{"id": "346649", "url": "https://cs.wikipedia.org/wiki?curid=346649", "title": "Bitva u Hiltersriedu", "text": "Bitva u Hiltersriedu\n\nBitva u Hiltersriedu se odehrála 21. září 1433 u vesnice Hiltersried na území dnešní spolkové země Bavorsko v Německu. Vojsko bavorských feudálů posílené pěchotou z řad prostého lidu, jemuž velel český šlechtic Hynčík Pflug z Rabštejna, zde drtivě porazilo husitský oddíl, jehož úkolem bylo zajistit spíži pro vojska obléhající Plzeň. Po zprávě o neúspěchu výpravy se veřejné mínění husitů u Plzně obrátilo proti organizátorům rejsy Janu Pardusovi a Janu Řitkovi z Bezdědic a vedlo k několikadennímu uvěznění duchovního správce táborské obce Prokopa Holého, jenž se obou hejtmanů zastal.\n\nVe snaze stupňovat tlak na vyslance basilejského koncilu, rozhodli se husité v první polovině roku 1433 oblehnout katolickou baštu Plzeň. Západočeská metropole disponovala velmi kvalitním opevněním, husitští předáci si proto patrně ještě před započetím prvních vojenských operací uvědomovali, že jim nezbude než obránce vyhladovět. Od 14. července do poloviny října se před městem shromáždili příslušníci všech důležitých husitských svazů, jejichž počet je historiky odhadován až na 15 000 osob. Toto množství živé síly však znamenalo vysoké nároky na logistiku, zejména po roce 1432, kdy střední Evropu postihla značná neúroda, a husitům proto nezbylo než kvůli zajištění potřeb pro vojsko vypravit další rejsu do zahraničí. Oddíl pod velením Jana Parduse a domažlického hejtmana Jana Řitky z Bezdědic, jenž čítal na 1400 pěších a 400 jezdců, vyrazil směrem do Bavorska 16. září a ihned po překročení hranic směrem na Koubu začal shánět kořist z vesnic v okolí Brodu nad Lesy a Mnichova nad Lesy. Místní obyvatelé však byli postiženi stejnou neúrodou jako lidé v Čechách a vpád nepřátelských vojáků jen stupňoval jejich útrapy. V systematických rekvizicích pokračovaly české jednotky směrem k severovýchodu patrně s úmyslem vrátit se na domovské území přes Horšovský Týn nebo Přimdu.\n\nV době, kdy husité překročili německé hranice, pobýval se silným vojenským oddílem bavorský vévoda Jan z Neumarktu ve své rezidenci v Neunburgu (na silnici mezi Amberkem a Mnichovem nad Lesy). Když se dozvěděl o nevelkém početním stavu protivníkových sil, během několika dnů shromáždil asi 300 jezdců a 600 pěších, jež posílili i místní sedláci, připravení se pomstít za vyplenění svých majetků. Velením nad tímto vojenským uskupením byl pověřen český šlechtic Hynčík Pflug z Rabštejna, kterého doprovázel i vévodův syn Kryštof. Výprava vyrazila do pole 21. září a ještě téhož dne se její velitel dozvěděl, že protivník operuje v oblasti kolem vesnice Hiltersried. Zkušený český válečník byl dobře obeznámen s válečnou taktikou husitů, uvědomoval si proto, že na protivníka nemá smysl útočit, když je obklopen vozovou hradbou, ale naději na úspěch mu dává jedině možnost napadnout české oddíly za pochodu.\n\nO událostech ze dne 21. září 1433 informuje několik českých i zahraničních písemných pramenů různé výpovědní hodnoty. Z domácí provenience se o bitvě velmi povrchně zmiňuje soubor drobných kronik, psaných od sklonku bojovného husitství, jež historik František Palacký jako první soustředil do jediného díla pod názvem \"Staré letopisy české\". Další informace podobně kusého charakteru poskytuje i latinsky psané anonymní dílo přímého účastníka husitských válek, jež nese název \"Kronika starého pražského kolegiáta\" a \"Kronika\" katolického vojáka Bartoška z Drahonic.\n\nZe zahraničních relací o husitské porážce u Hiltersriedu hovoří list převora Jana z Montenoisonu z 20. října 1433, list z benátského velvyslance z Basileje datovaný ke 14. říjnu (na základě prvních mylných zpráv informuje krále Zikmunda Lucemburského, že v Bavorsku zahynul i Prokop Holý) a Španěl Johannes de Segovia ve svém spisu o basilejském koncilu \"Historia gestorum generalis synodi Basiliensis\".\n\nJe patrné, že české oddíly příchod bavorských ozbrojených jednotek naprosto překvapil. Není známo, zda se v té chvíli věnovaly shánění kořisti přímo v Hiltersriedu nebo vesnici míjely v pochodové koloně, je však zřejmé, že jejich první očekávanou reakcí bylo sestavit vozy do obranného postavení. Profesionální příslušníci polních vojsk za podobné situace dokázali vozy sestavit do požadované formace ve značné rychlosti, nicméně písemné prameny dokládají, že díky chybě jednoho z vozatajů, jenž omylem obrátil přední vůz opačným směrem, zůstal vozový šik (či vozová hradba) otevřen. Této mezery neprodleně využili bavorští vojáci, kteří vnikli mezi vozy a začali husity masakrovat.\n\nZ výše jmenovaných pramenů je patrné, že vítězství bavorských jednotek bylo úplné. \"Staré letopisy české\" dokládají, že husité ztratili 1200 mužů, \"Starý kolegiát pražský\" hovoří o více než tisíci padlých, Bartošek z Drahonic zmiňuje, že kromě Jana Parduse a Jana Řitky z Bezdědic se do ležení k Plzni vrátilo sotva třicet jezdců a sto pěších. Johannes de Segovia odhaduje počet mrtvých Čechů stejně jako \"Staré letopisy české\", navíc však hovoří o stovce ukořistěných vozů. Německý historik Sigmund Riezler dle vlastních pramenů odhaduje tyto počty na 1400 mrtvých a 330 těžce zraněných a pokud jde o ztráty mezi bavorskými vojáky, hovoří o 10 mrtvých rytířích a 129 mužích. Čeští historici ztráty domácích jednotek odhadují na 100 – 300 mužů.\n\nV ležení u Plzně vyvolal návrat neúspěšných hejtmanů obrovskou bouři pohoršení, která vyvrcholila 28. nebo 29. září na poradě zástupců táborských sil. Všeobecná zloba se obrátila zejména proti Janu Pardusovi, který byl pokládán za hlavního viníka katastrofy, a duchovnímu správci táborské obce Prokopovi Holému, jenž se poraženého hejtmana zastal. V nastalé vřavě byl Prokop Holý neznámým účastníkem události obviněn, že zneužíval svého postavení, načež jej podhejtman Tvaroh udeřil stoličkou do hlavy. Posléze byl spolu s Janem Pardusem a dalším hejtmanem spoután a uvězněn. Na svobodu se zajatci dostali teprve po několika dnech.\n\nBavorský falckrabě Jan z Neumarktu, jenž se za úspěch svých zbraní modlil vleže v podobě kříže před oltářem Neunburského kostela, zanechal v jeho prostorách jako památku vlastní korouhev, která se zde uchovávala až do 19. století.\n\nU příležitosti oslav 500 let bitvy v roce 1933 byl v Hiltersriedu postaven pomník a v městě Neuburg vorm Wald bylo hráno drama Husitský bič - Hussitengeißel od Fritze Hackera (premiéru měla v roce 1923). První bavorská vlastenecká hra o této bitvě byla hrána již roku 1894. Další hra o bitvě u Hiltersriedu, tentokrát s názvem Vom Hussenkrieg od žurnalisty Petera Klewitze, byla v Neunburgu vorm Wald uvedena roku 1983. Hra Vom Hussenkrieg je uváděna v Neunburgu vorm Wald každoročně v letní sezóně.\n\n\n"}
{"id": "346652", "url": "https://cs.wikipedia.org/wiki?curid=346652", "title": "Francisco Manuel Blanco", "text": "Francisco Manuel Blanco\n\nFrancisco Manuel Blanco (1778 Navianos – 1845 Manila) byl španělský mnich a botanik.\n\nByl členem řádu augustiniánů. Jeho první působiště bylo v Angatu v provincii Bulacan na Filipínách. Poté byl pověřen mnoha úkoly na různých místech. Ke konci života byl poslán na vlastní žádost do Manily a cestoval po celém souostroví. Je autorem prvního celistvého díla, popisujícího flóru na Filipínách: \"Flora de Filipinas. Según el sistema de Linneo\". První dvě vydání byla bez ilustrací (Manila, 1837 a 1845). Celestine Fernandez Villar (1838-1907) se spolupracovníky vydal ilustrovanou verzi díla v letech 1877 až 1883.\n\nBotanik Carl Ludwig Blume (1789-1862) pojmenoval na jeho počest rod Blancoa z čeledi Palmae.\n"}
{"id": "346653", "url": "https://cs.wikipedia.org/wiki?curid=346653", "title": "Oleum", "text": "Oleum\n\nOleum (latinsky \"oleum\" = „olej“) neboli dýmavá kyselina sírová je roztok oxidu sírového různé koncentrace v kyselině sírové. Představuje zejména kyselinu disírovou. Vzniká při průmyslové výrobě kyseliny sírové rozpouštěním oxidu sírového v koncentrované kyselině sírové. Oleum se dá popsat formulí \"y\"SO·HO, kde \"y\" je totální molární obsah SO. Kyselinu sírovou lze získat zředěním vodou.\n\nHSO + HO → 2 HSO\n\n"}
{"id": "346656", "url": "https://cs.wikipedia.org/wiki?curid=346656", "title": "Stanisław Mikulski", "text": "Stanisław Mikulski\n\nStanisław Mikulski [stanisuav] (1. května 1929, Lodž Polsko − 27. listopadu 2014) byl polský herec.\n\nNa počátku své kariéry pracoval v divadle Juliusze Osterwy v Lublinu. Později působil v Lidovém divadla, později i v Národním divadle ve Varšavě. Na přelomu 90. let 20. století pracoval jako ředitel Polského kulturního a informačního centra v Moskvě.\n\nJe držitelem vícera ocenění. V Československu jej mohli diváci vidět ve vícero filmech a televizních seriálech, nejznámějším se stal polský televizní seriál \"S nasazením života\" (originální název \"Stawka większa niż życie\"), kde ztvárnil polského špióna kapitána Klosse v německém Abwehru v době druhé světové války.\n\nJe pochován na Vojenském hřbitově na Powązkach (Cmentarz Wojskowy na Powązkach) ve Varšavě.\n\n"}
{"id": "346657", "url": "https://cs.wikipedia.org/wiki?curid=346657", "title": "Grumman E-2 Hawkeye", "text": "Grumman E-2 Hawkeye\n\nGrumman E-2 Hawkeye je americký dvoumotorový turbovrtulový námořní palubní hornoplošník včasné výstrahy s charakteristikami CATOBAR, operující především z palub amerických letadlových lodí. Dále operuje z paluby francouzské letadlové lodě Charles de Gaulle, a pozemních základen v Izraeli, Singapuru, Japonsku, Egyptu a několik málo strojů je také v držení Mexika a Tchaj-wanu.\n\nV listopadu 1955 vydalo US Navy specifikace nového stroje včasné výstrahy, který by nahradil letouny Grumman E-1 Tracer. Konstruktéři společnosti Grumman připravili návrh s továrním označením G-123. Po předvedení makety a zevrubném posouzení byla tato studie US Navy prohlášena 5. března 1957 za vítěze tendru. V prosinci téhož roku získal výrobce od Pentagonu kontrakt na výrobu tří prototypů. Pro nový typ bylo vyhrazeno označení W2F-1 a bojové jméno Hawkeye.\n\nPrvní zkušební exemplář provedl úvodní let 21. října 1960. Vývoj radaru General Electric AN/APS-96 pro nový typ ještě nebyl dokončen a první prototyp tak posloužil pouze k ověření základních letových vlastností. K pohonu byly vybrány dva turbovrtulové motory Allison T-56-A-8/A8 o výkonu po 3020 kW. Kompletní elektronickou výbavu obdržel až druhý vyrobený Hawkeye, který byl zalétán 19. dubna 1961. V dubnu 1962 změnilo americké námořnictvo systém označování svých letadel a z Hawkeye se tak stal typ E-2A. Po vojskových testech, které v prosinci 1962 probíhaly také na letadlové lodi USS Enterprisse, přijal Grumman od US Navy objednávku na 59 kusů E-2A včetně dvou prototypů a navíc dva cvičné stroje TE-2A. Jejich produkce skončila na jaře 1967.\n\nBěhem roku 1968 byl zahájen vývoj modernizované verze E-2B, která byla vybavena novým počítačem Litton L-304 a výkonnějším radarem General Electric AN/APS-120. Zálet prvního prototypu proběhl na továrním letišti firmy Grumman v St. Augustine 20. února 1969. Na novou variantu bylo modifikováno 49 strojů E-2A, které US Navy odebíralo v letech 1970 až 1971 společně se čtyřmi omlazenými letouny TE-2A.\n\nSouběžně s vývojem E-2B byla připravována podstatně vylepšená verze E-2C (Charlie Basic) se silnějšími pohonnými jednotkami T-56-A-422 o vzletovém výkonu po 3660 kW. Dokonalejší radar AN/APS-120 byl v roce 1976 nahrazen zařízením AN/APS-125. Dva prototypy E-2C vznikly úpravou starších E-2A, z nichž první byl zalétán 20. ledna 1971. Počátkem 80. let 20. století byly do E-2C (Group 0) zabudovány zlepšené radary AN/APS-138, které byly během téhož desetiletí nahrazeny výkonnějšími AN/APS-139 (Group I). Původní motory byly nahrazeny úspornějšími T-56-A-427 o výkonu po 3800 kW. Další modernizace se uskutečnila na začátku 90. let instalací víceúčelového pulzního Dopplerovského radaru Lockheed Martin AN/APS-145 ARPS. Pracoviště operátora radaru a dvou důstojníků pro vyhodnocování bojové situace bylo inovováno výměnou zastaralých katodových obrazovek za barevné grafické displeje. Touto konverzí prošlo 12 letounů E-2C (Group II), který přišly do služby roku 1992. V polovině 90. let vznikla ještě verze E-2C (Group II+) s vylepšeným navigačním systémem AN/ASN-92 CAINS II s GPS, modernějšími počítači a novým samočinným systémem letového řízení.\n\nKoncem 90. let zahájil letecký výrobce Grumman, který se v roce 1994 spojil s korporací Northrop, na popud US Navy vývoj sofistikovanější varianty E-2C Hawkeye 2000, za jejíž základ posloužila varianta Group II+. Původní čtyřlisté vrtule Hamilton Sunstrand 54460 byly nahrazeny kompozitovými osmilistými typu NP2000 s číslicovým řízením. První ze 24 objednaných letounů, z nichž některé vznikly přestavbou starší verze, převzalo americké námořnictvo během října 2001.\n\nV prosinci 2001 získal Northrop Grumman finance na předběžný vývoj a ověřovací zkoušky šesté generace Hawkeye s označením E-2D Advanced Hawkeye s přepracovanou elektronickou výbavou. Přímou vývojovou fázi odstartoval v červenci 2003 kontrakt v hodnotě 2 mld. USD na 75 strojů. Letoun nese nový hybridní radar AN/APY-9 vyvinutý společnostmi Lockheed Martin, Northrop Grumman a Raytheon. Advanced Hawkeye pohání dvojice motorů T56-A-427 s vrtulemi NP2000. Novinkou je i skleněný kokpit. Prototyp zalétali 3. srpna 2007 piloti Tom Boutin a por. US Navy Drew Ballinger s operátorem systémů Zyadem Hajoem.\n\nPrvní sériové letouny E-2A obdržela letka VAW-11 Airborne Early Warning Squadron 19. ledna 1964 operující z mateřského nosiče USS Kitty Hawk. Od té doby působí jako letová kontrola a včasná výstraha na letadlových lodí US Navy. Od října 1965 do července 1966 byla jednotka VAW-11 nasazena ve vietnamské válce, následně se do Tonkinského zálivu přesunuly další letky se stroji Hawkeye. Šlo například o VAW-113 z nosiče USS Constellation, která v této oblasti sloužila v letech 1967 až 1975.\n\nStroje E-2C z úvodní série vstoupily do služby v listopadu 1973, kdy je na základně NAS Norfolk převzala letka VAW-123. Do roku 1988 US Navy zařadila do stavu 55 letounů této verze.\n\nPrvním zahraničním uživatelem se stal Izrael, který převzal čtyři E-2C (Group 0). Ve stavu Chel ha-Avir byly v letech 1978 až 1994, poté byly dlouhodobě uskladněny. O tři z nich projevilo v roce 2002 zájem Mexiko, které v lednu 2004 převzalo.\n\nDruhým zahraničním uživatelem se staly japonské síly sebeobrany, které v letech 1982, 1984 a 1993 až 1994 postupně zařadily do stavu 601. Hikotaj se základnou Misawa celkem 13 E-2C (Group 0).\n\nEgypt převzal v letech 1987 až 1988 a 1993 šest E-2C (Group 0), které působily v rámci 87. letky ze základny Káhira-západ. Další čtyři letouny shodné verze byly dodány během roku 1987 do Singapuru, kde je převzala 111. squadrona. V průběhu roku 1995 zařadila do svého stavu 78. letka tchajwanského letectva, dislokovaná na základně Pintung, čtyři stroje E-2T a dvojici Hawkeye 2000 (E-2K).\n\nPrvní ze tří objednaných E-2C (Group II) převzalo námořní letectvo Francie v prosinci 1998. Zařazeny byly ke 4. Flotille v Lan-Bihoué.\n\nPo 30 letech verze E-2C nastupuje vylepšená E-2C 2000 Hawkeye. E-2C Hawkeye je jediným provozovaným palubním letounem včasné výstrahy s pevnými křídly. Z letadlových lodí je schopný vzlétat pouze za pomoci katapultů.\n\n\n\n\n\n\"Data z\" US Navy Fact File E-2D_Storybook (strana 25)\n\n\n\n"}
{"id": "346661", "url": "https://cs.wikipedia.org/wiki?curid=346661", "title": "Stará Role", "text": "Stará Role\n\nStará Role () je od 1. ledna 1976 jednou z 15 částí statutárního města Karlových Varů.\n\nStará Role se nachází v prostoru severozápadního okraje města Karlovy Vary, vymezeném železniční tratí Cheb – Karlovy Vary, částečně řekou Rolavou a severozápadní hranicí katastrálního území města Karlovy Vary. Zeměpisné souřadnice jsou 50°14'41\" s. š. a 12°49'57\" v. d. Průměrná nadmořská výška se pohybuje kolem 392 m n. m. Rozloha je 529 ha.\n\nStará Role se nachází v oblasti tzv. Podkrušnohorského prolomu, který se několik kilometrů odtud začíná zdvihat k hřebenům Krušných hor. Povrch je určen údolím řeky Rolavy a celkově není výrazněji členitý. Nejvyššími vrcholy místní části jsou Bažantí vrch (417 m n. m.) a Kukačka (438 m n. m.)\n\nVodstvo je zastoupeno jedině řekou Rolavou, která v sousední místní části Rybáře ústí do Ohře, a rybníkem u železniční stanice. Na říčním kilometru 3,75 je malá vodní elektrárna a hlásný profil.\n\nPrvní písemná zmínka pochází sice z roku 1422, ale lze se domnívat, že obec byla založena již mnohem dříve, neboť roku 1293 se zmiňuje Nová Role. Název obce byl patrně odvozen od řeky Rolavy (\"Raluna, Rohlau\"). Po roce 1562 zde stála tvrz, jejíž přesné místo neznáme. Byla však zničena během třicetileté války.\n\nV roce 1814 zde byla založena továrna na kameninu a později i na porcelán, jehož tradice se drží dodnes. Právě v první polovině 19. století se rozrostl počet obyvatel i počet domů. Pro svůj celkový význam se roku 1926 stala Stará Role městem a tento titul si podržela až do sloučení s Karlovými Vary (1. ledna 1976).\n\nBěhem první poloviny 20. století se počet obyvatel zosminásobil a bylo nutno vybudovat nové byty. V 60. letech se začalo budovat sídliště Stará Role, které dotváří dnešní podobu městské čtvrti.\n\nJedinou dochovanou památkou je kostel Nanebevstoupení Páně, postavený v novorománském stylu před rokem 1909 na místě starší kaple z roku 1823. V katastru obce se nachází také jeden z karlovarských římskokatolických hřbitovů.\nNachází se zde lidový dům,který v roce 2010 prošel I. etapou rekonstrukce a poskytuje možnost pořádat plesy,koncerty, výstavy a vernisáže jako jediný kulturní dům v Karlových Varech.\n\nJsou zde tři mateřské školky, dvě základní školy, pomocná škola, jedna základní umělecká škola (hudební) a střední odborné učiliště keramické.\n\nK 1. březnu 2001 žilo ve Staré Roli 8 139 obyvatel (SLDB 2001), což je asi 15,26% z celkového počtu obyvatel města Karlovy Vary. Obyvatel v posledních letech přibylo, což souvisí se zvýšenou bytovou výstavbou. Své sídlo zde mají tři církve: římskokatolická, baptistická- (Místo sídlo) a Svědkové Jehovovi.\n\nVe Staré Roli se nachází jedna z nejstarších porcelánek v zemi. Byla založena roku 1814 jako továrna na kameninu a až od roku 1838 se zde vyrábí porcelán. Dnes nese název Starorolský porcelán – Moritz Zdekauer, a. s. Jiné odvětví průmyslu nemá nadregionální význam. V minulosti se však severně od města těžilo hnědé uhlí ve dvou dolech (Ella, Václav-Vilém).\n\nV severní části Staré Role jsou garáže (Jabloňová ulice), které jsou umístěny na ploše bývalé skládky komunálního odpadu. V prostoru garáží se dříve těžilo povrchově uhlí. Skládka vznikla jako „rekultivace“ zbytkové jámy po těžbě. Momentálně město plánuje zbourání problematické lokality kde je potíž s kriminalitou a plánuje výstavbu drobné průmyslové výroby.\n\nMístní částí prochází cyklostezka Rolava z Nové Role ve směru do Rybář.\n\nNa katastru místní části se nachází pouze silnice II. a III. třídy, přičemž klíčovou roli hraje silnice č. II/220, vedoucí z Karlových Varů do Nejdku. V roce 2008 byl dokončen průtah Karlovými Vary (součást dálnice D6), napojení na tento silniční uzel zajišťuje mimoúrovňová křižovatka a ulice Frimlova.\n\nMěstská hromadná doprava je zajišťována Dopravním podnikem Karlovy Vary již od roku 1955, v současnosti v rozsahu čtyř denních (3, 9, 13 a 15) a jedné noční linky (51). Vedle MHD skrz Starou Roli vedou i linky meziměstské dopravy, směřující do Chodova, Nejdku a Nové Role.\n\nPodél řeky Rolavy vede železniční trať č. 142 z Karlových Varů do Potůčků (\"Johanngeorgenstadt\"). Za přejezdem u porcelánky odbočovala ze širé trati do roku 2010 vlečka do této továrny.\n\n\nJednou za čas se objevuje iniciativa občanů této místní části, která požaduje buď odtržení od Karlových Varů nebo vnitřní diferenciaci města na samosprávné městské obvody. Zatím poslední takový pokus byl odstartován v roce 2007.\n\n\n\n"}
{"id": "346662", "url": "https://cs.wikipedia.org/wiki?curid=346662", "title": "Bitva v Hürtgenském lese", "text": "Bitva v Hürtgenském lese\n\nBitva v Hürtgenském lese byla série tvrdých bojů mezi americkými a německými vojáky, která se v době druhé světové války odehrála na území Německa v hustě zalesněné oblasti východně od belgicko-německé hranice od září 1944 do 10. února 1945. Jde o nejdelší bitvu, jakou kdy americká armáda vybojovala. Od září, kdy do lesa vstoupily jednotky poprvé, trvalo téměř 6 měsíců, než byla celá oblast definitivně vyčištěna od německých vojsk.\n\nJedny z nejtvrdších bojů vybojovala americká 28. pěší divize, známá jako „Krvavé vědro“, která se v oblasti měst Schmidt a Vossenack stala terčem německých tankových útoků. Na konci bitvy byla zredukována téměř na třetinu svého plného stavu a tak byla odeslána na doplnění a k odpočinku do oblasti Arden, kde ji o necelý měsíc později zastihla bitva v Ardenách.\n\nBitvy se jako pozorovatel zúčastnil i známý americký novinář a spisovatel Ernest Hemingway a přirovnal ji k britské ofenzívě u Passchendaele za první světové války.\n\nZajímavostí také je, že zde docházelo k příměřím a společným evakuacím mrtvých a zraněných z bojiště.\n\n"}
{"id": "346663", "url": "https://cs.wikipedia.org/wiki?curid=346663", "title": "Jan Dungel", "text": "Jan Dungel\n\nJan Dungel (* 23. března 1951 Kyjov) je český přírodovědec, malíř, grafik a ilustrátor.\n\nDětství prožil ve Vracově na jižní Moravě. Vystudoval gymnázium v Kyjově a pak biologii na Přírodovědecké fakultě Masarykovy univerzity v Brně, krátce působil také v Biofyzikálním ústavu Akademie věd, v současné době působí již jako umělec na volné noze. V minulosti ilustroval dětské knihy i beletrii. Již několikrát navštívil jihoamerické pralesy (a Austrálii), kde kreslí živočichy ve svém přirozeném prostředí (viz níže). V jihoamerických pralesích cestuje také se svou manželkou Radanou Dungelovou, fotografkou, jež přispívá do jeho knížek. \n\nNapsal a ilustroval knihy ze svých cest po jižní Americe: \"Džungle uprostřed bažin\", \"Jaguár lidi nežere\", \"Jak se maluje prales\", \"Po krk v pralese\", \"S jaguárem v posteli\", \"Tam, kde loví jaguár aneb maloval jsem zvířata v pralesích kolem řeky Orinoko\". V roce 2020 vyšla jeho kniha \"Biologie umění\" (Academia).\n\nDále ilustroval např. knihy \"K pramenům Orinoka\", \"Chováme se jako zvířata\", \"Atlas ptáků České a Slovenské republiky\", \"Atlas savců České a Slovenské republiky\", \"Atlas ryb, obojživelníků a plazů České a Slovenské republiky\", \"Kniha Konga\" a mnoho dalších populárně naučných a dětských knížek (např. \"Karolínka a její zoo\", \"Příběhy z amazonského pralesa).\" Mnoho z knih, které ilustroval, vyšlo i v zahraničí – Německu, Holandsku, Anglii, Francii nebo Polsku. \n\nKniha \"Chováme se jako zvířata\", kterou napsal Zdeněk Veselovský, byla oceněna titulem \"Nejkrásnější kniha roku\". \"Atlas ptáků České a Slovenské republiky\" byl v roce 2002 nominován na prestižní cenu Magnesia Litera v kategorii populárně naučných knih. \n"}
{"id": "346664", "url": "https://cs.wikipedia.org/wiki?curid=346664", "title": "Euglenozoa", "text": "Euglenozoa\n\nEuglenozoa (\"Euglenoida\", česky někdy též krásnoočka) je kmen jednobuněčných eukaryotických organismů z říše Excavata. Zahrnuje jak volně žijící organismy, tak i mnohé významné parazitické druhy, z nichž některé napadají i člověka. Nicméně nejznámější podskupiny jsou bičivky a krásnoočka. Euglenozoa jsou velké asi 15-40 µm, vzácně však až 500 µm.\n\nVětšina euglenozií má dva paralelní bičíky vyrůstající často z vchlípené dutinky (tzv. ampula). Mohou také mít cytostóm (buněčná ústa), která slouží k příjmu větších kusů potravy (např. bakterie). Buněčná ústa jsou podporována třemi sadami mikrotubulů, které vyrůstají z báze bičíků. Další sady bičíků podporují dorzální a ventrální povrch těla.\n\nDravých druhů je jen menšina a mnohá Euglenozoa se živí absorpcí organických látek. Další možností je autotrofie, konkrétně fotosyntéza v chloroplastech. Tyto chloroplasty však vznikly sekundární endosymbiózou, tedy dávným pohlcením zelené řasy. Dokladem toho je fakt, že jsou plastidy obalené třemi membránami, a že obsahují chlorofyl A a B (+ další pigmenty). Rozmnožují se prostým dělením. Během mitózy zůstává jaderná membrána neporušená a dělící vřeténka se formují zvnějšku.\n\nJeště koncem 20. století bylo zařazení zástupců kmene Euglenozoa nevyjasněné. Krásnoočka (Euglenophyceae) byla původně vzhledem k jejich chloroplastu zpravidla řazena k zeleným řasám (tedy k rostlinám), bičivky k bičíkovcům (tehdy živočichům podříše Protozoa – prvoci). Revoluci znamenalo až ustavení superskupiny (říše) Excavata podpořené morfologickými i molekulárně biologickými argumenty, a zahrnutí několika skupin nynějších euglenozoí původně považovaných za nepříbuzné do této říše. Chloroplasty krásnooček se ukázaly být důsledkem druhotné endosymbiózy.\n\nTypickým rysem euglenozoí je ultrastruktura bičíku. Mimo běžné přítomné podpůrné mikrotubuly a axonemy navíc bičíky obsahují zvláštně stavěné paraxonemy. Právě na základě tohoto znaku byla do euglenozoí vedle tradičních tříd krásnooček (Euglenoidea či Euglenophyceae) a bičivek (Kinetoplastea) zahrnuta i nová třída Diplonemea a několik rodů nejasného zařazení, jako \"Postgaardi\". Objevy nových druhů a molekulární analýzy fylogenetické příbuznosti podle podobnosti genomu od počátku 21. století podstatně rozšířily taxonomický obsah kmene.\n\nAktuální systém k roku 2016 zahrnuje osm tříd, dále členěných do 18 řádů a 31 čeledí (v závorkách u čeledí/podčeledí uvedeny příslušné rody; (P) značí taxony, které jsou pravděpodobně parafyletické):\n\nKmen: Euglenozoa\n\nSoučasnou (r. 2016) představu o příbuznosti jednotlivých skupin zahrnovaných do Euglenozoa ukazuje následující fylogenetický strom:\n\nEuglenozoa jako celek jsou obvykle považováni za monofyletickou skupinu, příbuznou Percolozoa; obě skupiny totiž sdílejí mitochondrie s diskovitými kristami. Podle některých teorií by však společně nemusely tvořit přirozený klad, ale mezi nimi by se mohl nacházet kořen fylogenetického stromu všech eukaryot (podle takových teorií jsou Euglenozoa bazální větví eukaryot a hlavní vývojová linie vedoucí k dalším skupinám eukaryot vede přes ostatní excavata k nadříši Neozoa).\n"}
{"id": "346666", "url": "https://cs.wikipedia.org/wiki?curid=346666", "title": "Deštné", "text": "Deštné\n\nVesnice Deštné (něm. \"Dorfteschen\") je částí obce Jakartovice, nacházející se v okrese Opava, v Moravskoslezském kraji. Součástí Deštného je i samota Kukačka, ležící u katastrální hranice s Jakartovicemi.\n\nPrvní písemná zmínka pochází z roku 1320, kdy je ves uváděna jako majetek olomouckých biskupů. Tvrz připomínaná roku 1408 jako majetek Stošů z Kounic byla postupně přestavěna na barokní zámek.\n\n"}
{"id": "346667", "url": "https://cs.wikipedia.org/wiki?curid=346667", "title": "Zimní olympijské hry 1952", "text": "Zimní olympijské hry 1952\n\nZimní olympijské hry 1952 (6. zimní olympijské hry) se konaly v roce 1952 v Oslu (Norsko).\n\nVolba se konala na 40. zasedání MOV 21. června 1947 ve Stockholmu (Švédsko). Hlasování dopadlo takto:\n\n\n"}
{"id": "346668", "url": "https://cs.wikipedia.org/wiki?curid=346668", "title": "Suzuki GSX-R", "text": "Suzuki GSX-R\n\nPředtím, než se roku 1985 objevil první motocykl Suzuki GSX-R 750, olejem chlazený čtyřválec, měl konkurenci v rychlých supersportovních motocyklech, které zde již byly. GSX-R 750 (zkráceně Gixer nebo Gixo) byl první, který byl stavěn jako závodní replika, jejichž hlavním cílem byla výkonnost. Rám nebyl ocelový, jako u konkurenčních strojů, ale hliníkový. I když v době výroby byly upřednostňovány šestnáctipalcová kola, Gixer nastoupil s osmnáctipalcovými koly, což znamenalo lepší výměnu brzdových destiček. Objem motoru byl 749 cm³³, byl šestnáctiventilový s rozvodem DOHC, což znamenalo velice silný motor, který při zhruba 10000 ot./min. měl maximální výkon 74 kW. Vysoká výkonnost ve vysokých otáčkách zaručovala rychlost okolo 233 km/h. Gixer s šestistupňovou převodovkou, teleskopickou vidlicí vpředu a jednoduchou kotoučovou vzadu se tak stal jedním z nejlehčích motocyklů (176 kg bez paliva). V nynější době je na trhu velké množství motocyklů Suzuki GSX-R, různé kubatury (jako jediná z japonské čtyřky zachovala objem 750), přičemž nejsilnějším, je 1300 cm³³ (Suzuki GSX-R 1300 Hayabusa).\n\n"}
{"id": "346671", "url": "https://cs.wikipedia.org/wiki?curid=346671", "title": "Antonio José Cavanilles", "text": "Antonio José Cavanilles\n\nAntonio José Cavanilles (16. ledna 1745 Valence – 5. května 1804 Madrid) byl španělský botanik. \n\nAntonio José Cavanilles studoval na univerzitě ve Valence, kde obdržel titul mistra filozofie a doktora teologie. První roky pracoval jako preceptor u významných šlechtických rodin. Na kněze byl vysvěcen roku 1772. Roky 1777 až 1789 strávil jako preceptor dětí velvyslance Španělského království v Paříži.\n\nV letech 1785 až 1790 publikoval deset monografií o rostlinách z třídy \"Monadelphiae\" (Jednobratrstvo, Presl). Po svém návratu do Španělska je oficiálně pověřen studiem španělské flóry, což dalo vzniknout jeho hlavnímu dílu \"Icones et descriptiones plantarum quae aut sponte in Hispania crescunt aut in hortis hospitantur\", publikovanému v šesti svazcích v letech 1791 až 1801. \n\nPůsobil jako ředitel Královské botanické zahrady (\"Real Jardín Botánico\") v Madridu od roku 1801 do 1804 a byl jedním z prvních španělských vědců, kteří používali Linnéovu klasifikační nomenklaturu.\n"}
{"id": "346673", "url": "https://cs.wikipedia.org/wiki?curid=346673", "title": "Ačokča", "text": "Ačokča\n\nAčokča (\"Cyclanthera pedata\"), též korila nebo lidově paprikookurka, je druh rostliny z rodu korila (\"Cyclanthera\") a čeledi tykvovité. Pochází z Jižní Ameriky. Pěstuje se pro své nezralé plody a listy, které se používají jako zelenina.\n\nV Evropě málo známá zelenina, vzhledem podobná paprice a chutí okurce. Vejčité lusky mají v kuchyni všestranné použití, lze je konzumovat i syrové. Je známa též pod názvy divoká okurka, či mexická okurka (patrně díky svému původu). Pěstuje se jak v Mexiku tak také v Peru a v částech jihovýchodní Asie. V Mexiku se nazývá \"pepino hueco\" (= dutá, prázdná okurka) – patrně kvůli nízkému podílu dužiny. Bobulovité plody paprskovitého tvaru se špičatým vrškem dosahují délky 5–10 cm.\n\nRostlina je jednodomá, geitonogamní (\"samosprašná\" v rámci jedné rostliny). Samčí květy rostou v trsech 4 - 35 cm dlouhých. Samičí květy rostou po jednom.\n\nPočet chromozomů je diploidní (2n=32).\n\nV syrovém stavu pomáhá proti cukrovce, snižuje cholesterol a vysoký krevní tlak. Používá se při léčbě respiračních chorob a preventivně působí proti ateroskleróze.\n\nKonzumují se syrové, dušené nebo vařené, použití i příprava je obdobná jako u paprik. Plody lze i nakládat společně s okurkami, cibulkami a karotkou do sladkokyselých nálevů nebo nakrájené na menší kousky sušit a přes zimu použít v kuchyni např. do zeleninových polévek. Malé plody mají za syrova hráškovou chuť, konzumují se celé. Větší plody je lépe rozříznout, protože mohou obsahovat tvrdá semínka, které je vhodné před konzumací odstranit.\n\n"}
{"id": "346675", "url": "https://cs.wikipedia.org/wiki?curid=346675", "title": "Siegfriedova linie", "text": "Siegfriedova linie\n\nSiegfriedova linie (něm. \"Westwall\") bylo německé obranné pásmo, které mělo chránit Německo proti útokům ze západu. Pojmenována byla podle postavy drakobijce Siegfrieda ze severské mytologie.\n\nZačala se stavět již za první světové války v roce 1916 jako část tzv. \"Hindenburgovy linie\". Po ukončení války byla ponechána svému osudu, ovšem v roce 1936 se začala budovat znovu jako pásmo opevnění proti francouzské Maginotově linii. Stavěla se až do roku 1940 a táhla se po celé délce francouzsko-německé hranice od Nizozemí až po Švýcarsko. Byla tvořena dvěma pásmy, přičemž první pásmo se skládalo zejména z překážek a řetězů kulometných hnízd a protitankových a protiletadlových postavení, druhé pásmo z betonových pevností a tvrzí, propojených podzemními štolami. Opevnění mělo na některých místech hloubku do vnitrozemí až 50 - 60 km. Po vylodění spojenců ve Francii a jejich úspěšném postupu měla Siegfriedova linie, zvaná \"Západní val\", splnit svoji obrannou úlohu. Dne 24. srpna 1944 Hitler vydal směrnici pro obnovení budování opevnění. O linii se vedly tvrdé boje, ovšem spojenci tento val na několika místech překročili a opevnění ztratilo svůj smysl.\n\n\n"}
{"id": "346681", "url": "https://cs.wikipedia.org/wiki?curid=346681", "title": "Neviditelné hledí", "text": "Neviditelné hledí\n\nNeviditelné hledí (v německém originále Das unsichtbare Visier) je televizní seriál se špionážní tematikou, který natočila Televize NDR v letech 1973-1979. Seriál vysílala v 70. letech 20. století též Československá televize. Celkem bylo vytvořeno 16 dílů ve dvou sériích. Seriál byl poplatný době svého vzniku. Hlavním hrdinou je Werner Bredebusch, který pod krycím jménem Achim Detjen pracuje v SRN pro rozvědku NDR. Některé exteriéry se natáčely i v ČSSR.\n"}
{"id": "346682", "url": "https://cs.wikipedia.org/wiki?curid=346682", "title": "Řečanka přímořská", "text": "Řečanka přímořská\n\nŘečanka přímořská (\"Najas marina\") neboli řečanka pomořská je druh jednoděložné vodní rostliny z čeledi voďankovité (\"Hydrocharitaceae\"). Starší taxonomické systémy ji většinou řadily do samostatné čeledi řečankovité (\"Najadaceae\").\n\nJedná se o jednoletou vodní rostlinu s ponořenými listy i květy a kořenící ve dně. Listy jsou jednoduché, vstřícné až v přeslenech, přisedlé s listovými pochvami, které nejsou srostlé. Čepele jsou celistvé, čárkovité, jednožilné, na okraji výrazně osténkatě zubaté. Listové pochvy jsou celokrajné. Květy jsou jednopohlavné, je to dvoudomá rostlina. Květy jsou jednotlivé, dosti redukované. Samčí květy mají na bázi soubor toulcovitých šupin a baňkovitý dvoupyský obal, který je někdy interpretován jako okvětí. Samičí květy jsou zcela nahé. Samčí květy obsahují 1 tyčinku s přisedlým prašníkem. Opylování se děje pomocí vody (hydrogamie). V samičích květech je gyneceum složené ze 3 plodolistů, je pseudomonomerické. Semeník je svrchní. Plodem je nažka.\n\nŘečanka přímořská roste přirozeně v teplejších částech Evropy a Asie, dále v Severní Americe mimo Kanadu a Aljašku, ve Střední Americe, Jižní Americe, Austrálii, v některých částech Afriky, v Polyneésii a možná i jinde. Obývá sladké až brakické vody.\n\nV ČR to je poměrně vzácný druh a patří mezi silně ohrožené druhy flóry ČR, kategorie C2. Roste v nížinách až pahorkatinách.\n\n\n \n"}
{"id": "346689", "url": "https://cs.wikipedia.org/wiki?curid=346689", "title": "Kultura šedě malované keramiky", "text": "Kultura šedě malované keramiky\n\nKultura šedě malované keramiky se v době železné nacházela v Indoganžské nížině. Trvala přibližně od roku 1100 – 350 př. n. l. Tato kultura je současníkem a také nástupcem kultury černě a červeně malované keramiky a pravděpodobně koresponduje s pozdním obdobím véd. Přibližně od roku 500 př. n. l. se jejím nástupcem stala severní kultura černě malované keramiky.\n\n"}
{"id": "346704", "url": "https://cs.wikipedia.org/wiki?curid=346704", "title": "Romeo &amp; Julie 2300", "text": "Romeo &amp; Julie 2300\n\nRomeo & Julie 2300 je sci-fi kniha Vladimíra Párala z roku 1982, jejíž děj se odehrává v roce 2300.\n\nHlavními postavami jsou mladí milenci Manka Lebdušková a Milan Kareta, kteří žijí v souměstí Praha-Ústí. Toto souměstí vzniklo někdy před rokem 2300 z měst Praha a Ústí nad Labem. Má rozlohu 180 kilometrů čtverečních, 9,6 miliónů obyvatel ve 42 obvodech. Mezi oběma městy vede magistrála, která má 36 jízdních pruhů v každém směru. V knize \"„Romeo & Julie 2300“\" se objevila ještě dvě blíže nespecifikovaná souměstí, a to Melsyd (vznikl spojením australských měst Melbourne a Sydney), a Dresden-Leipzig.\n\nDvojice hlavních postav se rozhodne uzavřít manželství, ale nutnou podmínkou pro jeho uzavření je složení psychotestu, který zjišťuje, zda se k sobě manželé hodí. Test však ukáže, že oba dva jsou odlišní snad ve všech možných ukazatelích, a proto jim manželství není umožněno.\n\nObě hlavní postavy si postupně kladou otázky, zda tomu tak opravdu není, ale zároveň vzdorují systému, který jim sňatek neumožňuje a snaží se je pomocí sofistikovaných metod přesvědčit, že jejich vztah nemá budoucnost. V průběhu času poznají, že toho mnoho nevěděli o sobě ani o svém partnerovi. V následujícím testu se k sobě jejich vlastnosti mírně přiblíží, ale pořád jsou velice daleko od hodnot, které jsou potřebné pro uzavření sňatku.\n\nVědci však postupně uznají, že jejich snaha o roztržení páru nemá cenu, a děj knihy končí v situaci, kdy jsou Manka a Milan podrobováni závěrečnému testu, kdy spolu musí bez problému vydržet žít nějaký čas ve stanu.\n"}
{"id": "346705", "url": "https://cs.wikipedia.org/wiki?curid=346705", "title": "Ab ovo", "text": "Ab ovo\n\nAb ovo (česky od vejce) je latinský výraz, který znamená \"od úplného počátku\". Jedná se zde o úvahu, která zpětně sleduje logický sled (kauzální řetězec) příčin a následků až po jejich úplný počátek. \n\nSpojení může mít své kořeny ve složení starověkých římských hostin, které se obvykle začínaly podáváním předkrmů sestávajících z vajec. Naopak na závěr se podávalo jablko. Odtud \"Ab ovo usque ad mala\", tedy \"Od vejce až k jablku\", česky parafrázováno jako \"Od á až do zet\", \"Od začátku až do konce.\"\n\nJiné užívané vysvětlení odvozuje původ tohoto slovního spojení z řecké mytologie: Kdyby Léda, oplodněná Diem proměněným na labuť, nepřivedla snesením vejce na svět Helenu, Paris by si ji nevybral a nedošlo by k trojské válce a všemu, co s ní dále souviselo. Podle tohoto pojetí se výraz rozšířil z Horatiovy básně \"Ars Poetica\". V ní Horatius charakterizuje dobrého epického básníka tak, že ve svém díle nezačne popisem Trojské války od předků jejích hlavních aktérů - tedy od Lédina vejce (\"nec gemino bellum Troianum orditur ab ovo\"), ale uvede čtenáře do centra událostí (in medias res).\n\n"}
{"id": "346709", "url": "https://cs.wikipedia.org/wiki?curid=346709", "title": "Primož Kozmus", "text": "Primož Kozmus\n\nPrimož Kozmus (* 30. září 1979, Novo Mesto, Jugoslávie) je slovinský atlet, olympijský vítěz a mistr světa v hodu kladivem.\n\nNa Mistrovství světa v atletice 2007 v japonské Ósace skončil na druhém místě výkonem 82,29 m, přičemž až do poslední série pokusů tuto soutěž vedl. Jenže v posledním pokusu se zlepšil jeho soupeř Ivan Tichon na 83,63 m, který by za stavu před posledním pokusem nezískal žádnou medaili.\n\nNa LOH 2008 v Pekingu získal zlatou olympijskou medaili, jako první slovinský atlet v historii.\n\n"}
{"id": "346710", "url": "https://cs.wikipedia.org/wiki?curid=346710", "title": "Primas (církev)", "text": "Primas (církev)\n\nPrimas je čestný titul historického charakteru náležející některým arcibiskupům a s ním spojené čestné a přednostní postavení mezi arcibiskupy a biskupy určité země. Užívá se v rámci římskokatolické církve a některých protestantských církví.\n\nV římskokatolické církvi se již omezuje jen na čestné postavení (např. při liturgickém průvodu), z něhož však nevyplývá žádná jurisdikce.\n\n\n\n"}
{"id": "346712", "url": "https://cs.wikipedia.org/wiki?curid=346712", "title": "Jolana Havelková", "text": "Jolana Havelková\n\nMgr. Jolana Havelková (* 8. května 1966, Kolín) je současná česká fotografka, filmařka, kurátorka a vysokoškolská pedagožka.\n\nVystudovala Institut tvůrčí fotografie Slezské univerzity v Opavě. Vytváří fotografie, konceptuální a mail-artové projekty a videoart. Jako filmařka spolupracovala na filmech o Františku Drtikolovi a Tomáši Špidlíkovi.\n\nZabývá se také publikační činností, externě vyučuje Kritiku fotografie v ateliérech fotografie, digitálních médií a aplikované fotografie na Fakultě užitého umění a designu Univerzity J. E. Purkyně. Kurátorsky připravila několik výstav z oblasti současného umění.\n\nOd roku 1993 spoluorganizuje fotografický festival Funkeho Kolín pojmenovaný na počest tamního rodáka Jaromíra Funkeho. Podílí se na fotografických a výtvarných akcích.\n\nTématu portrétu se věnovala v cyklech \"Podoby mých přátel\" nebo \"Dočasná setkání\".\n\n\n"}
{"id": "346713", "url": "https://cs.wikipedia.org/wiki?curid=346713", "title": "Řečanka menší", "text": "Řečanka menší\n\nŘečanka menší (\"Najas minor\", syn. \"Caulinia minor\") neboli řečanečka menší je druh jednoděložné vodní rostliny z čeledi voďankovité (\"Hydrocharitaceae\"). Starší taxonomické systémy ji většinou řadily do samostatné čeledi řečankovité (\"Najadaceae\").\n\nJedná se o jednoletou vodní rostlinu s ponořenými listy i květy a kořenící ve dně. Listy jsou jednoduché, vstřícné až v přeslenech, přisedlé s listovými pochvami, které nejsou srostlé. Čepele jsou celistvé, čárkovité, 0,5-1 mm široké, jednožilné, na okraji jen velmi jemně osténkatě zubaté. Listové pochvy jsou brvitě zubaté. Květy jsou jednopohlavné ale na rozdíl od řečanka přímořské se jedná o rostlinu jednodomou. Květy jsou jednotlivé, dosti redukované. Samčí květy mají na bázi soubor toulcovitých šupin a baňkovitý 2-pyský obal, který je někdy interpretován jako okvětí. Samičí květy jsou zcela nahé. Samčí květy obsahují 1 tyčinku s přisedlým prašníkem. Opylování se děje pomocí vody (hydrogamie). V samičích květech je pseudomonomerní gyneceum složené ze 3 plodolistů. Semeník je svrchní. Plodem je nažka.\n\nŘečanka menší roste přirozeně v teplejších částech Evropy, Asie a v Africe. Od 30. let 20. století roste jako nepůvodní i v USA, kde vystupuje jako invazní druh.\n\nV ČR to je velmi vzácný druh a patří mezi kriticky ohrožené druhy flóry ČR, kategorie C1. Roste v nížinách až pahorkatinách, hlavně na Moravě a v severních Čechách.\n"}
{"id": "346716", "url": "https://cs.wikipedia.org/wiki?curid=346716", "title": "Výchova k volbě povolání", "text": "Výchova k volbě povolání\n\nVýchova k volbě povolání je cílevědomý proces záměrného formování osobnosti jedince tak, aby byl schopen zvolit si povolání, které odpovídá jeho zájmům, schopnostem a zdravotnímu stavu.\n\nVolba povolání je složitý proces, při kterém se uplatňují zejména následující faktory: vzor v rodině, přání rodičů, zájem o obor, pozdější uplatnění či finanční ohodnocení.\n\n\n\n"}
{"id": "346721", "url": "https://cs.wikipedia.org/wiki?curid=346721", "title": "Shelly-Ann Fraserová-Pryceová", "text": "Shelly-Ann Fraserová-Pryceová\n\nShelly-Ann Fraser-Pryce, přechýleně Shelly-Ann Fraserová-Pryceová, rozená Shelly-Ann Fraserová (* 27. prosince 1986, Kingston) je jamajská sprinterka, několikanásobná olympijská vítězka a mistryně světa.\n\nLehké atletice se věnuje od roku 2003. V roce 2008 svoji výkonnost výrazně zlepšila a na letních olympijských hrách 2008 v Pekingu patřila ke kandidátkám na medaili. 17. srpna 2008 pak ve finále běhu na 100 metrů získala zlato, když trať zaběhla v čase 10,78. Na stupně vítězů se dostaly i další Jamajčanky Sherone Simpsonová a Kerron Stewartová. Obě proběhly cílem v čase 10,98 a podělily se o stříbro.\n\nV roce 2009 se na světovém šampionátu v Berlíně stala mistryní světa v běhu na 100 metrů. Společně se Simone Faceyovou, Aleen Baileyovou a Kerron Stewartovou pak vybojovala také zlaté medaile ve štafetě na 4 x 100 metrů.\n\nV květnu roku 2010 měla na Diamantové lize v Šanghaji pozitivní dopingový nález na léky, které utišují bolesti. Fraserová společně s trenérem vinu potvrdila s tím, že dostala léky proti bolesti zubů, které ji sužovaly před mítinkem, potrestána byla půlročním zákazem startů.\n\nNa světovém šampionátu v Moskvě v roce 2013 zvítězila v bězích na 100 i 200 metrů. byla také členkou vítězné jamajské štafety na 4× 100 metrů.\n\nNa Světovém šampionátu v katarském Dauhá zvítězila dne 29. září 2019 ve finále běhu na 100 metrů časem 10,71 sekundy.\n\n\n\n"}
{"id": "346722", "url": "https://cs.wikipedia.org/wiki?curid=346722", "title": "Estuár", "text": "Estuár\n\nEstuár nebo též estuárium je typ říčního ústí do moře. Má protáhlý, nálevkovitý tvar.\n\nRozdíl oproti jiným typům ústí řek je v přítomnosti a výrazném projevu slapových jevů (příliv a odliv). Důsledky tohoto jevu jsou následující:\n\nEstuár se vyskytuje např. u řek Labe, Temže nebo Něva. Za největší estuár se považuje Río de la Plata v Jižní Americe.\n\n\n"}
{"id": "346723", "url": "https://cs.wikipedia.org/wiki?curid=346723", "title": "NimbleX", "text": "NimbleX\n\nNimbleX je Linuxová distribuce velmi podobná distribuci Slax. NibleX se nachází na jediném CD a nepotřebuje tak pevný disk a nevyžaduje instalaci, tudíž je systém po spuštění počítače plně funkční. Vychází z distribuce Debian, nabízí rozhraní KDE a KDM, popřípadě také IceWM a Fluxbox. K dispozici je značné množství rozšiřujících modulů, některé z nich jsou použitelné i ve Slaxu. Zatím chybí čeština.K počeštění se dá ovšem použít balíček z distribuce Slaxu \"czech.lzm\".\n\n"}
{"id": "346725", "url": "https://cs.wikipedia.org/wiki?curid=346725", "title": "Střelskohoštická Lhota", "text": "Střelskohoštická Lhota\n\nStřelskohoštická Lhota je malá vesnice, část obce Střelské Hoštice v okrese Strakonice. Nachází se asi 3 km na severovýchod od Střelských Hoštic. Při jihozápadním okraji vesnice protéká Březový potok, který je levostranným přítokem řeky Otavy. V roce 2011 zde trvale žilo 84 obyvatel.\n\nPrvní písemná zmínka o vesnici pochází z roku 1315.\n\n"}
{"id": "346727", "url": "https://cs.wikipedia.org/wiki?curid=346727", "title": "Hypsilophodontidae", "text": "Hypsilophodontidae\n\nHypsilofodontidi či hypsilofodonti (\"Hypsilophodontidae\") jsou skupinou ornitopodních dinosaurů, považovaných za rychlé dvounohé býložravce, dosahující délky 1–2 (ale i 4) metry. Jejich název (který doslova znamená „zub s vysokou korunkou“) byl odvozen od jména \"Hypsilophus\", dřívějšího latinského označení některých leguánů. Jejich pozůstatky byly nalezeny v Asii, Austrálii, Evropě a v Severní i Jižní Americe ve vrstvách pocházejících ze střední jury až svrchní křídy. Do skupiny jsou tradičně zahrnování všichni dvounozí ptakopánví dinosauři, kteří nepatří k iguanodontům. Některé dřívější fylogenetické studie skupinu považovali za přirozenou, ale v současnosti je většinou označována za parafyletickou, neboť taxony, které obsahuje, vedou k iguanodontům. Některé z těchto studií vyřadily některé tradiční členy z této skupiny i z infrařádu Ornithopoda, a tak jediným jistým členem zůstává rod \"Hypsilophodon\".\n\nNásledující kladogram vzájemných vztahů hypsilofodontů podporuje hypotézu o parafyletické skupině, jejíž význam stoupá od 90. let dvacátého století.\n\nTento kladogram je založen na kladogramu paleontologa Davida Normana z roku 2004, ovšem zahrnuje i údaje z velmi podobného kladogramu Davida Weishampela, které umožňují objasnit pozici skupiny Iguanodontia, kterou Norman vynechal. Neformálně se používá také podčeleď Thescelosaurinae.\n\nMezi hypsilofodonty byly řazeny následující rody:\n\nNásledující taxony jsou považované za platné, ale nebyly klasifikovány:\n\nPatří sem i některé další rody, které jsou však velmi špatně popsané nebo přímo považované za :\n\nAutoři některých studií z let 2005–2007 uvedli, že je potřeba změnit uspořádání ptakopánvých dinosaurů a jejich infrařádu Ornithopoda, ovšem dospěli k různým závěrům. Je to i důsledkem nedostatku prací na toto téma po roce 1980. Jedním z výsledků je i reklasifikace několika rodů, které byly vyřazeny z infrařádu Ornithopoda, jako například \"Agilisaurus\" či \"Othnielosaurus\" (=\"Othnielia\").\n\nDavid Varricchio se svým týmem zjistil, že jejich nový rod \"Oryctodromeus\" tvoří klad se dvěma dalšími rody z Montany \"Orodromeus\" a \"Zephyrosaurus\".\n\nHypsilofodonti byli malí (asi 1–2 metry dlouzí) dvounozí býložravci, uzpůsobení k běhu. Často bývají neformálně přirovnáváni ke gazelám. Existují také doklady o tom, že přinejmenším někteří z nich vychovávali svá mláďata v doupatech.\n\n"}
{"id": "346732", "url": "https://cs.wikipedia.org/wiki?curid=346732", "title": "Miloslav Bednařík", "text": "Miloslav Bednařík\n\nMiloslav Bednařík (30. ledna 1965, Olomouc – 16. června 1989, Brno) byl sportovní střelec, reprezentant Československa, olympionik, který získal stříbrnou medaili z olympijských her.\n\nByl dvojnásobným mistrem světa v trapu, přičemž první titul získal ve dvaceti letech a o rok později ho obhájil. V červnu 1989, tedy necelý rok po úspěchu na olympiádě, zahynul při dopravní nehodě na motocyklu, když narazil na brněnské Olomoucké ulici do vozu popelářů.\n\nMotocykl Suzuki, který se mu stal osudným, si pořídil za odměnu získanou za olympijskou medaili. Byl mezi přáteli velmi oblíben, na jeho pohřbu na židenickém hřbitově se sešlo asi 3 000 lidí. Na jeho počest je v Brně pojmenovaná ulice „Bednaříkova“ a každoročně se zde koná „Memoriál Miloslava Bednaříka“ v brokové střelbě.\n\n\n\n"}
{"id": "346733", "url": "https://cs.wikipedia.org/wiki?curid=346733", "title": "Stydká štěrbina", "text": "Stydká štěrbina\n\nStydká štěrbina (Venušina štěrbina) je žlábek ve stydké krajině, který je rozděluje do podoby stydkých pysků. U některých žen vyčuhují poštěváček a malé stydké pysky vně stydké štěrbiny, u jiných jsou zcela skryty.\n\nNázev „Venušina štěrbina“ odkazuje na římskou bohyni lásky Venuši.\n\nJako u mnoha aspektů lidské sexuality se postoje ke stydké štěrbině, stejně jako její podoba, výrazně lišily. V západních kulturách bylo někdy společensky vyžadováno, aby si ženy odstraňovaly pubické ochlupení. V současné době je, z estetických důvodů, odstraňování ochlupení velmi populární.\n\nJak stydká štěrbina vypadá, se může významně měnit od jedné osoby k druhé. Stydká štěrbina – v některých případech – nemusí být viditelná nebo může být jinak zahalena. Její vzhled může být ovlivněn různými faktory. Přítomnost pubického ochlupení může stydkou štěrbinu zakrýt. Body art nebo genitální piercing může taktéž ovlivnit její viditelnost. U některých osob mohou určité orgány, jako je poštěváček nebo malé stydké pysky, vyčnívat skrz stydkou štěrbinu a omezit tak její viditelnost. V takových případech se někdy zvažuje provedení labioplastiky , není to však pravidlem - takový vzhled stydké štěrbiny není žádnou nemocí, je to individuální záležitost každé ženy. Podobně existuje sexuální fetiš, kdy výrazné vyčnívání těchto orgánů ze zdravé, hladce oholené vulvy může být považováno za sexuálně atraktivní. Roztažení nohou, které může „zatáhnout“ stydké pysky, může též způsobit, že stydká štěrbina není vidět.\n\n"}
{"id": "346741", "url": "https://cs.wikipedia.org/wiki?curid=346741", "title": "Ladislav Falta", "text": "Ladislav Falta\n\nLadislav Falta (* 30. ledna 1936, Opočno) je bývalý sportovní střelec, reprezentant Československa, olympionik, který získal stříbrnou medaili z Olympijských her.\n\nV Mnichově 1972 získal stříbro ve sportovní střelbě. Mimo to patří k jeho úspěchům titul mistra Evropy z let 1969 a 1971 a titul vicemistra světa z roku 1970. Podle Cibulkových seznamů patřil ke spolupracovníkům StB.\n\n\n\n\n"}
{"id": "346742", "url": "https://cs.wikipedia.org/wiki?curid=346742", "title": "Ambra", "text": "Ambra\n\nAmbra je pevná, voskovitá substance, která vzniká v trávicím traktu vorvaně. Jedna z domněnek říká, že napomáhá k trávení krakatic. Existuje naopak hypotéza, že ostrý zobák zkonzumované krakatice usazený ve střevě velryby vede právě k produkci ambry.\nNěkdy je vyloučena z těla vorvaně spolu s trusem a plave na hladině jako velký, šedočerný chomáč, nebo ji lze také nalézt jako usazeninu na skaliscích.\nČerstvá ambra nepříjemně zapáchá, ale jak stárne, změní se aroma na příjemné a zemité. Její barva se změní z šedočerné na oranžovo žlutou, až jantarovou.\nPřestože již byla v parfumerii většinou nahrazena syntetickými materiály, stále je vysoce ceněna a velmi dobře placena.\n\n\n"}
{"id": "346747", "url": "https://cs.wikipedia.org/wiki?curid=346747", "title": "Penetrace (sex)", "text": "Penetrace (sex)\n\nPenetrace (též sexuální penetrace) je průnik částí těla nebo jiným předmětem do tělesného otvoru, jako je pochva, řitní otvor nebo ústa, v rámci sexuální aktivity.\n\nPokud je k penetraci pochvy nebo řitního otvoru použit penis, říká se tomu pohlavní styk (vaginální styk nebo anální styk). Penetrace penisu do úst se nazývá felace. Je-li použit jeden nebo více prstů, jde o digitální penetraci. Penetraci otvoru lze provádět též předmětem, jako je gumová náhražka (dildo), vibrátor nebo jiná sexuální hračka. Je možná také penetrace jazykem.\n\nLidé s poškozením spinálních vláken nebo jinou nemocí či postižením, které vede ke ztrátě vnímání v perifériích nebo trupu někdy považují penetraci úst nebo ucha jazykem či prsty za formu sexuální penetrace.\n\nPokud je penetrace prováděna bez souhlasu jedné z osob, jde o trestný čin znásilnění (v ČR: § 185 trestního zákoníku) nebo sexuální útok (podle trestního práva některých států). Tyto termíny se nejčastěji používají v souvislosti s násilnou penetrací penisu do pochvy nebo řitního otvoru, ale mohou se vztahovat i k jiným formám sexuální penetrace.\n\n\n"}
{"id": "346748", "url": "https://cs.wikipedia.org/wiki?curid=346748", "title": "Jicchak Ben Cvi", "text": "Jicchak Ben Cvi\n\nJicchak Ben Cvi (: יצחק בן צבי, rodným jménem Jicchak Šimšelevič, : Ісаак Шимшелевич; 24. listopad 1884, Poltava – 23. dubna 1963, Jeruzalém) byl izraelský politik, historik, sionistický aktivista, vůdce dělnicko-sionistického hnutí a v letech 1952 až 1963 v pořadí druhý a zároveň nejdéle sloužící izraelský prezident.\n\nPřed svým zvolením do vrcholné funkce hlavy židovského státu zastával různé komunitní a politické funkce. Patřil k zakladatelům marxisticko-sionistického hnutí Poalej Cijon v carském Rusku a aktivně se podílel na organizování tamní židovské sebeobrany. Útěkem z Ruska unikl deportaci na Sibiř a po navazování kontaktů v Evropě podnikl v roce 1907 aliju do osmanské Palestiny. Tam stál u zrodu prvních židovských obranných organizací Bar Giora a ha-Šomer a prvního hebrejsky psaného socialistického listu \"ha-Achdut\". Studoval právo na Istanbulské univerzitě, avšak v důsledku svých sionistických aktivit byl v roce 1915 zatčen a deportován. Po odchodu do Spojených států se podílel na náborové kampani do Židovské legie, do které sám vstoupil a s níž se v roce 1918 vrátil do Palestiny. Po svém příjezdu pomáhal založit stranu Achdut ha-avoda, předchůdkyni hegemona izraelské politiky v prvních desetiletí izraelské státnosti, vlivný odborový svaz Histadrut a hlavní vojenskou podzemní organizaci Hagana. Ve třicátých a čtyřicátých letech stál v čele Židovské národní rady, jež byla stínovou vládou židovské pospolitosti v Palestině. V den vyhlášení nezávislosti Izraele byl jedním ze signatářů izraelské deklarace nezávislosti a v následujících parlamentních volbách byl zvolen poslancem za stranu Mapaj. Byl dlouholetým přítelem prvního izraelského premiéra Davida Ben Guriona a společně s ním se řadí mezi dva nejvýznamnější sionistické vůdce.\n\nKromě politické činnosti se během svého života věnoval i vědeckému výzkumu, v jehož rámci se zabýval židovskou etnologií. Studoval židovské etnické a náboženské skupiny a komunity, jejich zvyky, tradice a historii a o mnohých sepsal ucelené vědecké studie, jež jsou dodnes považovány za autoritativní a obsahově vyčerpávající. Tento svůj vědecký zájem projevil i v čele státu, když do prezidentské rezidence každý týden zval představitele různých židovských komunit. Je mu rovněž připisováno zavedení tradice dnů otevřených dveří prezidentské rezidence.\n\nNarodil se jako Jicchak Šimšelevič v Poltavě v carském Rusku (dnešní Ukrajina) jako nejstarší syn Cvi Šimšeleviče, potomka význačné a uznávané rabínské rodiny, který si později hebraizoval příjmení na Šimši. Jicchakův otec byl židovským učencem, spisovatelem, vůdčím sionistickým aktivistou, členem Chovevej Cijon a jedním z organizátorů prvního sionistického kongresu, který v roce 1897 v Basileji uspořádal Theodor Herzl.\n\nMladý Jicchak Šimšelevič vyrůstal v rodině se silným sionistickým cítěním, která však dodržovala židovské zvyky. Získal tradiční židovské vzdělání v chederu, po němž v letech 1901 až 1905 pokračoval ve studiu na ruském gymnáziu. V roce 1904 vůbec poprvé navštívil na dva měsíce Palestinu. Následně v roce 1905 nastoupil ke studiu na Kyjevské univerzitě, které však musel ještě téhož roku přerušit v důsledku vypuknutí Ruské buržoazní revoluce. Ve stejný rok začaly v carském Rusku opět propukat protižidovské pogromy, které Jicchaka Šimšeleviče přivedly k židovské sebeobraně v Poltavě. V roce 1905 se začal angažovat v marxisticko-sionistickém dělnickém hnutí Poalej Cijon (\"Dělníci Sijónu\"), u jehož zrodu o rok později sám stál. Společně se svým otcem a bratrem se podílel na organizování židovských obranných jednotek. V roce 1906 však v jejich domě policie provedla razii, při níž nalezla úkryt zbraní. Celá Šimšelevičova rodina byla odsouzena a poslána na Sibiř, otec rodiny dokonce k doživotnímu trestu odnětí svobody (po šestnácti letech mu však bylo v roce 1922 umožněno odejít do Palestiny). Jicchakovi se nicméně podařilo uprchnout do Vilniusu a následně do Německého císařství, Rakouska-Uherska a Švýcarska a během své cesty se pokoušel naverbovat židovské studenty pro sionistické aktivity. Četné kontakty se mu podařilo navázat zejména ve Vídni a na konci roku 1906 se po zatčení Ber Borochova vrátil do Vilniusu. Zde se později stal Borochovovým blízkým spolupracovníkem.\n\nV roce 1907 podnikl aliju do osmanské Palestiny, kde se usadil v přístavním městě Jaffa. Ve stejném roce jej Poalej Cijon delegovala jako svého zástupce na osmý sionistický kongres, jenž se konal v Haagu. V roce 1907 se Šimšelevič rovněž zúčastnil prvního světového kongresu Poalej Cijon, kde byl zvolen zástupcem pro Palestinu. Později téhož roku založil ve svém jaffském bytě, společně s dalšími deseti lidmi, první tajnou židovskou obrannou organizaci v osmanské Palestině, známou jako Bar Giora. Jejím cílem byla ochrana židovských vesnic před útoky Arabů (tehdy spíše loupežně než politicky motivovanými; šlo o spory o pozemky, o vodu, krádeže dobytka apod.). O dva roky později stál, společně se svou budoucí manželkou Rachel Jana'it, u zrodu polovojenské organizace ha-Šomer, která měla daleko širší záběr a která již fungovala se souhlasem osmanských úřadů. Se svou budoucí manželkou patřili v roce 1909 mezi zakladatele jeruzalémského gymnázia Rechavja a rovněž se stali jeho prvními učiteli.\nPo mladoturecké revoluci v roce 1909 vyslala Poalej Cijon Jicchaka Šimšeleviče do Osmanské říše, kde měl navázat kontakt s židovskými komunitami a představiteli židovských dělnických hnutí. V rámci své cesty navštívil židovské komunity ve městech İzmir, Istanbul, Soluň, Bejrút a Damašek. V Soluni se mu podařilo setkat s posledními Sabatejci, jenž se později stali předmětem jeho výzkumu. O rok později, společně se svou budoucí manželkou a dalšími lidmi, založil první hebrejské socialistické periodikum v Palestině s názvem \"ha-Achdut\". Po studiích na Galatasaray Litesi v Istanbulu začal Jicchak Šimšelevič v roce 1913, společně s pozdějším prvním izraelským premiérem Davidem Ben Gurionem, studovat právo na Istanbulské univerzitě. Jejich studium však přerušila první světová válka, jejíž vypuknutí je zastihlo při cestě zpět do Palestiny na letní prázdniny. O rok později osmanské úřady zakázaly hebrejské periodikum \"ha-Achdut\" a Šimšeleviče a Ben Guriona nejprve v únoru 1915 zatkly a nakonec v březnu téhož roku deportovaly do Egypta.\nV Egyptě strávili krátkou dobu v Káhiře, kde se setkali s Josefem Trumpeldorem, který zde organizoval židovskou legii pro boj proti osmanským Turkům. S tím však tehdy ani jeden z nich nesouhlasil, neboť se obávali, že by podobný krok mohl vést ke zničení palestinského židovstva. Oba poté odpluli do New Yorku, kde se zapojili do sionistických aktivit a založili hnutí he-Chaluc, jehož cílem bylo získat a vyškolit pracovní sílu pro práci v Palestině. Společně zde také napsali jidiš knihu \"Země izraelská minulost a současnost\", jež měla představit sionismus americkému židovstvu. Na plán zorganizovat židovskou jednotku v boji za osvobození Palestiny nakonec, i díky britské Balfourově deklaraci, změnili názor a po oficiálním vstupu Spojených států do první světové války Šimšelevič s Ben Gurionem cestovali po Spojených státech a v rámci náborové akce rekrutovali dobrovolníky do Židovské legie, židovské armádní jednotky a součásti Britské armády. Na jejich výzvu reagovala i Golda Mabovičová, pozdější izraelská premiérka Golda Meirová. Ve Spojených státech vstoupilo do řad Židovské legie na 2500 amerických Židů a 200 palestinských Židů, kteří zde byli v exilu. Dobrovolníky se stali i Šimšelevič s Ben Gurionem, ale také například Nehemjáš Rabin, otec pozdějšího izraelského premiéra Jicchaka Rabina.\n\nDo Palestiny dorazili přes Egypt v roce 1918, avšak tou dobou již bylo území Palestiny osvobozené Brity. Téhož roku se Jicchak Šimšelevič oženil s Rachel Janit. Narodili se jim dva synové, Amram a Eli. Druhý zmíněný syn později zahynul během izraelské války za nezávislost, když bránil kibuc Bejt Kešet. Bratr Jicchaka Šimšeleviče byl známý spisovatel Aharon Re'uveni a jeho švagrem izraelský archeolog Binjamin Mazar. Během období britského mandátu nad Palestinou si Jicchak Šimšelevič hebraizoval své příjmení na Ben Cvi (doslova „syn Cviho“).\n\nV roce 1919 pomáhal založit stranu Achdut ha-avoda a téhož roku byl zvolen do ústředního výboru strany a o rok později do sekretariátu odborových svazů Histadrut, které rovněž pomáhal založit. Po vzniku mandátní Palestiny zastával funkci koordinátora mezi jišuvem a britskou mandátní vládou a v roce 1920 jej britský vysoký komisař sir Herbert Samuel jmenoval členem poradní rady pro záležitosti Palestiny (na tuto funkci rezignoval v roce 1930 v důsledku zavedení ještě přísnějších kvót omezujících židovskou imigraci Passfieldovou bílou knihou). Během svého působení v radě věřil, že může být „místem setkání rozličných politických stran, náboženství a sociálních tříd lidí,“ jež v mandátní Palestině žijí. Podle něj byl vliv těchto lidí v té době velmi důležitý, „protože žijí v blízkosti našeho budovatelského úsilí a do jisté míry v něm jsou partnery.“\n\nKdyž v roce 1920 došlo ke vzniku Židovské národní rady, tedy stínové vlády židovské komunity v britské mandátní Palestině, byl zvolen do jejího vedení; nejprve jako člen, později v roce 1931 jako předseda a nakonec v roce 1945 jako prezident. Jakožto nejvýše postavený představitel jišuvu se 12. května 1937 zúčastni korunovace britského krále Jiřího VI. Taktéž se velmi angažoval v hlavní židovské vojenské podzemní organizaci Hagana, kterou v roce 1920, v důsledku rostoucích arabských útoků, pomáhal založit. Nemalou část svého veřejného úsilí věnoval ve 20. letech Jeruzalému. V roce 1927 byl zvolen do jeruzalémské městské rady, avšak již o dva roky později rezignoval v důsledku postoje svých arabských kolegů z vedení města k nepokojům, jenž toho roku probíhaly. Opětovně byl do městské rady zvolen v roce 1934. Během 20. let se zúčastnil všech sionistických kongresů.\n\nPodle knihy Šlomo Nakdimona z roku 1985 měl v roce 1924 údajně nařídil politickou vraždu ultraortodoxního vůdce Jacoba Israële de Haana. Antisionista de Haan měl v plánu ve spolupráci s arabskými státy rozvrátit židovské společenství v mandátní Palestině a chystal se britské vládě navrhnout, aby židovská ortodoxní společenství v Palestině nebyla podřízena autoritě světských židovských institucí. Tři dny před jeho odjezdem do Spojeného království byl Haganou zavražděn. V druhé polovině 30. let v mandátní Palestině probíhalo arabské povstání, a to na protest vůči židovské imigrace do Palestiny. Během arabských násilností zahynulo v průběhu tří let několik set Židů, což vyvolalo odvetné akce židovských podzemních organizací. Mnohem tvrději však na arabské násilnosti odpovídala revizionisticko-sionistická podzemní organizace Irgun, která začala podnikat teroristické útoky i proti arabským civilistům. Útoky Irgunu odsuzovali čelní sionističtí představitelé, včetně Ben Cviho, který varoval, že teroristé „zasazují komunitě ránu do zad.“\n\nDne 14. května 1948 vyhlásil David Ben Gurion nezávislost Izraele a Ben Cvi se stal jedním ze třiceti osmi signatářů izraelské deklarace nezávislosti. V prvních izraelských parlamentních volbách byl zvolen poslancem za stranu Mapaj (následnice Achdut ha-Avody) a funkci poslance zastával během prvního a druhého Knesetu. Během těchto dvou funkčních obdobích byl členem parlamentního výboru pro vnitřní záležitosti a během funkčního období druhého Knesetu členem výboru pro bydlení.\n\nV prosinci 1952 se zúčastnil prezidentských voleb, které se konaly po smrti prvního izraelského prezidenta Chajima Weizmanna, který zemřel v listopadu téhož roku. Kandidoval v nich za stranu Mapaj a byl jedním z celkem čtyř kandidátů. Zbylými byli Mordechaj Nurok za stranu Mizrachi, nezávislý Jicchak Gruenbaum a Perec Bernstein za Všeobecné sionisty. Samotné volby se konaly 8. prosince 1952 a celkem během nich proběhla tři kola hlasování, jelikož žádný z kandidátů nebyl v předchozích kolech schopen získat většinu hlasů. Do posledního kola se dostali Ben Cvi, Nurok a Gruenbaum a rozdílem dvaceti dvou hlasů nakonec Ben Cvi nad Nurokem vyhrál poměrem 62:40. Prezidentský úřad zastával v celkem třech funkčních obdobích až do své smrti v dubnu 1963 (poslední bylo nedokončené). V následujících dvou volbách, jenž se konaly 28. října 1957 a 30. října 1962 neměl žádného protikandidáta a byl zvolen 76, respektive 62 hlasy.\nPo nástupu do prezidentského úřadu přesunul prezidentské sídlo z Rechovotu do Jeruzaléma, což se zprvu ukázalo jako komplikace při jmenování zahraničních velvyslanců. Například italský ministr, jenž v roce 1953 do Izraele přivezl pověřovací listiny, odmítal před prezidenta předstoupit v Jeruzalémě, a byl tak nakonec přijat v severoizraelské Tiberiadě. Poté však již izraelská vláda dala jasně najevo, že jediným místem, kde budou přijímány pověřovací listiny velvyslanců bude Jeruzalém.\n\nBen Cvi věřil, že prezident by měl být příkladem pro národ a jeho domov by tak měl odrážet úspornost a jednoduchost doby. Po více než 26 let tak Ben Cvi a jeho rodina žili v dřevěné chatě v jeruzalémské čtvrti Rechavja. Izrael tehdy zakoupil sousední dům postavený a vlastněný Nisimem a Ester Valerovými, čímž poskytl více prostoru prezidentské rezidenci; dvě budovy na sousedním pozemku byly využívány pro přijímání oficiálních návštěv. Současná prezidentská rezidence \"Bejt ha-Nasi\" byla postavena až v roce 1971.\n\nJako prezident nepatřil v zahraničí k příliš známým osobnostem, zároveň však byl „uznávaným veteránem izraelského dělnického hnutí.“ Projevoval velký zájem o židovské imigranty, kteří do Izraele přišli v rámci exodu z arabských zemí. Kromě již zmíněné specifičnosti jeho prezidentské rezidence se zapsal do historie izraelských prezidentů různými počiny a změnami, které izraelské ministerstvo zahraničních věcí popisuje následovně:\n\nKromě politických a společenských aktivit se velkou měrou podílel na tvorbě odborných prací a studií. Sepsal přes dvacet svazků pojednávající o historii židovských komunit, stejně jako o nepřerušeném spojení mezi židovským osídlením země izraelské od dnů druhého Chrámu. Mezi jeho oblast zájmů patřila historie a zvyky různých židovských skupin na Blízkém východě. \"The Shengold Jewish Encyclopedia\" uvádí, že „jeho knihy o dějinách Židů ve Svaté zemi a o různých etnických skupin tvořících palestinské židovstvo, jsou považovány za autoritativní a vyčerpávající studie.“ To potvrzuje i Joan Comay (1995), jenž Ben Cviho zmiňuje jako uznávanou autoritu věnující se například Samaritánům či Karaitům. Jeho výzkum se však neomezoval pouze na židovské skupiny, byť tvořily dominantní část, a zajímal se i o nežidovské menšiny v Izraeli a rané dějiny jišuvu. Během svého výzkumu nashromáždil velké množství materiálů a často se setkával s představiteli jednotlivých židovských skupin.\n\nAby podpořil výzkum zmíněných oblastí, založil v roce 1948 Institut pro studium orientálních židovských komunit na Blízkém východě, který následně sám vedl. Kromě židovských komunit a sekt se výzkumný ústav věnuje i studiu geografie země izraelské, jejímu starověkému obyvatelstvu, památkám a tradicím. Institut sídlí v někdejším domě Nisima Valery a v roce 1963 byl z rozhodnutí vlády na jeho počest přejmenován na Ben Cviho institut (\"Jad Ben Cvi\"). V roce 1965 začal institut vydávat prezidentovy sebrané knihy, spisy, články, deníky a dopisy.\n\nV roce 1953 mu byla udělena Bialikova cena za židovské myšlení. Zemřel 23. dubna 1963 v Jeruzalémě ve věku 78 let a byl pohřben na jeruzalémském hřbitově Har ha-Menuchot vedle hrobu svých rodičů. Jeho státního pohřbu se zúčastnily desetitisíce Izraelců, kteří procházeli ulicemi hlavního města. Na jeho počest byl z rozhodnutí vlády téhož roku přejmenován výzkumný institut, který založil, na Ben Cviho institut (\"Jad Ben Cvi\"). Od roku 1999 jsou v oběhu bankovky o nominální hodnotě 100 šekelů (zhruba 500 Kč), na jejichž aversní straně je vyobrazen jeho portrét a jeho projev z roku 1953, který pronesl na před shromážděním jemenitské komunity. Na reversní straně bankovky je vyobrazena haličská synagoga a text Ben Cviho druhého inauguračního projevu. Na jeho počest nese jeho jméno řada izraelských ulic a vzdělávací instituce. V roce 2008 byla jeho dřevěná chata přesunuta do kibucu Bejt Kešet, který pomáhal založit jeho syn, a interiér chaty byl restaurován a vybaven původním zařízením. Dům Valerů v Rechavii byl označen jako historicky chráněná památka.\n\nNásledující tituly jsou vybraná díla Jicchaka Ben Cviho uvedená v katalogu americké knihovny Kongresu. Část uvedených děl byla vydána Ben Cviho institutem až po jeho smrti.\n\n\n"}
{"id": "346753", "url": "https://cs.wikipedia.org/wiki?curid=346753", "title": "Jicchak Navon", "text": "Jicchak Navon\n\nJicchak Navon (: , 9. dubna 1921, Jeruzalém – 6. listopadu 2015) byl izraelský politik, diplomat, prozaik, dramatik a pedagog. V letech 1978 až 1983 zastával funkci izraelského prezidenta. Byl prvním sabrou (Židem narozeným na území země izraelské či Izraele), který se stal izraelským prezidentem a zároveň byl prvním sefardským prezidentem Izraele.\n\nNež se stal prezidentem, zastával různé funkce v izraelské státní správě, a to především na ministerstvu školství a kultury, kde se zasadil o rozvoj v mnoha oblastech, který je patrný dodnes (například komunitní centra \"matnas\"). Byl osobním tajemníkem prvního ministerského předsedy Davida Ben Guriona a ve dvou různých obdobích byl po více než 20 let poslancem Knesetu za strany Rafi a Stranu práce. Celkem šest let byl ministrem školství a kultury v izraelské vládě. Mimo politiku byl aktivní v mnoha oblastech umělecké tvorby; je autorem dvou muzikálů, několika povídek a televizního seriálu. Ve veškeré své umělecké tvorbě se zaměřoval na sefardskou komunitu. Podle telefonického průzkumu veřejného mínění z prosince 2007 jej považovalo nejvíce Izraelců za nejlepšího izraelského prezidenta v historii státu.\n\nNavon se narodil v Jeruzalémě do rodiny sefardských rabínů, která žila v Palestině již od 17. století. Z otcovy strany je potomkem španělských Židů, kteří se po vyhnání ze Španělska v roce 1492 uchýlili do Osmanské říše. Rodina otcových předků (Baruch Mizrachi nebo Al Mašraki) se do Jeruzaléma přestěhovala v roce 1670. Z matčiny strany je potomkem známého kabalisty Chajima Ben Atara. Ben Atarova rodina přišla do Jeruzaléma z Maroka roku 1884.\nVe dvanácti letech se stal členem revizionisticko-sionistického mládežnického hnutí Bejtar a posléze vstoupil do s hnutím spřízněné podzemní vojenské skupiny Irgun. V osmnácti letech však Irgun z ideologických důvodů opustil a přestoupil do podzemní vojenské organizace Hagana. Vystudoval hebrejskou literaturu a islamistiku na Hebrejské univerzitě v Jeruzalémě, kde po studiu do roku 1946 působil jako učitel na základní a střední škole. V letech 1946 až 1948 stál v čele arabského oddělení Hagany. Po založení státu v květnu 1948 byl ministerstvem zahraničních věcí jmenován druhým tajemníkem na izraelském velvyslanectví v Uruguayi a Argentině, kde působil v letech 1949 až 1950. Během svého pobytu v Jižní Americe přispíval do místních hebrejských novin.\n\nJeho o sedmnáct let mladší manželka Ofira Resnikovová vystudovala stejně jako manžel Hebrejskou univerzitu a poté, díky vítězství v soutěži krásy, získala stipendium na studium psychologie na Kolumbijské univerzitě. S manželem se seznámila v roce 1961 v úřadu ministerského předsedy, kde pracovala jako sekretářka. Svatbu měli o dva roky později a po osmiletém snažení zplodit potomka adoptovali dívku jménem Na'ama. Dva roky poté se jim narodil vlastní syn Erez. Ofira Navonová se angažovala se v řadě organizací na pomoc dětem a postiženým, navštěvovala raněné vojáky a zastupovala Izrael na řadě sympózií. Za svou roli v pomoci handicapovaným ji byla udělena řada ocenění. Zemřela v roce 1993 na leukemii.\n\nV letech 1951 až 1952 byl Navon politickým tajemníkem ministra zahraničních věcí Moše Šareta a v letech 1952 až 1963 politickým tajemníkem prvního ministerského předsedy Davida Ben Guriona a rovněž tak šéfem úřadu ministerského předsedy. V letech 1963 až 1965 zastával funkci ředitele odboru kultury na ministerstvu školství a kultury. Z této funkce zahájil kampaň „Vymýcení negramotnosti,“ během které se stovky příslušnic Izraelských obranných sil podílely na výuce hebrejštiny pro dospělé a imigranty žijících na geografické a socioekonomické periferii (tj. v odlehlých částech státu a v rozvojových městech). Taktéž, ve spolupráci s ministrem Zalmanem Aranem, inicioval myšlenku založení center kultury mládeže a sportu (dnešní komunitní centra \"matnas\").\n\nNavon byl členem strany Mapaj, která stála v čele Izraele od jeho založení. V roce 1964 však vstoupil do Ben Gurionovy nové strany Rafi, za kterou kandidoval parlamentních volbách v roce 1965 do Knesetu. Ve volbách se stal poslancem a mandát si udržel nepřetržitě až do roku 1978, kdy se stal prezidentem. Během svého prvního působení v Knesetu zastával po sedm let funkci místopředsedy Knesetu a čtyři roky byl předsedou výboru pro zahraniční věci a obranu. Byl však také členem dalších výborů, jmenovitě například výboru pro školství a kulturu či výboru pro bydlení. V roce 1968 vstoupil do Strany práce a v roce 1974 dohlížel na implementaci závěrů zprávy Agranatovy komise, týkající se poučení z jomkipurské války z roku 1973.\n\nV roce 1972 byl na 28. Světovém sionistickém kongresu zvolen předsedou výkonné rady Světové sionistické organizace. To mu umožnilo „navázat kontakty s židovskými obcemi a židovskými organizacemi po celém světě.“ Rovněž tak byl předsedou americko-izraelského kulturního fondu.\n\nDne 19. dubna 1978 se v Izraeli konaly prezidentské volby. Jicchak Navon, toho času poslanec, byl jediným kandidátem a byl zvolen poměrem hlasů 86 pro, 0 proti, 11 se zdrželo a 23 hlasovacích lístků nebylo vyplněno. Slavnostní přísahu složil 29. května téhož roku. V 57 letech se stal v pořadí pátým izraelským prezidentem. V tomto úřadě však měl i několik prvenství; stal se prvním sabrou v tomto úřadě, prvním sefardským prezidentem a prvním prezidentem, který se odchýlil od ceremoniální role úřadu, dané mu zákonem. Rovněž tak se stal prvním izraelským prezidentem, který se s malými dětmi přestěhoval do prezidentské rezidence Bejt ha-Nasi v Jeruzalémě. Jeho manželka Ofira se velmi angažovala v podpoře dobrých životních podmínek pro izraelské děti a pro handicapované.\n\nObdobí, kdy Navon zastával prezidentský úřad, bylo charakteristické velkou politickou, sociální a etnickou polarizací, která ještě více rozšiřovala izraelské konfliktní linie. Navon se snažil jednotlivé proti sobě stojící skupiny obyvatelstva sbližovat. Snažil se „vytáhnout lidi z periferie do hlavního proudu izraelského života, navštěvoval zanedbané osady a znevýhodněné městské čtvrti a podporoval sebedůvěru těchto komunit.“\nRovněž tak během tohoto období došlo ke kontroverznímu stažení izraelských civilistů a vojáků ze Sinaje a zrušení tamních izraelských osad. Potenciálně výbušnou situaci v předvečer stažení se podařilo zvládnout i díky Navonově vřelosti, diplomacii a prestiži úřadu. Toto stažení však Izraeli přineslo mírovou smlouvu s Egyptem, která byla slavnostně podepsána 26. března 1979 ve Spojených státech ve Washingtonu D.C. Na pozvání egyptského prezidenta Anwara Sadata pak Navon jako historicky první izraelský prezident podnikl státní návštěvu arabského státu. Během své návštěvy vystoupil před egyptským parlamentem s projevem v arabštině, čímž „na své hostitele zapůsobil a prolomil tak ledy a zbořil stereotyp Izraelců a Židů, coby ‚cizího elementu‘ v regionu.“\n\nJako prezident podnikal méně zahraničních cest a spíše cestoval po Izraeli a věnoval se řešením vnitrostátních problémů. Na pozvání amerického prezidenta Ronalda Reagana však podnikl státní návštěvu Spojených států, kde se setkal se členy Kongresu. Navštívil však také několik židovských škol a vedl dialog s americkými židovskými představiteli.\n\nJak již bylo zmíněno, úřad izraelského prezidenta je především ceremoniální funkce. Navon však tuto praxi narušil a započal období „političtějšího prezidentství.“ Vyjadřoval se ke kontroverzním politickým tématům, nepřímo kritizoval vládu a požadoval zřízení nezávislé vyšetřovací komise k prošetření izraelského podílu na masakru v Sabře a Šatíle, který provedli libanonští falangisté během první libanonské války v roce 1982. Za tímto účelem byla následně zřízena tzv. Kahanova komise, pojmenovaná po předsedovi Nejvyššího soudu Jicchaku Kahanovi.\n\nCoby prezident otevřel prezidentskou rezidenci „spisovatelům a umělcům napříč kulturním spektrem.“\n\nV roce 1983 Navon odmítl možnost ucházet se o druhé funkční období v úřadu prezidenta. Namísto toho se vrátil do politiky, čímž se stal prvním a dosud jediným bývalým izraelským prezidentem, který tak učinil. Ve Straně práce stál proti dvěma rivalům, Jicchaku Rabinovi a Šimonu Peresovi. Rabin však z vedení strany odstoupil kvůli finančním skandálům, a přestože byl Navon populárnější než Peres, „s ohledem na klid ve vlastní straně, ustoupil ze svých nároků“ na předsednický post. Podporu veřejnosti, zejména pak mezi izraelskými Araby a voliči Mizrachi, si Navon získal svou plynulou arabštinou. Ve volbách v roce 1984 se stal znovu poslancem za Stranu práce a v letech 1984 až 1990 zastával funkci ministra školství a kultury ve vládě národní jednoty Šimona Perese a Jicchaka Šamira, kde byl zároveň místopředsedou vlády.\n\nJako ministr školství kladl velký důraz na „vědecko-technické vzdělání, hodnoty demokracie a soužití mezi etnickými komunitami a náboženstvími,“ ale také podporoval vzdělání arabského a drúzského obyvatelstva. Za jeho působení na ministerstvu došlo ke 30% rozšíření výuky arabštiny. Jednou z jeho politik byl tzv. „kulturní balíček,“ který každému školákovi zajišťoval vzdělání v oblasti kultury a umění. Mezi jeho významné počiny patří zavedení cest do Polska pro studenty středních škol, v rámci výuky o holocaustu. V roce 1985 byl jediným členem vlády, který při jednání o tzv. džibrílské dohodě hlasoval proti propuštění 1150 teroristů výměnou za tři izraelské válečné zajatce. Poslancem zůstal až do roku 1992, kdy opustil politiku. Téhož roku se ještě podílel na organizaci 500. výročí vyhnání Židů ze Španělska a za Izrael podepsal první kulturní dohodu se Španělskem.\n\nPo odchodu z politiky působil jako předseda řady organizací, „které odrážely jeho osobnost a zájmy.“ Šlo například o Národní úřad pro ladino kulturu, společnost (jejím cílem je uchování biblické krajiny a rekonstrukce flóry zmíněné v Tanachu a Talmudu), jeruzalémskou Rubinovu hudební a taneční akademii a rovněž se stal čestným předsedou Abrahamova fondu (hebrejsky: \"Keren Avraham\"), jehož cílem je podpora soužití a porozumění mezi izraelskými Židy a Araby.\n\nNadále se vyjadřoval k veřejnému dění a účastnil se státních oslav. V roce 2009 se zúčastnil oficiální ceremonie k příležitosti 30. výročí uzavření egyptsko-izraelské mírové smlouvy, která byla uzavřena v době jeho působení v úřadu prezidenta. V předvečer 60. výročí vzniku Izraele varoval před hrozbou Íránu a vyzval k uzavření míru se Sýrií, který by podle něj oslabil vliv Íránu v regionu. Vyjádřil se také k organizaci Hamás, ovládající Pásmo Gazy: „Co se Hamásu týče, to není otázka území, kompromisu, stáhnout se či nikoliv. Neuznává právo [Izraele] na existenci.“ K politické situaci v Izraeli se v dubnu 2009 vyjádřil pro deník Ha'arec následovně:\nV roce 2013 vyzval v souvislosti s občanskou válkou v Sýrii ke zřízení polní nemocnice na Golanských výšinách, kde by mohli být ošetřeni Syřané, kteří požádají o zdravotní pomoc. Zemřel 6. listopadu 2015 ve věku 94 let. Některé zdroje uvádějí jako datum úmrtí 7. listopad.\n\nVe svých dílech se snažil o zachování dědictví španělského židovstva. Byl například autorem dvou muzikálů založených na sefardském folklóru. Jsou jimi \"Romancero Sefardi\" z roku 1968, který byl koncertem duchovní a světské hudby, a \"Bustan Sefardi\" (doslova „Španělská zahrada“) z roku 1970, který vypráví o příběhu sefardské rodiny v Jeruzalémě. Druhý zmíněný muzikál byl v roce 1979 oceněn cenou a oba muzikály se úspěšně představily v izraelském národním divadle ha-Bima v Tel Avivu. Kromě muzikálů byl autorem řady povídek týkajících se duchu Jeruzaléma. Patří mezi ně například povídka „Šest dní a sedm bran“ (hebrejsky: \"Šešet ha‑jamim šiv'at še'arim\") jež byla distribuována izraelským vojákům. Navonova tvorba se ale dotkla i televizní produkce; byl autorem televizního pořadu popularizujícího život sefardské komunity.\n\n"}
{"id": "346754", "url": "https://cs.wikipedia.org/wiki?curid=346754", "title": "Seznam dílů seriálu Xena", "text": "Seznam dílů seriálu Xena\n\nToto je seznam dílů seriálu \"Xena\". Americký fantasy seriál \"Xena\" (v originále \"Xena: Warrior Princess\") byl natočen na Novém Zélandu. Produkovala jej společnost Pacific Renaissance Pictures společně s Universal Studios, která obstarala jeho distribuci. Premiérově byl vysílán v letech 1995 až 2001 v syndikaci, celkem vzniklo 134 dílů rozdělených do šesti řad. Vznikl jako spin-off seriálu \"Herkules\" (\"Hercules: The Legendary Journeys\"), takže se řada postav se objevila v obou seriálech.\n\nCelý seriál je historická fantasy, odehrávající se ve starověkém Řecku. Není však časově ohraničen, a proto se v něm objevují různé orientální, egyptské i středověké prvky. Seriál přibližuje dobrodružství udatné bojovnice jménem Xena (Lucy Lawless), která bojuje s vlastní minulostí a snaží se napravovat své hříchy. Xenu během jejího putování doprovází dívka Gabriella (Renee O'Connor), která se stane její nejlepší přítelkyní. Z Gabrielly se postupem času stává sebevědomá žena a její charakter se naplno vyvíjí.\n\n<onlyinclude></onlyinclude>\n\nV Česku byla první až třetí řada seriálu uvedena s díly seřazenými dle produkčního pořadí. Několik dílů ve druhé a třetí řadě však v českém vysílání tomuto řazení neodpovídá.\nDíly „Fúrie“ a „Byla tam, udělala to“ byly natočeny během produkce druhé řady, pro kterou byly původně určeny. Protože nadřízení nepovolili producentům 24 dílů na jednu sezónu, byly přeřazeny do třetí řady. Odlišují se produkčními kódy začínajícími na „V02“. \nČeská premiéra šesté řady byla vysílána přibližně v 01:00, v seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n\n"}
{"id": "346755", "url": "https://cs.wikipedia.org/wiki?curid=346755", "title": "Jet Set Willy", "text": "Jet Set Willy\n\nJet Set Willy je počítačová hra z roku 1984 vytvořená Matthew Smithem. Původně byla určená pro počítače ZX Spectrum, po úspěchu dále předělána na Atari, Commodore nebo Amstrad. Tato skákací plošinovka je pokračováním hry Manic Miner (1983), se kterou společně daly základ populárnímu žánru označovaného jako Miner Willy Series.\n\nWilly získal velké bohatství z předchozího dobrodružství v Manic Miner a zakoupil si obrovský zámek, ve kterém uspořádal ihned velkolepou párty. Velmi unavený se poté odebírá do ložnice, ale cestu mu zastoupí jeho hospodyně Maria. Dokud Willy neuklidí celý dům, nebude vpuštěn.\n\nHra má celkem 60 obrazovek (pokojů), což bylo na svou dobu obrovské číslo.\n\nHra v prvotním vydání obsahovala chyby znemožňující její dohrání, které byly později odstraněny (kromě verze pro Atari).\n\n\n"}
{"id": "346768", "url": "https://cs.wikipedia.org/wiki?curid=346768", "title": "Fabric 23", "text": "Fabric 23\n\nFabric 23 je DJské kompilační album vytvořené Ivanen Smagghe jako součást Fabric Live Mix série.\n\n"}
{"id": "346769", "url": "https://cs.wikipedia.org/wiki?curid=346769", "title": "Furkotská dolina", "text": "Furkotská dolina\n\nFurkotská dolina je údolí nacházející se na jižní, slovenské straně Vysokých Tater. Nachází se v katastrálním území Štrbské Pleso města Vysoké Tatry v okrese Poprad v Prešovském kraji. Údolí dostalo název pravděpodobně podle \"frkajícího\" potoka.\n\nJe otevřené směrem na jih. Na východě ho od Mlynické doliny odděluje Soliskový hřeben, který vychází z Furkotského štítu a na západě ho od Važecké doliny odděluje Kozí chrbát zakončený Sedielkovou kopou, který vychází z Ostré. Na severu ji hřeben mezi Furkotským štítem a Ostrou odděluje od Nefcerské doliny.\n\nÚdolím protéká jí Furkotský potok a je v něm situováno několik ledovcových jezer:\n\nÚdolím prochází žlutá turistická značka z Rázcestia pod Furkotou na Bystrou lávku, která pokračuje do Mlynické doliny. V dolní části se na ni napojují východní část Tatranské magistrály a modrá turistická značka ze Štrbského Plesa.\n\nCelé údolí severně od silnice 2. třídy II/537 tvoří stejnojmennou národní přírodní rezervaci. Jižně od této silnice se na území ochranného pásma národního parku a na rozhraní s Mlynickou dolinou nachází přírodní rezervace Blatá.\n\n"}
{"id": "346770", "url": "https://cs.wikipedia.org/wiki?curid=346770", "title": "Kimmeridge", "text": "Kimmeridge\n\nKimmeridge [kimeridž] je stupeň svrchní jury. Je ekvivalentní věku, který začal před 157,3 ± 1 milióny let a skončil před 152,1 ± 0,9 milióny let. Kimmeridge následoval po oxfordu a předcházel tithonu.\n\nStupeň byl pojmenován po vesnici Kimmeridge, nacházející se na anglickém pobřeží poblíž Dorsetu, které je známé nálezy z této doby. Na pláži v Kimmeridgeském zálivu lze nalézt fosílie přinesené přílivem.\n\nKimmeridgeský jíl je zdrojem asi 95 procent ropy v Severním moři.\n\n\n"}
{"id": "346778", "url": "https://cs.wikipedia.org/wiki?curid=346778", "title": "Česko na Letních olympijských hrách 2008", "text": "Česko na Letních olympijských hrách 2008\n\nČesko na Letních olympijských hrách v roce 2008 v Pekingu reprezentovalo 134 sportovců ve 29 disciplínách.\n\n\nV pořadí národů se Česko umístilo ziskem 3 zlatých a 3 stříbrných medailí na \"24. místě\". Slovensko, druhý nástupnický stát Československa, obsadilo \"26. místo\". V roce 2017 byla přidělena bronzová medaile zápasníkovi Markovi Švecovi, díky dopingu Aslanbeka Chuštova z Kazachstánu. \n\n"}
{"id": "346783", "url": "https://cs.wikipedia.org/wiki?curid=346783", "title": "Cate Blanchettová", "text": "Cate Blanchettová\n\nCatherine Élise „Cate“ Blanchettová, nepřechýleně Cate Blanchett (* 14. května 1969 Melbourne) je australská herečka a režisérka, držitelka dvou Oscarů, dvou cen Britské akademie a tří Zlatých glóbů.\n\nDo povědomí veřejnosti se dostala v roce 1998 Kapurovým filmem \"Královna Alžběta\", v němž ztvárnila postavu anglické královny Alžběty I. Roli další panovnice – elfí královny Galadriel si zahrála v trilogiích \"Pán prstenů\" a \"Hobit\". Jako Katharine Hepburnová se objevila v dramatu \"Letec\", který režíroval Martin Scorsese. Herecký výkon v tomto snímku jí vynesl Oscara za nejlepší ženský vedlejší výkon. Titulní postava neukotvené Jasmíny v Allenově dramatu \"Jasmíniny slzy\" pak pro ni znamenala zisk Zlatého glóbu a Oscara za nejlepší ženský herecký výkon.\n\nSpolu s manželem Andrewem Uptonem působí na pozici umělecké režisérky souboru Sydney Theatre Company.\n\nNarodila se v Ivanhoe, na předměstí Melbourne v Austrálii jako dcera australské rodačky June a Roberta „Boba“ Blanchetta, který pocházel ze Spojených států. Když jí bylo 10 let, otec jí zemřel na infarkt myokardu. Má dva sourozence – její starší bratr Bob je inženýr počítačových systémů a její mladší sestra Genevieve pracovala jako divadelní výtvarnice.\n\nNejprve chodila do dívčí základní školy v Ivanhoe a poté vystudovala i dívčí gymnázium v Kew na předměstí Melbourne, kde objevila své zaujetí herectvím. Později studovala ekonomiku a výtvarná umění na Melbournské univerzitě. Když jí bylo 18 let, jela na dovolenou do Egypta. Jeden z hostů hotelu v Káhiře jí nabídl, zda nechce hrát komparz v jeho filmu. Vrátila se do Austrálie a přestěhovala se do Sydney, aby mohla studovat na Národním institutu dramatického umění. Ten absolvovala v roce 1992, čímž začala její kariéra herečky.\n\nPrvní velkou inscenací byla hra Davida Mameta \"Oleanna\" z roku 1993, kterou hrála spolu s Geoffrey Rushem a získala za ni ocenění kritiků sydneyských divadel za nejlepší debut. Také ztvárnila Ofélii ve hře \"Hamlet\" upravené podle \"Company B\" (režisérem byl Neil Armfield) v letech 1994 a 1995 a později v dalších televizních minisériích.\n\nJejím prvním mezinárodním filmem se stal \"Paradise Road\" z roku 1997, ve kterém hrála australskou zdravotní sestru zajatou japonskou armádou během 2. světové války. Její první hlavní rolí byla v témže roce adaptace \"Oscar and Lucinda\", ve které hrála po boku Ralpha Fiennese. Za ni byla nominována na cenu Australské filmové asociace (AFI) za nejlepší hlavní ženský herecký výkon, ale cena jí o vlásek unikla. Stejně ale ve stejném roce získala cenu za nejlepší vedlejší ženský herecký výkon za roli Lizzie v romantické komedii \"Zaplaťpánbůh potkal Lizzie\".\n\nPrvní velkou rolí se stala postava Alžběty I. ve filmu \"Královna Alžběta\" z roku 1998, který ji vynesl nominaci na Oscara za nejlepší herečku. Cenu nakonec nezískala, ale získala cenu Britské akademie filmových a televizních umění (BAFTA) a Zlatý glóbus za nejlepší herečku ve filmovém dramatu. O rok později byla nominována na další cenu BAFTA za vedlejší roli ve filmu \"Talentovaný pan Ripley\".\nJiž jako uznávaná herečka si získala další vlnu příznivců, když se objevila ve filmové trilogii \"Pán Prstenů\" režiséra Petera Jacksona jako elfská královna Galadriel.\n\nV roce 2005 získala Oscara za nejlepší ženský vedlejší výkon za roli Katharine Hepburnové ve filmu \"Letec\" režiséra Martina Scorseseho. Cate tak byla první herečkou, která získala Oscara za ztvárnění jiného držitele této ceny.\n\nV roce 2006 se objevila po boku Brada Pitta ve filmu \"Babel\" a ve filmu \"Zápisky o skandálu\" společně s Judi Denchovou. Za tento poslední film získala Cate svoji třetí nominaci na Oscara.\n\nV roce 2007 získala \"Coppa Volpi\" pro nejlepší herečku na Benátském filmovém festivalu a Zlatý glóbus za nejlepší ženský vedlejší výkon za ztvárnění jednoho ze šesti portrétů Boba Dylana ve filmu \"\". Ve stejném roce také pokračovala ve své roli Alžběty I. V pokračování filmu \"Královna Alžběta\" pojmenovaném \"\". Na příštím předávání Cen Akademie získala dvě nominace na Oscara, včetně ocenění za nejlepší ženský výkon ve filmu \"Královna Alžběta: Zlatý věk\" a za nejlepší ženský vedlejší výkon ve filmu \"Beze mě: Šest tváří Boba Dylana\", čímž se stala jedenáctým hercem/herečkou, který získal dvě nominace v jednom roce a zároveň prvním hercem/herečkou, který získal nominaci na Oskara za pokračování role.\n\nV roce 2007 byla uvedena na seznamu sta nejvlivnějších lidí planety časopisu \"Time\" a také byla časopisem \"Forbes\" označena za jednu z nejúspěšnějších hereček. Její další rolí byla agentka KGB Dr. Irina Spalko ve filmu \"Indiana Jones a království křišťálové lebky\" a na konci tohoto roku se objevila ve filmu \"Podivuhodný případ Benjamina Buttona\".\n\nV lednu 2008 podepsala společně se svým manželem tříletou smlouvu se \"Sydney Theatre Company\" jakožto umělečtí režiséři. Kontrakty jim umožňují v každém roce tři měsíce volna, ve kterém mohou vykonávat vlastní, povětšinou herecké aktivity. Jejím režijním debutem v roce 2007 byla hra \"Blackbird\" (\"Kos\") právě pro \"Sydney Theatre Company\".\n\nDne 26. února 2008 byla jmenována členkou poroty, která nominuje účastníky Australského summitu 2020 Kevina Rudda. Byla jedinou ženskou členkou této poroty.\n\nJejím manželem je dramatik a scenárista Andrew Upton, kterého poznala v roce 1996, když hrála v inscenaci \"The Seagull\". Nebyla to však láska na první pohled; „Myslel si, že jsem nevšímavá a já si myslela, že je arogantní,“ uvedla později. „Poukazuje to na fakt, jak se člověk může mýlit, ale jak mě políbil, bylo to ono.“ Svatba se uskutečnila 23. dubna 2004. Dne 13. dubna 2008 v Sydney porodila jejich třetího syna jménem Ignatius Martin Upton.\n\nJe patronkou Sydneyského filmového festivalu. Je také tváří luxusní kosmetiky pečující o tělo SK-II, kterou vlastní Procter & Gamble. V roce 2007 byla také zvolena velvyslancem on-line kampaně Australské nadace pro ochranu přírody, která podněcuje Australany, aby zde vyjádřili své příspěvky ohledně změn klimatu.\n\n"}
{"id": "346787", "url": "https://cs.wikipedia.org/wiki?curid=346787", "title": "CASA", "text": "CASA\n\nConstrucciones Aeronáuticas, S.A. (CASA) je španělský letecký výrobce, který je v současnosti součástí firmy EADS.\n\nFirmu CASA založil v březnu 1923 v Seville José Ortiz de Echagüe. V následujícím roce byla otevřena první továrna v Getafe. Nejdříve se zde vyráběly dvouplošníky Breguet XIX podle francouzské licence, kterých bylo vyprodukováno přes 400 kusů. Později výroba přešla na hydroplány Dornier Wal, bombardovací Martin 139W a Vickers Vildebeest, transportní Junkers Ju 52/3m, Gotha Go 145 a Bücker Bü 133. To již měla společnost závody ve městech Cádiz, Sevilla a Madrid.\n\nV roce 1929 firma postavila první letoun vlastní konstrukce, typ CASA I. 2. července 1929 poprvé vzlétl lehký dvousedadlový hornoplošník CASA III s československým motorem Walter Venus o výkonu 88 kW. V roce 1940 firma začala se stavbou licenčních bombardérů Heinkel He 111. V roce 1943 zakoupila španělská vláda 33% firmy (v roce 1992 už stát vlastnil 99,28%).\n\nPo II. světové válce začala firma CASA vyrábět dopravní letouny vlastní konstrukce. V roce 1949 CASA 201 Alcotán pro 10 cestujících, v roce 1952 CASA 202 Halcón pro 14 pasažérů a v roce 1955 největší CASA 207 Azor pro 36 cestujících; vše dvoumotorové typy. V poválečném období společnost vyráběla také karoserie vagónů a součásti automobilů. Vzniklo zde i několik dalších licenčních typů, např. 50 kusů letounu Dornier Do 27 a Bücker Bü 131 v počtu 550 strojů.\n\nV roce 1957 získala CASA kontrakt na údržbu a opravy stíhacích letounů North American F-100 (údržbu firma prováděla i u španělských cvičných letounů Lockheed T-33). V roce 1965 podepsal americký výrobce Northrop s firmou CASA smlouvu na licenční výrobu 70 strojů Northrop F-5. Španělská CASA tak z USA získala nejmodernější stroje a technologie a podařilo se jí tak překlenout zaostalé metody, které činily ztrátu 15 let za evropským vývojem.\n\nVýsledkem byly i dvě vlastní konstrukce, proudový cvičný letoun CASA C-101 Aviojet a víceúčelový hornoplošník CASA C-212 Aviocar. Navíc se konstruktéři z Madridu podíleli na návrhu německého proudového obchodního letounu HFB 320 Hansa.\nV roce 1972 CASA převzala firmu Hispano Aviación a ve stejném roce se sama stala součástí konsorcia Airbus. V 80. letech 20. století měla společnost CASA již šest závodů v Getafe, Seville, Ajalviru, Cádizu, San Pablu a Madridu.\n\nFirma CASA se podílela také na výrobě jednotlivých dílů pro letouny Airbus, Dassault Falcon, Mirage F1, Dassault Mercure, Canadair CL-215, Boeing 727, Boeing 757 a McDonnell Douglas DC-10. Její kosmické oddělení spolupracovalo na řešení nosných raket i družic programů Ariane, Exosat, Sirio a Intasat.\n\nV roce 1999 se CASA stala, společně s firmami Aérospatiale-Matra, Dornier Flugzeugwerke a DASA, součástí koncernu EADS (European Aerospace Corporation), přičemž tato španělská pobočka nese označení EADS-CASA.\n\n\n"}
{"id": "346795", "url": "https://cs.wikipedia.org/wiki?curid=346795", "title": "Hanba", "text": "Hanba\n\nHanba je emoce (viz stud) a dále:\n\n"}
{"id": "346799", "url": "https://cs.wikipedia.org/wiki?curid=346799", "title": "Savannah (řeka)", "text": "Savannah (řeka)\n\nSavannah ( ) je řeka tvořící hranici států Jižní Karolína a Georgie na jihovýchodě USA. Je 725 km dlouhá. Povodí má rozlohu 27 200 km².\n\nVzniká v Appalačském pohoří soutokem řek Tugaloo a Seneca. Poté protíná planinu Piedmont a Atlantickou nížinu. Ústí zleva do Atlantského oceánu.\n\nZdrojem vody je podzemní voda a dešťové srážky. Vodní stav je nejvyšší na jaře a nejnižší v létě. Průměrný roční průtok vody činí 336 m³/s.\n\nVodní doprava je možná do města Augusta, které leží 356 km od ústí. Využívá se k zisku vodní energie. Poblíž ústí leží přístav Savannah.\n"}
{"id": "346802", "url": "https://cs.wikipedia.org/wiki?curid=346802", "title": "Mozartův efekt", "text": "Mozartův efekt\n\nMozartův efekt je nejčastěji uvažován jako soubor výsledků výzkumu, který poukazuje na jev, kdy poslech Mozartovy hudby může vést ke krátkodobému zlepšení určitých schopností při řešení duševních úloh známé jako \"prostoročasové myšlení\"\n\n"}
{"id": "346806", "url": "https://cs.wikipedia.org/wiki?curid=346806", "title": "Alberto Juantorena", "text": "Alberto Juantorena\n\nAlberto Juantorena (celým jménem \"Alberto Juantorena Danger\", * 3. prosince 1950 Santiago de Cuba) je bývalý kubánský atlet, běžec na středních tratích, dvojnásobný olympijský vítěz z roku 1976 z Letních olympijských her v Montrealu.\n\nPro jeho neobvyklou výkonnost se mu v době závodní kariéry přezdívalo \"El Caballo\" - \"kůň\". Novináři jej zase rádi označovali přídomkem \"Karibské tornádo\".\n\nPůvodně hrával basketbal, ale poznal, že jeho 188 centimetrů není pro tento sport optimální výškou. Zlom jeho životě nastal v roce 1971, když přišel z tehdejší provincie Oriente do hlavního města Havany, kde se setkal s polským trenérem Zygmuntem Zabierzowskim, který vychoval řadu polských sprinterů a který v té době zrovna působil na Kubě. Po několika měsících tréninku se Zabierzowskim zaběhl Juantorena 400 metrů za 48,2 sekundy a v následujícím roce se už kvalifikoval na olympijské hry v Mnichově. Jeho následující dráha vrcholového atleta trvala dvanáct let (1972-1984).\n\nAlberto Juantorena vystudoval ekonomiku a už na sklonku své aktivní dráhy se ve své zemi začal věnovat nejrůznějším funkcím, především v oblasti sportu a vědy. Na Kubě se stal dokonce náměstkem ministra pro sport, místopředsedou kubánského olympijského výboru a v mezinárodním měřítku posléze i členem Rady Mezinárodní asociace atletických federací (IAAF).\n\nDo Síně slávy IAAF byl zařazen hned v roce jejího vzniku, 2012.\n\n\n= stejného výkonu dosáhli v sezoně dva atleti či více atletů\n\nAlberto Juatorena startoval na třech olympijských hrách - v roce 1972, 1976 a 1980.\n\nNa svých prvních olympijských hrách, v roce 1972 v Mnichově, postoupil Alberto Juantorena z rozběhu (45,94 sekundy) i z meziběhu (45,96 sekundy), ale v semifinále skončil pátý (46,06) - a pouhých 0,06 sekundy mu chybělo, aby se zařadil mezi první čtyři semifinalisty, kteří z jeho běhu postupovali do finále.\n\nNa Letních olympijských hrách 1976 v Montrealu vyhrál nejdříve běh na 800 m a poté také na 400 m. Ve finále běhu na 800 metrů vytvořil nový světový rekord časem 1:43,50 min. Druhý skončil Ivo Van Damme z Belgie časem 1:43,86 min. Je dosud jediným atletem, který zvítězil na na jedné olympiádě v těchto dvou disciplinách.\n\nV běhu na 400 m vyhrál časem 44,26 s náskokem 14 setin sekundy před druhým Frederickem Newhousem z USA. V době, kdy už osm roků platil světový rekord Američana Lee Evanse z vysokohorské dráhy v Mexico City (43,86 sekundy), představoval Juantorenův čas nejlepší elektronicky měřený nížinný výkon v běhu na 400 metrů všech dob.\n\nV Montrealu startoval ještě ve štafetě na 4x400 metrů, kde tým Kuby obsadil ve finále časem 3:03,81 sedmé místo.\n\nSe zraněními bojující Alberto Juantorena se na olympijských hrách v Moskvě soustředil jen na jednu disciplínu - 400 metrů. Čas 45,09 sekundy stačil jen na čtvrté místo.\n\nV roce 1973 vybojoval Alberto Juantorena zlatou medaili na světové univerziádě v Moskvě (400 metrů v čase 45,36 sekundy). Na univerziádě v roce 1977 v bulharské Sofii získal zlatou medaili v běhu na 800 metrů v novém světovém rekordu 1:43,44.\n\nAlberto Juantorena byl jednou z nejvýraznějších postav premiérového ročníku světového poháru, týmové soutěže jednotlivých kontinentů, která se konala v roce 1977 v západoněmeckém Düsseldorfu a jejímž nástupcem je současný Kontinentální pohár. V běhu na 800 m zvítězil (časem 1:44,04) v napjatě očekávaném souboji nad keňským půlkařem Mikem Boitem - závod byl sledován s velkým zájmem vzhledem k tomu, že se obě - v té době nejvýraznější - osobnosti světové osmistovky spolu nemohly, vinou afrického bojkotu, utkat rok předtím na olympijských hrách v Montrealu. Juantorena, běžící v dresu Střední Ameriky a Karibiku, připojil v Düsseldorfu i vítězství v běhu na 400 metrů (45,36 sekundy).\n\nV roce 1975 získal Alberto Juantorena na panamerických hrách, přádaných ve vysokohorském prostředí hlavního města Mexika, stříbrnou medaili na 400 metrů (44,80 sekudy) a s kubánskou štafetou na 4x400 metrů vybojoval další stříbro časem 3:02,8. Na násedujících panamerických hrách, v roce 1979 v San Juanu na Portoriku, byl znovu stříbrný na 400 m (45,24) i na 800 m (1:46,4) a v čase 3:06,3 připojil bronzovou medaili ve štafetě.\n\nJuantorena na nich startoval poprvé v roce 1974 (zlatá medaile v Santo Domingu na 400 metrů, 45,52 a ve štafetě na 4x400 metrů, 3:06,36), podruhé v roce 1978 v kolumbijském Medellínu (vítězství na 400 metrů v druhém nejlepším čase své čtvrtkařské kariéry - 44,27 sekundy - a v běhu na 800 metrů, 1:47,23) a v roce 1982 v kubánské Havaně (zlatá medaile na 800 metrů v čase 1:45,15 a opět ve štafetě na 4x400 metrů, v čase 3:03,59).\n\nV roce 1973 zvítězil v běhu na 400 metrů na mistrovství ve venezuelském Maracaibu (46,4). Zlatou medaili vybojoval také v roce 1981 v Santo Domingu za čas 1:47,59 v běhu na 800 metrů.\n\nAlberto Juantorena se ještě dožil historicky prvního atletického mistrovství světa v Helsinkách v roce 1983. V jednom ze semifinálových běhů na 800 metrů však po nešťastném došlápnutí na vnitřní obrubník atletické dráhy utrpěl komplikovanou frakturu nohy a musel být z dráhy odnesen s bolestivými grimasami na nosítku. Dokázal se však zotavit a ve velmi dobré formě absolvoval ještě svou poslední sezónu - 1984. Ale již bez čtvrté olympijské účasti, o kterou ho připravilo kubánské připojení se k sovětskému bojkotu letních olympijských her v Los Angeles.\n\nAlberto Juantorena ukázal naposledy své běžecké schopnosti ve svých bezmála 34 letech, na závodech Družba, jejichž mužské atletické disciplíny se odbývaly v Moskvě (ženy závodily v Praze) a které byly jakousi náhradní akcí za Sovětským svazem a jeho spojenci bojkotované olympijské hry v Los Angeles. Juantorena v Moskvě startoval v běhu na 800 metrů a v mrtvém závodě vybojoval společně s Polákem Ryszardem Ostrowskim (oba 1:45,68) svou poslední zlatou medaili.\n\nČeskoslovensko představovalo pro Alberta Juantorenu oblíbenou závodnickou destinací a na mítincích a utkáních v českých zemích i na Slovensku startoval poměrně často.\n\nV Československu startoval již před olympijskými hrami v Mnichově, v roce 1972 na pražském Rošického memoriálu, kde byl druhý v běhu na 400 metrů v čase 46,6 sekundy. V roce 1974 zaujal pražské publikum, když na strahovském stadionu předvedl během mezistátního atletického utkání Československo-Kuba-Maďarsko kvalitní čas v běhu na 400 metrů - 45,3 sekundy. V roce 1975 se do Prahy vrátil a znovu startoval na Rošického memoriálu, kde vyhrál běh na 400 metrů v čase 46,0 sekundy. V olympijském roce 1976 startoval v Bratislavě na mítinku PTS (Pravda-Televízia-Slovnaft), kde vyhrál jak běh na 400 (45,85 s), tak i na 800 metrů (1:46,8). Podobný dvojstart uskutečnil v roce 1976 také v Ostravě, na mítinku Zlatá tretra. V Ostravě vyhrál běh na 800 metrů (1:47,6) - a především na 400 metrů ve vynikajícím čase 44,70 s, který se na dlouhá léta stal nejrychlejším časem zaběhnutým v této disciplíně na československém či českém území.\n\nPrávě v Ostavě - jak záhy prozradil jeho polský trenér - dospěl Juantorena po úspěšném dvojstartu na mítinku Zlatá tretra k definitivnímu rozhodnutí startovat na blížících se olympijských hrách v Montrealu ve dvou disciplínách - v běhu na 400 i 800 metrů.\n\nDo Československa přicestoval Juantorena i po montrealském olympijském triumfu. Hned v roce 1977 byl první v běhu na 800 m na ostravské Zlaté tretře (1:45,8) a zvítězil i na bratislavské PTS (400 m za 45,63). Obě města navštívil i v následujícím roce 1978. Vyhrál opět jak v Ostravě (400 m za 45,17 sekundy), tak i v Bratislavě (400m za 45,99 sekundy a 800 metrů za 1:44,97). Ještě v roce 1982, na sklonku své atletické kariéry, zvítězil ve Vítkovicích v běhu na 800 metrů v čase 1:48,19 a v Bratislavě v čase 1:46,46.\n\nZatím poslední návštěva Alberta Juantoreny v České republice se uskutečnila 20.5.2016, kdy byl hostem 55. ročníku Zlaté tretry. Během tohoto ostravského pobytu navštívil rovněž industriální komplex Dolní oblast Vítkovice.\n\nAlberto Juantorena je zmíněn v legendární československé televizní komedii Jak dostat tatínka do polepšovny. Tatínek poté, co se syn Vašek (Tomáš Holý) nečekaně vrátí z výpravy s dědou, pronesl větu: \"To není Colombo, to je Juantorena.\"\n\nAlberto Juantorena působí jako člen Rady Mezinárodní asociace atletických federací (IAAF) a je členem Rozvojové komise IAAF. Na kongresu IAAF v Pekingu v srpnu 2015 byl zvolen za jednoho ze čtyř viceprezidentů této atletické asociace.\n\n\n\n"}
{"id": "346807", "url": "https://cs.wikipedia.org/wiki?curid=346807", "title": "Tygodnik Powszechny", "text": "Tygodnik Powszechny\n\nTygodnik Powszechny je polský katolický týdeník založený v roce 1945 kardinálem Sapiehou. V letech 1945-1953 a 1956-1999 jako jeho šéfredaktor působil Jerzy Turowicz.\n\nČasopis se zabývá kulturně-společenskou tematikou, především od začátku 21. století reprezentuje liberálně-levicové křídlo polského katolicismu.\n\nJeho náklad v roce 2008 dosahoval asi 42 tisíc výtisků, v roce 2013 asi 35 tisíc výtisků.\n\nŠéfredaktorem listu býval kněz Adam Boniecki, MIC, v současnosti (2014) jím je Piotr Mucharski.\n\n"}
{"id": "346808", "url": "https://cs.wikipedia.org/wiki?curid=346808", "title": "Achaimenovská říše", "text": "Achaimenovská říše\n\nAchaimenovská říše neboli Perská říše (případně První Perská říše pro odlišení od Novoperské) jsou historické názvy pro říši (sami Achaimenovci ji žádný název nedali) vytvořené výboji Kýra Velikého (559–530 př. n. l.) a jeho syna Kambýsa (530–522) je tradičně považována za stát, který završuje rané období vývoje politické organizace na Předním východě. Na místě médské, lýdské, babylónské a egyptské říše se objevil jeden mocný celek, slučující v sobě řadu odlišných tradic, etnických jednotek, náboženských zvyklostí. V roce 486, když umíral třetí achaimenovský panovník Dareios I., náležela k říši část Balkánu a Střední Asie, celá Malá Asie, Sýrie, Palestina, Egypt a Mezopotámie a konečně íránské kraje až k hranicím Indie. Tento rozlehlý stát byl od sklonku 6. století rozdělen na územní jednotky spravované místodržiteli (tzv. satrapy), kteří si vydržovali vlastní dvůr a byli odpovědni pouze králi. Na některých místech ponechali Peršané moc v rukou lokálních dynastií, takže o jednotě správy nemůže být ani řeči.\nŘíše neměla jediné hlavní město, i když Persepolis založená Dareiem I. plnila funkci jakéhosi administrativního centra monarchie. Značný význam si i nadále podržely Súsy (bývalé hlavní město Elamu), Pasargady (jejichž obvod vytyčil Kýros Veliký), Ekbatana (bývalé hlavní město médské říše) i starý Babylón. Jako řeč úřadů a správy se prosadila aramejština, nápisy na budovách a skalních stěnách bývaly psány staropersky, akkadsky a elamsky. Elamština však od poloviny 5. století z epigrafických památek mizí.\n\nMince, které podle lýdského vzoru zavedl již Dareios I., sloužily k placení řeckých žoldnéřů a korumpování čelných představitelů řeckých městských států, s nimiž byla říše od devadesátých let 5. století prakticky neustále ve válečném stavu. Razily se jak mince zlaté (tzv. dareiky), tak stříbrné (nazývané Řeky „sigloi“). Perská armáda byla značně heterogenním tělesem, jehož mobilizace v případě války trvala velmi dlouhou dobu – často i několik let. Sloužily v ní všechny národy obývající říši, podle toho, v jakém druhu zbraní vynikaly (Féničané byli např. vyhlášenými námořníky). Jádro vojska tvořilo 10 000 urozených bojovníků, kteří byli v dobách války neustále doplňováni o nováčky, takže jejich počet zůstával konstantní (odtud název nesmrtelní). Kromě toho existovala i tradiční pěchota, jízda na koních, jízda na velbloudech a válečné vozy. Počet perského vojska lze jen stěží odhadnout, jistě však nedosahoval milionových čísel, jak tvrdí ve svých spisech Hérodotos a Ktésias.\nNa regionální úrovni ponechával stát svým poddaným značnou autonomii a dokonce podporoval místní náboženské kulty. To se však mohlo změnit, pokud v dané oblasti došlo k nepokojům či vzpouře proti centrální vládě – v takovém případě bývala zpravidla zničena i lokální kultovní místa. O hloubce náboženského cítění achaimenovských vladařů lze jen spekulovat, odvolávky na Ahuramazdu a „jiné bohy“ pouze naznačují, že jejich mazdaismus byl spíše polyteistického rázu.\n\nRegionální elity neměly uzavřen přístup k nejvyšším úřadům, na rozdíl od pozdějších římských zvyklostí však nebyl vzestup „provinciálů“ běžným jevem, podporovaným shora. Většina satrapů i vrcholných hodnostářů říše pocházela po celou dobu trvání monarchie z řad perské šlechty.\n\nAž do vzniku makedonské velmoci za Filipa II. (359–336 př. n. l.) a jeho syna Alexandra neměl perský stát v Evropě a v Asii výraznější konkurenci a ani občasné odpadnutí některých provincií či dlouholetá válka s Řeky ho vážně neohrožovaly. Teze o „kolosu na hliněných nohou“, který od smrti Dareia I. procházel neustálým úpadkem, je dnes považována za zcela mylnou. Achaimenovská říše byla životaschopným celkem, státem, který profitoval ze své rozlehlosti (dálkový obchod) a jenž ponechával svým obyvatelům dosavadní víru i lokální zvyklosti. Ani sociální mobilita nebyla v jeho rámci zcela vyloučena, i když nebyla běžná. Pokud jde o formálně neomezenou moc krále králů, často pranýřovanou jako tyranie či despocie, ta rozhodně nebránila rozkvětu perského státu. Ostatně pozdější makedonští vládci ji v plném rozsahu převzali a dále rozvinuli.\n\n\n"}
{"id": "346813", "url": "https://cs.wikipedia.org/wiki?curid=346813", "title": "Sorek", "text": "Sorek\n\nSorek ( , \"Nachal Sorek\"; doslova „potok Sorek“, , \"vádí as-Surár\", na dolním toku nazýván arabsky \"Vádí Rubin\") je jeden z největších a nejdůležitějších vodních toků v oblasti Judských hor v Izraeli. Protéká skrz Jeruzalémský distrikt a Centrální distrikt státu. V Knize soudců (16:4) je zmíněn jako hranice mezi Pelištejci a Izraelity (kmenem Dan).\n\nPramení v jižní části Západního břehu Jordánu, jižně od města Ramalláh nedaleko od Jeruzalému. Zpočátku směřuje k jihu postupně se zařezávajícím a převážně odlesněným údolím. Z východu míjí město (izraelskou osadu) Giv'at Ze'ev, ze západu palestinskou obec Bir Nabala. Na severním okraji Jeruzaléma míjí židovské čtvrtě Ramot a Ramat Šlomo. Přijímá vádí Nachal Atarot, Nachal Ramot a Nachal Cofim a prochází lesoparkovým areálem Ja'ar Ramot a vstupuje na teritorium Izraele v mezinárodně uznávaných hranicích. Pak se stáčí k západu. Míjí vrch Micpe Neftoach, za kterým do něj od severu přitéká tok Nachal Šmu'el. Zleva přijímá vádí Nachal Chajil a Nachal Romema a po severním úpatí hory Har Tamir (s jeruzalémským městským hřbitovem Har ha-Menuchot) vstupuje do údolí Emek ha-Arazim, kde do něj od severu ústí tok Nachal Luz, od západu od města Mevaseret Cijon toky Nachal Chalilim a Nachal Arza. Zde se Sorek obrací k jihu. Nachází se tu poblíž vesnice Bejt Zajit údolní nádrž Ma'agar Bejt Zajit a na jejím břehu Zemědělská škola Ejn Kerem.\nZde Sorek opouští hustě osídlenou oblast Jeruzaléma a nadále vede zhruba jihozápadním směrem hlubokým zalesněným údolím skrz Judské hory. Stáčí se okolo hory Har Cheret, od východu do něj ústí vádí Nachal Revida a Nachal Ejn Kerem. Ze severu míjí hory Har Ora, Har Aminadav a Har Salmon s areálem nemocnice Hadasa a vesnicí Even Sapir. Z jihu obtéká horu Har Ejtan, podél jejíhož západního okraje sem přitéká vádí Nachal Cuba. Dnem údolí zde vede lokální silnice 386. Na jihu údolí vymezuje hřbet Reches Sorek, za kterým na východní straně hory Har Pitulim do Soreku od jihovýchodu ústí kaňon vádí Nachal Refa'im, podél kterého vede železniční trať Tel Aviv-Jeruzalém, která pak v následujícím dlouhém úseku sleduje dno údolí Soreku. Kaňon se mezitím nadále prohlubuje. Po obou stranách ho lemují příkré svahy jako Har Giora (u ní ústí vádí Nachal Ktalav), Šluchat Ja'ar, Šluchat Bohen, Har Ja'ala, Har Šimšon nebo Šluchat Hartuv. Údolí Soreku je v tomto úseku bez lidského osídlení. Nečetná vesnická sídla jsou situována na náhorních terasách nad údolím (Nes Harim, Ksalon nebo Ramat Razi'el).\n\nTeprve u vesnice Nacham se údolí otevírá do volnější pahorkatiny, čímž končí úsek skrz Judské hory. Začíná aglomerace města Bejt Šemeš, kde se nachází stalaktitová jeskyně o rozloze 5000 m². Poblíž Bejt Šemeš do toku ústí vádí Nachal Šimšon, Nachal Ksalon a Nachal Zanoach. Město Bejt Šemeš potok míjí po severním okraji.\n\nV dalším úseku vede skrz pobřežní nížinu. Sorek ústí do Středozemního moře na území Letecké základny Palmachim mezi městy Rišon le-Cijon a Ašdod. Rozkládá se zde podél jeho ústí Národní park Nachal Rubin.\n\nŽelezniční spoj vedený údolím řeky je spíše doplňkovým spojem k železnici mezi Tel Avivem a Jeruzalémem, ale je hojně využíván jako turistická atrakce. Okolí Soreku v Judských horách je turisticky využíváno. Nacházejí se zde četné značené trasy a rozsáhlé lesní komplexy. Podél trasy existuje množství malých vodních jezírek, mezi než patří i Tel Šahar a Jesodot. Na tocích některý přítoků se nacházejí vodopády (Ajanot Dekalim, Bejt Šemeš, Ein Sifla, Nachal ha-Me'ara). Voda v řece je silně znečištěna odpadem z kanalizace a průmyslových závodů.\n\nMidraš tvrdí, že sorek je „neplodný strom“ (slovo רק rek znamená v hebrejštině „prázdný“), což má být morální poučení a metafora zmiňující Samsonův vztah s Delilou, který byl „neplodný“. Jiný výklad je, že „sorek“ znamená „jedinečné víno“, což odkazuje k vínu, které se v této oblasti pěstuje.\n\nSorek byl místem, kde žila Delila a rovněž místem, kde se poprvé setkala se Samsonem. Jedná se rovněž o místo, kde ho přiměla, aby jí prozradil tajemství své síly, a kde byl nakonec zajat Pelištejci:\nV 19. století sloužil Sorek jako důležitá vodní cesta mezi Jaffou a Jeruzalémem. Jelikož byly tehdejší železnice závislé na vodních zdrojích, rozhodli se stavitelé železniční tratě Jaffa-Jeruzalém (dnes železniční trať Tel Aviv-Jeruzalém), první železnice na Blízkém východě (1892), využít Sorek jako hlavní linii železnice.\n\nZatímco v minulosti bylo trasování této železniční spojnice logické, koncem 20. století byla trať málo využívaná a pomalá. Následovala několikaletá uzávěra provozu a celková rekonstrukce. Existoval sice plán, který počítal s vyhloubením tunelů, aby se bylo možno se Soreku vyhnout a zkrátit tak délku trasy. Tento plán však nebyl kvůli protestům Úřadu pro přírodu a parky proveden. Stávající trasa byla modernizována, opětovně otevřena v původní trase a dodnes se používá.\n"}
{"id": "346814", "url": "https://cs.wikipedia.org/wiki?curid=346814", "title": "Světlo (katolický týdeník)", "text": "Světlo (katolický týdeník)\n\nSvětlo je konzervativní katolický týdeník Matice cyrilometodějské vydávaný od podzimu roku 1993. V roce 1998 bylo časopisu olomouckým arcibiskupstvím uděleno církevní schválení a je běžně distribuován v kostelích. Kolem roku 2001 měl podle ČBK náklad průměrně 13 tisíc výtisků., v roce 2010 činil přibližně 10 000 výtisků.\n\nČasopis vychází na méně kvalitním novinovém papíře formátu A4, má stálý rozsah 16 stran. Jeho šéfredaktorem byl v letech 1993–2015 Josef Vlček, předseda Matice cyrilometodějské, spolu s ním tvořil v průběhu let redakci PhDr. Radomír Malý a PhDr. Lubomír Štula. V současnosti tvoří redakci Daniel Dehner a Mag. Theol. Tomáš Kiml. Světlo pravidelně zveřejňuje například promluvy papeže z generální audience, pojednání a výroky některých katolických teologů, svatých nebo jiných významných osobností katolické církve (odborné články jsou vybaveny poznámkovým aparátem), poselství Panny Marie Královny míru z Medžugorje, nedělní liturgické čtení s navazující úvahou a liturgický kalendář, editorial a dříve i komentář nazvaný Na slovíčko. Časopis přináší také církevní zpravodajství a aktuality, zveřejňuje překlady ze zahraničních zpravodajských agentur (Kathnet, Zenit, Radio Vaticana), od roku 2007 je součástí obsahu program TV Noe na nadcházející týden a později přibyly také programové typy TV Lux, nechybí pozvánky na křesťanské akce a inzerce (avšak nikoliv čtenářská řádková).\n\nVětšinu obsahu tvoří překlady zahraničních textů (například z časopisů 30giorni, Christ von Morgen, Miłujcie się, Der Fels, Maria heute, Die Tagespost, Die Glaube), mezi hlavní česky píšící autory patří například Karel Komárek, Lubomír Štula, Radomír Malý, P. Filip M. Stajner, Stanislav Vejvar, P. Štěpán Martin Filip OP. Od roku 2014 do časopisu také pravidelně přispívají (ať už v překladech nebo přímo) také kněží z Kněžského bratrstva svatého Petra (Bernward Deneke, Jakub Zentner). Podle vydavatele se časopis „snaží o formaci čtenářů v linii učitelského úřadu církve a směřuje k prohloubení mariánské úcty“. Časopis je úzce spojen s Mariánským kněžským hnutím. V roce 1998 bylo časopisu olomouckým arcibiskupstvím uděleno církevní schválení a je běžně k distribuován v kostelích.\n\nPodle diplomové práce Milana Tesaře je publicistika konzervativně laděná, časopis je řazen do krajně konzervativní části spektra katolické publicistiky a zaujímá (ve srovnání s Katolickým týdeníkem) izolacionistickou strategii, jako by se redakce a čtenáři nacházeli v hermeticky uzavřeném ghettu. Podle Tesaře jsou hlavní cílovou skupinou krajně konzervativní až fundamentalisticky zaměření čtenáři a pro méně vzdělané příjemce může Světlo častým používáním odborných výrazů a poznámkovým aparátem hrát roli pseudointelektuálního věstníku a budit dojem serióznosti textů. V časopise shledává Tesař obavu ze západní společnosti (a obzvláště protestantismu) a oproti jiným katolickým médiím zvýšenou orientaci na východ včetně pravoslaví. Situaci ve světě popisuje časopis jako zápas mezi liberálním zlem a římskokatolickým dobrem, a to útočným stylem ukazujícím na „nepřítele“, nikoliv dialogem. Podle Tesaře toto direktivní pojetí církve je v rozporu s církevním dokumentem \"Aetatis novae\" a forma některých článků odporuje Předběžnému návrhu pravidel pro práci katolických novinářů, vydanému Komisí České biskupské konference pro sdělovací prostředky, podle něhož se od katolického novináře očekává, že „má v úctě víru, názory a politické přesvědčení druhého, neposmívá se mu a nepíše o jinak smýšlejících s povýšeností či dokonce s opovržením“ a „šíří atmosféru snášenlivosti a podporuje rozvoj svobodného veřejného mínění.“ Po formální stránce charakterizuje Tesař časopis jako poněkud chaotický, vytýká mu neúplnost informací o autorech a zdrojích jednotlivých materiálů.\n\nMilan Šumpík v kritice článku obviňuje Tesaře ze zaujatosti vůči vlastní církvi a za hlavní argument pro Světlo považuje jeho trvající církevní schválení olomouckým arcibiskupem, na rozdíl od liberálnějšího časopisu AD, který před svým zánikem o církevní schválení přišel. Údajnou útočnost a netoleranci Světla vůči liberalismu a jiným názorům srovnává s netolerancí Tesaře vůči Světlu a jím zastupovanému názoru.\n\n"}
{"id": "346821", "url": "https://cs.wikipedia.org/wiki?curid=346821", "title": "Josef Doležal (atlet)", "text": "Josef Doležal (atlet)\n\nJosef Doležal (12. prosince 1920, Příbram – 28. ledna 1999, Praha) byl československý atlet, reprezentant ve sportovní chůzi, olympionik, který získal na letních olympijských hrách 1952 v Helsinkách stříbrnou medaili v chůzi na 50 km.\n\nVytvořil 12 světových rekordů a desítky čs. rekordů a nejlepších výkonů. Věnoval se také fotbalu, hrál za SK Břevnov.\n\n\n"}
{"id": "346827", "url": "https://cs.wikipedia.org/wiki?curid=346827", "title": "Chromista", "text": "Chromista\n\nChromista (česky též chromisté) je početná (řádově desítky tisíc druhů) a velmi diverzifikovaná skupina eukaryot, považovaná zpravidla za říši, zahrnující fotosyntetizující i nefotosyntetizující organismy, jednobuněčné i mnohobuněčné organismy, volně i přisedle žijící vodní organismy i obligátní, často vnitrobuněčné parazity.\n\nDo chromist patří všechny řasy, jejichž chloroplasty obsahují chlorofyl A a C (vznikly sekundární endosymbiózou, tedy pohlcením a modifikací buňky ruduchy a proto jsou zpravidla obklopené čtyřmi membránami), a navíc několik skupin, u kterých byl \"ruduchový\" plastid buď výrazně přetvořen (např. do apikoplastu) nebo v nich není vůbec obsažen (v mnohých případech byla prokázána jeho druhotná ztráta).\nPodle současných (konec r. 2015) představ zahrnuje říše Chromista následující skupiny (taxonomické ranky se v různých přístupech liší, proto jsou uvedeny v závorce):\n\nFylogenetické vztahy sice nejsou dosud plně vyjasněny, s vysokou pravděpodobností se ale nejedná o přirozenou skupinu. Spolu s blízce příbuznými rostlinami (Archaeplastida) však pravděpodobně chromisté tvoří monofyletickou eukaryotickou linii Corticata (synonymum Diaphoretickes). Uvnitř chromist je dostatečně prokázána monofyletičnost skupiny/podříše SAR, tj. Stramenopila + Alveolata + Rhizaria.\n\nTermín Chromista v roce 1981 poprvé zavedl a dále aktualizoval Cavalier-Smith pro říši eukaryotických organismů majících jeden nebo oba z následujících znaků:\n(vycházel přitom ze starších termínů Chromophyta a Chromobionta, označujících přibližně stejné skupiny).\n\nPůvodně kmen zahrnoval skupiny:\n\nCavalier-Smith v r. 2002 navrhl do příbuznosti původních chromist řadit Alveolata, tvořená následujícími skupinami:\n\nPřestože apikoplast výtrusovců nemá vnější membránu spojenu s endoplasmatickým retikulem, plastid obrněnek má pouze 3 obalové membrány a nálevníci plastid nemají, hypotéza předpokládala pro všech 6 skupin společného předka s plastidem jako u původního vymezení chromist. (Tím se liší od jiných říší eukaryot, u kterých se s plastidem získaným sekundární endosymbiózou ruduchy nelze vůbec setkat.) Dalším zkoumáním se zjistila ještě větší diverzita chromistních plastidů, fylogenetické analýzy nukleomorfů i plastidových genů ale potvrzovaly jejich společný původ v ruduchách u společného předka.\n\nZkoumání genomů hostitelských buněk chromalveolátního plastidu ukázalo příbuznost stramenopilů (nikoli však ostatních skupin původních chromist) a alveolát.\n\nVedle eukaryotické říše Chromista byl v jiných systémech, nepoužívajících taxonomické ranky, zaveden pro analogickou \"superskupinu\" synonymický název Chromalveolata.\n\nDalší analýzy (2007) přiřadily dovnitř chromist/chromalveolát i Rhizaria (ještě v r. 2005 považovaná za samostatnou superskupinu vedle chromalveolát), do příbuznosti skrytěnek a haptofytů se pak dnes řadí i Katablepharida, Telonemea, Centrohelida a Picobiliphyta.\n\nNepodařilo se však prokázat přirozenost takto posílené říše Chromista jako celku. Sice se původně zdálo, že je tvořena dvěma liniemi, dodnes v některých systémech udržovaných jako podříše, a sice SAR (Stramenopiles + Alveolata + Rhizaria) a Hacrobia (Haptophyta + Cryptophyta + Katablepharida + Centrohelida + Telonemea + Picobiliphyta). Zatímco přirozenost SAR je s vysokou věrohodností prokázána, nové analýzy ukazují nepřirozenost hacrobií jako celku. Haptofyta, centrohelidní slunivky a Telonemea by se podle nich odvětvovala na bázi holofyletických SAR, umístění skrytěnek (s plastidem morfologicky podobným haptofytům), katablefarid a pikobilifyt by mělo být na bázi větvě vedoucí k rostlinám. (I toto postavení centrohelidních slunivek je však zatím sporné) Navíc je pravděpodobné, že \"analogický\" plastid nebyl získán společným chromalveolátním předkem, ale kaskádou několika endosymbitických událostí, a u některých chromistních skupin může být výsledkem endosymbiózy terciární (apikoplast) či ještě vyššího řádu, naopak některé linie bez plastidu ho nemusely nikdy získat (zatímco podle původní chromalveolátní hypotézy ho musely druhotně ztratit).\n\nZatímco ve fylogenetických stromech tedy Chromista a Hacrobia mizí, nadále přetrvávají jako taxony v systematice, výhodné i z pedagogických důvodů, dokud nebude skutečná příbuzenská struktura prokázána.\nV některých současných systémech proto Chromista nadále tvoří jednu z hlavních eukaryotických říší, zpravidla členěnou na 2 podříše, SAR (Harosa) a Hacrobia.\n\n"}
{"id": "346830", "url": "https://cs.wikipedia.org/wiki?curid=346830", "title": "Testudo", "text": "Testudo\n\nSlovo testudo má více významů:\n\n"}
{"id": "346834", "url": "https://cs.wikipedia.org/wiki?curid=346834", "title": "Šar-kali-šarrí", "text": "Šar-kali-šarrí\n\nŠar-kali-šarrí (akk. \"\"Král všech králů\"\") byl králem Akkadské říše. Byl synem Itti-Enlila, syna krále Narám-Sína. Jeho otec zemřel dříve než Narám-Sín, a tak se Šar-kali-šarrí ujal vlády po smrti svého děda. Vládl dlouhých 25 let (přibližně 2153 - 2129 př. n. l.). Po vládě \"Šar-kali-šarrího\" nastalo pravděpodobně pod tlakem nájezdů Gutejců krátké období chaosu: V Seznamu akkadských králů se uvádí:\n\n\"\"A poté, kdo byl králem? Kdo byl král? Igigi, Imi, Nanum, Ilulu: čtyři panovali během pouhých 3 let\"\".\n\nPo tomto období se k moci dostává král Dudu, který vládl následujících 21 let.\n\n\n"}
{"id": "346835", "url": "https://cs.wikipedia.org/wiki?curid=346835", "title": "Jaroslava Bajerová", "text": "Jaroslava Bajerová\n\nJaroslava Bajerová (1. dubna 1910, Brno – 23. srpna 1995) byla československá sportovní gymnastka, držitelka stříbrné medaile v soutěži družstev žen z LOH 1936 v Berlíně.\n\n\n"}
{"id": "346836", "url": "https://cs.wikipedia.org/wiki?curid=346836", "title": "Vlasta Děkanová", "text": "Vlasta Děkanová\n\nVlasta Děkanová (5. září 1909, Praha – 16. října 1974, tamtéž) byla československá sportovní gymnastka, držitelka stříbrné medaile v soutěži družstev žen z LOH 1936 v Berlíně.\n\nByla československá sportovní gymnastka. Jako první v historii cvičení žen získává titul „Přebornice ČOS“ za 1. místo v závodech „Přebor žen ČOS“ a za 1. místo v závodech „Svazu slovanského Sokolstva“ konaných v rámci IX. sletu ČOS v Praze v r. 1932.\n\nRok 1934: poprvé v historii cvičení žen ženy závodí na Mistrovství světa v Budapešti. Získává 1. místo a zlatou medaili. Je tak první ženou, která se stává Mistryní světa. V tomto roce se účastní Mezisletových závodů v Prostějově a „Obecných závodů žen“ v Praze. Dále se účastnila na Mezinárodních závodech v Sofii, v Bulharsku.\n\nRok 1935:  vybojována účast v zájezdu ČOS do Bruselu v Belgii při příležitosti Světové výstavy. Odtud pokračovali do Francie na mezinárodní závody v Clermont-Ferrant. Československo zvítězilo,          i muži. Zúčastnili se slavnostního vystoupení v Saint Nazaire.\n\nRok 1936: na Mezinárodních závodech v Lublani získává 1. místo. Berlín LOH 1936 stříbrná medaile v soutěži družstev žen.\n\nRok 1937: „Na přeborech žen ve dvanáctiboji“ ČOS v Praze získává       1. místo. Vybojována účast na „Tělovýchovné slavnosti“ francouzských Sokolů v Paříži. Vybojována účast na mezinárodních závodech v Jugoslávii, Novi Sad, „Svaz slovanského Sokolstva“, získala 3. místo.\n\nRok 1938: Mistrovství světa v Praze. Získává 1. místo a stává se tak dvojnásobnou mistryní světa. Dostává zlatou medaili za cvičení v družstvu žen.\n\nRok 1939: v červnu udělena medaile hlavního města Prahy – zlatá.\n\nPo válce už necvičí. Věnuje se organizátorské práci v tělovýchově. Stává se vedoucí „Zlatého olympijského družstva“ v Londýně v r. 1948. Působí také jako rozhodčí doma i v zahraničí. Je rovněž vychovatelka ve Svazu sportovní gymnastiky Městského výboru ČSTV v Praze. Je také dlouholetá členka „Výboru pro zahraniční Sokol“. Je čestná členka Svazu sportovní gymnastiky v Praze. Je jí udělen titul „Zasloužilá mistryně sportu“.\n\n\n\n"}
{"id": "346837", "url": "https://cs.wikipedia.org/wiki?curid=346837", "title": "Božena Dobešová", "text": "Božena Dobešová\n\nBožena Dobešová (2. října 1914, Stochov - 28. listopadu 1990) byla československá sportovní gymnastka, držitelka stříbrné medaile v soutěži družstev žen z LOH 1936 v Berlíně a zlaté medaile v soutěži družstva žen na Mistrovství světa v Praze v roce 1938.\n\nOd února 1922 žila s rodiči v Bílovicích nad Svitavou. V roce 1939 se provdala, užívala příjmení Kalová.\n\nV roce 1932 v rámci IX. Všesokolského sletu v Praze se jako dorostenka zúčastnila závodu „Obecného ve vyšším oddílu“ a získala 6. místo ze 186 závodnic. V roce 1934 po medailovém úspěchu na „Mezisletových závodech“ v Prostějově a „Obecných závodech žen“ v Praze se zařadila do reprezentačního družstva ČOS a účastní se mezinárodních závodů v Sofii v Bulharsku.\n\nV roce 1935 vybojována účast v zájezdu ČOS do Bruselu v Belgii při příležitosti Světové výstavy. Odtud pokračovali do Francie na mezinárodní závody v Clermont-Ferrant. Československo zvítězilo, i muži. Zúčastnili se slavnostního vystoupení v Saint Nazaire. V roce 1936 na Mezinárodních závodech v Lublani v Jugoslávii získává druhé místo. Berlín LOH 1936 stříbrná medaile v soutěži družstev žen.\n\nV roce 1937 „Na přeborech žen ve dvanáctiboji“ ČOS v Praze získala čtvrté místo. Vše proběhlo v jednom dni. Vybojovala účast na „Tělovýchovné slavnosti“ francouzských Sokolů v Paříži i účast na mezinárodních závodech v Jugoslávii, Novi Sad, „Svaz slovanského Sokolstva“, získala páté místo. Zúčastněné státy: Polsko, Rumunsko, Bulharsko, Československo.\n\nV roce 1938 vybojována účast ve družstvu na „Mistrovství světa“ v Praze, získává zlatou medaili ve družstvu žen. V roce 1939 v červnu udělena medaile hlavního města Prahy I. stupně – zlatá.\n\nPo válce užívala jména Božena Kalová–Dobešová. V roce 1946 získala šesté místo na přeborech žen ČOS v Praze ze 60 závodnic.\n\nV roce 1947 první místo na přeborech žen ČOS v Praze první místo ze 114 závodnic. Vybojována účast na propagační zájezd ČOS na pozvání americké Obce sokolské. Exhibiční vystoupeni v Londýně družstva žen i mužů. Do Ameriky odjeli lodí Queen Elisabeth z přístavu South Hampton. Vystupovali v New Yorku. Hlavní bylo vystoupení družstev na sletu amerického Sokolstva v Chicagu. Zájezd trval od 28. 5. 1947 do 10. 8. 1947.\n\nV roce 1948 na Přeborech žen ČOS získává Zlatou ratolest – druhé místo. V roce 1949 druhé místo na Přeborech ČOS v Praze. Získává zlatou lipovou ratolest. Na Mezinárodních závodech ČOS a Bulharska v Sofii vybojovala první místo a zlatou medaili.\n\nVe svých 35 letech ukončila ze zdravotních důvodů závodní činnost. Celý svůj život byla také členem dramatického odboru TJ Sokol. Vedla pak tenisovou školu a oddíl sportovní gymnastiky. Náčelnicí TJ Sokol byla celkem 12 let, politicko-výchovný pracovník 5 let. Obdržela vyznamenání „Za zásluhy a rozvoj čs. tělovýchovy a sportu“ a „Za budování sjednocené tělovýchovy“. Je členkou Československého klubu olympioniků. TJ Sokol při příležitosti 90 let založení jí udělil „Pamětní plaketu“. Od roku 1988 se stala držitelkou stříbrného olympijského odznaku s právem jej nosit z rozhodnutí Mezinárodního olympijského výboru. Předával jej J. A. Samaranch i dalším našim olympionikům: V. Čáslavská, E. Bosáková, L. Daněk, manželé Zátopkovi a další, ve Sjezdovém paláci v Praze.\n\nBožena Dobešová zemřela 28. listopadu 1990 v Bílovicích nad Svitavou.\n\n\n"}
{"id": "346838", "url": "https://cs.wikipedia.org/wiki?curid=346838", "title": "Vlasta Foltová", "text": "Vlasta Foltová\n\nVlasta Foltová (14. prosince 1913, Praha – 2. května 2001) československá sportovní gymnastka, držitelka stříbrné medaile v soutěži družstev žen z LOH 1936 v Berlíně.\n\n\n"}
{"id": "346839", "url": "https://cs.wikipedia.org/wiki?curid=346839", "title": "Anna Hřebřinová", "text": "Anna Hřebřinová\n\nAnna Hřebřinová (11. listopadu 1908, Praha – 6. prosince 1993, tamtéž) byla československá sportovní gymnastka, držitelka stříbrné medaile v soutěži družstev žen z LOH 1936 v Berlíně.\n\n\n"}
{"id": "346840", "url": "https://cs.wikipedia.org/wiki?curid=346840", "title": "Matylda Pálfyová", "text": "Matylda Pálfyová\n\nMatylda Pálfyová (narozená Matilda Vilma Pálfiová, provdaná Mareková, 11. března 1912, Kostoľany nad Hornádom – 23. září 1944, Malé Brestovany) byla československá sportovní gymnastka, držitelka stříbrné medaile v soutěži družstev žen z LOH 1936 v Berlíně. Byla první ženou-sportovkyní pocházející ze Slovenska, která získala olympijskou medaili, a také první slovenskou mistryní světa.\n\nNarodila se obci Kostoľany nad Hornádom nedaleko Košic jako Matilda Pálfiová, ale podepisovala se jako Matylda Pálfyová. Gymnastice se věnovala v košickém sokole. Vystudovala střední školu a nastoupila do zaměstnání jako korespondentka.\n\nČtvrtým místem v tzv. vylučovacích (čili nominačních) sokolských závodech 18. května 1936 obsadila čtvrté místo a tím si zajistila účast na Letních olympijských hrách 1936 v Berlíně. Sportovní gymnastika žen tam tehdy měla na programu jen soutěž družstev, ve které skončilo Československo na druhém místě, Pálfyová dostala z členek družstva čtvrté nejvyšší známky. Na mistrovství světa ve sportovní gymnastice 1938 v Praze získala jako členka družstva zlatou medaili, když dosáhla nejlepších výsledků ze všech na kruzích a v přeskoku. Bronz přidala ve víceboji jednotlivkyň, kde ji porazily pouze Vlasta Děkanová a Zdeňka Veřmiřovská. Lépe mohla dopadnout, kdyby hodila dál diskem, jelikož i tato disciplína tehdy patřila do gymnastického víceboje.\n\nO rok později se přestěhovala do Bratislavy. Sportovní kariéru zakončila po roce 1938, též proto, že tehdy došlo ke zrušení Sokola na Slovensku, a věnovala se spíš atletice, vodní turistice a jezdectví.\n\nByla zasnoubená s hudebním skladatelem Jánem Cikkerem, ale ze svatby sešlo. V roce 1942 se jejím manželem stal vojenský prokurátor Ondrej Marek.\n\nRáda jezdila na koni. 23. září 1944 ale došlo při vyjížďce k nehodě, kdy se její klisna splašila. Mareková-Pálfyová spadla, utrpěla zlomeninu spodiny lebeční a ve věku 32 let zemřela. Byla pohřbena v Trnavě, ale později měly být její ostatky převezeny do Nitry. V současnosti je místo jejího hrobu neznámé.\n\nOlympijský výbor Slovenska po Pálfyové pojmenoval cenu, kterou od roku 2005 uděluje významným sportovkyním na Slovensku.\n\n\n\n"}
{"id": "346841", "url": "https://cs.wikipedia.org/wiki?curid=346841", "title": "Marie Větrovská", "text": "Marie Větrovská\n\nMarie Větrovská provdaná Široká (26. června 1912, Praha – 21. května 1987) byla československá sportovní gymnastka, držitelka stříbrné medaile v soutěži družstev žen z LOH 1936 v Berlíně.\n\nOd roku 1920 byla členkou Sokola Vinohrady. Po skončení závodní činnosti se stala instruktorkou na cvičitelských školách ČOS. V letech 1956-1960 dálkově studovala trenérskou školu na FTVS UK. Poté se stala vedoucí trenérkou základny Bohemians Praha (dříve Sokol Vinohrady), kde pracovala až do roku 1974.\n\nOd roku 1988 se koná Memoriál Marie Široké, který je dnes součástí Českého poháru v gymnastice.\n\n"}
{"id": "346849", "url": "https://cs.wikipedia.org/wiki?curid=346849", "title": "Seznam měst v Čadu", "text": "Seznam měst v Čadu\n\nToto je seznam měst v Čadu.\n\nZdaleka největší aglomerací v Čadu je N'Djamena, kde 1. ledna 2005 žilo 1 356 832 obyvatel, což představuje asi 16% obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 8. dubna 1993, odhady počtu obyvatel k 1. lednu 2005 a správní jednotky (oblasti), do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "346850", "url": "https://cs.wikipedia.org/wiki?curid=346850", "title": "Ernest Neuschul", "text": "Ernest Neuschul\n\nErnest Neuschul či též Ernst Neuschul (17. května 1895, Ústí nad Labem – 14. září 1968, Londýn) byl německý malíř a tanečník židovského původu, který se řadí mezi zástupce uměleckého stylu nové věcnosti. Patří mezi největší ústecké umělce 20. století.\n\nNarodil se v Ústí nad Labem v tehdejším Rakousko-Uhersku do židovské rodiny obchodníka se železářským zbožím Josefa Neuschula a jeho manželky Jeanette, rozené Feldmannové. Proti vůli rodičů – chtěli, aby se stal obchodníkem – nastoupil ke studiu na ústeckém gymnáziu (1906–1914), načež odešel do Prahy, kde studoval na malířské akademii. V letech 1915–1916 se ve Vídni účastnil kurzů na grafickém vzdělávacím a pokusném ústavu (). Během první světové války byl roku 1916 povolán do rakousko-uherské armády, v níž krátce sloužil na letišti v Krakově, načež byl pro zdravotní neschopnost ze služby propuštěn. V Krakově poté zůstal a studoval na tamní akademii výtvarných umění (1916–1918), načež svá studia zakončil zpátky v Praze u Františka Thieleho (1918–1919).\n\nV červenci 1919 měl v Praze svoji první autorskou výstavu. O dva měsíce později se seznámil s německou tanečnicí Lucií Lindenmannovou (1890–1980), vystupující jako jávanská tanečnice pod uměleckým jménem Taka Taka, se kterou se roku 1921 oženil. V témže roce se stal členem ústecké pobočky Metznerbundu (Spolku německých výtvarných umělců v Čechách) a 31. července poprvé vystoupil pod uměleckým jménem Yoga Taro jako tanečník v programu exotických tanců v pražském Paláci Lucerna. V letech 1921 až 1926 podnikl Neuschul se svou manželkou taneční turné po celém světě jako jávanský taneční pár. Mimo Evropu, kde vystoupili i před španělským králem Alfonsem XIII., slavili úspěch též ve Spojených státech a Kanadě. Pro neshody s manželkou se v roce 1924 rozvedli a zbylé dva roky vystupovali pouze jako taneční partneři.\n\nParalelně s taneční kariérou se úspěšně prosadil na poli malířství. V roce 1921 vystavoval v Praze, Berlíně a Düsseldorfu, v dalších letech v Římě, Chicagu, Madridu, Barceloně a Ústí nad Labem. V letech 1925 až 1933 působil v Berlíně, kde byl členem antifašistického sdružení výtvarníků a literátů s názvem Listopadová skupina (). S dalších sdružení byl od roku 1927 členem Spolku výtvarných umělců v Berlíně () a od roku 1929 členem Říšského spolku výtvarných umělců Německa. V roce 1932 byl jmenován profesorem na berlínské Universität der Künste. Po nástupu nacistů byl pro svůj židovský původ perzekvován, došlo k zabavení a ničení jeho obrazů z autorským výstav a byla mu odejmuta profesura.\n\nNeuschul poté odešel do Československa, kde se usadil v rodném Ústí nad Labem. Stal se předsedou Společnosti československo-sovětského přátelství a v roce 1934 se oženil s německou malířkou Christel Blellovou. V témže roce na zámku v Lánech vytvořil portrét prezidenta Tomáše G. Masaryka. O rok později odjel na pozvání svazu sovětských umělců do Moskvy, kde se uskutečnila jeho výstava. Během pobytu v Sovětském svazu byl jmenován profesorem na malířské akademii v Charkově, stal se členem Moskevského svazu umělců a vytvořil několik obrazů s tematikou budování socialismu a dvojportrét Josifa Stalina a Georgi Dimitrova. Neuschul tehdy Stalina požádal, aby se mohl s rodinou usadit v Sovětském svazu, ale ten mu doporučil návrat do Československa (nedlouho poté došlo v SSSR k řadě politických procesů s židovskými výtvarnými umělci).\n\nV létě 1937 uspořádal Neuschul v Ústí nad Labem svoji v pořadí již čtvrtou autorskou výstavu. Místní nacisté však jeho obrazy ničili a Neuschul s rodinou počátkem roku 1938 odešel do Prahy. V té době ještě vytvořil portrét prezidenta Edvarda Beneše a v březnu 1939 emigroval do Spojeného království. Během války žil, tvořil a přednášel dějiny umění Walesu. Těžce nesl striktní odmítnutí účasti Němců na poválečném politickém životě v Československu ze strany prezidenta Beneše. Poválečné rozdělení Evropy u něj vyvolalo psychickou krizi, ztrátu levicového přesvědčení, rozhodl se zůstat ve Spojeném království a jelikož všichni jeho příbuzní zahynuli během holocaustu, změnil si své příjmení na Norland.\n\nOpustil styl nové věcnosti a řadu obrazů vytvořil během svých cest po celém světě (Francii, Itálii, Jugoslávii, Izraeli, severní Africe atd.). Nikdy však již nedosáhl slávy jako před druhou světovou válkou. Do své smrti uspořádal ještě několik individuálních výstav, z nichž význačná byla zejména výstava v Jeruzalémě v roce 1959 a Berlíně v roce 1966.\n\nZemřel v 73 letech v londýnském Hampsteadu.\n\nNeuschul uspořádal četné individuální (Řím, Praha, New York, Berlín) i kolektivní výstavy, byl členem mnoha výtvarných spolků. Je zástupcem stylu Nové věcnosti (\"Die Neue Sachlichkeit\"). Na jeho obrazech se často objevuje sociální tematika, tématy jsou dělníci a průmyslové objekty (Neuschul byl levicově zaměřený, sympatizoval s německou sociální demokracií). Největší kolekci Neuschulových obrazů v Česku vlastní ústecké městské muzeum.\n\n\n"}
{"id": "346851", "url": "https://cs.wikipedia.org/wiki?curid=346851", "title": "SMS Novara (1912)", "text": "SMS Novara (1912)\n\nSMS Novara byl lehký křižník rakousko-uherského námořnictva třídy Novara. Křižník se účastnil bojů první světové války. Měl sesterské lodě SMS Helgoland a SMS Saida.\n\nKapitánem \"Novary\" byl dlouhou dobu pozdější maďarský regent Miklós Horthy. Křižník se 14–15. května 1917 podílel na bitvě v Otrantské úžině. V ní byla napadena protiponorková bariéra Otrantského průlivu a potopeno 14 britských a italských trawlerů. \"Novara\" byla při ústupu poškozena ve střetnutí se silnější italsko-anglickou eskadrou a musela být z místa boje odvlečena křižníkem \"Saida\". Miklós Horthy byl v bitvě vážně raněn.\n\nKřižník byl také přítomen vzpouře v boce Kotorské, přičemž však zůstal pod kontrolou svého velitele. Po skončení války loď připadla Francii, která ji pod jménem \"Thionville\" zařadila do francouzského námořnictva. Loď byla sešrotována v roce 1941.\n\n\n"}
{"id": "346853", "url": "https://cs.wikipedia.org/wiki?curid=346853", "title": "Finská občanská válka", "text": "Finská občanská válka\n\nFinská občanská válka byla součást národních a společenských nepokojů, způsobených první světovou válkou (1914–1918) v Evropě. Válka ve Finsku probíhala od 27. ledna do 15. května 1918 mezi jednotkami finských sociálních demokratů, běžně označovaní jako \"rudí\" \"(punaiset)\", a konzervativci, vedenými finským senátem, běžné nazývaní \"bílí\" \"(valkoiset)\". Rudým se dostávalo podpory z Bolševického Ruska, zatímco bílým z Německa.\n\nPřed první světovou válkou bylo území Finska součástí carského Ruska jako autonomní Finské velkoknížectví. Finská politika té doby byla obrázkem napětí mezi finskými představiteli a autokratickým ruským carem. V 19. století rapidně vzrostla finská populace (z 860 000 v 1810 na 3 130 000 v 1917), rozvinul se průmysl, a tak Finové začali projevovat zájem o samosprávu své země. Dělnické hnutí reprezentovala Sociálně-demokratická strana, která vznikla roku 1899. Na významu získala po porážce Ruska v Rusko-japonské válce a po vlně nepokojů a stávek během revoluce roku 1905. V roce 1906 se s ohledem k poměru k počtu obyvatel stali finští socialisté nejsilnější sociálně-demokratickou stranou na světě.\n\nOd počátku války v roce 1914 bylo Finsko pro Rusy zásobárnou surovin, průmyslových výrobků a lidských zdrojů pro ekonomiku zatěžovanou válkou. Samotní Finové bojovali, jak na východní frontě v řadách carské armády, tak někteří dobrovolníci odjeli do Německa, kde prošli vojenským výcvikem. Tím položili základy pozdější elitní finské vojenské jednotce tzv. \"myslivci\" (finsky: jääkärit).\n\nV únoru 1917 proběhla v Petrohradě revoluce, kdy byl sesazen car a vyhlášena republika. Moci se ujala Prozatímní vláda, a finský parlament se tak poprvé za svou existenci dostal k moci. Levici reprezentovala silná sociálně-demokratická strana, zatímco pravice byla roztříštěná. Mezi pravicové strany se řadily liberální a konzervativní Strana Finska a Mladofinská strana, práva rolníků zastávala Agrární strana a svoji stranu měla i švédská menšina.\n\nVe volbách v roce 1916 drtivě zvítězila Sociálně-demokratická strana (se ziskem 103 křesel z celkových 200). Avšak po neustálých neshodách mezi levicovou vládou, finskými konzervativci a ruskou Prozatímní vládou byly vyhlášeny nové volby, ve kterých levice ztratila většinu. Začalo tak období politické nestability a mocenského vakua. Obě strany, jak socialisté, tak konzervativci, začaly vytvářet svoje ozbrojené složky. Konzervativci rekrutovali své síly (později zvané \"Bílé stráže\") za podpory vlastníků půdy a průmyslníků. Zbraní se jim dostalo od Německa. Socialisté získávali dobrovolníky mezi dělníky a zástupci odborů. Výzbroj jim poskytli Rusové. Socialistické jednotky se později začaly nazývat \"Rudé stráže\".\n\nV říjnu 1917 byla svržena Prozatímní vláda a moci se chopili bolševici. Chaotické situace v Rusku využili Finové a 6. prosince 1917 vyhlásili nezávislý finský stát. V Rusku mezitím přerostla revoluce v Ruskou občanskou válku. Bolševici tak byli nuceni se vzdát okrajových částí svého státu, když byly jejich armády vázány boji ve středním Rusku. Na konci prosince 1917 Lenin uznal nezávislost Finska. Později se přidalo Norsko, Švédsko, Dánsko, Švýcarsko a z velmocí Rakousko-Uhersko, Německo a Francie. USA a Velká Británie zatím vyčkaly, jak se vyvinou finské politické a vojenské vztahy s jejich hlavním nepřítelem, Německem. Německo rychle zahrnulo Finsko do své sféry vlivu, a tak Američané ani Britové Finsko neuznali. Francie přerušila diplomatické vztahy na jaře 1918.\n\nBílí a rudí se nebyli schopni dohodnout na společné správě země a absence silné vlády vedla obě strany k rozšiřovaní a vyzbrojování svých vojenských složek. Do čela Rudých stráží se postavil bývalý poručík ruské armády Ali Aaltonen, který vytvořil velitelství rudých v Helsinkách. Velitelem bílých se stal taktéž bývalý voják carské armády Carl Gustaf Emil Mannerheim, který vytvořil velitelství svých vojsk ve městě Vaasa na západě země.\n\nOd ledna 1918 začalo docházet k ozbrojeným srážkám mezi jednotlivými ozbrojenými složkami. Země se začala dělit na tzv. na Rudé a Bílé Finsko. Rudí měli pod kontrolou jižní část země včetně hlavního města, hlavních průmyslových center a největší zemědělské oblasti. Bílí kontrolovali sever země, který ale byl tvořen převážně menšími zemědělskými usedlostmi. Dne 28. ledna 1918 byla rudými v Helsinkách vyhlášena Finská socialistická dělnická republika. Do jejího čela se postavil finský socialista Otto Ville Kuusinen, který založil politiku na spolupráci s ruskými bolševiky. Tím de facto občanská válka začala.\n\nAčkoliv Rudé stráže velice rychle převzaly moc v průmyslových centrech země, jejich velkým problémem se stal nedostatek vojenských zkušeností. Ozbrojení dělníci se nemohli rovnat regulérní armádě a nebyli ani dobře organizováni. Celkově byla morálka rudých velice nízká a množily se případy dezerce. Na území Finska ale byly přítomny ruské jednotky v počtu 60 000–80 000 vojáků. Bojová morálka Rusů však po prohrané válce s Německem byla velice nízká a většina ruských vojáků se vydávala na cestu domů do Ruska. Nakonec se tak na straně rudých aktivně angažovalo pouze 7 000–10 000 ruských vojáků (z toho pouze 4 000 byly ochotny zapojit se do bojů na frontě). Jejich počet ještě klesl po podepsání Brestlitevského míru mezi Němci a bolševiky. Lenin v paktu musel slíbit, že se ruská armáda nebude aktivně angažovat ve Finsku, a tak mohl podporovat finské socialisty pouze dodávkami zbraní.\n\nPočet vojáků na jedné či druhé straně se výrazně nelišil a pohyboval se od 50 000 do 90 000. Dobrovolníci v porovnání s rudými ale tvořili pouze malý zlomek bílé armády, která byla složena převážně z branců. Bílí tak měli několik rozhodujících vojenských výhod, a to především profesionální vojenské vedení - generála Mannerheima a další bývalé carské důstojníky. V únoru 1918 dorazila do Vaasy jednotka již zmíněných myslivců o počtu cca 1 500 mužů. Měli velmi dobrou bojovou morálku, disciplínu, kvalitní německý výcvik a dosahovali výborných bojových výsledků. Pozitivně tak působili i na zbytek bílé armády.\n\nAčkoliv intenzivní boje trvaly necelé tři měsíce, válka si vyžádala obrovské množství lidských životů. Půlku obětí měl za následek teror jedné či druhé strany na obsazených územích. Do dějin tyto události vstoupily jako Bílý a Rudý teror. Hromadné vraždění bylo často součástí bojů, ale v mnoha případech bylo výsledkem pomsty či jiných čistě osobních důvodů. U bílých byl teror z většiny veden armádními důstojníky za účelem zničit a vyčistit obsazené území od nepřítele. Dalším důvodem bylo vyvolat v civilním obyvatelstvu strach, který je měl odradit od vzdorování armádě.\n\nRudí v terorizování civilistů během války nijak nezaostávali. Málo bojových zkušeností se pokoušeli nahradit terorem a atmosférou strachu. Teror měl tedy pro obě strany vojenský význam, ale také výrazně motivoval soupeřící armády v boji proti krutému a nelidskému nepříteli. Vojenská propaganda obou stran výbuchy násilí jenom podporovala, a tak se Finsko ponořilo do nekončícího kruhu krevních mstí a odplat.\n\nPrvní boje probíhaly podél železnice, která byla využívána k přepravě zbraní, zásob a vojáků. Nejdůležitějším bodem se tak stal železniční uzel v Tampere a v Haapamäku, který spojoval jih se severem a východ země se západní částí. Bílým se v počátku podařil úspěšný výpad a vklínili své armády do území rudých obsazením Antrei. Mohli tak napadat železnici, která dodávala zásoby ze sovětského Ruska.\n\nMěsto Tampere bylo bílými vybráno jako cíl jejich ofenzívy v únoru 1918. Útok byl veden ze severovýchodu od Tampere 16. března 1918. Plně se projevila nezkušenost Rudých stráží, které na mnoha místech začaly zmateně ustupovat nebo se dokonce v panice rozpadly a vzdaly. Dne 24. března dosáhli bílí obklíčení města a 27. března vstoupili do města.\n\nV bitvě o Tampere stálo 16 000 bílých proti 14 000 rudých, a stala se tak jednou z největších bitev války. Bojovalo se o každý dům a bílí při dobývání města museli postupovat doslova ulici po ulici. Dne 4. dubna 1918 rudí ztratili kontrolu nad západní částí města a nepodařilo se jim ani prorazit blokádu města. Postupem doby rudé jednotky přišly o koordinaci jejich bojových akcí a jejich armáda se začala hroutit. Poslední jejich baštou se stala místní radnice. Město bylo definitivně obsazeno 6. dubna 1918.\n\nBoje se vyznačovaly velkými ztrátami na obou stranách. Bitva byla ryze bitvou občanské války, boje Fina proti Finovi, protože se v ní neangažovali ani Rusové, ani Němci. Bílí ztratili v bitvě 700–900 mužů, včetně 50 myslivců (což byly největší ztráty myslivců v jedné bitvě). Rudé ztráty se počítaly na 1 000–1 500 vojáků a 11 000–12  000 rudých bylo zajato. Východ města byl kompletně zničen ohněm, jelikož byl postaven převážně ze dřeva.\n\nHlavním impulzem k zásahu Němců ve Finsku byla neochota bolševiků podepsat mír na východní frontě. Dne 18. února 1918 zaútočila německá armáda v celé šířce východní fronty, což mělo za následek totální kolaps ruského vojska. Bolševici hrozbou totální porážky podepsali Brestlitevský mír, a tak předali Němcům Pobaltí, Ukrajinu a Finsko. Na předaném území byly vytvořeny loutkové státy jako např. Litevské království, Spojené baltské vévodství či Polské království. Do Finska zmítaného v občanské válce byl vyslán generál Rüdiger von der Goltz s vojskem o síle 10 000 mužů, aby ukončil boje ve prospěch konzervativců. Němci se vylodili 3. března 1918 v Hanko kousek od Helsinek a připravili se na útok na hlavní město.\n\nMírové rozhovory mezi rudými v Helsinkách a německou armádou skončily neúspěchem 11. března 1918. I když město bránilo 8 000–9 000 rudých, vycvičená německá armáda postupovala velice rychle. Dne 12. března 1918 byly obsazeny všechny významné budovy ve městě. K Němcům se pak přidali místní bílí, kteří se po dobu války tajně skrývali ve městě. Město bylo kompletně v německých rukou 13. března 1918. Němci ztratili 200–300 mužů, rudí 300 mužů a okolo 8 000 rudých bylo zajato, bílí ztratili 20 vojáků. Němci na oslavu svého vítězství zorganizovali 14. března 1918 ve městě velkou vojenskou přehlídku.\n\nPo porážce v bitvě o Tampere a ztrátě hlavního města se vedení rudých stáhlo 8. dubna 1918 do příhraničního města Viipuri (dnes Vyborg v Rusku). Většina vedení volila přímou emigraci a odešla do bolševiky ovládaného Petrohradu. Odchod velení definitivně podkopal už tak velmi nízkou morálku rudých. Několik tisíc rudých se pokusilo uprchnout do Ruska, ale jejich pozice byly beznadějně obleženy spojenými vojsky bílých a Němců. Poslední bojeschopné jednotky rudých se vzdaly z 1. na 2. května kousek od Lahti. Válka skončila 15. května dobytím Rusy obsazené pevnosti Ino. Den na to generál Mannerheim oslavil vítězství ve válce vojenskou přehlídkou v Helsinkách.\n\nRudí byli ve válce poraženi. Mnoho jejich vůdců, kteří uprchli do Ruska, se za několik let stalo obětí sovětských čistek (např Eero Haapalainen). Dělnické hnutí po válce upustilo od revolučních myšlenek a bylo reprezentováno reorganizovanou sociálně-demokratickou stranou, která se oficiálně vzdala myšlenky komunismu a přijala principy demokratického státu. Finští emigranti v sovětském Rusku založili v srpnu 1918 exilovou Komunistickou stranu Finska.\n\nBílé Finsko se stalo protektorátem Německa a mělo se stát loutkovou monarchií v čele s Fridrichem Karlem Hesenským. Ten byl dokonce korunován 9. října 1918 za finského krále a přijal jméno Väinö I. Před německou nadvládou zachránila Finy porážka Německa v první světové válce. Dne 14. prosince 1918 král abdikoval a bylo zrušeno Finské království. Finsko se stalo parlamentní republikou a jejím prvním prezidentem byl zvolen Kaarlo Juho Ståhlberg. V roce 1920 byla uzavřena mezi bolševiky a finskou vládou mírová smlouva z Tartu, která upravila hranice mezi oběma zeměmi.\n\nFinsko si odneslo z občanské války velice hořké dědictví. Během krátkého válečného běsnění padlo téměř 37 000 Finů (z toho 5 900 ve věku 14–20 let). Válka zanechala hořkost, nenávist a touhu po pomstě, která rozdělovala finský lid ještě několik desítek let.\n\nNa konci války bylo v zajetí bílých okolo 80 000 rudých. Největším zajateckým táborem se stal ostrov Suomenlinna. Senát rozhodl ponechat zajatce ve vězení, dokud se neprokáže jejich vina. Soudy byly rychlé a měly velice daleko ke spravedlnosti. Okolo 70 000 Finů bylo shledáno vinnými a odsouzeno převážně za zradu. Celkem 555 osob bylo odsouzeno k trestu smrti a u 113 byl trest vykonán. Kombinace nedostatku jídla, nemocí a koncentrací mnoha lidí na jednom místě vedla k obrovské úmrtnosti v zajateckých táborech. Přes 2 900 vězňů zemřelo hlady nebo na následky Španělské chřipky v červnu 1918, 5 000 vězňů následně v červenci, 2 200 vězňů v srpnu a 1 000 vězňů v září 1918. Celkem zemřelo na následky nemocí a hladu v zajateckých táborech okolo 13 500 Finů. Jejich těla byla obyčejně pohřbena v masových hrobech v blízkosti táborů. Rudí, kteří přežili hrůzy zajateckých táborů, byli z většiny vládou omilostněni na konci roku 1918. Posledních 50 uvězněných dostalo milost v roce 1927.\n\n\n\n"}
{"id": "346854", "url": "https://cs.wikipedia.org/wiki?curid=346854", "title": "Seznam měst v Pobřeží slonoviny", "text": "Seznam měst v Pobřeží slonoviny\n\nToto je seznam měst v Pobřeží slonoviny (oficiálně Côte d'Ivoire).\n\nZdaleka největšími aglomeracemi v Pobřeží slonoviny jsou Abidžan (sídlo vlády), kde žije 4 814 274 obyvatel, a Bouaké, kde žije 1 010 315 obyvatel (stav 1. ledna 2005). Dohromady to představuje asi 30% obyvatelstva celé země. Hlavním a zároveň čtvrtým největším městem je Yamoussoukro, které má 200 659 obyvatel.\n\nV následující tabulce jsou uvedena města nad 50 000 obyvatel, výsledky sčítání obyvatelstva z 30. dubna 1975 a 1. března 1988, odhady počtu obyvatel k 1. lednu 2005 a oblasti, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "346857", "url": "https://cs.wikipedia.org/wiki?curid=346857", "title": "Hořejší Kunčice", "text": "Hořejší Kunčice\n\nVesnice Hořejší Kunčice (1869–1950 pouze \"Kunčice\", něm. \"Kunzendorf\") je část obce obce Jakartovice, nacházející se v okrese Opava, v Moravskoslezském kraji. Vedle Hořejších Kunčic zahrnuje část obce také téměř zaniklé osady Kerhartice, Medlice a Moravskou Hartu, které svojí povahou odpovídají neevidovaným místním částem.\n\nPrvní písemná zmínka pochází z roku 1403. Roku 1769 byl postaven kostel Panny Marie, který však vyhořel. Roku 1960 byly k obci připojeny Kerhartice a Medlice s osadou Moravská Harta. Kerhartice a Medlice téměř zanikly po výstavbě vodní nádrže Kružberk. V roce 1974 byly Hořejší Kunčice s Kerharticemi a Medlicemi připojeny k Jakartovicím.\n\n"}
{"id": "346858", "url": "https://cs.wikipedia.org/wiki?curid=346858", "title": "Pelikán australský", "text": "Pelikán australský\n\nPelikán australský (\"Pelecanus conspicillatus\") je velký vodní pták z čeledi pelikánovitých.\n\nPatří mezi středně velké pelikány, pyšnit se však může nejdelším zobákem, který může být dlouhý až 50 cm. Dorůstá celkové délky těla přibližně 150 až 190 cm (tomu vděčí hlavně neobvykle dlouhému zobáku), s rozpětím křídel 230 až 260 cm a hmotností mezi 4–13 kg, často však méně něž 8 kg. \n\nJe celý bílý s černými končetinami a částečně i křídly, žlutou kůží kolem očí a růžovým zobákem a hrdelním vakem. Obě pohlaví se zbarvením nijak viditelně neliší, samec však mívá větší zobák a dorůstá o něco větších rozměrů než samice, pohlavní dimorfismus je tedy patrný.\n\nPelikán australský žije na vnitrozemních vodních plochách i na pobřeží Austrálie, Nové Guiney, Fidži, části Indonésie a ojediněle také na Novém Zélandu. K životu preferuje rozlehlé, nepříliš porostlé vodní plochy. Jeho globální populace je stále početná, čítá asi stovky tisíc jedinců, kteří žijí na ploše větší než 10 000 000 km². Podle Mezinárodního svazu ochrany přírody (IUCN) je populace stabilní, ale lze očekávat pokles, za jejímž důsledkem by mohla být ztráta životního prostředí (mokřadů).\n\nPelikán je společenské zvíře, které žije a hnízdí ve skupinách. Hlavní složku jeho potravy tvoří menší až středně velké ryby, které chytá do svého vaku. Poté, co rybu sežere, vysedává na slunci s otevřeným zobákem a mokrý vak si suší.\n\nHnízdí na zemi a 1–3 čistě bílá vejce klade do mělké díry v zemi nebo písku. Inkubační doba vajec trvá asi 32–35 dní. V případě, že má pár více než jedno mládě, přežívá pouze to první a silnější, které je podstatně větší a své mladší sourozence nejen připravuje o potravu, ale většinou i zabijí. Mláďata krmí nejprve již rozmělněnou potravou, kterou si berou z hrdelních vaků rodičů, poté, co opustí hnízdo si již hledají potravu sami. Ve volné přírodě žijí často 15–25 let, v zajetí dosáhl rekordní jedinec věku 50 let.\n\n"}
{"id": "346861", "url": "https://cs.wikipedia.org/wiki?curid=346861", "title": "Vlajka Wallise a Futuny", "text": "Vlajka Wallise a Futuny\n\nVlajka Wallise a Futuny, které jsou francouzským zámořským společenstvím (kód 986), je zároveň francouzskou vlajkou. Tato vlajka se používá pro všechny oficiální příležitosti.\n\nNeoficiální vlajkou na Wallisovi a Futuně je vlajka s červeným listem na kterém je ve vlající části stylizovaný bílý kříž, který se skládá ze čtyř trojúhelníků (alternativně se používá i vlajka s větším a realističtějším bílým křížem). V levém horním rohu vlajky je umístěna zmenšená francouzská vlajka.\n\nTři tradiční království zámořského společenství - Uvea (na ostrově Wallis), Sigave (na západní straně ostrova Futuna) a Alo (na ostrově Alofi a na východní straně ostrova Futuna) mají i své místní vlajky.\n\n"}
{"id": "346862", "url": "https://cs.wikipedia.org/wiki?curid=346862", "title": "Alulim", "text": "Alulim\n\nAlulim byl podle sumerského královského seznamu prvním králem Erida a prvním králem Sumeru; byl vlastně prvním králem na Zemi. Enki, bůh Eridu, nebo jeho smrtelný syn Adapa podle mýtu přinesli do Sumeru civilizaci.\n\n\"\"Poté, co se království sneslo z nebes, království bylo v Eridugu (Eridu). V Eridugu se Alulim stal králem; panoval po 28800 let\"\".\n\n"}
{"id": "346863", "url": "https://cs.wikipedia.org/wiki?curid=346863", "title": "Seznam měst v Beninu", "text": "Seznam měst v Beninu\n\nToto je seznam měst v Beninu.\n\nZdaleka největší aglomerací v Beninu je Cotonou (sídlo vlády), kde 1. ledna 2006 žilo 2 418 959 obyvatel, což představuje asi třetinu obyvatelstva celé země.\n\nV následující tabulce jsou uvedena města nad 20 000 obyvatel, výsledky sčítání obyvatelstva z 15. března 1979, 15. února 1992 a 15. února 2002, odhady počtu obyvatel k 15. únoru 2006 a departementy, do nichž města náleží. Počet obyvatel se vztahuje na město v úzkém slova smyslu (geografický obvod města), nikoliv na město ve smyslu politickém. Města jsou seřazena podle velikosti.\n\n\n"}
{"id": "346864", "url": "https://cs.wikipedia.org/wiki?curid=346864", "title": "Pag (město)", "text": "Pag (město)\n\nPag je město na stejnojmenném ostrově v Zadarské župě v Chorvatsku.\n\nVe vlastním městě v roce 2011 žilo 2849 obyvatel. Kromě vlastního města k němu administrativně náleží dalších 10 sídel: Bošana, Dinjiška, Gorica, Košljun, Miškovići, Smokvica, Stara Vas, Šimuni, Vlašići a Vrčići. V celé této opčině pak žilo 3 846 obyvatel.\n\nMěsto Pag navázalo v roce 2011 partnerské kontakty se Slavkovem u Brna, které byly potvrzeny smlouvou v roce 2014.\n\nVe starověku obýval ostrov ilyrský kmen Liburnů, později podrobených Římany. Hlavním sídlem byla tehdy Cissa (dnešní \"Caska\") při severozápadním konci Pažské zátoky. Toto město zaniklo někdy ve 4. století n. l., kdy po zemětřesení kleslo pod vodu. Později se centrum osídlení přesunulo do střední části ostrova, dnešní lokality \"Stari grad\". Toto sídlo, zvané \"Pagus\" (latinsky „vesnice“), leželo o něco stranou od města dnešního. Poprvé se připomíná roku 976, kdy je chorvatský král Štěpán Držislav dobyl na Byzantincích. Roku 1244 uherský a chorvatský král Béla IV. povýšil Pag na královské město. Další městská práva potvrdil Pagu král Ludvík I. Veliký roku 1376. Dlouholetá rivalita měst Pagu a Zadru skončila těžkou vojenskou porážkou pažských a zpustošením města v roce 1394. Roku 1403 byla okolní část Dalmácie včetně Pagu prodána Benátkám.\n\nDůležitým faktorem pro rozvoj města i velké části ostrova Pag, byla těžba mořské soli. Jižní část pažské zátoky je jako stvořena pro tvorbu odpařovacích nádrží - je zde mělké moře, usazeniny jsou nepropustné a je tady malý pohyb mořské hladiny. Tyto faktory způsobily rozvoj výroby soli již v raném středověku. Díky tomuto \"bílému zlatu\" Pag dosáhl velkého vlivu a bohatství. Dnes se v odpařovacích nádržích produkuje již jen malá část produkce pažského solivaru, většina soli se dnes vyrábí moderními metodami zahřívání. Pažskou sůl koupíte v každém obchodě na ostrově, od 250 g do 10 kg, hrubou i jemnou.\nV období rostoucí turecké hrozby se místní obyvatelé rozhodli přesunout město na nové místo, vzdálené asi 3 km severněji. Tak začala 18. května 1443 výstavba dnešního města, na jehož projektování se podílel nejvýznamnější soudobý chorvatský stavitel Juraj Dalmatinac. Díky tomu je Pag jedním z mála plánovitě navržených měst v Dalmácii. Pozdně gotické a renesanční stavby a síť pravidelných uliček dnes lákají velké množství turistů. Pozůstatkem starého města je kostel sv. Marie, od něhož se každým rokem 15. srpna koná pouť do kostela Nanebevzetí Panny Marie v novém Pagu.\nNa přelomu 19. a 20. století čítalo město 4 700 obyvatel, ale tento počet se záhy začal snižovat, k čemuž přispěla i plíseň, která zničila vinice v roce 1905. Mnoho lidí emigrovalo do zámoří.\n\nPro město Pag je typická pažská krajka, která byla prohlášena za chráněnou kulturní památku a zapsána do seznamu nehmotného dědictví UNESCO. Tradice její výroby sahá až do 16. století. Největší slávy pažská krajka dosáhla ve druhé polovině 19. století, kdy si ji velmi oblíbila rakouská šlechta a také sama císařovna Sisi.\n"}
{"id": "346865", "url": "https://cs.wikipedia.org/wiki?curid=346865", "title": "Pag", "text": "Pag\n\nPag může znamenat:\n"}
{"id": "346867", "url": "https://cs.wikipedia.org/wiki?curid=346867", "title": "Sarpanit", "text": "Sarpanit\n\nSarpanit (podle jiných překladů též \"Zarpanit, Zarpandit, Zerpanitum, Zerbanitu\", nebo \"Zirbanit\") je podle babylonské mytologie matka-bohyně a manželka hlavního boha, Marduka. Jejich svatba byla v Babylónu každoročně oslavována s příchodem Nového Roku. Sarpanit byla uctívána jako narůstající Měsíc, velmi často byla zobrazována jako těhotná. Je také známá pod jménem Erua. Pravděpodobně je totožná s Gamsu, Ištar a Beltis.\n\n"}
{"id": "346874", "url": "https://cs.wikipedia.org/wiki?curid=346874", "title": "Prezentace", "text": "Prezentace\n\nPrezentací se rozumí:\n\nPrezentačním programem se potom rozumí specializovaná počítačová aplikace, která umožňuje vytvářet nebo předvádět elektronické prezentace, přičemž tyto programy lze rozdělit na: programy umožňující vytvoření prezentace, programy umožňující předvádění prezentace a kombinované (zajišťují obě funkce). Pokud je prezentace vytvářena pro výukové účely, hovoří se o výukové prezentaci. Při prezentování je uplatňována zásada názornosti.\n\n\n"}
{"id": "346878", "url": "https://cs.wikipedia.org/wiki?curid=346878", "title": "Innoware", "text": "Innoware\n\nInnoware je společnost poskytující konzultace a poradenství z oblasti informačních a komunikačních technologií. Firmám pomáhá při zavádění informačního systému (implementace ERP) a nástrojů pro řízení projektů (project a portfolio management). Společnost poskytuje nástroje softwarové firmy Microsoft. Firma je na Ukrajině členem sdružení firem The Chamber of Commerce in Ukraine, což je obdoba české Hospodářské komory.\n\nFirma byla založena v roce 2001 na Ukrajině. Během několika let se stala přední poradenskou společností na ukrajinském trhu a stala se certifikovaným partnerem „Gold Certified“ společnosti Microsoft. Postupně rozšířila zastoupení do Ruska, Velké Británie a 23. června 2008 vstoupila na trh v České republice. Česká pobočka měla také sloužit ke koordinaci obchodních aktivit společnosti v rámci celé Evropy. Firma při svém vstupu na český trh oznámila, že se v první fázi zaměří na klienty z oblasti maloobchodních a velkoobchodních řetězců, profesionálních služeb, potravinářství, bankovnictví, distribuce a projektově zaměřené společnosti.\n\nCelkově služby Innoware využilo 70 středních a velkých firem ze sedmi zemí světa. Mezi její klienty patří mimo jiné firmy UniCredit Bank, Deloitte & Touche, Zepter International, ADV Group Zeppelin, výrobci probetonu Aeroc International AS nebo Cili Pizza. Firma se také podílela na implementaci ve společnosti ОАО Zaporoz transformator, která je jednou z největších výrobců transformátorových zařízení na světě.\n\nInformační systémy\n\nInnoware u zákazníků zavádí software na bázi Microsoft Dynamics NAV/ AX (dříve Navision a Axapta). Zavádění informačního systému u zákazníka probíhá podle metodiky IW URM (Unique Reliable Method). \n\nŘízení projektů, programů a portfolia\n\nPro řízení projektů u zákazníků se využívá řešení založené na software Microsoft Office Project.\n\n"}
{"id": "346881", "url": "https://cs.wikipedia.org/wiki?curid=346881", "title": "Elizabeth Anscombe", "text": "Elizabeth Anscombe\n\nGertrude Elizabeth Margaret Anscombe (18. března 1919 Limerick – 5. ledna 2001 Cambridge), přechýleně Anscombová či Anscombeová, byla britská katolická filosofka, přední analytická filosofka 2. poloviny 20. století, profesorka filosofie na \"University of Cambridge\" (v letech 1970–1986). Známá byla jako Elizabeth Anscombe či G. E. M. Anscombe. Byla významnou osobností hnutí pro-life a katolické morální filosofie.\n\nSe svým manželem, filosofem Peterem Geachem (* 1916, další Wittgensteinův žák), měla sedm dětí: tři syny a čtyři dcery.\n\nAbsolvovala klasická studia a filosofii na St. Hugh's College v Oxfordu (1937–1941). Pokračovala ve studiu filosofie na Newnham College (Cambridge).\n\nByla žačkou Ludwiga Wittgensteina a později uznávanou znalkyní a překladatelkou jeho díla do angličtiny. Wittgenstein ji ve své závěti určil za správkyni literární pozůstalosti. Vysoce ceněn je zejména její překlad díla \"Filosofická zkoumání\".\n\nV roce 1941 se vdala za dalšího Wittgensteinova žáka Petera Geache, s nímž měla sedm dětí. Za druhé světové války ostře protestovala proti kobercovým náletům na německá města a použití atomových bomb proti Japonsku, protože to považovalo za neslučitelné se zásadami spravedlivého vedení války.\n\nJejí dílo se soustředilo na filosofii mysli, jednání, logiky a jazyka a etiku. Ve svém článku \"Modern Moral Philosophy\", publikovaném v roce 1958 v žurnálu \"Philosophy\" , zavedla do řeči analytické a morální filosofie pojem \"consequentialism\" (konsekvencionalismus). Za její nejvlivnější dílo je považována monografie \"Intention\" (Intence).\n\nV roce 1948 se střetla v diskusi s předním anglikánským křesťanským apologetou C. S. Lewisem nad některými body jeho díla. Lewis byl její kritikou a svou neschopností obhájit své názory v diskusi s ní tak zdrcen, že se další čistě apologetické tvorby vzdal. Paradoxní na celé věci je, že Anscombe sama vnímala celou diskusi pouze jako příležitost k probrání a vytříbení slabších částí jeho díla a jeho apologetických prací si velmi vážila.\n\nV 60. a 70. letech 20. století se stala významnou osobností britského protipotratového hnutí a obhájkyní katolického morálního učení. Spolu se svými dvěma dcerami se účastnila protestních akcí před interrupčními klinikami, za což byly zatčeny a stíhány.\n\nJejí esej \"Contraception and Chastity\" (\"Antikoncepce a čistota\") z roku 1972 náleží mezi klasické texty obhajující učení encykliky \"Humanae vitae\" a zároveň představuje jeden z nečetných případů důsledně filosoficky argumentované sexuální etiky.\n\n\n\n"}
{"id": "346882", "url": "https://cs.wikipedia.org/wiki?curid=346882", "title": "Hana Mašlíková", "text": "Hana Mašlíková\n\nHana Reinders Mašlíková (* 18. května 1982 Teplice) je česká modelka a moderátorka.\n\nZákladní školu navštěvovala v Krupce, poté studovala na střední škole, ale po dvou letech studium přerušila. Následně jej dokončila dálkovou formou v Praze při zaměstnání. \n\nV roce 2006 se zúčastnila české soutěže krásy Miss České republiky a získala titul \"Miss Silueta\"\n\nMediálně známou se stala účastí v reality show Trosečník. Pracovala jako obchodní manažerka v modelingové agentuře. V současné době je tváří TV Nova, moderovala bulvární pořad Prásk a pracuje jako internetistka ve Snídani s Novou. Objevuje se také jako asistentka po boku slavného mága Pavla Kožíška.\n\n27. srpna 2016 se vdala za svého dlouholetého přítele zápasníka André Reinderse. V srpnu příštího roku se jim narodil syn Andreas. Také byla jako host různých tv pořadů a zahráli si i v seriálech.\n\n\n"}
{"id": "346883", "url": "https://cs.wikipedia.org/wiki?curid=346883", "title": "Namtar", "text": "Namtar\n\nNamtar (podle jiných překladů \"Namtaru\" nebo \"Namtara\") byl podle mezopotámské mytologie pekelným bohem, bohem smrti, poslem An, Ereškigala a Nergala.\n\nByl obecně obviňován z odpovědnosti za nemoci a pohromy. Byl vládcem šedesáti druhů nemocí, představovaných démony, kteří pronikali do různých částí lidského těla; lidé se snažili chránit před nemocemi obětováním \"Namtarovi\". Existují teorie, že Asyřané a Babyloňané po dobytí Sumeru převzali tyto aspekty víry - byly pro ně velmi důležité, protože se podle nich jednalo o ducha osudu. Ten byl oslavován jako milovaný syn Baala. Byl v podstatě konečným vykonavatelem instrukcí ohledně osudů lidí a asi měl i moc nad některými jinými bohy. Často vystupoval jako personifikace smrti - podoba se Smrtkou z českých pohádek.\n\n"}
{"id": "346886", "url": "https://cs.wikipedia.org/wiki?curid=346886", "title": "Henlein", "text": "Henlein\n\nPříjmení Henlein může označovat:\n\n\n\n"}
{"id": "346888", "url": "https://cs.wikipedia.org/wiki?curid=346888", "title": "Židovský hřbitov v Šafově", "text": "Židovský hřbitov v Šafově\n\nŽidovský hřbitov v Šafově v okrese Znojmo byl založen před rokem 1670, Jaroslav Klenovský uvádí údaj \"koncem 17. století\", Jiří Fiedler dokonce 1523. Nachází se na severozápadním konci obce, asi 100 m vlevo od silnice, která vede do Starého Petřína, a asi 300 m severozápadně od zdejšího kostela svatého Bartoloměje. Je situován v mírném svahu klesajícímu k rybníku Podvesný.\n\nNa neoplocené ploše 5013 m se dochovalo více než 500 náhrobních kamenů (na stránkách ŽO Praha se uvádí 950 ) neboli \"macev\", z nichž nejstarší pochází z roku 1715. Také zde se prameny rozcházejí, Jiří Fiedler uvádí ve svých \"Židovských památkách v Čechách a na Moravě\" rok 1681. Další pamětihodné náhrobní kameny jsou barokního a klasicistního typu a mají mnohdy originální motivy. Mnohé náhrobní kameny jsou poměrně zachovalé, část je povalená. Zdejší márnice se až na drobné stopy nedochovala.\n\nŠafovská židovská komunita přestala existovat v roce 1938.\n\n\n"}
{"id": "346889", "url": "https://cs.wikipedia.org/wiki?curid=346889", "title": "Hyundai Getz", "text": "Hyundai Getz\n\nHyundai Getz je automobil značky Hyundai.\n\nVyrábí se od roku 2002. Třídveřový hatchback se obliby u českých řidičů nedočkal, zato praktičtější pětidveřová verze ano. Původní design má na svědomí Hyundai-Kia European engineering center v německém Eschbornu. Koncem roku 2005 prošel vůz faceliftem. Drobných změn doznal hlavně interiér nabídka pohonných jednotek. Výroba probíhá v korejském závodu v Ulsanu.\n\nPod kapotou se přestal objevovat tříválcový turbodiesel a zážehová třinástistovka, na jejich místo přišel přeplňovaný vznětový čtyřválec a benzinová čtrnástistovka.\n\n"}
{"id": "346890", "url": "https://cs.wikipedia.org/wiki?curid=346890", "title": "Canadian", "text": "Canadian\n\nCanadian ( tj. \"Kanadská řeka\") je řeka protékající státy Nové Mexiko, Texas a Oklahoma v USA. Je přibližně 1500 km dlouhá. Povodí má rozlohu 124 000 km².\n\nPramení na horském hřbetu Sangre de Cristo ve Skalnatých horách. Protéká Velkými a Centrálními rovinami. Ústí zprava do Arkansasu.\n\nV průběhu roku vodní stav silně kolísá. Nejvyšší je na jaře. Průměrný roční průtok vody činí 177 m³/s.\n\nVyužívá se na zavlažování.\n"}
{"id": "346899", "url": "https://cs.wikipedia.org/wiki?curid=346899", "title": "Connecticut Open", "text": "Connecticut Open\n\nConnecticut Open byl profesionální tenisový turnaj žen hraný každoročně v rámci WTA Tour v connecticutakém New Havenu. Mezi roky 2009–2018 patřil do kategorie WTA Premier. Dějištěm se stal areál Cullman-Heyman Tennis Center, obsahující otevřené dvorce s tvrdým povrchem DecoTurf. Turnaj byl součástí severoamerického turné US Open Series, desetidílného cyklu hraného během šesti letních týdnů s vrcholem na US Open.\n\nV letech 2005–2010 existoval pod názvem Pilot Pen Tennis. V období 1990–2010 obsahoval také mužskou část organizovanou Asociací tenisových profesionálů (ATP). Muži hráli v kategorii ATP World Tour 250, zatímco ženská polovina náležela do kategorie WTA Premier. Smíšená akce skončila v roce 2011, kdy se mužský turnaj odtrhl a přemístil do Winston-Salemu. Přes jeho existující historii byl ze strany ATP oficiálně prohlášen za novou událost okruhu. V období 2011–2013 ženská část nesla pojmenování New Haven Open at Yale. V sezónách 2014–2018 pak probíhala pod názvem Connecticut Open.\n\nV únoru 2019 organizátoři oznámili zrušení turnaje z důvodu nezajištění finanční podpory. V kategorii Premier byl do kalendáře okruhu 2019 dodatečně zařazen zářijový Zhengzhou Open v čínském Čeng-čou s milionovou dotací, jakožto zahajovací turnaj čínské túry.\n\nTurnaj byl založen v roce 1948 jako ženské mistrovství Spojených států \"(U.S. Women's Hardcourt Championships)\". V následujících dvaceti letech se hrál postupně ve více areálech Spojených států: v kalifornských San Franciscu, Berkeley), utažském Salt Lake City, washingtonském Seattlu, kalifornských La Jolle a San Diegu, v coloradském Denveru a kalifornském Sacramentu. Mezi vítězky této uzavřené éry se zařadily Doris Hartová, Darlene Hardová, Nancy Richeyová, Rosemary Casalsová či Billie Jean Kingová. Turnaj byl pak v roce 1969 přerušen v souvislosti s nástupem otevřené éry tenisu.\n\nV roce 1988 se Americká tenisová asociace (USTA) rozhodla turnaj obnovit a zařadila jej do kalendáře WTA Tour v kategorii Tier IV. Ročník 1988 se konal v texaském San Antoniu. V roce 1990 turnaj postoupil do kategorie Tier III a v letech 1997–2008 patřil do úrovně Tier II. V prvních letech po obnovení se mezi vítězky zařadily také hráčky, které se během kariéry staly světovými jedničkami: Steffi Grafová, Monika Selešová a Martina Navrátilová.\n\nV roce 1993 se turnaj přestěhoval na dva roky na severovýchod Spojených států do Stratton Mountain ve Vermontu. V letech 1995 a 1996 se nehrál z důvodu kolize s Letními olympijskými hrami v Atlantě. Roku 1997 se opět vrátil, nejprve do Stone Mountain v Georgii a poté již do posledního místa konání v connecticutském New Havenu. V této fázi byl hrán pod sponzorským názvem Pilot Pen Tennis a v roce 2014 došlo k přejmenování na Connecticut Open. Od druhé poloviny 90. let dominovaly ve dvouhře Američanky Lindsay Davenportová a čtyřnásobná šampionka Venus Williamsová. V závěrečné fázi existence turnaje pak dánská čtyřnásobná vítězka Caroline Wozniacká a Češka Petra Kvitová, jež triumfovala třikrát.\n\nMužská část se v letech 1981 až 1989 hrála jako exhibice, v jejímž rámci se utkávali čtyři přední tenisté. Mezi jinými do soutěže nastoupili Ivan Lendl a v roce 1988 osmnáctiletý Andre Agassi. V sezóně 1990 turnaj, jenž probíhal v Jerichu na Long Islandu, oficiálně vstoupil do nově založeného okruhu ATP Tour. Získal název Norstar Bank Hamlet Challenge Cup. V období 1992–2000 se jmenoval Waldbaum's Hamlet Cup, v roce 2001 Hamlet Cup a od roku 2002 se konal jako TD Waterhouse Cup. Poté se přestěhoval do New Havenu.\n\n"}
{"id": "346901", "url": "https://cs.wikipedia.org/wiki?curid=346901", "title": "Hylaeosaurus", "text": "Hylaeosaurus\n\nHylaeosaurus, z řeckých slov \"υλη\" (\"hylē\", česky: les) a \"σαυρος\" (\"sauros\", česky: ještěr), je nejméně známým z trojice prehistorických zvířat, která roku 1842 použil paleontolog Richard Owen při definování nové skupiny Dinosauria (další byli \"Iguanodon\" a \"Megalosaurus\"). Původní exemplář, který roku 1832 nalezl Gideon Mantell v Tilgateském lese na jihu Anglie, je nyní uložen v Přírodopisném muzeu v Londýně.\n\nPo iguanodonovi to byl již druhý neptačí dinosaurus, kterého Mantell objevil a popsal. Ačkoliv dodnes ještě nebyl vypreparován z bloku kamene, v němž byl vyzvednut, je to nejlepší exemplář tohoto primitivního rodu obrněných dinosaurů, jaký mají paleontologové k dispozici. Jméno dinosaura Mantell nejprve zdůvodnil místem nálezu, později zase tvrdil, že má odkazovat na kdysi zalesněnou oblast Wealden v jižní Anglii, která dala název tzv. wealdenským geologickým vrstvám ze spodní křídy.\n\n\"Hylaeosaurus\" žil ve valanginu až barremu ve spodní křídě. Ačkoliv Gideon Mantell původně odhadoval, že dosahoval délky asi 7,5 metrů, současné odhady jeho délky se pohybují v rozpětí od 3 do 6 metrů. Podle Gregoryho S. Paula dosahoval délky 5 metrů a hmotnosti 2000 kg. Podobné rozměry odhaduje také paleontolog Thomas R. Holtz, Jr. Pohyboval se po všech čtyřech a tělo měl na ochranu před predátory pokryté pláty, z nichž vystupovaly ostny táhnoucí se v řadách podél těla a hřbetu. Nízkou vegetaci si uždiboval zobákem.\n\n"}
{"id": "346905", "url": "https://cs.wikipedia.org/wiki?curid=346905", "title": "Vzduchová pistole", "text": "Vzduchová pistole\n\nVzduchová pistole je buď druh ruční střelné zbraně, nebo hovorové označení této disciplíny sportovní střelby.\n\nVzduchová pistole je lehká sportovní zbraň, kterou lze použít také pro odlov menších zvířat (či škůdců, např. menších hlodavců apod.) Pohon střely u vzduchové pistole zajišťuje stlačený vzduch podobně jako je tomu u vzduchové pušky. Jako střelivo se používají olověné diabolky nebo broky. Obvyklá ráže vzduchových zbraní činí 4,5 milimetru. U sportovní vzduchové pistole je stanoven minimální odpor spouště 500 g.\n\nVzduchová pistole se střílí na 10 metrů, ve dvou kategoriích 40 a 60 ran. Menší počet ran střílí, juniorky a dorost, větší muži, junioři a senioři. Příprava a nástřel trvá 15 minut, na závod je čas 60 minut (40 ran) nebo 90 minut (60 ran). V případě elektronických terčů je čas zkrácen o 10, resp. o 15 minut.\n\n\nOd roku 1992 má terč desítku velkou 11,5 mm, černý střed 59,7 mm a jedničku 155,5 mm.\n\nSezona je celoroční, ale hlavní sezona začíná na podzim, v únoru bývá ME, v dubnu MČR a na jaře a v létě je ČP (Český pohár) a ČPTM (Český pohár talentované mládeže).\n\nFinále se střílí od nuly a postupuje do něj 8 nejlepších střelců z kvalifikace. Začíná se dvěma sériemi po třech ranách v čase 150 s na každou. Poté následují samostatné rány, každá v čase 50 s. Po každé druhé ráně vypadává střelec s nejmenším nástřelem. Nejlepší dva střelci ve finále vystřelí 20 ran (bez nástřelu).\n"}
{"id": "346906", "url": "https://cs.wikipedia.org/wiki?curid=346906", "title": "Skokan ostronosý", "text": "Skokan ostronosý\n\nSkokan ostronosý (\"Rana arvalis\"), starším pojmenováním taky skokan rašelinný, je druh žáby z čeledi skokanovití. Říká se mu také žába na modro. V Česku je chráněný zákonem jako kriticky ohrožený druh.\n\nSkokani ostronosí mohou dorůst 6 až 8 cm. Od skokana hnědého se liší zejména špičatě zakončeným čenichem, větším a tvrdým pářicím mozolem a odlišným hlasem. Samci se v období rozmnožování ozývají kvokavými, žbluňkavými zvuky. Jsou v té době více či méně modře zbarveni. Mimo dobu rozmnožování mívá skokan ostronosý uprostřed hřbetu světlejší pruh.\n\nJe rozšířen ve většině střední, východní a severní Evropy. Areál se táhne dále na východ až na Sibiř (po řeku Lenu).\n\nSkokan ostronosý je náročnější na prostředí než skokan hnědý. Obývá zvláště rašeliniště a vlhké louky. Je to nížinný druh, v nadmořské výšce nad 600 m se nevyskytuje.\nSkokan ostronosý se vyskytuje na vlhkých lukách, rašelinných mokřadích mezi rybníky, kolem lesních bažin. Můžeme ho nalézt také v zaplavovaných lesích, podél řek, na okrajích mokřadů, v rašeliništích, atd. Upřednostňuje vlhké lesní stanoviště. Najít (vidět) ho můžete hlavně ráno.\n\nSpatříme ho spíše v jižní části Čech. Jeho výskyt není znám v nadmořské výšce překračující 600 m. Nejhojnější je na Třeboňsku, v oblasti J Moravy, v povodí řek Dyje a Moravy. Právě v povodí těchto řek ho můžeme i dnes vzácně pozorovat v původním prostředí tj. v indunačních, tj. zaplavovaných místech, v lužních lesích a v říčních ramenech (slepých).\n\nVe světě je znám od SV Francie až po řeku Lenu, u Bajkalského jezera a ve Švédsku až za polárním kruhem. V Evropě ho nalezneme nejjižněji v Rumunsku a v Asii v severním Kazachstánu\n\nBěhem přijímaní potravy mrká, protože při polykání dochází k zatahování očí, což mu pomáhá posunovat potravu do žaludku.\nNemá ani žádné zuby, a proto přijímá potravu celou.\nHlavní potravou skokana ostronosého je hmyz. Převážně svinky, pavouci, červi a plži. Tato žába není vybíravá a loví vše, na co přijde.\n\nRozšíření této žáby u nás je menší, než bychom předpokládali. Data, která by porovnala žabí populaci, chybí.\nV Polabí se skokan nevyskytuje kvůli intenzivnímu zemědělství. Ohrožen je ze stejných příčin jako skokan hnědý, patří mezi ne například přecházení komunikací.\n\nSkokan ostronosý je méně přizpůsobivý a má přísnější nároky na prostředí. Právě kvůli tomuto je zranitelnější. Je citlivější na kvalitu vody než skokan hnědý či štíhlý. S obtížemi osazuje náhradní vodní plochy. Je také ohrožován rybářským využíváním vodních umělých ploch, díky svému rozmnožování, ke kterému používá nádrže trvalého rázu — škodí mu opakované napouštění a vypouštění umělých vodních ploch. Velice důležité pro všechny skokany je pobřežní a příbřežní část nádrže, velmi nevhodné je proto likvidovat tyto části vyhrnováním bahna z nádrže při odbahňování.\n\nProtože je obtížné rozpoznat skokana ostronosého od skokana hnědého, byl skokan ostronosý využíván stejně jako skokan hnědý, tedy jako laboratorní zvíře. Sušená vajíčka tohoto druhu se v Rusku používaly k léčitelství.\n\nOchrana v ČR: Kriticky ohrožený druh dle vyhlášky č. 395/1992 Sb.\nZákladem ochrany skokana ostronosého je evidence míst rozmnožování. Důležité je také zachování přírodních vodních ploch a mokřadních biotopů.\n\nSkokany loví čápi a užovky obojkové, ale ty jejich stavy nijak neohrožují. Ovšem žabí stehýnka-oblíbená pochoutka v řadě zemí-smažená či dušená na víně je ohrožuje. Těmto skokanům se dokonce říká „stolní žáby“. Pojídá se maso ze zadních končetin a na jednu porci je potřeba asi deset kusů. Takže asi pět žab k naplnění jednoho talíře. Pro tuto lahůdku se loví i skokani hnědí.\nA protože hodně lidí miluje tuto pochoutku, padnou denně tisíce chudáků za oběť lidské mlsnotě.\n\nVelký skokan s dlouhýma zadníma nohama dosahujícíma až ke špičce čenichu. U nás byl objeven až roku 1903. Podle svého výskytu byl dříve znám pod názvem skokan rašelinný.\n\nSkokan ostronosý dosahuje délky až 8 cm, většinou ale 5–7 cm. Je o něco menší než skokan hnědý, který na rozdíl od skokana ostronosého nemá špičatě zakončený čenich nebo velký a tvrdý patní hrbol. Mají také zcela odlišné hlasy.\nZadní nohy tohoto našeho skokana jsou krátké, takže jeho skoky jsou neobratné a krátké. Ale jeho nártní hrbolek — vnitřní strana zadního chodidla — je velký, což umožňuje rychlé zahrabání se do měkké mokré půdy.\n\nSameček se v době rozmnožování zabarví po celém těle do modra. Podle tohoto znaku jej můžeme dobře rozpoznat bez podrobnějšího studování. Mimo dobu páření má někdy uprostřed hřbetu světlejší pruh. Po stranách hlavy je velká tmavá spánková skvrna. Bubínek mají dobře znatelný. V očích je dobře zřetelná vodorovná zornice. Boky jsou povětšinou skvrnité (mramorové až po žlutavou tříselní kost). Břicho je světlé.\n\nV době páření samci vydávají zvuk pomocí vnitřních zvukových rezonátorů. Jejich zvuk připomíná bublání dešťových kapek na vodu nebo jako štěkání psíků. Když skřehotá větší počet skokanů najednou, slyšíme nezaměnitelný sbor, daleko slyšitelný — přestože jednotlivci jsou velice tiší.\nPulci jsou hnědočerní se zlatitými skvrnkami.\nVšichni hnědí skokani přizpůsobují svoje zbarvení barvě prostředí, v němž žijí. Jejich hlas je většinou tichý, tlumený, protože mají vnitřní ozvučné bubínky.\n\nZdržuje se, s výjimkou doby páření, na souši. Zde vyhledává potravu. V nebezpečí skáče do struh nebo rašelinných jezírek a snaží se potopit. Zimu přečkává od října do března. K vodě přichází jen v době rozmnožování. Zbytek roku žije na souši, kde pod klestím či v norách hlodavců přečká zimu. Stane se, že přezimuje i na dně vody. Časně zjara, když je ještě mráz, shromažďují se ve vodě nejprve samci. Jsou buď v malých vodních nádržích, nebo se ve velkých rybnících sdružují v uzavřených skupinkách.\n\nK rozmnožování dochází v době, kdy zmizí na hladině led. Vyhledají si jim nejlépe vyhovující rybníček a slézají se sem z celé krajiny. Samečkové jdou do vody před samičkami. Ke kladení vajíček dochází ve střední Evropě na přelomu března a dubna. Shluky těchto skokanů obsahují až na 2000 vajíček. Snůšky zůstávají na dně vod - nestoupají po nabobtnání k hladině jako snůšky skokana hnědého. Pulci metamorfují během června a července. Dospělosti dosahují ale až ve třetím roce života. Délka jejich života se pohybuje v rozmezí 8 a 12 let.\n\nSamečkové v době páření vypadají nápadně nadutě, a to díky tekutině nahromaděné pod kůží. Mohou být i intenzivně modří.\nV této době je slyšet i jejich nenápadný hlas.\n\nPo období námluv, které trvá asi 2-3 týdny, opouštějí skokani vodu a vracejí se na souš.\nNalezneme je v lesích a na vlhkých lukách. Skokan ostronosý má specifické nároky na vlhkost i v době suchozemského života, takže patří k jednomu z nejohroženějších druhů obojživelníků nejen v České republice, ale také v Evropě.\nZasluhuje proto přísnou ochranu.\n\nRozmnožuje se v menších mělkých vodních nádržích s hloubkou nepřesahující 70 cm, někdy v periodických tůních.\n\n\n"}
{"id": "346908", "url": "https://cs.wikipedia.org/wiki?curid=346908", "title": "DansGuardian", "text": "DansGuardian\n\nDansGuardian je Open Source nástroj pro filtrování nežádoucího webového obsahu. V současné době běží na operačních systémech Linux, FreeBSD, OpenBSD, NetBSD, Mac OS X, HP-UX a Solaris.\nNa rozdíl od jiných komerčních filtrovacích nástrojů není filtrování obsahu založeno pouze na seznamu nevhodných URL, ale využívá další způsoby, jako je např. filtrování obrázků a porovnávání frází.\nDansGuardian lze zcela přizpůsobit. Je možné mít plnou kontrolu nad tím, co má být filtrováno.\nVýchozí nastavení je přizpůsobeno pro základní školy.\n\nSamotné nastavení DansGuardianu působilo začátečníkům jisté obtíže. Některé distribuce Linuxu, jako je např. Ubuntu Christian Edition mají DansGuardian již předkonfigurovaný a připravený k použití.\n\nV současnosti už software DansGuardian není dále vyvíjen ani udržován, k dispozici je jeho fork E2Guardian.\n\n"}
{"id": "346909", "url": "https://cs.wikipedia.org/wiki?curid=346909", "title": "Jane Darling", "text": "Jane Darling\n\nJane Darling (* 26. září 1980 v Klášterci nad Ohří) je česká pornoherečka.\n\nZačala s natáčením pornofilmů v roce 2001. Natočila přes 200 pornofilmů.\n\n30. července 2004 byla mezi pěti pornoherci zadrženými v Mexiku a následně vyhoštěnými ze země. Všichni byli na návštěvě Mexika s úmyslem navštívit erotický festival.\n"}
{"id": "346913", "url": "https://cs.wikipedia.org/wiki?curid=346913", "title": "Bernard (rozcestník)", "text": "Bernard (rozcestník)\n\nBernard může být označení pro:\n\n\n"}
{"id": "346917", "url": "https://cs.wikipedia.org/wiki?curid=346917", "title": "Kalous pustovka", "text": "Kalous pustovka\n\nKalous pustovka (\"Asio flammeus\") je sova z čeledi puštíkovítých.\n\nPustovka je jedna z nejrozšířenějších sov světa, vyskytuje se na všech kontinentech kromě Austrálie a Antarktidy. Převážně tažný pták, rozšířený po celé Evropě, většině Asie, v Severní Americe, v jižní části Jižní Ameriky a v západních středomořských oblastech Afriky. Výskyt je nepravidelný a často až invazní. V Evropě hnízdí přes 58 000 párů; počty patrně mírně klesají.\n\nV České republice běžně protahuje nebo zimuje, ale hnízdí sporadicky a značně nepravidelně, hlavně v rovinách a pahorkatinách. Málokdy zahnízdí v jedné oblasti více let po sobě a každoroční hnízdiště nejsou známa. V letech 2001–2003 v ČR hnízdilo do pěti párů.<br>\nNa Slovensku je situace podobná, zahnízďuje 15–30 párů ročně.\n\nKalous pustovka je středně velká sova (velká jako holub hřivnáč, nepatrně větší než kalous ušatý). Zbarvení je světle hnědé (hnědožluté, světle zářící). Závoj je oválný, bílý, s černou maskou kolem očí, duhovka je sírově žlutá a ušní pera (2–4 kusy) jsou krátká, obvykle přilehlá. Křídla jsou úzká, dlouhá, naspodu světlá. Mírně větší samice se od samce zbarvením neliší, také mladí ptáci jsou vybarveni stejně. Prachový šat mláďat je smetanový, později se zakulacenou černou maskou a bílým „knírem“.\n\nOd kalouse ušatého, který je tmavší a má oční duhovku oranžovou, je rozeznatelný i podle krátkých, někdy až neznatelných „oušek“. (V angličtině se kalous ušatý jmenuje „Long-eared Owl“ čili „dlouhouchá sova“, zatímco kalous pustovka „Short-eared Owl“ čili „krátkouchá sova“).\n\nLet je kymácivý a trhavý. Pustovka je často aktivní i ve dne, zejména v období toku a hnízdění, kdy krouží na obloze.\n\nHlas: Na hnízdišti štěkavé volání „kev kev“, za toku v letu rychlé opakované bublavé „bu bu bu bu bu“ doprovázené tleskáním křídel.\n\nTéměř nikdy nesedá na stromech nebo na keřích, nýbrž na zemi. V mimohnízdní době, během podzimu a někdy i v zimě, nocuje v počtu desítek ptáků na zemi v hustém travním porostu.\n\nVyhledává otevřenou krajinu (tundra, step, nezarostlá říční údolí) s mokřady a vlhkými loukami.\n\nPustovka bývá aktivní i ve dne, zejména v období toku a hnízdění, kdy samec často krouží na obloze okolo hnízda. Živí se především drobnými hlodavci, nejčastějši hraboši polními, loví také rejsky a drobné ptáky. Při lovu přeletuje tichým kolébavým letem nízko nad poli. Pokud je mírná zima a dostatek potravy, zahnízdí jednotlivé páry nebo i celé skupiny pustovek v místech zimovišť. Hnízdění přitom probíhá podobně jako na tundrách. Hnízda jsou na zemi v travním porostu (zejména v blízkosti podmáčených míst), v ČR to však bývají i pole, především jeteliny.\n\nZa toku předvádí samec nápaditý svatební tanec: klesavě krouží nad hnízdem a vydává opakované rychlé a bublavé „bu bu bu bu bub“ doplňované tleskáním křídly. Hnízdí v otevřené krajině, nejčastěji v mokřadech či na mokrých loukách, někdy i na polích. (Hnízdění v ČR je velmi vzácné, odbývá se zpravidla v dubnu až květnu, jednou ročně. Jsou známa i sporadická zahnízdění v prosinci – při hojnosti hlodavců). Jako málokterá sova si pustovka staví hnízdo i z přinášeného materiálu – staví je na zemi jako poměrně jednoduchou hromádku ze stonků rostlin; často bývá ukryté v porostech ostřice. Při hnízdění běžně vznikají kolonie několika párů. Samice snáší 3–9 (obvykle 5–8) bílých téměř kulatých vajec, na kterých sedí 26–27 dní. Mláďata krmí oba rodiče. (Mezi mláďaty je někdy výrazný rozdíl v čase klubání a může dojít ke kanibalismu – vyvinutější mláďata sežerou ta výrazně menší.) Po čtrnácti dnech se mláďata rozlézají do okolí hnízda a při přiblížení člověka se ozývají varovným hlasem a výhružným klapáním zobáku. Asi za měsíc jsou vzletná a během září se vydávají na cestu do zimovišť.\n\nDruh byl v ČR řazen mezi kriticky ohrožené, ale protože silně fluktuuje, bylo zařazení přehodnoceno a spadal v Červeném seznamu ČR (2003) do kategorie VU – zranitelný druh. Ze stejného důvodu byl v Červeném seznamu ČR (2017) přeřazen do kategorie NA – druhy nevhodné pro hodnocení.\n\nJe popsáno 11 poddruhů, české jméno má:\n\nČeské historické názvy kalouse pustovky jsou pustovka, později pustovka obecná, kalous mokřadní. Zatímco etymologie platného rodového jména není jednoznačná, druhové jméno „pustovka“ vzniklo podle toho, kde se sova vyskytovala, tedy na „pustých“ místech (mokrých loukách, močálech); na Slovensku se tak kdysi říkalo poštolce. Název pro sovu kalous se vyskytuje pouze v češtině; nářečně kalósek, západomoravsky kalousek a ve staročeštině kalús znamenalo sýček.\n\n\n"}
{"id": "346919", "url": "https://cs.wikipedia.org/wiki?curid=346919", "title": "Rozhlas po drátě", "text": "Rozhlas po drátě\n\nRozhlas po drátě (lidově \"dráťák\") byl systém pro šíření rozhlasového vysílání pomocí kabelového rozvodu bez použití radiového přenosu.\n\nRozhlas po drátě mohl vysílat pouze jednu rozhlasovou stanici. Signál se rozváděl z centrálního zesilovače kabelovým rozvodem. Na výstupu centrální zesilovací stanice byl použit transformátor, který převáděl signál na napětí 120 V (výjimečně i na 600 V). Kvůli bezpečnosti se na konci linkového vedení signál transformoval na 30 V a následně se rozváděl k jednotlivým přijímačům. Tím poklesly ztráty a sítě mohly být značně rozsáhlé (i několik kilometrů).\n\nV bytech, kancelářích a dílnách byl rozvod zakončen zásuvkami s ochrannými odpory (120 ohmů) proti případnému zkratu, do kterých se připojovaly jednotlivé přijímače. Přijímač tvořil reproduktor s transformátorem a regulátor hlasitosti. Provedením to byla jednoduchá skříňka s jediným ovládacím prvkem – otočným přepínačem, který přepínáním odboček transformátoru skokově reguloval hlasitost. Luxusní provedení stanice mělo výstupní konektor, který umožňoval nahrávat rozhlasový program na magnetofon. Celková cena za měsíční používání byla 15,- Kčs.\nV Československu se síť rozhlasu po drátě budovala podle sovětského vzoru. Síť měla zabezpečit nerušené šíření Československého rozhlasu v případě nepřátelského napadení. V srpnu 1968 po invazi vojsk Varšavské smlouvy bylo po určitou dobu možné podávat informace o dění v Československu pouze prostřednictvím rozhlasu po drátě. V 80. letech se experimentovalo i s tříprogramovým systémem, k jeho rozšíření však již nedošlo.\n\nRozhlas po drátě na území České republiky vysílal mezi roky 1953 a 1999. V současnosti se obdobné systémy (tzv. stovoltové rozvody) využívají na sportovištích a ve veřejných budovách.\n\nV České Lípě fungoval rozhlas po drátě od 28. prosince 1953 do 14. dubna 1990, o rok později byl demontován.\n\nV Kolíně bylo vysílání rozhlasu po drátě zahájeno 3. ledna 1960 a ukončeno bylo 29. října 1999, jako poslední v ČR. Od roku 1980 se relace připravovaly v profesionálně vybudovaném studiu Městského úřadu Kolín, a od roku 1990 po zřízení modulační linky mezi studiem a Čs. spoji, byla možnost i živého vysílání. Do této doby se pořady jen předtáčely.\n\n"}
{"id": "346923", "url": "https://cs.wikipedia.org/wiki?curid=346923", "title": "Fornetti", "text": "Fornetti\n\nFornetti je mezinárodní řetězec prodejen rychlého občerstvení zaměřené na buchtičky ze sladkého a slaného těsta. Zpravidla se používá prodeje z výdejních oken či pultů, často je lze nalézt na frekventovaných železničních stanicích apod. \n\nFornetti využívá především metodu frenčízingu, tzv. koncept \"Fornetti Caffé\".\n\n"}
{"id": "346924", "url": "https://cs.wikipedia.org/wiki?curid=346924", "title": "Republika Lakota", "text": "Republika Lakota\n\nRepublika Lakota (anglicky Republic of Lakotah) je separatistická iniciativa malé skupiny fundamentalistů kolem Russella Meanse. Ta vypověděla více než 150 let staré smlouvy s vládou USA a vyhlásila vlastní nezávislý stát na území amerických států Severní Dakota, Jižní Dakota, Nebraska, Wyoming a Montana. Iniciativu nepodpořili oficiální představitelé kmenových samospráv ani tradiční kmenoví vůdci Lakotů.\n\nPostupný příchod Evropanů do Ameriky znamenal vytlačování Indiánů z jejich přirozených teritorií i jejich genocidu. Indiáni se bránili postupu bílých přistěhovalců bojem, ovšem technicky vyspělejším přistěhovalcům nemohli odolat. Proto se snažili svá teritoria částečně zachránit tím, že uzavírali s americkou vládou dohody, které však nebyly dodržovány. Roku 1851 a 1868 uzavřeli Siouxové - Lakotové ve Fort Laramie mírové smlouvy, které jim zaručovaly rozsáhlá území. Smlouvy však nebyly dodržovány, přičemž objevení zlata na indiánském území v Černých horách vedlo k další válce, která vyvrcholila v roce 1876 bitvou u Little Bighornu, v níž Siouxové zvítězili. Po této bitvě došlo k trestým výpravám, během kterých byli poslední svobodně žijící Lakotové urputně pronásledováni, zabíjeni či zajímani a nakonec přinuceni odejít do rezervace. Potrestáni byli všichni Lakotové včetně těch, kteří zůstali v rezervaci a války se nezúčastnili. Kromě zabaveného majetku (zejm. koní a zbraní) a někdejší svobody pohybu přišli i o značnou část území zaručovaných smlouvami včetně jim posvátných Černých hor. Koncem 80. let 19. st. byli nátlakem přinuceni odprodat většinu zbylého území tzv. Velké siouxské rezervace, která tak byla rozdrobena na několik menších rezervací. V rámci převýchovného programu (praktikovaného ve všech indiánských rezervacích USA), který měl vést k začlenění Indiánů do většinové americké společnosti, byli nuceni vzdát se tradičního kočovného způsobu života, bydlet v domech namísto stanů a přejít od lovu k jiným způsobům obživy, zejm. zemědělství. Zároveň byly potlačovány prvky jejich národní identity, např. kulturní zvyklosti, náboženství či jazyk. Indiáni neměli žádná občanská práva, ta jim byla přiznána až roku 1924.\n\nV roce 1973 Siouxové protestovali proti využívání nerostného bohatství v rezervaci Pine Ridge. Proti nim zasáhla americká armáda, přičemž mnoho příslušníků kmene bylo odsouzeno do žaláře, došlo též k záhadným zmizením a vraždám.\n\n30. června 1980 přiznal Nejvyšší soud USA Siouxům právo na odškodné 17,5 milionu dolarů za území zabavené v roce 1877. Kromě toho mají nárok na úroky za 103 let a výsledná částka tedy činí 106 milionů dolarů. Siouxové však peníze nepřijali a trvají na tom, že Black Hills nikdy nebudou na prodej.\n\nPrvní kroky k nezávislosti začali aktivisté z rodu Lakota podnikat již roku 1974. 19. prosince 2007 oznámila Svobodná lakotská delegace ve Washingtonu prohlášení, že ruší smlouvy uzavřené mezi Lakoty a federální vládou, které označili jako „slova na papíře“, a že vyhlašují, resp. obnovují na svém území samostatný stát. Vedoucím představitelem Lakotů byl Russell Means, který uvedl že vláda USA tyto smlouvy několikrát porušila, ukradla Indiánům jejich kulturu, zemi i způsob života. Na tiskové konferenci ve Washingtonu bylo dále uvedeno, že kojenecká úmrtnost Lakotů je pětkrát vyšší, než je průměr pro USA, 97 % obyvatel žije pod hranicí chudoby, je zde 85 % nezaměstnaných, průměrná délka života je pouze 44 let.\n\nV únoru 2008 vydali Lakotové oficiální petici, ve které žádají velvyslanectví Ruska, Srbska, Bolívie, Venezuely, Jihoafrické republiky, Irska, Francie, Nikaragui, Východního Timoru, Chile, Turecka, Indie, Finska, Islandu a Uruguay o uznání nezávislosti.\n\n"}
{"id": "346925", "url": "https://cs.wikipedia.org/wiki?curid=346925", "title": "AOL", "text": "AOL\n\nAOL (America Online) je poskytovatel internetových služeb náležící k mediálnímu koncernu Time Warner. Sídlo společnosti se od dubna 2008 nachází v New Yorku (dříve v Loudoun County ve státě Virginia).\n\nSpolečnost byla založena roku 1983 pod názvem \"Quantum Computer Services\". V roce 1985 začala společnost nabízet uživatelům počítačů Commodore služby Bulletin Board System pod názvem \"Q-Link\". V roce 1989 nabídla své služby uživatelům počítačů Apple II, v roce 1991 uživatelům operačního systému MS-DOS, později, v roce 1993, i Microsoft Windows a Macintosh.\n\nRoku 1991 se změnil název společnosti z \"Quantum Computer Services\" na America Online. Počátkem devadesátých let patřila tato společnost mezi největší poskytovatele internetových služeb a v nejlepším období měla téměř 30 milionů zákazníků, z nichž většina přistupovala k online službám AOL pomocí softwaru AOL. Od roku 2003 začal počet zákazníků klesat. Od konce devadesátých let AOL skupuje mnoho projektů, např. Netscape, Winamp společnosti Nullsoft nebo ICQ firmy Mirabilis. V roce 2010 začíná mít o AOL velký zájem gigant Microsoft. Spekulovalo se také o odkoupení AOL Microsoftem, čímž by Microsoft fakticky ovládl americký a z části světový Internet.\n\nV roce 2012 společnost AOL prodala osm stovek patentů za 1,06 mld. USD firmě Microsoft a na další nápady pronajala Microsoftu licence.\n\nAOL nabízí také služby jako je AIM pro Windows\n\nAIM je instant messaging program, který lze použít na libovolném prohlížeči jako např. Macintosh, PC, iPhone, Android a na webu.\n\n"}
{"id": "346927", "url": "https://cs.wikipedia.org/wiki?curid=346927", "title": "Nicolas Ager", "text": "Nicolas Ager\n\nNicolas Ager (také d´Agerius) (1568 Itenheim Alsasko - 20. června 1634 Štrasburk) byl francouzský botanik.\n\nNicolas Ager studoval v Basileji, promoval ve Štrasburku, kde od roku 1618 působil jako profesor medicíny a botaniky. Mimo jiné se zabýval zoofyty, otázkami výživy a psychickými chorobami. Je po něm pojmenována Paederota ageria.\n"}
{"id": "346928", "url": "https://cs.wikipedia.org/wiki?curid=346928", "title": "Světlana Chorkinová", "text": "Světlana Chorkinová\n\nSvětlana Vasiljevna Chorkinová (rusky: Светлана Васильевна Хоркина, narozená 19. ledna 1979, Belgorod, SSSR, dnes Ruská federace) je bývalá ruská sportovní gymnastka.\n\nNa olympijských hrách vybojovala celkem sedm medailí, z toho dvě zlaté. Z mistrovství světa si celkově přivezla 20 medailí, z toho devět zlatých, čímž se řadí mezi nejúspěšnější gymnastky své éry. Vrcholově závodila více než deset let, během nichž došlo ke třem změnám v systému bodování soutěží.\n\nV roce 2003 zvítězila ve finále víceboje na MS, ve věku 24 let, čímž se zařadila po bok československé gymnastky Věry Čáslavské jako druhá nejstarší mistryně světa v historii sportovní gymnastiky. Nejstarší mistryní světa je doposud Ruska Larisa Latyninová, která zvítězila ve věku 27 let (rok 1962).\n\nSvým uměleckým projevem byla výjimečná, stejně jako novými tanečními figurami. Často se však stávala terčem kritiky za nesportovní chování. Označovala se také za skutečnou vítězku soutěží, na kterých nevyhrála, pro horší bodové hodnocení jejího výkonu rozhodčími.\n\nMěří 165 cm, což je v ženské gymnastice více než průměrný vzrůst. Jejím dlouhodobým trenérem byl Boris Pilkin. Nejoblíbenějším nářadím byla bradla, na kterých získala obě olympijská zlata a pět titulů mistryně světa. Stala se také první gymnastkou v historii, která vyhrála třikrát titul světové šampiónky ve víceboji.\n\nV listopadu 1997 nafotila sérii fotek pro ruskou verzi časopisu \"Playboy\".\n\nPo ukončení aktivní kariéry se stala viceprezidentkou Ruské gymnastické federace (prosinec 2004). V březnu 2007 byl v jejím rodném městě Belgorodě otevřen sportovní komplex Světlany Chorkinové při zdejší univerzitě. V parlamentních volbách roku 2007 byla zvolená do dolní komory parlamentu Státní dumy za politickou stranu Jednotné Rusko, jejímž lídrem je Vladimir Putin. Jako poslankyně je mj. místopředsedkyní Výboru pro mládež.\nV dubnu 2008 byl vydán její životopis \"Somersaults on High Heels\" (\"Salta na vysokých podpatcích\"). \n\nK roku 2010 byla svobodná, v červenci 2005 se jí narodil v Los Angeles syn Vladislav (získal tak automaticky americké občanství).\n\n"}
{"id": "346929", "url": "https://cs.wikipedia.org/wiki?curid=346929", "title": "Osadné", "text": "Osadné\n\nOsadné \"(dříve Telepovce v Zemplinské župě)\" je obec v Okrese Snina na východním Slovensku. Obec se rozkládá na březích řeky Údavy v nadmořské výšce 394 m jižně od Národního parku Poloniny a CHKO Východné Karpaty. Žije zde pak 192 obyvatel (2006). V obci se nachází několik chalup vesměs nepřesahujících stářím sto let, řeckokatolický kostel, pravoslavný kostel s ostatky vojáků z první světové války a ústav pro postižené. Současným starostou obce je Ladislav Mikuláško.\nSe jménem \"Osadné\" se setkáváme prvně v roce 1948. Předtím se obec nazývala \"Telepovce\" a vznikla někdy mezi polovinou 15. a polovinou 16. století.\n\nJak již bylo zmíněno v úvodu, obec je rozprostřena v délce několika set metrů po obou březích řeky Údavy. Obcí prochází asfaltovaná silnice pokračující směrem na jih do vesnice Hostovice. Ve směru na sever je pak ukončena zákazem vjezdu na hranici CHKO Východné Karpaty. Je tedy orientována ve směru sever-jih. Do obce zajíždí pravidelná autobusová linka z okresního města Snina. Na severu obce se na pravém břehu nachází ústav pro postižené a dále několik tradičních roubených chalup. Na levém břehu jsou to pak ze severu řeckokatolický klasicistní kostel z roku 1972 obklopený volně přístupným hřbitovem a o několik desítek metrů níže pravoslavný kostel ve staroruském stylu z roku 1930. V kryptě kostela pak ostatky 1025 vojáků z první světové války. Na severu začíná v obci žlutá turistická značka, která dále pokračuje na sever přes hraniční vrchol Balnica do Polska. Severně od obce se v lesích při hranici s Polskem nachází lesnická naučná stezka.\n\n"}
{"id": "346933", "url": "https://cs.wikipedia.org/wiki?curid=346933", "title": "Stadium municipal de Toulouse", "text": "Stadium municipal de Toulouse\n\nStadium municipal de Toulouse (\"Městský stadion Toulouse\") je multifunkční stadion ve francouzském městě Toulouse. Využívá se především pro fotbalová utkání místního Toulouse FC, ale občas na něm své zápasy hraje i ragbyový klub Stade Toulousain, v poslední době ho pro přípravné zápasy využívá také francouzská ragbyová reprezentace. Kapacita stadionu je 35 472 diváků.\n\nK otevření stadionu v jeho první podobě došlo roku 1937, při příležitosti příprav na mistrovství světa ve fotbale 1938. Od té doby prodělal dvě výraznější renovace, roku 1949 a 1997 (kvůli MS 1998) společně se zvýšením kapacity až na 36 500 míst. Od té doby je stadion pravidelně zdokonalován, naposledy roku 2005 došlo k nainstalování digitálních reklamních panelů (teprve na druhém francouzském stadionu po Stade de France), či zvětšení světelných tabulí. Přímo na stadionu byl také vybudován restaurant, či \"bodega\" (vinný sklep).\n\nNejvíce pamětihodný zápas, odehraný na Stadium Municipal zůstává zápas prvního kola Poháru UEFA mezi Toulouse FC a SSC Neapol se slavným Diegem Maradonou v sestavě 1. října 1986. Domácí do zápasu šli s venkovní porážkou 0-1, která se jim podařila vymazat a utkání tak překvapivě došlo až do penaltového rozstřelu. V něm bylo úspěšnější Toulouse, když právě Maradona zaváhal a rozhodující penaltu poslal do tyče brankáře Bergerooa.\n\nStadion byl použit při mistrovství světa v ragby 2007 a hrálo se zde i šest utkání mistrovství světa ve fotbale 1998.\n\nBěhem tohoto mistrovství se zde odehrálo pět zápasů základních skupin a jedno osmifinále :\n\n\nBěhem světového šampionátu v ragby se zde odehrála celkem čtyři střetnutí :\n\n\nAmerický zpěvák Michael Jackson sem zavítal během svého turné Dangerous World Tour. Koncert navštívilo přes 40 000 lidí.\n"}
{"id": "346934", "url": "https://cs.wikipedia.org/wiki?curid=346934", "title": "Zdeněk Buchvaldek", "text": "Zdeněk Buchvaldek\n\nZdeněk Buchvaldek (15. ledna 1928 Praha – 3. srpna 1987 Praha) byl český herec, divadelní dramaturg, režisér, pedagog a funkcionář KSČ.\n\nPo maturitě na gymnáziu v Křemencově ulici studoval na DAMU. Po ukončení školy od roku 1952 až do roku 1976 působil v mosteckém Divadle pracujících nejprve jako herec, později též jako dramaturg a režisér. Od roku 1976 pak přešel, coby kádrová rezerva, na post ředitele Realistického divadla Zdeňka Nejedlého v Praze na Smíchově (dnes zde sídlí Švandovo divadlo).\n\nCelý život byl velice politicky angažovaným členem KSČ, byl funkcionářem Svazu československo-sovětského přátelství (neboli SČSP) a Svazu dramatických umělců. Často pronášel různé angažované projevy v Československém rozhlasu.\n\nHrál v mnoha prorežimních a politicky zaměřených televizních inscenacích a seriálech, z nichž patrně vůbec nejznámější je hlavní role v propagandisticky koncipovaném TV seriálu \"Muž na radnici\".\n\nV roce 1973 byl jmenován zasloužilým umělcem, v r.1976 obdržel cenu Zlatý krokodýl, v r.1981 Medaili SČSP a v r.1983 Cenu Jaroslava Průchy.\n\n\n\nRozhlas\n\nJAROSLAV VRCHLICKÝ: NOC NA KARLŠTEJNĚ (1980) Veselohra ve stereofonním rozhlasovém zpracování, které připravila Jaroslava Strejčková. Hudební a zvuková spolupráce Radislav Nikodém. Stereoscénář Blanka Bezrová. V režii Josefa Hajdučíka účinkují Zdeněk Buchvaldek, Svatopluk Beneš, Alois Švehlík, Vladimír Pospíšil, Lubomír Lipský, Jan Přeučil, Jana Drbohlavová, Luděk Munzar, Dagmar Veškrnová. Zvukové efekty Artur Šviha.\n\n\n"}
{"id": "346936", "url": "https://cs.wikipedia.org/wiki?curid=346936", "title": "Viadukt Črni Kal", "text": "Viadukt Črni Kal\n\nViadukt Črni Kal je nejvyšší a nejdelší most ve Slovinsku. Je součástí dálnice A1.\n\nMost je zároveň i druhou nejvyšší stavbou ve Slovinsku.\n\nMost překlenuje údolí Osapska dolina nad vesnicí Gabrovica, poblíž vesnice Črni Kal, přibližně 20 km od Koperu.\n\nMost z předpjatého betonu je tvořen táhlým obloukem o poloměru 800 m. Podpírá ho 11 pilířů, z nichž nejnižší měří 10 m a nejvyšší 87,5 m. Nejdelší vzdálenost mezi dvěma pilíři je 140 m, nejkratší 40 m. Největší výška mostu nad údolím je 95 m, délka mostu je 1065 m. Vozovky pro oba směry jsou od sebe oddělené, z vnějších stran je po celé délce mostu zábradlí o výšce 1,2 m prodloužené zábranou proti větru o výšce 3 m. Celková šířka mostu je po celé délce 26,5 m.\n\nPo mostě vedou čtyři jízdní pruhy, z toho dva pro každý směr dálnice. Po obou vnějších okrajích mostu vedou ještě dva odstavné pruhy.\n\nMost byl navržen stavitelskou společností Ponting v Mariboru, architektem byl profesor Mens Mentisa, odpovědným projektantem Marjan Pipenbaher. Investorem stavby byla společnost DARS. Náklady na stavbu dosáhly výše 4,5 miliardy SIT.\n\nStavební práce byly zahájeny v září 2001, most byl otevřen 23. září 2004. Ještě před otevřením po něm 23. května 2004 přejeli účastníci cyklistického závodu Giro d'Italia.\n\n"}
{"id": "346944", "url": "https://cs.wikipedia.org/wiki?curid=346944", "title": "Milenka panovníka", "text": "Milenka panovníka\n\nMilenka panovníka je historická pozice ve vztahu panovníka a jeho metresy (dlouhodobé sexuální partnerky). Některé z nich měly pozoruhodnou moc a byly mezi poddanými oblíbenější než legitimní královny. Důvod vzniku milostných afér panovníků je především v tom, že královské sňatky byly uzavírány v naprosté většině z politických důvodů či kvůli dynastickým zájmům. Ohledy na osobní panovníkovy preference při výběru partnerky hrály jen minimální roli. \n\nKrálové měli milenky i ve zbožném středověku a jejich manželky je obvykle trpěly u dvora. Pozice královy milenky byla vlastně stále v ohrožení, protože u dvora se vyskytoval nespočet dívek a žen, které mohly zaujmout panovníkovu pozornost. Často se pak spekulovalo o tom, jestli nová milenka zaujme pozici té současné natrvalo, nebo je jen krátkodobým rozmarem. Největším umem královské metresy tak bylo stále panovníka umět bavit (v jejich vztahu často nešlo pouze o sexuální stránku) a nezadat mu důvod k nespokojenosti. \n\nPro milenku panovníka se často užíval i termín favoritka, přestože toto označení se mohlo vztahovat i k jiným oblíbeným dámám královského dvora, bez toho, aby v jejich vztahu k panovníkovi hrál roli sexuální element.\n\nV evropské historii nebyly děti královských metres obvykle zahrnovány do nástupnické linie, s občasnou výjimkou uzavření tajného sňatku.\n\nPrvní historicky doloženou milenkou českého panovníka je Anežka z Kuenringu, matka nemanželských dětí Přemysla Otakara II. Neznamená to, že Přemyslovi předchůdci milenky neměli, Anežka je pouze první, jejíž jméno zaznamenaly písemné prameny.\n\n\n\n\n"}
{"id": "346945", "url": "https://cs.wikipedia.org/wiki?curid=346945", "title": "Palmový olej", "text": "Palmový olej\n\nPalmový olej je jedlý rostlinný olej, který se získává lisováním z oplodí tropické palmy olejné \"(Elaeis guineensis),\" která původně pochází ze zemí západní Afriky, avšak v současnosti se již pěstuje v celém tropickém pásmu do 10° zeměpisné šířky od rovníku v oblastech s vysokou teplotou a dostatkem srážek. Z oddělených jader plodů této rostliny lze kromě palmového oleje získat i další typ oleje, tzv. palmojádrový, zbytky těchto vylisovaných jader se nazývají palmojádrové pokrutiny nebo také expelery.\n\nV současnosti se jedná o nejběžnější a nejobchodovanější olej na světě.\n\nPalmový olej se v posledních asi třiceti letech stal jedním z nejpoužívanějších rostlinných produktů. Zhruba polovina všech balených výrobků v supermarketech obsahuje nějakou formu palmového oleje. Palmový olej nachází uplatnění především v potravinářství, tj. ve směsných stolních olejích, margarínech, slaných i sladkých sušenkách a pečivu, v čokoládových polevách, oříškových a čokoládových pomazánkách, zmrzlinách, instantních polévkách, bramborových lupíncích, kojeneckých výživách, u nebalených potravin se pak používá především do slaného a sladkého pečiva. Hojně se na něm smaží a peče v pohostinství. Kromě toho se využívá při výrobě nejrůznější kosmetiky – mýdel, šampónů, krémů, rtěnek, řasenek, zubní pasty aj., drogerie, čisticích a mycích prostředků, do léčiv včetně potravinových doplňků i na výrobu svíček. Lze jej najít také v průmyslových mazivech, v krmivu pro hospodářská i domácí zvířata, používá se při výrobě energie a stále více se přidává do biopaliv.\n\nPalmojádrové pokrutiny se používají do krmiv pro domácí mazlíčky i hospodářská zvířata, ale lze je využít i k výrobě papíru nebo hnojiv.\n\nZhruba 85 % veškerého palmového oleje na světě pochází z Indonésie (především ostrovy Borneo a Sumatra) a Malajsie, kde se pěstuje na rozsáhlých plantážích, které vznikají vykácením (či vypálením) původního deštného pralesa a záborem zemědělské půdy, na které místní obyvatelé pěstovali původní typy plodin. Stejně tak se však palmový olej získává i v dalších zemích jihovýchodní Asie, Afriky i Střední a Jižní Ameriky.\n\nPřeměnou pralesů na monokulturní plantáže dochází tak k nenávratným ztrátám biologické rozmanitosti a úbytku druhů až o 85 %. Většina druhů živočichů žijící v lese není schopna na plantážích přežít a je nucena migrovat nebo uhyne. Plantáže s palmami poskytují prostředí k životu pro pouhých 15 % pralesních druhů. Orangutani, lidoopi žijící naprostou většinu svého života v korunách pralesních stromů na Sumatře a Borneu, zde živoří, jsou nuceni hledat si potravu na zemi a živit se výhony olejných palem, v důsledku čehož jsou jako škodná zvěř pronásledováni a zabíjeni (1 500-5 000 orangutanů ročně). Mnoho mláďat orangutanů, jejichž matky jsou zabity, zemře nebo skončí v rukou překupníků. \n\nNepřetržitým vypalováním pralesa s cílem získat více půdy pro pěstování ziskových palem se navíc Indonésie stala třetím největším světovým producentem emisí. Během lesních požárů, které v Indonésii vypukly na podzim roku 2015 a které byly mnohými zdroji nazvány nejhorší ekologickou katastrofou 21. století, množství emisí dokonce překonalo i Spojené státy a zhruba pětkrát lidnatější Čínu, které jsou největšími světovými znečišťovateli klimatu.\n\nOproti jiným olejnatým plodinám má sice palma olejná vysoké hektarové výnosy (v porovnání s řepkou olejkou cca 5× vyšší, oproti slunečnici cca 6× vyšší, oproti sóji asi 10× vyšší), díky čemuž je teoreticky možné získat stejné množství oleje z menší plochy v porovnání s ostatními olejninami, tato výnosnost je však velmi krátkodobá. Do výpočtu jsou totiž započítávány rostliny, které jsou na vrcholu produkce, ta je však velmi krátká. Palma olejná totiž začíná plodit po 5 až 7 letech a vrcholu své produkce dosahuje v 15 letech, a pak již produkce postupně klesá. Nejpozději ve věku 25 let se už sklízení plodů přestává ekonomicky vyplácet a zhruba ve věku 30 let palma odumírá - plodí tedy maximálně po dobu asi 20 let. Navíc palma olejná velmi efektivně odčerpává podzemní vodu a půdní živiny, v důsledku čehož se očekává, že během několika málo desítek let bude půda na palmových plantážích natolik vyčerpaná, až se přemění na neúrodnou step, na které již nebude možné nic pěstovat.\n\nDnes také existují skupiny RSPO (Roundtable on Sustainable Palm Oil) a POIG (Palm Oil Innovation Group) vydávající globální standardy pro trvale udržitelné pěstování palmového oleje. Každý uživatel má tedy možnost vybrat si výrobce podporujícího ekologický způsob pěstování palem olejných, další možností je spotřebu potravin s obsahem jejich oleje jednoduše omezit. Působení RSPO se neobešlo bez kritiky, zejména ze strany nevládních organizací. Odlesňování požáry i fakt, že členové RSPO mají povoleno kácet původní lesy, vyvolává ohledně udržitelnosti a ekologičnosti značné pochybnosti. V roce 2013 bylo každoroční setkání RSPO doprovázeno protesty stovek těch, kteří na plantážích pracují za nižší než zákonné minimální mzdy a bez nadějí na zlepšení situace v budoucnosti. Často přitom plantáže zaměstnávají celé rodiny včetně dětí.\n\nOd 13. prosince 2014 je v platnosti Nařízení EU, na základě kterého mají výrobci potravin povinnost vyznačit na obalu výrobku daný druh použitého oleje, v tomto případě tedy „palmový olej“ či „palmojádrový olej“, popřípadě „palmový/palmojádrový tuk“. Zpoplatnění dovozu do EU by však nepomohlo státům s plantážemi.\n\nPovinnost značení použitého oleje se však netýká kosmetiky a drogerie. Kromě přímého použití palmového oleje se zde uplatňují různé produkty z něj získané, například laurethsulfát sodný (\"sodium laureth sulfate)\", což je pěnivá složka obsažená ve většině mycích, pracích a čisticích prostředků. Tato látka může být získávána i z jiných rostlinných či živočišných zdrojů, ale v současné době platí, že asi z 95 % se jedná právě o derivát palmového oleje. Dále u drogerie (prací prostředky, aviváže, čisticí přípravky) se pak palmový olej (respektive produkty z něj) může vyskytovat např. pod označením mýdlo nebo aniontové a neiontové povrchně aktivní látky (tenzidy).\n\nPalmový olej obsahuje velké množství vitamínu E, přírodních karotenů a nasycených mastných kyselin, které jsou podle některých autorů spojovány se vznikem aterosklerózy. Množství těchto kyselin je dokonce vyšší než ve vepřovém sádle. Přispívá tak ke tvorbě cholesterolu v krvi. Hlavní složkou je kyselina olejová a kyselina palmitová. Palmový olej snáší vysoké teploty, nepřepaluje se a zachovává si své nutriční hodnoty, takže se v kuchyni užívá především na smažení. Obsažené karoteny mu dávají zlatavou barvu, kterou předává i připravovaným pokrmům. Mnohdy udávanou výhodou je fakt, že tento olej pomalu oxiduje (vyšší trvanlivost v potravinách).\n\n"}
{"id": "346947", "url": "https://cs.wikipedia.org/wiki?curid=346947", "title": "Richard Raši", "text": "Richard Raši\n\nRichard Raši (* 2. dubna 1971, Košice) je slovenský lékař a politik, v letech 2008–2010 byl ministrem zdravotnictví Slovenska.\n\nVystudoval Lékařskou fakultu Univerzity Pavla Jozefa Šafárika (UPJŠ) v Košicích v oboru všeobecné lékařství. Absolvoval atestaci z chirurgie prvního stupně a specializační zkoušku z úrazové chirurgie. Titul Master of Public Health (MPH) získal v roce 2004 na Slovenské zdravotnické univerzitě (SZU), kterou absolvoval v oboru řízení veřejného zdravotnictví.\n\nPracoval na klinice úrazové chirurgie v košické fakultní nemocnici, kde později působil jako náměstek ředitele pro léčebně-preventivní péči. V březnu 2007 byl jmenován ředitelem Fakultní nemocnice s poliklinikou v Bratislavě.\n"}
{"id": "346949", "url": "https://cs.wikipedia.org/wiki?curid=346949", "title": "Renee Pornero", "text": "Renee Pornero\n\nRenee Pornero (* 24. října 1979 ve Štýrském Hradci) je rakouská pornoherečka, fetiš modelka, producentka a režisérka.\n\nPo dokončení studií začala Renee Pornero působit v porno průmyslu.\n\nV říjnu 2001 se zúčastnila castingu firmy Videorama pro produkci Giny Wild. Prostřednictvím četných vystoupení v TV programech, jako jsou Wa(h)re Liebe, získala rychle popularitu.\n\nV listopadu 2002 odešla do Los Angeles, kde v San Fernando Valley zvládla účinkovat v přibližně 200 filmech označovaných jako Gonzo. Pornero je známá svým častým působením v análních a mezinárodních scénách. Také ji můžeme vidět ve fetiš filmech v roli dominy, ale i ponižované otrokyně. Hlavní roli dostala ve filmu „Vegetarierinnen zur Fleischeslust gezwungen Teil II“ (Bertucci, X-Rated).\n\nJejí častí filmový partneři jsou například Louisa Lamour, Conny Dachs, Nikita Denise, Steve Holmes, Katja Kassin, Katsumi, Taylor St. Claire, Steven St. Croix.\n\nProvozuje též internetový obchod, jenž nabízí kromě pornofilmů i další erotické zboží. Populární jsou také její diskuzní fóra a blog. Všechny tyto internetové projekty Renee osobně navrhla a spravovala.\n\nV současné době žije ve Vídni a Štýrském Hradci, kde se věnuje svým vlastních produkcím.\n\n"}
{"id": "346951", "url": "https://cs.wikipedia.org/wiki?curid=346951", "title": "Trampolína", "text": "Trampolína\n\nTrampolína je speciální tělocvičné a sportovní náčiní určené pro skákání osob. Používá se v praxi jak pro rekreační účely a celkové tělesné posilování tak i pro gymnastickou sportovní činnost a závodění. Trampolíny jsou ve sportovní praxi také hojně hojně využívány pro nácvik a trénink sportovního odvětví zvané skoky do vody.\n\nSkoky na trampolíně spadají pod sportovní odvětví sportovní gymnastika a jako takové jsou i olympijským sportem.\nTrampolína je náčiní potřebné na sport a tělocvik. Trampolína se používá ke skokům do výšky pro rekreační a sportovní účely. Skákání se uskutečňuje pro zábavu i za účelem závodění. Skoky na trampolíně se řadí do gymnastické sportovní činnosti a od roku 2000 náleží do letních olympijských her.\n\nPředchůdci dnes známých trampolín byla pružná prkna, díky nimž se lidé dostávali do celkem značné výšky. Skákání se praktikovalo již během středověku, kdy došlo ke zkoušení různých akrobacií. Vznik trampolíny měl kolébku u Inuitů, kteří si ji vyráběli z mroží kůže.\nPrvní skutečnou trampolínu sestavil francouzský akrobat du Trampoline. Inspiraci našel v odrazových schopnostech záchranných sítí, které se umisťovaly pod vysoké hrazdy pro bezpečnost. Du Trampoline sestavil trampolínu pro samostatné cvičení.\nNovodobá historie trampolín se začala psát okolo roku 1936. George Nissen a Larry Griswold sestavili vlastní trampolínu a nechali si ji patentovat. Následně se George Nissen stal mistrem USA ve skocích do vody a skoky prováděl také na trampolíně. Zaměřil se na založení školy ve skocích na trampolíně a podařilo se mu vydat i metodické materiály.\nBěhem druhé světové války se trampolína používala pro výcvik pilotů a později k výcviku ve vesmírných agenturách.\nPrvní trampolíny se zhotovovaly z kůží mrožů. Trampolína byla Griswoldem a Nissenem vyrobena z pevné tkaniny s kruhovými otvory na krajích. Látka byla napnuta díky pružnému lanu do rámu. Pro skákací plochu se dnes využívají speciální polypropylénová vlákna. Pružení zajišťují ocelové pružiny, často chráněné obaly. Levnější druhy trampolín se vyrábějí ze slabého materiálu PE – polyetylénu. Materiály s dlouhou životností zastupuje například PVC s mřížkou. Speciální povrchové úpravy materiálu nezpůsobují oděrky díky šetrnosti k lidské kůži.\nTrampolíny jsou v současnosti k dispozici v různých tvarech - kruh, ovál, obdélník nebo osmihran. Trampolíny se odlišují podle materiálu a maximální nosnosti. Lze si pořídit trampolíny s nebo bez ochranné sítě. Trampolína je určena buď pro jednu osobu, anebo pro využití několika jedinci. Existují také trampolíny s rukojetí pro přidržení během skákání.\n\n"}
{"id": "346953", "url": "https://cs.wikipedia.org/wiki?curid=346953", "title": "Aktivní vinný sklep", "text": "Aktivní vinný sklep\n\nAktivní vinný sklep je vinný sklep, u nějž jsou optimální podmínky pro uskladnění vína dosahovány působením klimatizace. Tím se liší od „pasivních“ vinných sklepů, jejichž vlastnosti jsou dány výhradně přírodními vlivy a nejsou uměle ovlivňovány. Aktivní vinné sklepy se v podstatě snaží uměle dosáhnout podmínek ideálního pasivního sklepa.\nVýhodou aktivních vinných sklepů je možnost dosáhnout stálé a optimální teploty a vlhkosti i v místech, kde není možné realizovat sklep pasivní. Tyto parametry je navíc možné sledovat a ovlivňovat tak, aby bylo dosaženo optimálních podmínek pro archivaci vín. Aktivní sklepy je možné realizovat v kterékoliv části bytu nebo domu a nabízejí tak vyšší míru komfortu a mohou sloužit i jako reprezentativní místnost.\n\nZároveň je velmi časté oddělení aktivně chlazeného vinného sklepa od degustační místnosti skleněnou izolační stěnou - teplota degustační místnosti by se měla výrazně lišit od archivní teploty a měla by se blížit teplotě pokojové.\n\nVzhledem k faktu, že v aktivně chlazeném vinném sklepě dosahuje vlhkost nižších hodnot (řádově mezi 55 % a 70 %) je pro vybavení sklepa nábytkem možné použít různé materiály. V pasivním sklepě se velmi často setkáváme s cihlovými nebo kamennými regály. V aktivním sklepě naopak používáme dřevo, zejména masivní dub, nebo různé varianty nerezových, mosazných či jiných regálů. Díky těmto materiálům bývají interiéry aktivních vinných sklepů velice komfortní na přehlednost a mají vlastní atmosféru, které je velmi odlišná od pasivních sklepů. Zároveň je možné postavit aktivní sklep, který věrně navozuje atmosféru pasivního sklepa. \n\nNevýhodou aktivních vinných sklepů jsou vyšší provozní náklady a riziko poškození archivovaného vína v případě zhoršení skladovacích podmínek v důsledku neplánovaného výpadku klimatizace. Tyto provozní náklady jsou vykompenzovány výrazně nižšími investičními náklady spojenými s velmi jednoduchým zaizolováním prostoru a umístěním chlazení. Zároveň jsou tyto sklepy výrazně pohodlnější a jejich umístění není daleko na zahradě, ale často přímo vedle kuchyně či obývacího pokoje. \n\nVyšší provozní náklady, související se spotřebou klimatizace vyvinuté speciálně pro aktivní vinné sklepy, je možné výrazně omezit díky vhodně zvolené izolaci daného prostoru. Zároveň je spotřeba energie závislá na orientaci místnosti a jejím umístění v daném objektu. Riziko poškození archivovaného vína je možné snížit monitorováním funkčnosti a včasným zjištěním závady. K tomu jsou používána zařízení, která v případě zhoršení skladovacích podmínek upozorní majitele nebo správcovskou firmu např. pomocí SMS. \n\nDo aktivního sklepa se používají buď průmyslové jednotky, nebo jednotky určené přímo do vinných sklepů jako například Wine Guardian. Průmyslové jednotky mají výhodu zejména v nižší ceně, ale jejich zásadní nevýhoda je, že vysušují vzduch a mají obvykle vyšší spotřebu díky výrazně vyššímu příkonu. Oproti tomu speciální chladicí zařízení obvykle nechladí tak razantně, ale dlouhodobě prostor dochlazují. Tím dochází k minimálnímu odvlhčení prostoru a udržování relativní vlhkosti v řádu 50-80%. Díky tomu je z prostoru vinný archiv a ne pouze chladnička. \n\nProstor aktivního sklepa se musí takřka oddělit od zbytku domu. K tomu slouží v dnešní době celá řada izolantů na bázi extrudovaného polystyrénu nebo polyuretanu. Obvykle se používá Perimetr. \n"}
{"id": "346954", "url": "https://cs.wikipedia.org/wiki?curid=346954", "title": "M-learning", "text": "M-learning\n\nM-learning (neboli Mobile learning) znamená učení se prostřednictvím mobilních zařízení. Jedná se o jakoukoli podobu či formu učení odehrávající se v on-line prostředí prostřednictvím mobilních zařízení jako jsou mobilní telefony, tablety, notebooky, kapesní počítače (např. PDA) či MP3 přehrávače. M-learning se zaměřuje na to, aby proces učení byl dostupnější, pružnější a osobnější.\n\nM-learning je forma e-learningu a zároveň nová etapa rozvíjející distanční vzdělávání (neboli d-learning). Mobilní zařízení jsou vzdělávacími nástroji umožňující získávat či prohlubovat znalosti a dovednosti bez ohledu na místo nebo čas, jelikož prostřednictvím m-learningu je možné se vzdělávat všude a v každém okamžiku, což zvyšuje pohodlí studia. Mobilní zařízení však mohou být stejně snadno využity mimo vyučování, jako v něm, jelikož existuje „celá řada možností m-learningu, které se nabízejí pro vzdělávání v „tradičním“ výukovém prostředí.“ (s. 149) Výhody mobilního vzdělávání umocňuje možnost připojení k internetu pomocí bezdrátového připojení nebo mobilních operátorů či propojení několika zařízení mezi sebou.\n\nDle El-Hussein a Cronje (2010 in Jackson, 2015) m-learning zahrnuje:\n\nM-learning propojením atraktivity každodenně používaných mobilních zařízení a výukového programu ve vhodně zvoleném rozsahu a formě přispívá k zvyšování zájmu o vzdělávání. Vzdělávání se tak nemusí týkat pouze žáků a studentů, ale taktéž pracujících, seniorů nebo rizikových skupin obyvatel (např. nezaměstnaných, s nízkou, nedostatečnou kvalifikací, opouštějící předčasně vzdělávací proces apod.), kteří si prohlubují základní znalosti a tím zlepšují své postavení na trhu práce. M-learning lze efektivně využít i pro vzdělávání osob zdravotně postižených. Nový prostor otvírá taktéž pro pedagogy, kterým m-learning rozšiřuje možnosti ve výuce a učení. V neposlední řadě m-learning využívají nejrůznější instituce a organizace.\n\nMožnosti využití m-learningu jsou široké. Mobilní vzdělávání zahrnuje širokou škálu učebních metod a postupů, včetně on-line prezentací, webinářů, interaktivních lekcí, mobilních prezentací, SMS testů apod. Je však nutné „vždy uvažovat o využití mobilních technologií v souvislosti s cílem a obsahem učení, s možnostmi všech aktérů učení i s limity technologií.“ (s. 150)\n\nProstřednictvím mobilního zařízení lze získávat nejnovější informace o jakémkoli tématu. Je možné si nejen přečíst informace na internetu, ale také je odeslat (třeba e-mailem), sdílet (na sociálních sítích, weblogu) nebo editovat. Mobilní zařízení lze využívat jako čtečky e-knih nebo studijních materiálů.\n\nJednou z dalších možností je komunikace prostřednictvím sociálních sítí, přičemž stále populárnější jsou tzv. videohovory či videokonference (online hovory s videem). Mobilní zařízení je možné využívat pro sledování videí (například webináře). Prostřednictvím mp3 přehrávače, který je dnes již většinou součástí telefonu, se lze efektivně učit cizí jazyk, jak mnoha výzkumy dokládá např. Chinnery (2006). Je také možné poslouchat zvukové záznamy z přednášek, hodin či konferencí.\n\nUčení lze realizovat prostřednictvím hraní her, jelikož m-learning je mnohdy spojován s gamifikací. Ve vzdělávání je možné využívat hry zaměřené na rozvoj ekonomického myšlení, sociálního chování, schopnosti diskuze či spolupráce jako například Evropa 2045, GhettOut, Investland, Chemicus nebo Čeština v ZOO. Hry mohou být taktéž zaměřené na problematiku zdraví, bezpečnosti, každodenní činnosti (jako například nakupování či vaření), výuku pravidel silničního provozu, geografické znalosti (seznamování s městy) atd. Využívat lze nejrůznější aplikace, QR kódy, GPS (umožňující práci s geosociálními sítěmi), flashcards, virtuální mapy, elektronické zápisníky apod.\n\nCo může m-learning přinést:\n\nVýzkumy zjistily, že m-learning podporuje proces učení a podněcuje k větší angažovanosti, autonomii, vyjadřování vlastních názorů a zvyšování obtížnosti studia více, než tradiční formy učení.\n\nMezinárodní tříletý projekt M-learning, realizovaný za podpory Evropské unie v letech 2001-2004, zaznamenal pozitivní dopady na rozvoj osobnostních charakteristik jedinců (zejména rizikových skupin obyvatel ve věku 16-24 let s nedostatečnými znalostmi a dovednostmi či osob dlouhodobě nezaměstnaných) jako „posílení vlastní sebeúcty a sebedůvěry pramenící z dovednosti ovládání technicky složitějších zařízení či dokonce i předávání zkušeností ostatním a uvědomění si vlastních schopností.\" (str. 23)\n\nM-learning snižuje celkové náklady na vzdělávání, jelikož omezuje nebo eliminuje potřebu tradiční třídy, pedagogů, studijních materiálů, pomůcek apod., což je zároveň šetrné k životnímu prostředí. Mezi výhody se řadí také rozměry a hmotnosti mobilních zařízení a tím i jejich přenositelnost a prakticky žádné prostorové omezení např. pracovní plochy stolu.\n\nNevýhody m-learningu můžeme rozdělit na dvě oblasti:\n\nNegativní stránky m-learningu související se vzděláním\n\nM-learning je náročný na sebeřízení studenta, který je obklopen nejrůznějšími podněty mobilního zařízení, které ho mohou během výuky rozptylovat. M-learning zároveň může povzbuzovat k povrchnímu učení a získávání roztříštěných a neúplných informací.\n\nExistují obavy z dopadu m-learningu na osobní kontakty, jelikož dle odborníků (např. Sarrab, Elgamel, Aldabbas, 2012) nedokáže nahradit face-to-face interakci. Komunikace prostřednictvím mobilních médií omezuje neverbální komunikaci, eliminuje kulturní kontext a mohla by vést k osobní izolaci. Rizikem může být i přílišná fixace studentů na digitální svět.\n\nVyužívání mobilních zařízení ve školách může přinést řadu potenciálních rizik. M-learning může vytvářet bariéry a diskriminaci mezi studenty z ekonomických či sociálních důvodů. Přístupnost a nákladové bariéry mohou vytvářet tzv. digitální propast.\nNegativní stránky m-learningu související s mobilními zařízeními\n\nNegativní stránky reflektují oblast technickou, jsou to zejména:\nLundin (2013) také upozorňuje, že studenti musí ovládat mobilní zařízení a orientovat se v oblasti mobilních technologií.\n\nNěkterá negativa jsou vztažena především k mobilním telefonům, jelikož tablety či ultrabooky se technickou stránkou přibližují k běžným počítačům. Zároveň však lze některé z nich eliminovat (např. externí klávesnicí, SD kartou, powerbankou apod.). Mobilní zařízení se také neustále zdokonalují a přizpůsobují požadavkům spotřebitelů.\n\nVývoj v oblasti mobilních technologií změnil pohled na mobilní zařízení jako na zařízení primárně určená k telefonování. Např. Kinuthia a Marshall (2013) uvádí, že moderní mobilní zařízení (smartphony) byly původně určeny pro komunikační a zábavní účely, nikoli pro účely vzdělávání. Nicméně někteří odborníci argumentují, že úspěch m-learningu závisí do značné míry na lidském faktoru a nikoli jen na technologii (např. Ally, Prieto-Blázquez, 2014).\n\nJak zdůrazňuje Gulati (2008), učení se prostřednictvím technologií se stává celosvětovým fenoménem. Mobilní technologie v oblasti výuky a učení se v poslední době staly jednou z nejdůležitějších oblastí výzkumů. Např. Dahlstrom, Brooks, Grajek a Reeves (2015) zjistili, že ačkoli notebooky jsou stále nejběžnější mobilní zařízení pro studium, stále více uživatelů začíná využívat pro akademické účely smartphony a tablety.\n\nM-learning je dnes stále více využíván ve školách (od mateřských škol po univerzity třetího věku), na pracovištích, v armádě, ministerstvech a státních institucích, městských i venkovských oblastech po celém světě. V některých státech světa školy začaly integrovat mobilní vzdělávání do svých osnov.\n\nM-learning může být významným pomocníkem celoživotního vzdělávání, vzdělávání osob se speciálními vzdělávacími potřebami nebo v rozvojových zemích. Vzdělávací proces tak může být dostupnější, spravedlivější, pružnější a lépe reagující na vývoj informačních a komunikačních technologií stejně jako měnících se potřeb studentů.\n\nUNESCO se věnuje výzkumům v oblasti m-learningu a organizuje každoročně konferenci nazvanou Mobile Learning Week, která je považována za přední konferenci o vzdělávání pomocí informačních a komunikačních technologií. Konference přitahuje odborníky věnující se vzdělávání z celého světa, kteří přináší různé pohledy na využití mobilních technologií ve vzdělávání, zejména ve znevýhodněných oblastech.\n\n"}
{"id": "346959", "url": "https://cs.wikipedia.org/wiki?curid=346959", "title": "Operace Dynamo", "text": "Operace Dynamo\n\nOperace Dynamo byla hromadná evakuace spojeneckých vojáků z pláží a přístavu v Dunkerque ve Francii, která proběhla mezi 27. květnem a 4. červnem roku 1940. Poté, co v bitvě u Dunkerque byly britské, francouzské a belgické jednotky obklíčeny německou armádou, byla 26. května nařízena evakuace. Winston Churchill charakterizoval události ve Francii ve svém projevu k poslanecké sněmovně jako „kolosální vojenskou katastrofu“, kdy „jádro a mozek britského expedičního sboru uvízl v Dunkerque“. Záchranu mnoha tisíců vojáků označil za „zázrak vysvobození“.\n\nDne 10. května 1940 zahájili Němci překvapivou ofenzivu na západní frontě, Fall Gelb. Cílem tohoto útoku bylo vražení klínu mezi spojence, který by je rozdělil na dvě části:\nV severním úseku byla předtím vedena klamná ofenziva s cílem nalákat hlavní spojenecké síly právě tam, což se Němcům podařilo, protože po dobytí silné pevnosti Eben-Emael německými výsadkáři stihli Němci převálcovat polovinu Belgie. Do tohoto dne Britové úspěšně odráželi všechny německé pokusy o průlom a nečekaná palba z boku byla pro ně šokem. Velitel Britského expedičního sboru generál vikomt Gort na rozdíl od svých francouzských kolegů nezpanikařil a okamžitě přijal obranná opatření. Přikázal vytvořit na jihu obrannou linii a nechráněné úseky narychlo obsadil týlovými jednotkami. Odříznutí Britů a části Francouzů od hlavních sil se mu však nepodařilo zabránit. Zhruba po týdnu Gort zjistil, že situace je tak zlá, že bude potřeba britské jednotky evakuovat. O tom však britský premiér Winston Churchill, ani francouzský premiér Reynaud nechtěli ani slyšet. Generál Gort dostal rozkaz, aby uskutečnil útok s cílem průlomu a spojení s hlavními spojeneckými silami. Tankový výpad u Arrase se uskutečnil 21. května 1940 a Britové postoupili o 16 km, přičemž ztratili 46 tanků. I když se spojeneckým vojskům zpočátku dařilo Němce překvapit, v průběhu následujících dvou dnů byli Spojenci zastaveni. \n\nPo selhání tohoto pokusu dospěl i premiér Churchill k poznání, že nejvhodnějším řešením kritické situace bude vojska evakuovat. Proto vydal rozkaz k evakuaci a francouzská vláda mu to schválila. Generál Gort vytvořil 60 km dlouhý a 10 km široký koridor, jímž se jeho vojska přesouvala k evakuačnímu bodu. Gort za něj zvolil město Dunkerque s velkým přístavem. Stále však nebylo jisté, zda spojenecká vojska dosáhnou přístavu dřív než Němci. Zde mohl, jak prohlásil Gort, pomoci jen zázrak. A ten přišel - německá vojska se totiž neočekávaně zastavila na několik dnů.\n\nO tom, proč se tak stalo, se dlouho vedly spory. Zejména němečtí generálové (zejména Karl von Rundstedt), a historikové, kteří vycházeli z pamětí německé generality (například Basil Liddell Hart), po válce tvrdili, že zdržení způsobil Hitler svým \"Haltbefehlem\", ať už z diplomatických ohledů vůči Velké Británii, nebo kvůli své strategické neschopnosti. Historikové zkoumající dobové německé dokumenty (například Martin Gilbert) naopak za iniciátory rozkazu o zastavení postupu německých tankových sil označují velitele německé 4. armády, generála Günthera von Kluge, který byl 23. května znepokojený přílišným vysunutím tankové skupiny generála Kleista oproti doprovodným pěchotním jednotkám, a generála von Rundstedta, kterého pro změnu znepokojoval rychle klesající počet bojeschopných vozidel tankových jednotek. A byl to právě von Rundstedt, kdo následující den přesvědčil Hitlera, aby rozkaz navzdory protestům jiných generálů potvrdil. Rozkaz, kterým byl postup tankových jednotek poté obnoven, přišel dne 26. května, ale některé jednotky kvůli probíhajícím opravám a doplňování paliva dokázaly pokračovat v útoku až následující den. Spojenečtí vojáci tak měli cestu do Dunkerque několik dní otevřenou a spojenecké velení mohlo připravit evakuaci.\n\nNalodění vojáků nebylo tak lehké, jak se na první pohled mohlo zdát. Hlavní problémy byly: \nProblém s loděmi dostal na starost admirál Bertram Ramsay, který celé operaci velel z Doveru, přesněji z dynamové místnosti v podzemí Doverského hradu, a proto celá operace dostala název Operace Dynamo.\n\nVzhledem k tomu, že v té době ani britská flotila nedisponovala dostatkem lodí, byly o pomoc požádány všechny organizace evidující plavidla. Bylo třeba sehnat námořníky, zejména dobrovolníky, neboť nebyl dostatek profesionálů. Akce měla mezi obyvatelstvem Velké Británie velký ohlas a do Doveru a Ramsgate proudily davy dobrovolníků. Mnoho lidí, zejména rybářů, poskytovalo své byť malé lodě dobrovolně k evakuaci. Datum jejího začátku bylo stanoveno na noc z 26. na 27. května 1940. \n\nVzhledem ke skutečnosti, že naloďovací přístav v Dunkerque byl poškozen německým letectvem, musely se k nalodění používat dva obrovské vlnolamy, které vyčnívaly do moře. Jako náhradní mola byla používána nákladní auta zaparkovaná v dlouhé řadě do moře. Zpočátku probíhalo naloďování velice pomalu, podařilo se evakuovat pouze 5000 vojáků. Později, když se podařilo evakuaci zorganizovat, to bylo více než 30 000 vojáků za den. Naloďující se vojáci byli neustále ohrožování německou Luftwaffe, proti níž neměli protiletadlová děla, která byla kvůli nepochopení rozkazu předčasně zničena. Britská RAF zasahovala jen sporadicky, celodenní letecké krytí si nemohla dovolit.\n\nZadní krytí evakuovaných vojsk zabezpečovaly jednotky, které si zatím udržely největší bojeschopnost, jako např. oddíly Coldstream Guard, či Francouzi, kteří drželi podstatnou část perimetru kolem města. Přes počáteční předsudky se Francouzi ukázali jako skvělí a spolehliví vojáci. Hanbu jim však dělal jejich neschopný nejvyšší velitel generál Blanchard.\n\nKrize nastala, když kapitulovala Belgie a belgičtí vojáci přestali klást organizovaný odpor. Na jejich místo však nastoupila britská 3. pěší divize, které velel pozdější maršál Montgomery. Spojencům však pomohla i skutečnost, že si Němci přestali Dunkerque všímat a přesunuli všechny tankové jednotky na jih do bitvy o Francii. U Dunkerque zůstaly jen německé pěší jednotky, které však útočily na obklíčené spojence dál.\n\nBoje pokračovaly do rána 4. června 1940, kdy se německým vojskům podařilo prolomit francouzskou obranu. Do té doby bylo evakuováno zhruba 338 tisíc britských a francouzských vojáků. Nepodařilo se evakuovat posledních 40 tisíc převážně francouzských vojáků, kteří kryli ústup. Jejich osud zpečetili velitelé, kteří oznámili, že jejich evakuace je zbytečná. Ze 123 tisíc zachráněných francouzských vojáků naprostá většina byla obratem evakuována do francouzských přístavů a mnozí z nich padli do zajetí o pár týdnů později. Pouze asi tři tisícovky Francouzů zůstaly v Anglii a staly se jádrem jednotek Svobodné Francie pod vedením de Gaulla.\n\nBritský expediční sbor zanechal na plážích u Dunkerque všechnu svou těžkou výzbroj. Ani zdaleka všem vojákům se nepodařilo zachránit i jejich osobní zbraně. Navzdory porážce skončila Operace Dynamo úspěchem, protože se podařilo zachránit obrovské množství vycvičených britských vojáků před zajetím.\n\n"}
{"id": "346963", "url": "https://cs.wikipedia.org/wiki?curid=346963", "title": "Sveti Marko", "text": "Sveti Marko\n\nSveti Marko ( \"\") je malý neobydlený chorvatský ostrov v Jaderském moři v Kvarnerském zálivu mezi ostrovem Krk a městem Kraljevica na pevnině. Průliv Tihi kanal mezi východním pobřežím ostrova a pevninou je široký asi 450 m, průliv Burni kanal mezi jeho jižním pobřežím a Krkem asi 160 m.\n\nSveti Marko má zhruba trojúhelníkový tvar. Východní a jihozápadní pobřeží je velmi strmé a špatně přístupné. Severozápadní pobřeží má sklon mírnější. Rozloha ostrova je 0,706 km², délka pobřeží je 3,89 km. Nejvyšším bodem je vrch \"Glava\", dosahující výšky 104 m.\n\nDíky poloze na cestě z pevniny na ostrov Krk byl znám již ve starověku pod názvem \"Almis\". Ve středověku byl nazýván \"Omiš\". Na mysu \"Brodac\" na severu ostrova stojí maják, jehož světlo je viditelné do vzdálenosti 6 námořních mil. V jižní části ostrova je usazen pylon Mostu Krk, spojujícího ostrov Krk s pevninou. Ostrov je sezónně a nepravidelně obýván rybáři a turisty. U mostu je vybudována strážnice.\n\n"}
{"id": "346974", "url": "https://cs.wikipedia.org/wiki?curid=346974", "title": "Nomen dubium", "text": "Nomen dubium\n\nNomen dubium (latinsky „pochybné jméno“; mn. č. nomina dubia) v zoologické nomenklatuře znamená, že daný vědecký název nemůže být s jistotou připsán žádné taxonomické skupině, protože popis nepostačuje k identifikaci nebo protože původní exemplář již neexistuje. V Mezinárodním kódu botanické nomenklatury ani v Mezinárodním kódu pro nomenklaturu bakterií se tento výraz nevyskytuje.\n\nV případě, že se jedná o \"nomen dubium\", může být nemožné určit, zda daný exemplář do skupiny patří či nikoliv. To se může stát, pokud se původní exemplář daného typu, tj. holotyp, ztratí nebo je zničen. Všechny nomenklaturní kódy v takovém případě umožňují, aby byl vybrán nový typ, neboli neotyp.\n\nJméno se také může stát \"nomen dubium\", pokud je jeho holotyp fragmentární nebo postrádá vlastnosti pro jeho určení. To se stává zejména u druhů známých pouze z fosilních nálezů. Aby byla zajištěna stabilita názvů, i v tomto případě Mezinárodní pravidla zoologické nomenklatury umožňují vybrat neotyp.\n\nNapříklad krokodýlu podobný archosaurus \"Parasuchus hislopi\" pojmenovaný Richardem Lydekkerem roku 1885 byl popsán na základě části čenichu, což však nepostačovalo k odlišení rodu \"Parasuchus\" od jeho blízkých příbuzných. Jméno \"Parasuchus hislopi\" se tak stalo \"nomen dubium\" a paleontolog Sankar Chatterjee navrhl nový typ sestávající z kompletní kostry. Mezinárodní komise pro zoologickou nomenklaturu případ zvážila a roku 2003 vyjádřila souhlas s nahrazením původního typu navrženým neotypem.\n\n"}
{"id": "346976", "url": "https://cs.wikipedia.org/wiki?curid=346976", "title": "Kos černý", "text": "Kos černý\n\nKos černý (\"Turdus merula\") je pták žijící v celé Evropě a v jižní Asii, který byl introdukován i do Austrálie a na Nový Zéland. Díky své přizpůsobivosti se adaptoval na život v blízkosti člověka a úspěšně žije a hnízdí i v těsném sousedství lidských sídel. Samci jsou nepřehlédnutelní svým charakteristickým černým peřím a žlutým až oranžovým zobákem, upozorňují na sebe také melodickým zpěvem.\n\n\nKos černý je středně velký pták, o něco menší než hrdlička zahradní. Dospělý samec je matně černý s oranžově žlutým zobákem a žlutým kroužkem okolo očí. Samice je hnědavá s bělavějším hrdlem a nezřetelně skvrnitou hrudí, nohy jsou téměř černé, zobák má tmavý, jen částečně oranžový. Mláďata jsou podobná samici, jsou ale světlejší a mohou mít hnědě tečkovanou hruď a světlé podélné proužky na zádech. Samice ani mláďata nemají oční kroužek. Mladí, roční samci nemají ještě vybarvený zobák, který zůstává černavý.\n\nNěkdy se objevují i jedinci s větším či menším podílem bílého peří (leucismus). Vzácnější, ale ne neznámí, jsou pak úplně bílí ptáci s červenýma očima (albinismus).\nPůvodní areál kosa černého zahrnoval celou Evropu, severní Afriku a jižní Asii, během 19. století byl introdukován i do Austrálie a na Nový Zéland, kde se rychle rozšířil a na některých místech je považován za škůdce, který konkuruje místním druhům ptáků.\n\nKos černý je pták, který před svým přistěhováním se do blízkosti člověka žil a hnízdil hlavně v přízemním patru lesa. Ve městech a vesnicích vyhledává podobné prostředí, sady, vinice, zahrady, parky nebo hřbitovy, obecně je kos velmi přizpůsobivý a je schopen žít a úspěšně vyvádět mláďata všude, kde nachází alespoň nějakou potravu a úkryt.\n\nV roce 1959 byl v Africe poprvé zjištěn virus Usutu, který se roku 1996 rozšířil do Evropy a v Itálii způsobil hromadné úhyny kosů. V Česku byl uhynulý kos s tímto virem nalezen v roce 2011 v Brně. V létě roku 2018 se virus v Česku rozšířil a uhynulo několik desítek procent kosů.\n\nPo celé Evropě je populace kosa černého rozdělena na dvě oddělené subpopulace, které se liší způsobem života ve vztahu k člověku. Původní, lesní populace, stále žije skrytým způsobem života v jehličnatých i listnatých lesích, populace městská, urbánní, se přizpůsobila životu v intravilánech obcí a v současnosti početně převyšuje lesní kosy. Městští kosové jsou právě ti, se kterými člověk běžně přichází do kontaktu.\n\nLesní kosi černí jsou plaší ptáci, kteří obývají přízemní patro lesa. Potravu si hledají na zemi a živí se hlavně hmyzem, žížalami nebo plži, a drobnými lesními plody (jahody, borůvky a podobně). Lesní populace kosů je tažná.\n\nSynurbanizace kosa černého začala v západní Evropě už na počátku 19. stol., v Česku pronikají první kosové do měst v druhé polovině 19. stol. Městští kosi jsou v porovnání se svými lesními příbuznými mnohem drzejší a i když jsou stále opatrní, dobře snáší ruch civilizace. Do jejich jídelníčku pak kromě bezobratlých živočichů a bobulí patří také to, co najdou na ulicích, dvorcích nebo sadech, snadno také obsazují krmítka, odkud odhání jiné ptáky. Městský kos se stává všežravcem a díky široké potravní nabídce má větší populační hustotu než lesní populace. Nabídka potravy navíc pokračuje i v zimě a to, spolu s příznivějším mikroklimatem města umožnilo kosům přezimovat. Městský kos je částečně tažný pták, častěji migrují mladí ptáci a samice. Bylo zjištěno, že osvětlení ve městech urychluje sexuální vyspělost kosů, kteří hnízdí až o 26 dnů dříve než jejich venkovští kolegové. \n\nV České republice hnízdí kos černý v dubnu až červenci dvakrát až čtyřikrát ročně, městští kosi pak hnízdí v průměru o 10 dnů dříve než lesní. Hnízdo je hluboká, polokulovitá miska vybudovaná ze suchých stébel a kořínků slepených hlínou, lesní kosi je umísťují do vidlic stromů a keřů, městští kosi hnízdí i na budovách (balkóny, verandy). Hnízdo nikdy nebývá umístěno vysoko nad zemí.\n\nHnízdní revír je obsazen jediným párem, který na svém území nestrpí žádného jiného kosa. Samice snáší 4–6 modrozelených vajec s rezavými skvrnami, na kterých sedí sama po dobu 13 - 14 dnů. O mláďata se starají oba rodiče po dobu 12–15 dnů na hnízdě a po vylétnutí je ještě asi dva týdny přikrmují.\n\nKos černý se dožívá až 20 let.\n\nKos černý je částečně tažný pták, na zimu odlétají lesní kosi a jen část kosů městských. Ptáci z Čech a severní Moravy zimují u Atlantiku, jihomoravští kosi pak létají do Středomoří. Ze zimovišť se vrací na přelomu března a dubna a odlétá v listopadu.\n\nVábení je „dukdukduk“ nebo „srííí“, varování pak rámusivé „tikstikstikstiks“. Samec kosa začíná zpívat na začátku jara, obvykle za ranního a večerního soumraku, a to z vyvýšených míst. Zpěv je hlasitý, flétnový a melodický, kos navíc ovládá více melodií a harmonií než slavík. Zajímavé na zpěvu je, že se skládá z jednotlivých skladeb, které kos po dohrání celého svého repertoáru neustále opakuje dokola. Složitost a počet skladeb vzrůstá se stářím a zkušenostmi zpěváka.\n\n"}
{"id": "346979", "url": "https://cs.wikipedia.org/wiki?curid=346979", "title": "Vendula Frintová", "text": "Vendula Frintová\n\nVendula Frintová (* 4. září 1983, Náchod) je česká triatlonistka. Je členkou reprezentačního družstva České republiky a brněnského klubu Ekol Elite triathlon team.\n\nTriatlonu se věnuje od roku 2001, také však absolvovala několik závodů v duatlonu. Její osobní trenér je od začátku její kariéry Mgr. Jiří Seidl, sám v minulosti úspěšný reprezentant v triatlonu a duatlonu. Výrazných úspěchů dosahovala již jako juniorka a v letech 2004 a 2005 se stala vicemistryní světa do 23 let. Dne 18. srpna 2008 absolvovala závod na olympijských hrách v Pekingu, kde obsadila 23. místo. Je také trojnásobnou mistryní republiky a mistryní světa v duatlonu z amerického Concordu (2009). V roce 2012 se ji podařilo po velké bojovnosti a navzdory vleklým zraněním nohy probojovat na Olympijské hry do Londýna, kde obsadila 15.místo, což znamenalo nejlepší ženský výsledek.\nV roce 2013 se přesunula za přípravou do USA, kde trénuje pod vedením známého trenéra Joela Filliola. Sezónu zahájila závodem v Clermontu (11.místo) a v Saratose, kde se probojovala na stupně vítězů (3.místo).\n\nÚspěšně dostudovala na katedře antropologie a genetiky na Přírodovědecké fakultě Univerzity Karlovy v Praze.\n\n\nVšechny výsledky na okruhu ITU http://www.triathlon.org/athletes/results/vendula_frintova/196/\n"}
{"id": "346980", "url": "https://cs.wikipedia.org/wiki?curid=346980", "title": "Fluviální svahové pochody", "text": "Fluviální svahové pochody\n\nFluviální svahové pochody (od \"fluvius\" – řeka nebo \"pluvia\" – dešťová voda, oboje z latiny) jsou erozní pohyby odehrávající se na svahu, podmíněné vodou, jejím pohybem a množstvím, ale také aktuálním stavem svahu.\n\nZákladním pohybem je povrchový ron, což je nesoustředěné stékání srážkové vody po svahu.\nPři větším dešti, intenzivním tání sněhu nebo přílišné nasycenosti půdy vodou začne voda stékat ve směru sklonu a jakmile mocnost vodní masy dosáhne únosnosti, dojde k jejímu stečení po svahu, přičemž s sebou bere drobné částečky povrchu.\nPokud se voda pohybuje laminární (plošně), jakoby na jemném filmu – tento pohyb se nazývá plošný splach. K němu dochází zejména v aridních oblastech, kde mu nebrání vegetace.\nMnohem častěji se ale vlivem terénních nerovností na svahu vytvoří stružky (části laminárního pokryvu) s různou hloubkou. Toto je tzv. stružková eroze (vytváří se erozní rýhy).\nPovrchová a podpovrchová voda spolu vytváří čtyři základní skupiny s dalšími podtypy svahových procesů:\nPohyby a procesy souvisí s táním a mrznutím vody v půdě. Dělí se na:\n\n"}
{"id": "346981", "url": "https://cs.wikipedia.org/wiki?curid=346981", "title": "Višňové (okres Nové Mesto nad Váhom)", "text": "Višňové (okres Nové Mesto nad Váhom)\n\nVišňové je obec v západním Slovensku v okrese Nové Mesto nad Váhom. Žije zde  obyvatel.\n\nObec leží na úpatí Bílých Karpat asi 8 km jihozápadně od Nového Města nad Váhom.\n\nPrvní písemná zmínka o obci byla je z roku 1392.\n\nNejvýznamnější dominantou této nevelké obce je Čachtický hrad, který nad ní hrdě ční.\n\n"}
{"id": "346985", "url": "https://cs.wikipedia.org/wiki?curid=346985", "title": "Modrová", "text": "Modrová\n\nModrová (\"Veľká Modrovka\", \"Nagymodró, Nagy-Modró\", \"Großmodro\") je obec v západním Slovensku v okrese Nové Mesto nad Váhom. Žije zde  obyvatel.\n\nObec leží na úpatí Považského Inovce, asi 13 km jihovýchodně od Nového Města nad Váhom, rozloha je 1 167 ha. V katastrálním území obce se nachází část přírodní rezervace Kňaží vrch a část chráněného území Tematínské vrchy.\n\nPrvní písemná zmínka o obci byla je z roku 1348.\n\nNejvýznamnější dominantou obce je katolický kostel svatého Michala Archanděla, jehož věž pochází již z 12. století. Původní románská stavba byla za staletí upravena do dnešní barokní podoby.\n\n\n"}
{"id": "346987", "url": "https://cs.wikipedia.org/wiki?curid=346987", "title": "Jugoslávská vlajka", "text": "Jugoslávská vlajka\n\nVlajka Jugoslávie měla tři vodorovné pruhy - modrý, bílý a červený. Tato trikolóra vznikla roku 1918 z barev Srbska, Chorvatska, Slovinska a Černé Hory a její slovanské barvy navazují na starou ruskou vlajku. Oficiálně byla přijata v roce 1921. V letech 1941 až 1946 byla uprostřed bílého pruhu umístěna červená pěticípá hvězda, která byla v letech 1946 až 1992 žlutě orámována a zasahovala do poloviny horního (modrého) i dolního (červeného) pruhu. Od roku 1992 se opět užívala vlajka bez hvězdy a rozpadem federace Srbska a Černé Hory roku 2006 tato vlajka zanikla.\n\nV poválečných letech až do roku 1992 se Jugoslávie dělila na svazové republiky.\n\nV letech 1993–2004 zbyly v bývalé Jugoslávii pouze dvě svazové republiky.\n\n\n"}
{"id": "346988", "url": "https://cs.wikipedia.org/wiki?curid=346988", "title": "Malé stydké pysky", "text": "Malé stydké pysky\n\nMalé stydké pysky (: \"labia minora pudendi\"), též nymfé (latinsky: \"nymphae\") jsou dvě longitudinální (podélné) slizničné řasy, jejichž velikost se ženu od ženy může velmi lišit (přibližná délka je však 3–4 centimetry a tloušťka 5 milimetrů). Jsou situovány mezi velkými stydkými pysky a rozšiřují se od klitorisu šikmo dolů, do strany a dozadu ke každé straně poševní předsíně, mezi níž a velkými stydkými pysky tyto končí. U panny jsou zadní konce malých stydkých pysků obvykle spojeny uprostřed kožní hranou nazývanou frenulum labiorum pudendi nebo fourchette (\"vidlička\").\n\nVpředu se každý malý stydký pysk dělí na dvě části: horní díl prochází nad klitorisem, kde se setkává s protějším pyskem, přičemž nemusí být oba stejně velké; vytvářejí zde poštěváčkovou kapucu, která se klene přes vnější část poštěváčku. Dolní část pysků prochází pod vnější částí klitorisu, spojuje se s povrchem pod ním a společně s protějším pyskem (opět nikoli nutně stejné velikosti) vytváří uzdičku klitorisu. Na opačné straně (povrchu) malých stydkých pysků je mnoho mazových žláz.\n\nChirurgický úkon spočívající v úpravě velikosti a tvaru malých stydkých pysků se označuje jako labioplastika. Tento úkon bývá prováděn z estetických a praktických důvodů.\n"}
{"id": "346992", "url": "https://cs.wikipedia.org/wiki?curid=346992", "title": "Médoc", "text": "Médoc\n\nMédoc je francouzský region v departementu Gironde na levém břehu stejnojmenného ústí řeky Garonny severně od Bordeaux. Je to známá vinařská oblast, kde se rodí vynikající vinná réva, z níž se připravují vyhlášená vína. Jméno Médoc pochází z výrazu \"(Pagus) Medullicus\" neboli země Medullů, jak se nazývali zdejší galští obyvatelé. Oblast vděčí za svůj ekonomický rozvoj především produkci červeného vína. \nNejsou zde však jen vinice a vinohrady, kterých bychom tu napočítali asi 1500, ale i borové lesy a dlouhé písčité pláže.\n\nS výjimkou Château Haut-Brion, jež se nachází v oblasti Graves, jsou všechny usedlosti, jež byly v roce 1855 zařazeny do Bordeauxské klasifikace vín z oblasti Médoc. Většina zdejších usedlostí, jež do této klasifikace nebyly zahrnuty, je klasifikována v systému Cru Bourgeois.\n\nZeměpisná poloha Médoku není pro pěstování vinné révy právě nejpříznivější. Vzhledem k blízkosti Atlantského oceánu zde panuje poměrně mírné podnebí a značné množství dešťových srážek způsobuje časté problémy s hnilobou. Všeobecně se má za to, že charakter médockých vín má svůj původ v půdě. Přestože je zdejší terén převážně plochý, má půda vynikající odvodňovací schopnost a zvýšený podíl štěrku jí umožňuje podržet teplo, což napomáhá procesu dozrávání bobulí a podporuje rozrůstání kořenového systému. \n\nMédoc je AOC (\"Appellation d'Origine Contrôlée\") pro vína z vinařské oblasti Bordeaux na jihovýchodě Francie, na levém břehu ústí řeky Garonny, jež zahrnuje severní část vinařského pásu procházejícího celým poloostrovem. Zmíněná oblast se též nazývá Bas-Médoc neboli Nízký Médoc, ačkoli toto označení se nesmí objevit na žádné etiketě. Až na několik málo výjimek se zde dělají pouze červená vína. Žádné z bílých vín, jež odtud pocházejí, nemá právo být nazýváno Médoc.\nTermínu Médoc se často používá v geografickém smyslu jako označení celé oblasti na levém břehu. A jak se praví v zakládacím dekretu apelace vydaném INAO 14. listopadu 1936, může být název apelace použit pro veškerá vína vyrobená ve vymezené oblasti na poloostrově. V praxi se však tato možnost využívá jen zřídka, neboť jednotlivé subapelace v rámci AOC Médoc mají mnohem vyšší prestiž. \n\nV rámci apelace Médoc jsou tyto subregiony: Haut-Médoc AOC, Margaux AOC, Listrac-Médoc AOC, Moulis-en-Médoc AOC, Saint-Julien AOC, Pauillac AOC, Saint-Estèphe AOC \n\nPlošná výměra apelace činí asi 5700 hektarů vinic, což je asi 34,5 % celkové výměry poloostrova. Ročně se zde vyrobí zhruba 300 000 hektolitrů vína, což je asi 38 700 000 láhví.\nZákladními půdními typy jsou garonský a pyrenejský štěrk a jílovitý vápenec s nesmírně rozmanitými vlastnostmi. Jsou zde též četné úseky s těžkými půdami bohatými na jíl a nepropouštějícími vodu, jež se hodí lépe k pěstování odrůdy Merlot než Cabernet Sauvignon, a kromě vinic jsou tu více patrné i jiné druhy zemědělské činnosti, než je tomu dále na jih. \nZ odrůd vinné révy, jež jsou v Médoku INAO povoleny, je 50 % vinic osázeno Cabernetem Sauvignon a Merlotem. Další odrůdy, Petit Verdot, Malbec (jehož místní název je \"Cot\"), Cabernet Franc a Carménère zabírají mnohem menší plochu.\nPravidla AOC nedovolují provozovat vinařskou činnost v vesnicích Carcans, Hourtin, Brach, Salaunes, Lacanau, Le Temple a Le Porge, dále pak na plochách vytvořených nedávnými naplaveninami a pískem, jež leží na nepropustném podkladu.\n\nZ celkem 584 vinařských usedlostí v oblasti Haut-Médoc (Vysoký Médoc) jich je 239 nezávislých a 345 je sdruženo ve vinařských družstvech. Čtyři z pěti družstev patří do skupiny Unimédoc, jež zajišťuje zrání, lahvování a marketing vyrobených vín.\n\n\n"}
{"id": "346994", "url": "https://cs.wikipedia.org/wiki?curid=346994", "title": "Australian Open 2008", "text": "Australian Open 2008\n\nAustralian Open 2008 byl 96. ročník úvodního tenisového grandslamu sezóny, konaný v rozmezí 14. až 27. ledna. Hrálo se v Melbourne Parku v Melbourne na 25 dvorcích poprvé s nově položeným tvrdým povrchem Plexicushion. Organizátory události byly Mezinárodní tenisová federace a Australský tenisový svaz.\n\nObhájci titulu ve dvouhrách byli Švýcar Roger Federer, jenž v semifinále nestačil na Srba Novaka Djokoviće a Američanka Serena Williamsová, která ve čtvrtfinále podlehla Srbce Jeleně Jankovićové.\n\nDo grandslamu nastoupilo 97 hráčů z první světové stovky žebříčku ATP a 98 hráček z elitní stovky na žebříčku WTA, což představovalo nejsilněji obsazený ročník v historii Australian Open.\n\nVe čtvrtek 17. ledna 2008 padl historický rekord v návštěvnosti tenisových turnajů. Do Melbourne Parku toho dne zavítalo 62 885 platících diváků. Nejvyšší jednodenní návštěvnost do té doby držel US Open 2007, když 1. září do Národního tenisového centra Billie Jean Kingové přišlo 61 083 tenisových fanoušků. Celková návštěvnost Australian Open 2008 činila 605 735 diváků\n\n"}
{"id": "346996", "url": "https://cs.wikipedia.org/wiki?curid=346996", "title": "Světlo (technický časopis)", "text": "Světlo (technický časopis)\n\nSvětlo, ISSN 1212-0812, je český odborný recenzovaný neimpaktovaný časopis pro světelnou techniku a osvětlování. Vydává jej FCC Public s. r. o. sídlící v Praze 8. Vychází od roku 1998, nejprve jako čtvrtletník, od roku 2005 šestkrát ročně jako dvouměsíčník. Standardní náklad uvádí 2300 výtisků, při významných akcích až 3500. Šéfredaktorem je Jiří Novotný. Hlavními cílovými skupinami jsou architekti a projektanti a výrobci, dovozci, obchodníci a distributoři osvětlovací techniky. Má 60 stran a formát 210 × 295 mm.\n\nDo roku 1997 vycházel podobný časopis s názvem Světelná technika, od nějž ke Světlu přešli například někteří členové redakční rady. Vydavatel se deklaruje jako nezávislý na profesních zájmových skupinách, kromě tohoto časopisu vydává ještě měsíčník Elektro, různé technicky zaměřené knihy a ročenku Elektro.\n\nO obsahu nových čísel časopisu pravidelně informují tematicky spřízněné odborné weby jako e-architekt nebo Elektrika.cz\n\n\n"}
{"id": "346997", "url": "https://cs.wikipedia.org/wiki?curid=346997", "title": "Švýcarská národní banka", "text": "Švýcarská národní banka\n\nŠvýcarská národní banka (německy \"Schweizerische Nationalbank\" (SNB), francouzsky \"Banque Nationale Suisse\" (BNS), ital. \"Banca Nazionale Svizzera\" (BNS), rétorom. \"Banca Naziunala Svizra\" (BNS), oficiální mezinárodní název \"Swiss National Bank (SNB)\") je centrální banka Švýcarska. Je oprávněna provádět peněžní operace a je švýcarskou ústavou pověřena vydáváním švýcarských platidel a kontrolou jejich oběhu.\n\nVe Švýcarsku jsou čtyři ústavou oficiálně uznávané úřední jazyky a to němčina, francouzština, italština a rétorománština. Proto je oficiální název banky uváděn vždy ve všech 4 úředních jazycích. \n\nŠvýcarská národní banka je akciová společnost, ve které je 55% akcií v držení veřejných institucí, kantonů a kantonálních bank. Zbytek je obchodován na veřejných trzích, ale samotný švýcarský stát nedrží v bance žádný podíl. Banka byla založena v roce 1907 jako akciová společnost a to v Curychu. Od ústavní změny v roce 1848 a její revize v roce 1874 je banka částečně komerční a její ústředí se nachází v Bernu.\n\nŠvýcarská národní banka vydává mince a bankovky švýcarského franku. Mince švýcarského franku mají hodnoty 5, 10 a 20 centů; 1/2, 1, 2 a 5 franků. Bankovky v oběhu mají hodnoty 10, 20, 50, 100, 200 a 1000 franků. Jako zajímavost lze uvést, že švýcarská platidla byla jako poslední na světě do roku 2000 krytá zlatem a to do výše 40 % své hodnoty. Navíc jsou švýcarské mince v oběhu v nezměněné podobě již od roku 1874. Navíc jsou mince frankových hodnot raženy ze slitin stříbra a mince rapových hodnot ze slitin mosazi.\n\nŠvýcarská národní banka spravuje oficiální zlaté rezervy Švýcarska. V roce 2008 měly celkovou hmotnost 1145 tun a tržní hodnotu 30,5 miliard švýcarských franků. Zlatá rezerva je přechovávána v obrovských boxech pod Spolkovým náměstím (Bundesplatz) směrem k severnímu traktu federálního parlamentu v Bernu. Ale existuje také podezření, že část švýcarských zlatých rezerv je ze zlata, které uloupili nacisté Židům a také v centrálních bankách v okupované Evropě v průběhu druhé světové války.\n\n\n"}
{"id": "347000", "url": "https://cs.wikipedia.org/wiki?curid=347000", "title": "Lohenice", "text": "Lohenice\n\nNázev Lohenice může označovat:\n"}
{"id": "347005", "url": "https://cs.wikipedia.org/wiki?curid=347005", "title": "Dražkov", "text": "Dražkov\n\nNázečv Dražkov má více sídel:\n"}
{"id": "347012", "url": "https://cs.wikipedia.org/wiki?curid=347012", "title": "Callovosaurus", "text": "Callovosaurus\n\nCallovosaurus („kellowejský ještěr“) byl rod vývojově primitivního dinosaura z čeledi \"Dryosauridae\", zařazovaného též do skupiny \"Iguanodontia\". Tento býložravec je známý díky nálezu fosilních kostí nohy z období střední jury v Anglii. Jeho hmotnost mohla dosáhnout několika málo stovek kilogramů.\nMezi jeho současníky patřily rody \"Lexovisaurus\" a \"Cetiosaurus\". Jeho predátory mohli být teropodi \"Eustreptospondylus\" a \"Megalosaurus\". Pokud se jeho zvyky podobaly dalším známým ornitopodům jako \"Iguanodon\", je možné, že se na obranu před predátory zdržoval ve stádech.\n\nTypový druh, \"C. leedsi\", byl poprvé popsán Richardem Lydekkerem roku 1889 a znovu pak Peterem Galtonem roku 1980.\n"}
{"id": "347019", "url": "https://cs.wikipedia.org/wiki?curid=347019", "title": "Extruzom", "text": "Extruzom\n\nExtruzom je organela (v podstatě typ vezikulu) nacházející se v buňkách některých eukaryotických organismů, zejména různých prvoků, která slouží k vystřelování či vymršťování určitých struktur z těla ven. Mají je někteří bičíkovci, někteří aktinopodi (zastaralé taxony) a také nálevníci. Některé typy extruzomů se podobají knidocystám žahavců (Cnidaria). \n\nMechanismus vymrštění obsahu extrozomů není někdy zela objasněn, a pokud ano, je napříč eukaryotickou doménou velice rozmanitý. Obecně je však mechanismem exocytóza. Vymrštění způsobí mechanické, chemické nebo elektrické podráždění a výsledek se dostaví za čas menší než jedna sekunda.\n\nExtruzomy bývají umístěny v kortexu buňky. Nejlépe známé jsou trichocysty u prvoka trepka (Paramecium). Funkce je často nejasná, ale mnohé slouží k lovu a k obraně.\n\nZnáme asi dvanáct různých typů extruzomů, odlišitelných na základě mechanismu vymrštění.\n\n\n"}
{"id": "347025", "url": "https://cs.wikipedia.org/wiki?curid=347025", "title": "Kábul (řeka)", "text": "Kábul (řeka)\n\nKábul ( ) je řeka v Afghánistánu (provincie Kábul, Nangarhár) a v Pákistánu (Federálně spravovaná kmenová území, Chajbar Paštúnchwá). Je 460 km dlouhá.\n\nPramení na svazích horského hřbetu Kūh-e Bābā v Afghánistánu. Na horním toku má horský charakter. Poté protéká Dželalabádskou mezihorskou propadlinou a od města Péšávar teče kopcovitou krajinou. Ústí do Indu jako jeho největší pravý přítok.\n\nHladina řeky začíná stoupat v důsledku tání sněhu na horách na začátku jara v březnu a maxima dosahuje v červnu až v červenci. Na podzim dochází k povodním způsobeným dešti. Průměrný roční průtok vody na středním toku činí přibližně 200 m³/s, maximální 1500 až 1600 m³/s.\n\nVyužívá se v široké míře k zavlažování a k plavení dřeva. Vodní doprava je možná v délce 120 km od ústí v Pákistánu., k čemuž byl na dolním toku vybudován zavlažovací vějíř. Na řece leží města Kábul, Džalálábád (Afghánistán) a v jejím povodí město Pešávár (Pákistán).\n"}
{"id": "347026", "url": "https://cs.wikipedia.org/wiki?curid=347026", "title": "Slepan", "text": "Slepan\n\nSlepan (\"Leptotyphlops\") je rod hadů čeledi Leptotyphlopidae. V této čeledi je rod Leptotyphlops dominantní a zahrnuje 86 z 87 druhů. Vyskytují se v oblasti od jihozápadu USA, přes Mexiko a Jižní Ameriku až po Argentinu a Uruguay. V Karibiku obývají Haiti, Malé Antily a ostrov San Salvador na Bahamách. Dalším areálem rozšíření je Afrika a jihozápadní Asie, kde zasahují až do Turecka. Obývají i ostrov Sokotra.\n\n"}
{"id": "347035", "url": "https://cs.wikipedia.org/wiki?curid=347035", "title": "Podnikové vzdělávání", "text": "Podnikové vzdělávání\n\nPodnikové vzdělávání je plánovaný proces modifikace postojů, znalostí a dovedností učením směřujícím k dosažení efektivního výkonu v určité činnosti či okruhu činností. Jeho cílem z hlediska práce je rozvinout schopnosti jedince a uspokojit současné a budoucí potřeby organizace týkající se pracovní síly.\n\nKonkrétní cíle podnikového vzdělávání záleží vždy na typu organizace, na analýze její vnitřní situace a na specifických potřebách každé z nich.\n\nVšeobecným základním cílem podnikového vzdělávání je pomoci organizaci dosáhnout cílů zhodnocením jejího rozhodujícího zdroje, tj. lidí, které zaměstnává.\n\nCo se týče obecných cílů (bez bližší specifikace) podnikového vzdělávání, je možno je rozdělit do tří kategorií, a to podle zaměření na změny ve struktuře:\nPodnikové vzdělávání se zaměřuje na:\n\nPočátek všeobecného vzdělávání dospělých byl již v 19. století, spolu s obrozeneckým proudem. V polovině 19. století se s pokusy začalo v nejrozvinutějších odvětvích, např. hornictví, sklářství, atd. \n\nRozmach podnikového vzdělávání je datován přibližně na období mezi první a druhou světovou válkou. V historii první nejpropracovanější a nejkomplexnější systém pocházel od firmy Baťa, kde byl pochopen význam kvalifikovanosti při zvyšování produktivity, a také byly objeveny možnosti vzdělávání.\n\nV období kolem roku 1976 mělo podnikové vzdělávání stále širší a komplexnější rámec a bylo chápáno jako výchova a vzdělávání pracovníků v organizacích, jehož cílem je zdokonalování, prohlubování a rozšiřování dosaženého stupně pracovní způsobilosti na úrovni tehdejšího rozvoje vědy a techniky. \n\nDo interního vzdělávání zařazujeme např. zácvik nového zaměstnance, trénink na pracovišti (zavedení nového zařízení), seminář či přednášku o nových trendech v dané oblasti profese, týmovou výměnu zkušeností, realizaci interního projektu, samostudium na pracovišti aj. \n\nPod externím vzděláváním si můžeme představit např. účast na externích školeních, účast na workshopech a konferencích, účast na exkurzích, praxi v jiných organizacích aj. \n\nJednou z významných metod, která se dá zařadit do externího i interního vzdělávání, je: E-learning\nDle Hladílka lze e-learning rozdělit do dvou forem, které se poté dále člení. Základní dvě formy jsou:\n\nA kdo tedy v podniku (či mimo něj) pracovníky vzdělává? Existuje několik druhů lektorů (všeobecné označení pro učitele dospělých):\n"}
{"id": "347036", "url": "https://cs.wikipedia.org/wiki?curid=347036", "title": "Mazda Premacy", "text": "Mazda Premacy\n\nMazda Premacy je minivan japonské automobilky Mazda vyráběný v letech 1999–2005.\n\nV roce 2002 prošel model faceliftem a po dalších dvou letech výroby byl představen nástupce Mazda 5.\nVe statistice německého autoklubu ADAC byla Mazda Premacy hodnocena jako nejspolehlivější vůz mezi minivany.\n"}
{"id": "347041", "url": "https://cs.wikipedia.org/wiki?curid=347041", "title": "Systematika", "text": "Systematika\n\nSystematika může být:\n\n\n"}
{"id": "347046", "url": "https://cs.wikipedia.org/wiki?curid=347046", "title": "Kupařovice", "text": "Kupařovice\n\nKupařovice (německy \"Kuprowitz\") jsou obec v okrese Brno-venkov v Jihomoravském kraji. Rozkládají se v Dyjsko-svrateckém úvalu, v přírodním parku Niva Jihlavy. Žije zde obyvatel.\n\nPrvní písemná zmínka o obci pochází z roku 1337.\n\n\n\n"}
{"id": "347053", "url": "https://cs.wikipedia.org/wiki?curid=347053", "title": "Olešnice (okres Blansko)", "text": "Olešnice (okres Blansko)\n\nOlešnice (též \"Olešnice na Moravě\", \"Oels\") je město v okrese Blansko v Jihomoravském kraji, 9 km severozápadně od Kunštátu, na soutoku Hodonínky a Veselského potoka, v Hornosvratecké vrchovině. Žije zde obyvatel.\n\nRelativně zachovalá příroda okolo z velké části chráněná v rámci přírodních parků je vhodná pro přírodní turistiku. V roce 1999 získala obec 1. místo v 5. ročníku soutěže o titul Vesnice roku.\n\nPrvní písemná zmínka o obci pochází z roku 1073 z falza z 12. století. První oficiální záznam je z roku 1348. Od 14. století šlo městečko, 15. prosince 1999 bylo povýšeno na město. Od 17. října 1997 obec užívá vlajku. Znak je odvozen ze znamení pánů z Lomnice.\n\nMěstečko od roku 1496 drželi Pernštejnové – Vilém z Pernštejna, Jan z Pernštejna, poté připadlo zboží panství Kunštát. V letech 1678–1733 v držení hrabat z Lamberka. Již roku 1539 udělil Jan z Pernštejna cechovní řád krejčí, později byl udělen tkalcům – 1545, soukeníkům – 1610. Roku 1759 došlo ke sloučení německé a moravské strany městečka, zároveň obě strany uzavřely dohodu o vedení společného obecního jmění, když do té doby byly obecní účty vedeny odděleně. V polovině 18. století byla zřízena soukenická manufaktura a v rodině Danzingerů se od roku 1816 objevuje tradiční modrotisk, ruční potisk dřevěnými formami a barvení plátna indigem zůstal zachován dodnes.\n\nMezi významnější rodáky patří historik Augustin Neumann (1891–1948), historik a básník Karel Doskočil (1908–1962) a muzikolog Jaroslav Pohanka (1924–1964). Působil zde a je zde pohřben katolický farář Leopold Benáček, který se stal politickým vězněm.\n\n\n\n\n"}
{"id": "347057", "url": "https://cs.wikipedia.org/wiki?curid=347057", "title": "Jørn Lande", "text": "Jørn Lande\n\nJørn Lande (* 31. května 1968, Rjukan) je norský heavymetalový a hardrockový zpěvák, ex frontman skupiny Masterplan.\n\nPrvní skupinou, ve které působil jako zpěvák, byla Vagabond, později zpíval s The Snakes, Yngwie Malmsteenem, ARK či Beyond Twilight.\n\nNejvětšího úspěchu dosáhl s německou skupinou Masterplan, ze které po třech letech odešel kvůli názorovým rozdílům o dalším směřovaní skupiny. Poté se však v roce 2009 vrátil a nahrál album \"Time To Be King\".\n\nLande se jako host podílel i na metalové opeře Avantasia, sólovém projektu zpěváka Tobiase Sammeta z Edguy.\n\nNahrál tři alba s Russellem Allenem, zpěvákem ze Symphony X.\n\n\n\n\n\n\nMillenium:\nHourglass (2000)\n\n"}
{"id": "347059", "url": "https://cs.wikipedia.org/wiki?curid=347059", "title": "Forrest Gump", "text": "Forrest Gump\n\nForrest Gump je román amerického spisovatele Winstona Grooma z roku 1986. Vypráví příběh Forresta Gumpa, muže s IQ 70, a jeho neobvyklého života. Forrest se potkává s významnými historickými osobnostmi a na vlastní kůži prožívá významné události, ale jejich význam si neuvědomuje. Příběh se odehrává převážně v USA v 2. polovině 20. století a s humorem, nadsázkou a obrovským nadhledem vypráví o velkých událostech této doby. Román je vyprávěn v ich-formě, překlad do češtiny Šimon Pellar.\nNa motivy knihy byl roku 1994 natočen stejnojmenný film s Tomem Hanksem v hlavní roli. Volným pokračováním je kniha Gump & spol. (: Gump & Co.).\n\nIQ Forresta Gumpa je 70, přesto Forrest rád čte (například Idiota od Dostojevského, Krále Leara od Shakespeara, ale nejvíce si oblíbil Lennyho ze Steinbeckovy novely O myších a lidech). Forrestova matka svého syna pojmenovala po Nathanovi Bedfordovi Forrestovi (jižanský generál v občanské válce Severu proti jihu), který byl po válce členem Ku Klux Klanu, Forrestův otec zemřel hned poté, co se Forrest narodil (byl v práci zasypán půl tunou banánů, jež ho slisovaly). Na základní škole Forrest neměl kamarády, ale už v první třídě se seznámil s Jenny Curranovou, posléze byl Forrest umístěn do zvláštní školy, kterou navštěvoval pět, nebo šest let. Ve třinácti Forrest velmi rychle rostl, v šestnácti měřil téměř dva metry, byl také velmi silný a mohutný, a tak se z Forresta stal fotbalista, dopomohl mu k tomu náhodný kolemjdoucí, který ho naverboval do svého klubu. Brzy na to byl vybrán do celostátního fotbalového výběru. Po nešťastné náhodě s Jenny byl nespravedlivě obviněn z pokusu o znásilnění, soudce chtěl Forresta poslat do armády, ale místo toho mu povolil studovat na univerzitě, která ho přijala z toho důvodu, že získá výborného fotbalistu do svého týmu. Na univerzitě se seznámil s Curtisem a Bubbou. Bubba naučil hrát Forresta na foukací harmoniku a hrál výborně. Znovu se také setkal s Jenny, studuje hudbu a drama a hraje ve folkové kapele. Později Forrest musel opustit nedokončené studium, protože mu řada předmětů dělala problémy, které nebyl s to překonat. Když dorazil domu do Mobile, tak už na něj čekal dopis, musel k odvodu. \n\nForrest v armádě prožíval mnohá dobrodružství, třeba vařil guláš v bojleru, který zanedlouho vybouchl. Forrest se opět shledal s Bubbou, jelikož přišel o sportovní stipendium. Oba odletěli posléze bojovat do Vietnamu (Qui Nhon), velel seržant Krantz. Jenny mezitím s přáteli objíždí demonstrace proti válce, stává se hippiesačkou, Jenny si s Forrestem za války dopisovala. Forresta ve válce postřelili do zadku, Bubba zemřel. Forrest kvůli zranění ležel dva měsíce v nemocnici v Danangu, kde se seznámil s Danem (učitel Dějepisu z Connecticutu) a stali se přáteli. Kongres USA udělil Forrestovi medaili za statečnost. Forrestova máma skončila v chudobinci Milosrdných sester, protože její dům vyhořel. Forresta začal bavit ping-pong. Prezident Lyndon Baines Johnson osobně vyznamenával Forresta, tak chtěl ze zvědavosti vidět Forrestovu ránu, a tak mu ji ukázal a vystrčil na Prezidenta zadek, z čehož vznikl pochopitelně poprask. S podplukovníkem Goochem pak chvíli jezdil po státech a přesvědčovali studenty, aby vstoupili do armády, ale skončilo to fiaskem. Forrest poté hrál ping-pong v Číně za Spojené státy, nešlo jen o ping-pong, ale zároveň i o diplomatickou misi. V Pekingu Forresta zatkli, považovali jej za špiona, když zabloudil a hledal cestu do hotelu, nicméně ho propustili a Forrest poté zachránil život Mao Ce-tungovi, jež se topil v řece, kterou se snažil z politických důvodů přeplavat.\nArmáda zanedlouho Forresta předčasně propustila, netušil, co by měl dělat, myslel na Jenny, a tak odjel autobusem do Bostonu.\n\nV Bostonu Forrest v Hodaddy clubu našel hudební kapelu, ve které Jenny zpívala. Forrest se opět setkává s Jenny, ta mu vypráví, jak žila s Hippies, chodila se spoustou kluků, účastnila se většiny protiválečných demonstrací, momentálně zpívá s „Nakřáplými šiškami“ a žije se studentem filozofie Rudolphem. Forrest se k ním nastěhuje a jako externista začne na Harvardově univerzitě navštěvovat semináře doktora Quackenbushe (se kterým Jenny dříve chodila) „Role idiota ve světové literatuře“. Forrest také začne hrát na foukací harmoniku v Nakřáplejch šiškách. V semináři studenti hrají divadlo Krále Leara, Forrest v roli Vévody z Gloucesteru nedopatřením způsobí požár. Jenny se rozchází s Rudophem a chodí s Forrestem. Chvíli na to se spolu ovšem rozchází, jelikož Jenny viděla, jak na Forrestově klíně sedí fanynky Nakřáplejch šišek. Jenny si špatně vyložila Forrestovu dobromyslnost, kterou Forrest nezamýšlel nic nevhodného a rozchází se s ním. Nicméně, zanedlouho se opět spřátelí a přesvědčí Forresta, aby na demonstraci zahodil svou medaili za statečnost jako protest proti válce. Forrest tak učiní, ovšem tak nešťastně, že medailí uhodí do hlavy předsedu Senátu Spojených států. Soudce ho posílá do psychiatrické léčebny. Forrest tam byl téměř rok, doktorka Waltonová s doktorem Earlem zjišťují, že jeho mozek pracuje naprosto jinak, jako počítač. \nForresta tedy posílají do NASA, prý by se mohl hodit v kosmickém středisku v Houstonu. A tak Forrest společně s Majorkou Janet Fritchovou a opičákem Sue (původně plánovaná orangutanka Sue, se omylem zamění s netrénovaným opičákem, nicméně jméno mu už zůstane) odletí do vesmíru. Sue zničí ovládací panel, proto jsou Forrest s Janet nuceni nouzově přistát a ztroskotají na Nové Guineji, setkávají se s domorodci, jeden z nich, Sam, umí anglicky. Sam vypráví, že studoval na Yale, americká rozvědka ho zaúkolovala, aby vedl partyzány proti Japoncům. Domorodci sice byli lidojedi, ale když jim Forrest a Janet pomáhali pěstovat bavlnu, což byl Samův nápad, tak se s nimi domorodci spřátelili. Forrest hrával se Samem šachy a Janet se zamilovala do Grurcka a stali se z nich milenci. Při oslavě dožínek se domorodci Forresta a Janet rozhodli sníst, v tom vesnici napadají Pygmejové. Ti nakonec zvítězili a většinu obyvatel vesnice Velkého Sama zabili. Forresta, Janet, Sue a Grurcka zajali, nakonec je ale přiletěli zachránit lidé z NASA a po téměř čtyřech letech vzali Forresta a Sue do Ameriky. Janet zůstala na ostrově s Grurckem. V Americe Forresta vítalo mnoho lidí, včetně prezidenta Nixona. Forrest hledal svou matku, ale ona utekla z chudobince s nějakým protestantem, náhodou ale potkal Dana, ze kterého se stal bezdomovec. S Danem se rozvedla žena, ten začal pít, vyhodili ho z práce a taky ho vykradli, a tak skončil na ulici. Forrest chtěl najít Jenny, zavolal bubeníkovi Nakřáplejch šišek Mosovi, ten mu pověděl, že Jenny začala mít problémy s alkoholem a kapelu opustila. Forrest zjistil, že pracuje ve firmě Temperer (výroba pneumatik) v Indianopolis, vydal se tedy za ní i s Danem vydal a opět se tak setkal s Jenny.\n\nJenny bydlela v malém bytě, do kterého se Forrest s Danem nastěhovali, Jenny vyprávěla, že skončila ve vězení, poté bydlela ve squatu a podobně, na Forresta nezapomněla, chtěla být u toho, když letěl do vesmíru, a taky když se vrátil zpět. Dan posléze Forresta přesvědčil, aby se z něj stal Wrestler. Forrest (s pseudonymem Hňup) často vyhrával, ale nesouhlasil s domluvenými zápasy a podobnými nekalými praktikami v zákulisí zápasů. Jenny byla nešťastná, s Forrestem se velmi milovali, Jenny se o něj bála. Po nějaké době Jenny Forresta opouští, a tak Forrest končí se zápasy a Dan ho opouští, Forrest autobusem odjíždí do Mobile, přestupuje v Nashville, kde se seznámí se staříkem Tribblem, hraje s ním šachy, díky němu se Forrest přihlásí do mezinárodního šachového turnaje. Jeho první šachový zápas se odehrává v Los Angeles, kde Forrest s Tribblem navštíví Disneyland a Hollywood, kde se seznámí s režisérem Felderem, jež ho obsadí do svého filmu, remake \"Netvora z Černé laguny\", do role mořského monstra, Forrest tak má hrát po boku Raquel Welchové. V šachovém turnaji se probojoval až do finále. Při natáčení se Forrest opět shledá s opičákem Sue, jež hraje v Tarzanovi, Forrestova herecká kariéra je ukončena humorným dobrodružstvím s nahou Raquel, po které oba nakrátko skončili ve vězení. Forrestovo šachové finále je zase ukončenou „díky“ Sue a Forrestovu močovému měchýři (potřeboval si jít ulevit v nejméně vhodnou dobu…). Tribble pošle Suea do Alabamy a Forrestovi dá výhry z šachu, tedy 5000 dolarů a Forrest konečně odjíždí domů do Mobile.\n\nShledává se svou matkou, kterou už opustil její milenec protestant. Forrest touží uskutečnit svůj sen, pěstovat krevety, setkává se tedy s Bubbovým otcem. Forrest rozjíždí svou firmu, pěstuje krevety a poté je výhodně prodává, máma se stará o účetnictví, vrátil se i opičák Sue. Za Forrestem přijel Curtis, kterého Forrest zaměstnal ve své firmě. Z Forresta se zanedlouho stává milionář. Zjišťuje, že Jenny se provdala a žije s manželem v Severní Karolíně. Za Forrestem přišli po nějaké době lidi, chtěli, aby kandidoval do senátu, což nakonec taky udělal. Forrest na otázku: „Co považujete v současné době za nejnaléhavější?“ Odpověděl, že je na čase si ulevit, protože si skutečně potřeboval ulevit, nicméně jeho motto, bylo pochopeno jako symbol toho, co země potřebuje a velmi se ujalo, stalo se jeho volebním heslem. Forrest by snad i volby vyhrál, ale novináři na Forresta vytahovali špínu z jeho minulosti a Forrest nebyl šťastný, nechtěl žít takový život, rád chytal krevety a myslel na Jenny. Forrest potřeboval někam odjet, a tak si na autobusovém nádraží koupil lístek do Savannah a vzal s sebou i opičáka. Nevěděl co by dělal, takže si v Savannah na lavičce v parku začal hrát na foukací harmoniku, kolemjdoucí mu začali házet drobné, Forrest si tak opět začal vydělávat, aniž by to byl jeho záměr. Setkal se i s Danem, který se živil jako čistič bot. Žili tak spolu asi měsíc, když Forrest potkal Jenny, měla s sebou malého syna, její manžel, Donald, je vedoucí ve firmě na výrobu střešních tašek. Jenny synka pojmenovala Forrest a přiznala se Forrestovi, že jde o jeho syna.\nForrest se vrátil domů, rozhodl se z celkového zisku sádek s krevetami rozdělit mezi matku (10%), Bubbova tátu (10%) a zbytek pro malého Forresta, a poté se Danem a Sue se opět dali na cestování po Státech. Forrestovi je čtyřicet a má spoustu snů, ale jsou to jen sny, neví co se bude dít dál, ale je rád, že si může říct, že neměl nudný život.\n\n\"Jedno vám teda povim: bejt idijot není žádnej med. Lidi se vám akorát smějou a nemají s váma trpělivost a chovaj se hnusně. Vono se toho namluví jak by na nás postižený měly bejt hodný jenomže povídali že mu hráli. Ale nestěžuju si poněvač si myslím že jsem si užil docela zajímavej život.\"\n\n\"Idijot jsem vod narození. IQ mi zjistili pod sedumdesát takže na to mám i papíry. Teda já bysem tipoval že jsem spíš inbecil nebo možná dokonce debil i když osobně se nejradějc považuju spíš za slabomyslnýho protože jak se řekne idijot lidi si většinou představěj nějakýho mongolojda. To jsou takový ty co maj voči až u sebe a vypadaj jak čínani takže furt sliněj a sahaj si na příro.\"\n\nV roce 1994 byla natočena filmová adaptace Forrest Gump (režie: Robert Zemeckis, hrají: Tom Hanks, Robin Wright Penn, Gary Sinise, Sally Field) filmová verze zastínila svou literární předlohu, získala 6 Oscarů, film se podstatně liší od literární předlohy Winstona Grooma.\n"}
{"id": "347063", "url": "https://cs.wikipedia.org/wiki?curid=347063", "title": "Aztekium", "text": "Aztekium\n\nAztekium je rod endemických mexických kulovitých kaktusů. Pojmenování pochází od Aztéků, jejichž některé skulptury a kresby rostliny připomínají. Pro rostliny je charakteristické sekundární příčné žebrování žeber. Jsou známy tři druhy. \"Aztekium ritteri\" je zařazeno do CITES 1 a vývoz všech druhů z Mexika je zakázán.\n\n\"Aztekia\" rostou na velmi specifických nalezištích. Jsou to příkré svahy až téměř kolmé stěny hlubokých kaňonů východního úbočí Sierra Madre Oriental tvořené rozpadavými, silně hygroskopickými sádrovci a břidlicemi. V období dešťů sádrovce značně erodují. I v období sucha hygroskopické sádrovce udržují dostatečnou vlhkost pro růst semenáčků. Insolace v hlubokých stržích není tak prudká jak na otevřených širokých údolích. Mikroskopická semena se snadno udrží na příkrých stěnách. Ačkoliv jsou známá naleziště velká jen několik kilometrů jsou populace rostlin na vhodných místech značně husté a čítají desítky až přes sto jedinců na čtvereční metr.\n\nŠiroká údolí v oblasti jsou po staletí intenzivně obhospodařována. Nevyužitelné svahy strží byly mimo zájem domorodců. Teprve sběratelství vedlo k objevům aztekií a dnes domorodci aztekia po tisících sbírají a nabízejí je levně každému, kdo projede po místní silnici. Mnoho prudkých svahů je příliš zvětralých, než aby bylo možné na ně vstoupit. Proto jsou rostliny považovány za celkem dobře chráněné. Lze nalézt rostliny uvolněné a popadané na úbočí příkrých stěn.\n\nAztekium ritteri je známé jen z jediné lokality ve státě Nuevo León poblíž městečka Rayones. Tvoří ji asi jen jeden kilometr velká oblast hlubokých strží zařezaných do východních svahů Sierra Madre Oriental. V období dešťů svahy každoročně erodují o několik milimetrů, byly pozorovány i sesuvy svahů s celkovou likvidací populace rostlin na daném svahu. Aztekia tak na lokalitě závodí s časem, zda se jim podaří vyrůst a dát vznik nové generaci dříve, než zvětralá hornina povolí. Vyspělé rostliny mají již silné kořeny, které je jednak ukotvují hlouběji ve skále, jednak vytváří šachtičky a zatahují rostliny do horniny.\n\nAztekium hintonii bylo nalezeno v Nuevo León v místním pohoří Sierra Tapias. Postupně bylo objeveno více lokalit a předpokládají se další nálezy. Vzhledem k velikosti rostlin toto aztekium ani na kolmých sádrovcovích svazích nezatahuje do podloží a neroste geofyticky.\nNa původní lokalitě roste společně s dalším vzácným druhem kaktusu \"Geohintonia mexicana\", který je navíc vzhledem značně podobný.\n\nAztekium valdezii má z důvodu ochrany přesnou polohu lokalitu utajenou. Nachází se opět ve státě Nuevo León západně od Tunalguilla\n\nAztekium ritteri popsal Bödeker v roce 1928 jako nový druh kaktusu pod jménem \"Echinocactus ritteri\" podle rostlin, které mu zaslal nálezce Friedrich Ritter. V roce 1929 pro tuto rostlinu vytvořil nový rod \"Aztekium\". Pojmenování pochází od Aztéků, jejichž některé skulptury a kresby rostliny připomínají. Popis ještě upřesnil Alwin Berger.\n\nAztekium hintonii objevil George S. Hinton v roce 1991 spolu s novým rodem kaktusů \"Geohintonia mexicana\". Ještě v tomo roce uveřejnili Charles Glass a W. A. Fitz Maurice popis obou rostlin. Avšak pozornost vyvolal až rozsáhlejší článek z roku 1992.\n\nAztekium valdezii objevil v roce 2013 Mario Alberto Valdez Marroquin.\n\nStonek je rozdělen do přímých svislých žeber. Ta jsou ještě příčně sekundárně zvrásněna dalším žebrováním. Takové žebrování nemá žádný jiný rod kaktusů. Temeno je kryto vlnou, starší areoly jsou holé. Trny jsou krátké, opadavé, zachovávají se jen na nejmladších areolách. Květ vyrůstá ze středu temene z vlny. Květní trubka je úzká, holá. Květ je zvonkovitý, okvětní lístky jsou málo početné, ale široké. Plod je drobná, holá, vysýchavá bobule.\nSemena jsou 0,2 až 0,5 mm velká, kulovitá až hruškovitá, s jemně bradavčitou testou, hnědá až černá. Mají výraznou korkovou strophilu okolo hilu, což je, stejně jako u rodů \"Blossfeldia\" a \"Strombocactus\", adaptace na růst na příkrých svazích.\n\nMiniaturní rostliny jsou asi 5 cm široké, ploše kulovité. Odnožují na bázi, mohou vytvářet i trsy. Epidermis je tuhá, olivově zelená, v kultuře někdy světle zelená. Stonek je rozdělen do 9 až 11 přímých žeber, která jsou oblá a na vrcholu široká. Jsou příčně žebrovaná. V brázdách mezi žebry jsou ještě nízká vrásčitá mezižebra, ale bez areol. Areoly jsou velmi hustě řazené, tvoří téměř souvislý pás. Opadavé trny jsou 1 až 4, prohnuté, u báze ploché, šedé, jen 3 - 5 mm dlouhé. Temeno je kryto šedobílou vlnou. Květy vyrůstají z areol na vrcholu, jsou 1 až 1,5 cm široké, zevnitř bělavé. Vnější okvětní lístky mají růžovou špičku nebo střední proužek. Prašníky jsou výrazné, zlatožluté, blizna je čtyřlaločná. Plod je bělorůžový, podlouhlý, až 3 mm velký a zůstává ukryt v temenní vlně.\nRostliny jsou samosprašné autogamní, květuschopnosti dosahují při velikosti 10 mm.\n\nVelký druh, který dorůstá 30 cm výšky a 20 cm šířky, někteří jedinci i více. Na nalezišti neodnožuje, ve sbírkách ale byly vypěstovány silně odnožující a monstrozní formy. Pokožka je šedozelená až modrozelená. Žeber je až 15, jsou velmi hluboká, na vrcholu úzká. Příčné žebrování je jemné, husté a zakřivené směrem od středu dolů. Jen vzácně se objeví malé náznaky mezižeber. Areoly tvoří na hřebeni souvislý pás. Opadavé trny jsou žlutavě hnědé, až 1,3 cm dlouhé. Květ je karmínově červený, 1 až 3 cm velký, prašníky žluté. Okvětní lístky jsou špičaté. Plod je až 8 mm velký. Kořeny jsou tenké, tuhé a drátovité. Rostliny jsou cizosprašné.\n\nMiniaturní, dosud platně nepopsaný druh. Rostliny jsou kulovité až kyjovité, převážně pětižeberné.\nŽebra jsou široká. Příčná žebra jsou s ostrou hranou, značně hrubá. Areoly tak netvoří souvislý pás. Květ je fialově růžový s bělavou trubkou a středem. Okvětní lístky jsou tupě zakončené.\n\nPěstování aztekií je obtížné. Proto se pěstují především roubované rostliny. Vyžadují během vegetace teplé, mírně přistíněné a spíše vlhčí stanoviště (ve srovnání s ostatními mexickými kaktusy). Výsev se provádí do sterilních uzavřených nádob. Semena dobře klíčí, ale rostliny rostou v kultuře jen pomalu. Po několika měsících, kdy dorostou velikosti téměř 0,5 mm, se roubují na terminální meristém např. \"Pereskiopsis\" nebo \"Myrtilocactus\". Poté již rostou dobře. \"Aztekium ritteri\" během 3 až 4 let doroste do květuschopné velikosti 10 mm. Tento druh lze také množit přeroubováním odnoží. Dopěstování pravokořených semenáčků do dospělosti zvládlo jen málo specialistů.\nSnadněji se pěstuje velké, rychleji rostoucí \"Aztekium hintonii\".\n\n\"Aztekium ritteri\" obsahuje velké množství různých alkaloidů, často s halucinogenními účinky, např. anhalidin, hordenin, meskalin či 3-methoxytyramin[8], avšak nebyly uvedeny žádné důkazy potvrzující, že by bylo v minulosti používáno domorodci jako zdroj drogy.\n\n"}
{"id": "347068", "url": "https://cs.wikipedia.org/wiki?curid=347068", "title": "Hurling", "text": "Hurling\n\nHurling (irsky \"iománaíocht\" nebo \"iomáint\") je irský národní sport. Jedná se o kolektivní sport s 15 hráči na každé straně. Obdobná hra pro ženy se nazývá camogie (\"camógaíocht\").\n\nVšichni hráči mají krátkou jasanovou pálku (\"hurley\"), jejich úkolem je dopravit malý míček (\"sliotar\") buď přímo do brány hlídané brankářem (3 body), nebo mezi tyče nad bránou (1 bod). Hráči smí sliotar chytit do ruky a udělat s ním nejvíce čtyři kroky, poté ho musí odpálit.\n\nHráči nenosí žádné chrániče, od roku 2010 jsou povinni mít helmu. Rychlostí až 150 km/h může sliotar doletět do vzdálenosti i 100 metrů, což dělá hru velmi rychlou.\n\n\nHurling se hraje na hřišti 130–145 m dlouhém a 80–90 m širokém. Brána je 6,4 m široká a 2,5 m vysoká. Tyče nad ní jsou nejméně 6 m vysoké. Na stejném hřišti se hraje i \"galský fotbal\". Zápas trvá 70 minut (35 minut poločas). Během hry je povoleno 5 střídání.\n\nNa průběh hry dohlíží 8 rozhodčích.\n\n"}
{"id": "347071", "url": "https://cs.wikipedia.org/wiki?curid=347071", "title": "Čert a Káča (opera)", "text": "Čert a Káča (opera)\n\nOpera Čert a Káča je jedno z pozdních jevištních děl českého hudebního skladatele Antonína Dvořáka. Napsal ji v roce 1899 na libreto učitele a literáta Adolfa Weniga. Premiéra opery se konala v Národním divadle v Praze 23. 11. 1899 pod taktovkou prvního kapelníka Adolfa Čecha a v režii ředitele Národního divadla Františka Adolfa Šuberta.\n\nPo svém návratu ze Spojených států amerických v roce 1896 se Antonín Dvořák obrátil ve své tvorbě jednak k domácí české tematice a jednak k principům programní hudby, které dosud příliš neuznával. Prvními plody tohoto Dvořákova tvůrčího posunu byly symfonické básně podle \"Kytice\" Karla Jaromíra Erbena (Zlatý kolovrat, Polednice, Vodník, Holoubek). Tyto skladby mají konkrétní příběh, \"program\" daný literární předlohou a autor se v nich pokouší i o neverbální hudební vyjádření přirozeného rytmického spádu veršové deklamace. Dvořákovy deklamační postupy a některé úsečné hudební motivy v opeře \"Čert a Káča\", která následovala ve skladatelově tvorbě bezprostředně po erbenovských symfonických básních, už místy připomínají expresivní deklamaci pozdějších oper Leoše Janáčka.\n\nŽivou a přirozenou hudebně-dramatickou deklamaci doprovází Dvořák v \"Čertovi a Káče\" plným symfonickým zvukem orchestru. Ten se zde neprosazuje pouze v čistě hudebních plochách (samostatné předehry ke každému jednání, tance), ale díky mistrovské instrumentaci výsostně spoluvytváří atmosféry jednotlivých situací (nejpřesvědčivěji snad v ariosech Marbuela v 1. a 2. jednání).\n\nPříběh o chytrém ovčáku Jirkovi, drzém vesnickém děvčeti Káče a oklamaném čertu Marbuelovi je založen na české lidové pohádce, kterou do své sbírky literárně zpracovala Božena Němcová. Libretista Wenig děj upravil v rámci dobových hudebně-divadelních konvencí do tří velkých jednání (ve vesnické hospodě, v pekle a na zámku), některé situace či dějiště vynechal a spolu s Dvořákem naopak do děje zasadil několik prvků typických pro výrazivo romantické opery, např. balet (Valčík v 1. jednání a Pekelný tanec ve 2. jednání) či velkou melancholickou árii Kněžny na začátku 3. jednání. Jinak ovšem Dvořák postupoval v duchu moderních hudebně-dramatických zásad a postupů programní hudby. Skladatel napsal tuto operu jako jednolitý prokomponovaný tok s důrazem na lehkou, svižnou a melodicky výraznou deklamaci. Hudební jazyk založil a rozpracoval na několika příznačných motivech, které geniálním způsobem melodicky, rytmicky i instrumentačně obměňuje. Tím se \"Čert a Káča\" zásadně odlišuje od předchozí Dvořákovy operní tvorby, sledující převážně ještě zastaralá schémata velké francouzské opery (oddělené árie, ansámbly a sbory). Svůj podíl na kvalitě tohoto díla má nepochybně i vtipné a literárně neproblematické Wenigovo libreto. Předchozím Dvořákovým operám (např. Vanda, Šelma sedlák, Dimitrij, Jakobín) bývá totiž jako jejich hlavní nedostatek vytýkána právě nízká úroveň libret; jejich hudební a především hudebně-dramatické nedostatky bývají sice přehlíženy, ve srovnání s Dvořákovými operami \"Čert a Káča\" a především \"Rusalka\" jsou ovšem evidentní.\n\n(Venkovská hospoda) Vesničané vesele slaví posvícení. Ovčákovi Jirkovi se nechce zábavu opustit, ale musí být ve službě u správce i v neděli. Opouští hospodu právě ve chvíli, kdy do ní přichází Káča, která je po celé vesnici proslulá svou hubatostí a nevábným zjevem (\"hranatá je, a ty boky, zadek bych jí neoběh\", zpívá Jirka), v doprovodu své mámy. Vesnická muzika vyprovází ovčáka až do služby a na cestu mu hraje jeho nejoblíbenější píseň (píseň Jirky \"Já ubohej ovčáček, ztratil jsem tři ovce\").\n\nZatímco všichni tančí valčík, Káča marně čeká, že ji někdo vyzve do kola. I když tancuje ze všeho na světě nejraději, mládenci se jí zdaleka vyhýbají. Stěžuje si mámě, ale ta jí odpovídá jen to, že jí hned radila raděj zůstat doma. Káča se na mámu utrhne a nahlas oznamuje: \"Jak to se mnou škube, točit bych se chtěla třeba s čertem dnes.\"\n\nV tu ránu se objeví v hostinci čert Marbuel oblečený za myslivce. Přítomné slušně a přátelsky zdraví a vyptává se jich na jejich vztah k vrchnosti, aby zjistil, zda už duše správce a paní kněžny náležejí peklu. To vesničané potvrzují, nicméně jejich přístup ke zvědavému hostu přinutí Marbuela zanechat tohoto vyptávání. Raději si přisedne ke stolu Káči a její mámy. Laškuje s Káčou a pozve ji na máz piva, což Káča s radostí přijímá. Zatímco vesničané se po straně baví Káčiným neobratným koketováním s pohledným myslivcem, stěžuje si ukřivděná děva Marbuelovi, že by si ráda zatancovala, \"ale tady se sprosťáky, moresy nemají žádné, s těma nechci do kola\". Marbuel si tedy u muziky vyžádá sólo — hezky zčerstva — a roztočí se s Káčou tak, že ta sotva popadá dech (polka se sborem \"Hleďte Káču, ta to chytla\"). Když vyčerpána klesne na lavici, prohlásí, že by se vzácným pánem tancovala až do smrti. Marbuel Káču vyzve, aby jej následovala k němu domů.\n\nVrací se Jirka ve špatné náladě a se svěšenou hlavou. Vypravuje, že jej správce vyhnal, protože prostořece odpověděl správci na poznámky o tom, že jej z hospody vyprovázela muzika. Když jej chtěl správce za vzpurnost vyplatit holí, ovčák mu ji sebral a zlomil, a tím přišel o práci. Správce ho poslal, ať táhne k čertu.\n\nMarbuel dále přesvědčuje Káču, aby s ním odešla, a vychvaluje jí svůj \"červený zámek\" (árie \"Je to sice trochu daleko\"). Když z ní nakonec vymámí souhlas, popadne ji a oba zmizí v díře v zemi, z níž táhne sirný puch.\n\nHosté v hospodě němě ustrnou, Káčina máma začne bědovat. Jirka se ale přihlásí, že půjde pro Káču do pekla (koneckonců jej správce poslal k čertu, takže tam měl stejně namířeno), a skočí do díry.\n\n(V pekle) V pekle se hlučně veselí čerti, pějí chválu lidské hamižnosti a láskou ke hrám (sbor \"Sláva zlatu mocnému, lidské svádí duše\"). Lucifer se je pokouší ukáznit a pak se vyptává, zda se již vrátil Marbuel z lovu duší na zemi.\n\nČert vrátný tvrdí, že ne, ale už je slyšet bušení na pekelnou bránu. Čerti vpouštějí dovnitř Marbuela, jemuž na zádech sedí Káča. Ta si ihned stěžuje na to, že ji její únosce podvedl, a drží se jeho krku a nehodlá ho pustit, dokud ji Marbuel neodnese zpět na zemi (árie \"Hnáty tě bolí, dobře tak na tebe\"). Ostatní čerti nebohému kolegovi radí, aby ženskou shodil, a pokoušejí se mu pomoci ji odtrhnout, se zlou se však ale potáží, protože Káča má na krku ochranný křížek.\n\nNa pekelnou bránu opět někdo buší. Je to Jirka a přichází, aby si Káču odnesl zpět. Ale Káča odmítá a chce, ať ji zpátky odnese čert. Na Jirkovu radu nechá Lucifer Káče ukázat zlaté řetězy. Ta seskočí Marbuelovi z hřbetu a honí čerta, který má zlato v náručí. Osvobozený Marbuel teď může Luciferovi podat zprávu o vyřízení svého skutečného úkolu na zemi. Na základě hlášení se Lucifer rozhoduje ponechat správci ještě lhůtu k napravení, kněžna se však již dopustila příliš mnoha hříchů a peklo ji má neprodleně schvátit.\n\nNejdřív má ale Marbuel odnést Káču zpět. Toho se ale čert děsí; už ji jednou na zádech měl a nechtěl by to opakovat. Káče se zatím podařilo dostihnout čerta se zlatem a uzmout mu je, nyní si je potěšeně prohlíží. Marbuel hodlá využít Jirku: pokud mu ovčák pomůže a vymyslí, jak dostat Káču zpátky na zem jiným způsobem, hodlá jej čert odměnit. Ne však takovým zlatem, jaké dostala Káča — to se jí při východu z pekla promění v suché listí. Skutečnou odměnu může Jirka dostat v souvislosti s Marbuelovým úkolem.\n\nAž nastane úplněk, přijde Marbuel do zámku a bude předstírat, že chce správce odnést do pekla. Jirka má být v tu chvíli přítomen a čertovi říci \"Odejdi, sic zle je s tebou!\" a Marbuel se ztratí. Správce pak nebude šetřit na tom, aby ovčákovi prokázal vděčnost. Ať se však nepokouší zachránit kněžnu, ta propadla pro své hříchy neodvolatelně peklu. Jirka s dohodou souhlasí.\n\nTeď je ještě třeba přelstít Káču, aby peklo opustila. Čerti údajně na její počest pořádají muziku s pekelným tancem. To se Káče líbí (árie \"Pěkné to tu máte všecko\"), hned je jí samotné do tance, a když ji Jirka popadne a provádí ji v kole, ani si nevšimne, že s ním vytancovala z pekelné brány. Čerti vrata ihned zavírají na zámek a jsou všichni (a zejména Marbuel) rádi, že se Káči zbavili.\n\n(V síni na zámku) Kněžna stojí v zamyšlení u okna a pozoruje zámeckou zahradu. Na skvostné slavnosti, kterou pořádala, zazněla varovná věštba, že hostitelka propadla peklu. Hosté se rozprchli a nyní je kněžna sama; přemýšlí o svých špatnostech a propadá lítosti a zoufalství (árie \"Jak smutno v zámku — pusté síně, jež veselostí hlaholily\"). Zvoní na komornou, od níž by si přála útěchu. Ta jí vypráví o tom, jak se čert objevil u správce a chtěl ho odnést do pekla, ale ovčák Jirka jej zachránil. Snad tedy bude ochoten zachránit i kněžnu, která pro něj posílá.\n\nS příchodem noci roste kněžnin strach. Tu vstupuje maršálek se dvěma sluhy a ohlašuje Jirku. Ten nejdříve činí kněžně výčitky za její špatné zacházení s poddanými. Kněžna se mu zapřísahá, že se polepší, jen když nebude muset skončit v pekelném ohni. Jako důkaz požaduje ovčák zrušení roboty. Maršálek i dvořané jsou takovým nápadem rozhořčeni, ovčák však obrací pozornost kněžny ke shromáždění lidu před zámkem, který nadšeně očekává chvíli, až jejich paní odnese čert. Pokud milostpaní zruší robotu, uvidí, jak jí budou lidé vděčni. Kněžna dává maršálkovi pokyn, aby poddaným vyhlásil okamžité zrušení roboty. Nadšené volání slávy kněžně v ní vzbuzuje důvěru a Jirka je nyní ochoten se pokusit o její záchranu.\n\nJirka s sebou přivedl Káču, která je však zatím schována. Tentokrát se nehodlá nechat čertem podvést a poslat pryč s náručí uschlého listí. Čeká ve vedlejší komnatě a hodlá Marbuela odchytit, jakmile se objeví u kněžny.\n\nPři zhasnutém světle očekávají přítomní příchod čerta. Tu se měsíční světlo promění na červené, okno se rozlétne a čert Marbuel jím vlétne do sálu. Vyzývá kněžnu, aby se chystala na cestu. Vyděšená žena klesá na kolena, v tom ale od dveří přibíhá Jirka a varuje čerta \"Uteč, uteč, zle je s tebou!\" Marbuel vysvětluje, že to dnes neplatí, ale Jirkovo varování spočívá v něčem jiném - je tady Káča a chce ho chytit, protože ji ošidil. Vyslance pekel se zmocní strach, a když se ve dveřích objeví samotná Káča, Marbuel raději co nejrychleji mizí oknem ven.\n\nKněžně se zjevně ulehčilo, Jirka u ní bude od nynějška prvním rádcem. Káča dostane za svou pomoc nejhezčí dům ve městě a ještě věno, jistě už na ně přiláká nějakého ženicha. Vstupuje lid, vzdává nejprve úctu náhle velkomyslné a milosrdné kněžně a pak oslavuje vítězství obou neohroženců z vlastních řad nad ďáblem.\n\nExistuje dosud sedm kompletních nahrávek \"Čerta a Káči\", čtyři z toho však nebyly vydány.\n\nKomerčně dostupný je rovněž DVD záznam \"Čerta a Káči\" z operního festivalu ve Wexfordu (Wexford Festival Opera) z roku 1988 (Kultur DVD D4443). Festivalový orchestr diriguje Albert Rosen, zpívají Gavin Clare, Michael Forest, Anne-Marie Owens, Kristine Ciesinski, Joan C. Davies aj.\n\n\n"}
{"id": "347073", "url": "https://cs.wikipedia.org/wiki?curid=347073", "title": "Jiří Kormaník", "text": "Jiří Kormaník\n\nJiří Kormaník (26. března 1935, Scăiuş, Rumunsko – 3. listopadu 2017, Chomutov) byl československý zápasník, reprezentant Československa v řecko-římském zápase. Olympionik, který získal stříbrnou medaili z Olympijských her.\n\nV Tokiu 1964 získal stříbro v řecko-římském zápase ve střední váhové kategorii. Dále je držitelem stříbrné medaile z mistrovství světa z Tampere a bronzové medaile z ME. Účastnil se tří olympijských her, pěti mistrovství světa a dvou mistrovství Evropy. Desetkrát vybojoval ttul mistra Československa ve stylu řecko římském a čtyřikrát ve volném stylu.\n\n\n\n\n"}
{"id": "347075", "url": "https://cs.wikipedia.org/wiki?curid=347075", "title": "Varnsdorfská stávka", "text": "Varnsdorfská stávka\n\nVarnsdorfská stávka byla stávka, které proběhla dne 5. března 1947 proti navrácení továrny podnikateli židovského původu a německé kulturně-jazykové orientace jménem Emil Beer ve Varnsdorfu. Stávka byla úspěšná, soud zamítl žádost o navrácení továrny. Okresní soud v rozporu se svým předchozím rozhodnutím navrátit Beerovi vlastnická práva k majetku, který byl nucen prodat jako Žid po německém záboru pohraničí v říjnu 1938, vyhověl s ohledem na stávku protistraně a tento majetek prohlásil za konfiskovaný; vzal přitom v potaz, že Emil Beer se nikdy nepřihlásil k české národnosti, vždy se hlásil buďto k národnosti německé, či židovské a úředním styku používal jazyk německý. Byl členem židovské obce, která používala německý jazyk. Emil Beer v září 1938 odešel do Anglie a v listopadu 1945 se vrátil do Čech a požadoval navrácení majetku. Dále bylo Emilu Beerovi vyčítáno, že se nezúčastnil aktivně odboje.\nStávky proti navrácení továrny se zúčastnilo 10 tisíc lidí, a stávka měla velký vliv na únorové události roku 1948. \n"}
{"id": "347077", "url": "https://cs.wikipedia.org/wiki?curid=347077", "title": "Sóán", "text": "Sóán\n\nSóán (urdsky: سون ) je řeka v Paňdžábu v Pákistánu. Je přítokem Indu.\n\nNejstarší důkazy o lidské existenci (před 100 000 až 150 000 lety) v Pákistánu byly nalezeny v údolí řeky na náhorní plošině Pothohar v pákistánské provincii Pandžáb. Tato lidská aktivita nazývaná kulturou Sóán byla objevená ve formě opracovaných křemecových valounů (pebble tools) rozptýlených podél řeky.\n\nV údolí Péšávaru (Peshawar) starověké Gandháry jsou důkazy o osídlení v době kamenné. Poblíž jeskyně Sangao byly nalezeny kamenné nástroje a spálené kosti odhadovaného stáří 15 000 let.\n"}
{"id": "347078", "url": "https://cs.wikipedia.org/wiki?curid=347078", "title": "Lekkerland", "text": "Lekkerland\n\nLekkerland International GmbH je mezinárodní společnost působící ve 12 zemích Evropy v oblasti velkoobchodu potravinářského a nepotravinářského zboží. Zásobuje zejména čerpací stanice, maloobchody, cateringové společnosti. Původně německá společnost \"Lekkerland GmbH & Co. KG\" vznikla 11. srpna 1960 sloučením firem \"Veil & Sohn\" (se sídlem ve Frankenthalu), \"Gebr. Pütz oHG\" (Köln), \"Heinrich Winkels\" (Söthe, Mettmann), \"Ludwig Zeus oHG\" (Elz), \"Wilhelm Kohleisen\" (Mögglingen), \"Hermann Zeus KG\" (Großauheim), \"Karl Limbach\" (Eitorf/Sieg), \"Friedrich Linne\" (Düsseldorf), \"Paul Kaiser\" (Remscheid) a firmy \"August Kratz\" z Illingenu. \n\nCentrála společnosti je v městě Frechen. V Německu v roce 2007 zaměstnával Lekkerland 3888 zaměstnanců, obrat přesáhl 6,669 milionu €. Obrat celého koncernu činil v roce 2006 téměř 10,55 miliardy € s 7550 zaměstnanci.\n\nSpolečnost má v České republice jedno logistické centrum, a to v Horních Počernicích (centrum v Kutné Hoře bylo zrušeno). Disponuje celkovými skladovacími plochami o výměře 17 000 m² a vlastní kamionovou dopravou. Prostřednictvím firmy O. K. Foods působí na českém trhu od roku 1992. V roce 1999 se stala dceřinou společností německé firmy Lekkerland Europa Holding GmbH. V roce 2013 ukončila své působení na českém trhu. \n\n"}
{"id": "347081", "url": "https://cs.wikipedia.org/wiki?curid=347081", "title": "Daiquiri", "text": "Daiquiri\n\nDaiquiri je koktejl, který obsahuje rum, limetový džus, cukrový sirup a tlučený led. Byl vymyšlen kolem r. 1896 ve městě Santiago de Cuba americkým důlním inženýrem Jenningem Coxem ve chvíli nedostatku ginu. Název dostal podle místního dolu na železnou rudu a přilehlé pláže. Tento koktejl měl v oblibě také známý spisovatel Ernest Hemingway, který ho ale pil bez cukru.\n\n"}
{"id": "347090", "url": "https://cs.wikipedia.org/wiki?curid=347090", "title": "Craspedodon", "text": "Craspedodon\n\nCraspedodon (\"okrajový/hraniční zub\") byl rod ptakopánvých dinosaurů, snad patřící k infrařádu Ceratopsia. Žil ve stupni santon ve svrchní křídě, asi před 86 až 84 milióny let. Na území dnešní Belgie bylo nalezeno několik zubů, podobných zubům \"Iguanodona\". Typovým druhem je \"Craspedodon lonzeensis\", popsaný Louisem Dollem roku 1883, ovšem s ohledem na malé množství nalezeného materiálu považovaný za \"nomen dubium\". Dlouho byl také považován za příslušníka skupiny Iguanodontia, ale později byl překlasifikován do kladu Neoceratopsia, v jehož rámci je zřejmě blíže skupině Ceratopsoidea než Protoceratopsidae. Pokud je tato nová klasifikace správná, stane se \"Craspedodon\" prvním známým evropským neoceratopsidem.\n\n\n"}
{"id": "347107", "url": "https://cs.wikipedia.org/wiki?curid=347107", "title": "Slavná mše", "text": "Slavná mše\n\nSlavná mše, slavnostní mše (svatá) nebo missa solemnis je v některých západokřesťanských církvích označení mše prováděné zvláště slavnostním způsobem. Při jejím vysluhování bývá obvykle přítomno více asistujících duchovních, liturgické texty se zpívají a užívá se kadidlo, procesní svíce a kříž. Obvyklé se taková mše slouží o velkých svátcích a mimořádných slavnostních příležitostech. Předsedá-li slavné mši biskup, hovoří se o  (slavnostní) pontifikální mši, předsedá-li jí papež, jedná se o (slavnostní) papežskou mši.\n\nV liturgii tridentské mše, používané před druhým vatikánským koncilem a nezřídka i dnes, měl termín \"missa solemnis\" přesně definovaný význam: šlo o plnou, nezkrácenou formu mešního ordinaria, které se kromě celebranta (biskupa či kněze) účastnili další dva duchovní, jáhen a podjáhen, v praxi často nahrazovaní kněžími. Navíc se používalo kadidlo a liturgické texty se zpívaly (na rozdíl od jednoduché \"missa privata\", „soukromé mše“, ale podobně jako v \"missa cantata\", „zpívané mši“, která se však obešla bez jáhna a podjáhna). \"Missa solemnis\" se chápala jako jediná plnohodnotná forma mše římského ritu a ostatní dvě formy jen jako její zjednodušení, přičemž některé jejich prvky lze vysvětlit právě jen s odkazem na úplný průběh mše podle ritu slavné mše.\n\n\"Missa solemnis\" je v hudební oblasti chápána jako samostatný útvar, respektive hudební forma - mše, zhudebnění textu ordinaria. Mnoho hudebních skladatelů zhudebnilo mešní liturgický text. Takové zhudebnění obvykle bývá určeno pro velký smíšený sbor a sólisty s bohatým hudebním doprovodem symofnického orchestru. Struktura a textový základ takovéto mše jsou stejné jako u jiných zhudebnění latinského ordinária, hudba však mívá slavnostnější charakter. Známá je například Beethovenova \"Missa solemnis D dur\" z roku 1823 (toto dílo bylo poprvé vcelku uvedeno v kostele sv. Petra a Pavla ve Varnsdorfu). Zvláštním případem \"missy solemnis\" je také \"Česká mše vánoční\" Jakuba Jana Ryby. \n\n\n\n\n\n\n"}
{"id": "347110", "url": "https://cs.wikipedia.org/wiki?curid=347110", "title": "JFK: Reloaded", "text": "JFK: Reloaded\n\nJFK: Reloaded je hra skotského studia Traffic Games. Ve hře jde o to co nejvěrněji napodobit atentát na amerického prezidenta Johna F. Kennedyho. Mnoho lidi hru považuje hru za kontroverzní, samozřejmě i rodina Kennedyových. Traffic Games na svou obhajobu tvrdí, že hra je naučná a že nemají nic proti rodině Kennedyových.\n"}
{"id": "347121", "url": "https://cs.wikipedia.org/wiki?curid=347121", "title": "Viktor Pelevin", "text": "Viktor Pelevin\n\nViktor Olegovič Pelevin (rusky: \"Виктор Олегович Пелевин\", * 22. listopadu 1962) je současný ruský spisovatel, nejvydávanější a nejpřekládanější ruský autor science fiction.\n\nPelevin ve svých postmoderních dílech propojuje narážky na život v postsovětském Rusku, populární kulturu, prvky science fiction a odkazy na východní náboženské směry, jejichž je obdivovatelem.\n\n"}
{"id": "347123", "url": "https://cs.wikipedia.org/wiki?curid=347123", "title": "Churchill (přítok Atlantského oceánu)", "text": "Churchill (přítok Atlantského oceánu)\n\nChurchill ( ) je řeka v provincii Newfoundland a Labrador na poloostrově Labrador severovýchodě Kanady. Je 560 km dlouhá. Povodí má rozlohu 80 000 km². Do roku 1965 se řeka jmenovala Hamilton.\n\nŘeka odvádí vodu z velké skupiny jezer, která se nacházejí ve střední části poloostrova Labrador. Na řece se nacházejí vodopády (Churchillovy vodopády a Muskrat) a peřeje (Porcupine, Muni). Ústí do jezera Melville, které je spojené průtokem se zálivem Hamilton Atlantského oceánu.\n\nPrůměrný roční průtok vody činí 1558 m³/s.\n\nVyužívá se k zisku vodní energie.\n"}
{"id": "347124", "url": "https://cs.wikipedia.org/wiki?curid=347124", "title": "Franklinit", "text": "Franklinit\n\nFranklinit (Berthier, 1819), chemický vzorec (Zn,Mn,Fe)(Fe,Mn)O, je krychlový minerál.\n\nPojmenován podle lokality Franklin v New Jersey, USA a na počest amerického státníka, filosofa a vynálezce Benjamina Franklina.\n\nVzniká vysokoteplotní přeměnou mořských karbonátových sedimentů bohatých na Fe, Mn, Zn. V malé míře se nalézá v některých železných a manganových ložiscích.\n\nKrystaly běžně ve tvaru oktaedru, často se zaoblenými rohy a velikosti až 22 cm, méně často dodekaedry a vzácně krychle. Dvojčatí podle {111}. Agregáty zrnité, masivní.\n\n\n\n\nFranklinit se používal jako minoritní ruda zinku, manganu a železa.\n\nVzácně se vyskytující minerál.\n\n\n\n"}
{"id": "347127", "url": "https://cs.wikipedia.org/wiki?curid=347127", "title": "Den pro Šakala", "text": "Den pro Šakala\n\nDen pro Šakala (: The Day of the Jackal, 1971) je známý detektivně-špionážní román žánru thriller od anglického spisovatele Fredericka Forsytha. Vypráví o profesionálním nájemném vrahovi s krycím jménem \"Šakal\", kterého si najme teroristická Organizace tajné armády (OAS), aby zavraždil francouzského prezidenta Charlese de Gaulla poté, co předchozí vlastní pokusy OAS o zabití de Gaulla selhaly. Příběh je současně líčen i z pohledu francouzských bezpečnostních složek, které se snaží atentátu zabránit.\n\nPříběh románu byl dosud dvakrát zfilmován. Do češtiny byla kniha poprvé přeložena v roce 1975 a od té doby se dočkala čtyř českých vydání.\n\n\n"}
{"id": "347128", "url": "https://cs.wikipedia.org/wiki?curid=347128", "title": "Kniha Mormonova", "text": "Kniha Mormonova\n\nKniha Mormonova (anglicky Book of Mormon) je náboženská kniha, kterou spolu s Biblí uznávají někteří křesťané jako svaté Písmo. Následovníci tohoto křesťanského směru se nazývají mormoni.\n\nKniha Mormonova byla poprvé vydána roku 1830 a je podle mormonské víry skutečným historickým záznamem o Božím jednání se starověkými obyvateli Ameriky. Kniha má oficiální podtitul: \"Další svědectví o Ježíši Kristu\".\n\nAutorem této knihy je Joseph Smith, který je mormony považován za proroka. Podle učení mormonů byly Josephovi v roce 1827 předány andělem zlaté desky, sepsané v „reformované egyptštině“. Smith pak tyto záznamy přeložil do angličtiny a vydal jako Knihu Mormonovu.\n\nPozadí vzniku Knihy Mormonovy může vyvolávat u někoho kontroverze.\n\nV dalším vidění roku 1823 se Smithovi zjevil anděl jménem Moroni a pověděl mu o knize, psané na zlatých deskách, podávající zprávu o dřívějších obyvatelích Ameriky. Joseph Smith měl tuto knihu přeložit pomocí nástrojů, které získá spolu s deskami. Joseph Smith tento zážitek popisuje ve vlastním životopisu: \n\nRoku 1827 získal podle svého vyprávění od anděla zlaté desky a do roku 1828 je překládal z reformní egyptštiny démotického typu. O totožnosti tohoto jazyka se vedou veliké diskuze.\n\nJoseph Smith nazýval překladatelské nástroje, jež získal od anděla, Urim a Thummim. Členy mormonské církve je Smith nahlížen jako „Vidoucí“, neboť byl podobně jako někteří proroci ze starověku oprávněn používat kameny Urim a Thummim. O těchto kamenech se píše v Bibli i Knize Mormonově.\n\nOhledně překladu Knihy Mormonovy vzniklo mnoho kontroverze.\nHlavním tématem těchto diskuzí o způsobu překladu bývá často téma\n„vidoucích kamenů“, které Joseph Smith k překladu prý používal. Jedna z nejvlivnějších mormonských církví, CJKSPD, existenci „vidoucích kamenů“ nepopírá. Často vzniká zmatek kvůli tomu, že lidé nerozlišují mezi Urim a Thummim, daným Josephu Smithovi andělem, a Vidoucími kameny, které Joseph nalezl sám pomocí inspirace.\n\nKniha Mormonova vypráví o příchodu několika civilizací ze starého kontinentu na kontinent americký. Popisuje jejich historii, války i duchovní učení, které měly. Zaznamenává návštěvu vzkříšeného Ježíše, který tyto obyvatele učil svému evangeliu. Příběh končí roku 421, kdy je národ Nefitů (z něhož pocházejí pisatelé Knihy Mormonovy) vyhlazen sousedním národem Lamanitů.\n\nJeden z přeživších, kronikář Mormon, zapsal zkrácený záznam historie svého národa. Použil k tomu kovového materiálu, který má nejdelší trvanlivost. Záznam v kamenné truhle zakopal do pohorku Kumora, kde ho podle mormonské víry našel prorok Joseph Smith.\n\nKniha Mormonova obsahuje patnáct hlavních částí neboli „knih“, známých většinou pod jménem svého autora. První díl (od Nefiho k Omnimu) je překlad z náboženských textů Nefitů. Druhý díl, od Mosiáše po Mormona, je zkráceným záznamem historických dějin Nefitů. Závěrečný díl, od 8. kapitoly Mormonovy do konce svazku, vyryl Mormonův syn Moroni, který poté zkrátil historii nejstarší americké civilizace (Jareditů) a přidal vlastní záznam o svém životě.\n\n\nJednou z ústředních událostí Knihy Mormonovy je narození a vzkříšení Ježíše z Nazareta. Tzv. \"americké evangelium\" je rozděleno do 4 částí\n\nA) Znamení Kristova narození - advent Mesiáše v souladu s proroctvími (3.Nefi 1:4-21) \n\nB) Znamení Kristova ukřižování a jeho smrti - hlas Krista je slyšet po celé zemi (3.Nefi 8-10) \n\nC) Třídenní služba Spasitele mezi Nefity (3.Nefi 11-26) \nD) Kristova poslední návštěva mezi Nefity (3.Nefi 27-28) \n\nKniha Mormonova je příslušníky mormonské víry brána jako záznam mnoha různých proroků, stejně jako Bible. Má podobnou strukturu, ačkoliv pozadí jejího aktuálního vzniku je velice odlišné. Přesto obě knihy jsou texty, v nichž jsou zaznamenaná Boží slova.\n\nStejně jako Bible je i Kniha Mormonova (posvátné Písmo mormonismu) souborem různých literárních forem a stylů. V obou knihách najdeme historické pasáže (Knihy Samuelovy / Kniha Alma), prorocké pasáže (Izajáš / Jeremjáš / promluva Samuela Lamanity / Abinadiho proroctví), zjevení (Jan / Eter), podobenství (Jákobovo a Zenosovo podobenství), žalmy (Davidovy žalmy / Nefiho žalmy), epištoly/listy (Pavlovy epištoly / Moroniho epištoly / Almovy epištoly) a evangelia (Matouš / 3.Nefi).\n\nJazyk Knihy Mormonovy působí starobylým dojmem. A například český překlad Knihy Mormonovy používá částečně archaický styl Bible kralické.\n\nMormoni věří, že Kniha Mormonova je propojena s příběhy Starého zákona pro propojení se starozákonními proroky:\n\nMormoni věří, že Joseph Smith (zakladatel mormonismu) je duchovním i skutečným potomkem biblického Josefa. Proroctví o jeho příchodu najdeme i v Knize Mormonově (2.Nefi 3).\n\nPodle Knihy Mormonovy byl Lehi a jeho synové z izraelského rodu Manassese. Izmael a jeho dcery, jež se staly manželkami Lehiho synů, byli původem z Efraima, tedy Manassesova bratra. Mormoni věří, že toto spojení 2 josefových rodů je naplněním biblického proroctví z knihy Genesis (Genesis 49,22-26), kde biblický patriarcha Jákob dává požehnání svému synu:\n\nMormoni věří, že starozákonní prorok Ezechiel ve svém vidění předpovídal spojení Bible s Knihou Mormon. Mormonský apoštol Bruce McConkie ve své knize Mormonská doktrína vysvětluje: \"Ezechiel nazval Knihu Mormonovu \"dřevem Efraimovým\" a \"dřevem Josefovým v rukou Efraima\". V podobné symbolice nazval Bibli \"dřevem Judovým\" a slíbil, že obě dřeva budou spojena v jedno (Ezechiel 37:15-28)\".\n\nKniha Mormonova obsahuje velké množství citací z Knihy Izajáš. Tyto citace prostupují celou knihou a tvoří jakousi osu nefitského příběhu.\n\nMormoni tvrdí, že Ježíš před svými učedníky mluvil ještě o jiných ovcích, které musí přivést do společného ovčince, tak měl na mysli právě \"odlomenou větev\" lidí, kteří žili v Americe a  očekávali příchod Mesiáše.\n\nV Knize Mormonově se mluví o několika různých druzích kovových desek.\n\nDesky Nefiovy popisují dějiny Nefitů, tedy starověkého amerického národa, která údajně existoval od 6. stoletím př. n. l. a byl dobyt sousedním národem v 5. století n. l. Někteří badatelé soudí, že jde o proto-mayskou civilizaci.\n\nHistorie tohoto národa je popsána především na deskách Nefiových, ale najdeme ji i v deskách Mormonových.\n\nDesky Nefiovy byly dvoje. První (malé=krátké) se podrobněji věnovaly duchovním záležitostem, zatímco druhé (velké=dlouhé) se většinou zabývaly světskými dějinami zmíněných lidí (1. Nefi 9:2–4) . Dnes máme informace z těchto desek dochované v 12 knihách Knihy Mormonovy.\nMenší desky Nefiovy nalezneme v prvních 6 knihách Knihy Mormon. Jde o záznam duchovních událostí mezi lety 600.př. n. l. až 130 př. n. l. Světské (tedy převážně historické) události z tohoto období byly ztraceny při překladu Knihy Mormonovy. Z toho důvodu není v dnešní Knize Mormonově příliš historických informací z tohoto časového období.\n\nZáznam z let 130 př. n. l.-321 n. l., tedy obsah 5 následujících knih, je už spojením duchovních i světských událostí. Začíná Knihou Mosiáš a končí knihou 4. Nefi.\n\nZáznam mezi lety 321 n. l.-421 n. l. byl sepsán kapitánem nefitského vojska, dějepiscem Mormonem, a jeho synem Moronim .\n\nMormon také zkrátil Desky Nefiovy, neboť původně obsahovaly příliš velké množství informací. Proto najdeme Mormonovy poznámky i v textu, který pochází z Nefiových desek.\n\nStarověký dějepisec Mormon oddělil text Nefiových desek v období 130.př. n. l. „Slovy Mormonovými“ . Jedná se o knihu, která obsahuje vysvětlení k Nefiovým deskám a k tomu, proč v roce 130.př. n. l. došlo ke změně zápisu svatých knih ve starověké Americe.\n\nDějepisec napsal ještě jednu vlastní knihu, a to z období 321 n. l.-385 n. l., kdy popisuje konec a zánik Nefitského národa.Jeho syn Moroni doplnil Mormonovy desky o svou vlastní knihu, která se odehrává po Mormonově smrti, tedy v období 385 n. l.-421 n. l. \nJelikož původní začátek Knihy Mormonovy\nbyl ztracen (jde o tzv. \"116 stránek\" Knihy Lehiovy), není zcela jasné,\nv jakém časovém sledu byly přeloženy dnešní knihy (části) v Knize\nMormonově. Klasický pohled předpokládá, že Joseph Smith překládal (nebo\nvymýšlel) Knihu Mormonovu od 1.Nefiho (první části) až do knihy Moroni (poslední části). Určité množství badatelů a historiků však razí teorii \"Mosiášova prvenství\".\n\nKniha Mormonova je kompilací 15 menších knih z různých historických období a míst na americkém kontinentu. Tyto knihy jsou mnohdy zkrácením starších záznamů, z nichž tyto knihy čerpají. Podobně jako u Bible není tedy zcela snadné prozkoumat autenticitu textu.\n\nKritické, historické, archeologické a vědecké zkoumání textu Knihy Mormonovy naráží v dnešní době na několik problémů.\n\nZdeněk Vojtíšek, zaměřující se na nová náboženská hnutí a sekty, napsal o mormonismu a Knize Mormonově studii.\n\n"}
{"id": "347131", "url": "https://cs.wikipedia.org/wiki?curid=347131", "title": "Lidské oko", "text": "Lidské oko\n\nLidské oko je orgán zraku, párový orgán, který umožňuje člověku vidět. Oko patří k nejpohyblivějším orgánům v těle\nStruktura lidského oka se plně přizpůsobuje potřebě zaostřit paprsek světla na sítnici (latinsky \"retina\"). Všechny části oka, přes které paprsky světla procházejí, jsou průhledné, aby propustily co nejvíce dopadajícího světla. Rohovka (\"cornea\") a čočka (\"lens\") pomáhají paprsek světla spojit a zaostřit na zadní stěnu oka – sítnici. Toto světlo pak způsobuje chemické přeměny ve světločivných buňkách (tyčinky a čípky), které vysílají nervové impulsy zrakovým nervem (\"nervus opticus\") do mozku.\n\nSvětlo vstoupí přes rohovku do oblasti vyplněné komorovou vodou (\"aquaeus humor\") a dopadá zornicí (zřítelnicí, „panenkou“ - \"pupila\") na čočku. Ta se pomocí svalů duhovky (\"iris\") roztahuje a zužuje, čímž se mění její zakřivení, a tím i ohnisková vzdálenost. Tak se oko akomoduje na více či méně vzdálené předměty, aby se jejich paprsky sbíhaly přesně na sítnici, kde vytvářejí převrácený obraz.\n\nKonvenční zraková vzdálenost je vzdálenost předmětu od oka, při jehož zaostření se oko nejméně namáhá. Tato veličina se označuje \"d\". Využívá se jí při výpočtech v optice. Především by šlo o vypočítání zvětšení předmětu pozorovaného lupou, mikroskopem nebo dalekohledem. Pro zdravé lidské oko je tato vzdálenost přibližně 35-40 centimetrů.\n\nJe uložena v obličejové části lebky v očnici. V hrotu očnice vystupuje z oka zrakový nerv a vstupuje tepna přivádějící krev pro celé oko, vstupují také nervy pro svaly v oku. Nervy i tepna jsou uložené v tukové tkáni.\n\nOční koule má přibližně kulovitý tvar (nejdelší je předozadní směr – oční osa) a její stěna je rozdělena do tří vrstev: povrchová (bělima, rohovka), střední cévnatá (cévnatka, řasnaté tělísko, duhovka) a vnitřní (světločivná sítnice).\n\n\nV různých částech oka dochází k pohlcování různých vlnových délek záření. Toho se dá využít především při operacích oka, ale především to chrání oko před poškozením. Záření je pohlcováno rozkladem proteinů a jiných látek, čímž se spotřebovává energie. Větší dávky nevhodného záření způsobují slzení, zvýšení teploty a tlaku v oku, záněty apod. Při extrémní intenzitě může dojít i k nevratnému poškození oka.\n\nLidské oko je schopno vnímat pouze viditelné světlo, tj. záření o vlnové délce přibližně 400–700 nm. Na oko působí však i záření jiných vlnových délek:\n\nOnemocnění oka nebo oční vady mohou být vrozené nebo se mohou vyvinout věkem. V seznamu jsou uvedeny hlavní vady a onemocnění lidského oka. Většina z nich se však vyskytuje i u jiných vyšších obratlovců a v principu i u všech dalších živočichů se stejným typem očí.\n\n"}
{"id": "347139", "url": "https://cs.wikipedia.org/wiki?curid=347139", "title": "Omar Chajjám", "text": "Omar Chajjám\n\nGhíját ad-Dín Abú al-Fath Umar bin Ibráhím an-Nísábúrí al-Chajjám zkráceně Omar Chajjám (18. května 1048 Níšápúr – 4. prosince 1131) byl perský básník, matematik, filozof a astronom. Svými současníky byl nazýván nejvzdělanějším mužem století, králem filozofů Východu a Západu, mudrcem či nositelem Pravdy . Dnes je nejvíce znám pro svou sbírku básní \"Čtyřverší\", kterou zejména v anglosaském světě zpopularizoval Edward Fitzgerald svým volným přebásněním pod názvem \"The Rubaiyat of Omar Khayyam\" (první vydání 1859). V českojazyčném prostředí jeho dílo zpopularizovali Josef Štýbr, Jaromír Borecký, Eva Štolbová, Jan Rypka a Vilém Závada.\n\nKonkrétních a spolehlivých údajů o životě Omara Chajjáma se zachovalo jen málo. \n\nNarodil se ve městě Nišápúr, pravděpodobně v roce 1048. Některé prameny uvádějí dřívější rok narození v rozpětí 1021 až 1048. Podle jména lze usuzovat, že jeho otec byl výrobcem stanů. Omar byl nadaný mladík, který od svého učitele Nasira Mansura získal základ všestranného vzdělání. Velkým duchovním vzorem byl pro něho učenec Avicenna. Omarův zájem se soustředil především na matematiku a astronomii. Jeho spolužáky a přáteli byli Hasan bin Ali (1018 - 1092), který se později stal vezírem s titulem Nizam-ul-Mulk (Nezámolmolk) a Hasan ibn Sabbáh (1034 - 1124), budoucí zakladatel kruté a obávané sekty Asasínů. Omar Chajjám pokračoval ve studiích v Samarkandu, Balchu, Buchaře a Isfahánu. Po návratu do Níšápuru se stal učitelem a respektovaným učencem. Již v mladém věku byl autorem mnohých vědeckých pojednání z algebry, astronomie, geometrie, filozofie a historie. \n\nV roce 1074 seldžucký sultán Melik-Šáh I. mu umožnil v Isfahánu založit významnou observatoř. Chajjám zde soustředil významné astronomy své doby. Na sultánově dvoře, kde působil jeho přítel vezír Nezámolmolk, měl Omar Chajjám možnost plně se věnovat vědecké práci. Zabýval se reformou kalendáře, sestavoval astronomické tabulky a zpracovával hvězdné mapy. Poté, co sultán i vezír byli v roce 1092 zavražděni příslušníky sekty asasínů, se Chajjám přestěhoval do města Mervu, kde napsal čtyři pojednání o matematice. Poslední léta života prožil v rodném Nišápúru. Věnoval se zde hlavně filozofickým a etickým otázkám, které formuloval v pracích \"Pojednání o bytí a povinnosti\" a \"Odpověď na tři otázky\". Pro své volnomyšlenkářské názory a neortodoxní vztah k víře byl často napadán a obviňován z kacířství. Z obavy o svůj život vykonal pouť do Mekky a po návratu se vyhýbal možnosti nařčení z odpadlictví. V době smrti vzýval Boha slovy: „Ó Bože! Zajisté jsem se snažil poznati Tebe, pokud mé sily stačily; pročež mi odpusť,  neboť vědomost má o Tobě jest opravdu mou jedinou možností přiblížiti se k Tobě.“ Zemřel v pokročilém věku, pravděpodobně v roce 1131 a vedle sebe měl knihu Uzdravení od Avicenny. Je pohřben v Nišápúru, kde mu bylo vybudováno mauzoleum. \n\nOmar Chajjám se již za svého života proslavil jako učenec - filozof, matematik a astronom. Uznáván byl především v zemích Blízkého východu, zatím co v západní Evropě se stal známým až v polovině 16. století. Jeho básnická tvorba byla ve vlastní zemi opomíjena a také u něho samého poezie hrála zřejmě jen okrajovou úlohu. Objevili ji až v Americe a Evropě v průběhu 19. století. Chajjámova slavná \"Čtyřverší\" se časem zařadila mezi klasická díla světové literatury. Z jeho vědeckého díla se dochovaly pouze zlomky, stejně tak není znám přesný rozsah básnického díla. \n\nPoezie Omara Chajjáma je tvořena formou čtyřverší (\"rúbái\"), typickou formou perského epigramu. Počet jeho básní je odhadován jen přibližně od 120 až do 1200 podle různých rukopisů. Mnohá z jeho čtyřverší se přisuzují různým jeho následovníkům a napodobitelům. \n\nSvé básně psal volně v průběhu celého života, jako určitý druh filozofického podobenství. Vyjadřoval v nich svůj pohled na svět, vztah života a smrti i otázky víry. Své myšlenky halil do symboliky a dával jim dvojí smysl. Často se objevuje motiv vína jako symbolu radosti, přátelství, požitku, ale také moudrosti a božské extáze. Věnoval se i tématům sociálním, satiře, kritizoval pokrytectví a chválil skromnost proti honbě za bohatstvím a slávou. \n\nV českých zemích byly Chajjámovy verše poprvé zveřejněny v roce 1853 v časopisu Lumír, když dvě z jeho čtyřverší z němčiny přeložil Svatopluk Čech. V roce 1859 byl vydán výbor jeho poezie pod názvem \"The Rubbaiyat of Omar Khayyam\" ve volném překladu anglického básníka Edwarda FitzGeralda, který vyvolal velký ohlas a přinesl mu světovou proslulost. \n\nV popředí jeho vědeckého zájmu stály matematika a astronomie. \n\nNapsal \"Pojednání o demonstraci problémů algebry\". Navrhl v něm řešení kubických rovnic průsečíkem hyperboly s kružnicí. Definoval binomickou větu a pracoval se základním schématem kombinatoriky. Vypracoval matematickou teorii hudby. Zachovalo se jeho dílo \"Komentáře k obtížím v úvodech knihy Eukleidovy,\" kterým přispěl k rozvoji neeuklidovské geometrie. Kritizoval jeho definice těles postavené na rotaci rovinných útvarů. Ukázal alternativní přístup k teorii proporcí využívající řetězové zlomky. Zabýval se i problematikou spojitosti, tvrdil, že veličiny je možno dělit do nekonečna. Věnoval se též zlomkům a navrhl jejich násobení.\n\nV roce 1079 přispěl k vytvoření tzv. Jalalského kalendáře, jehož verze jsou dosud používány v Iránu. Podařilo se mu stanovit délku roku na 365,24219858156 dne, což byl na svou dobu velký výkon. Některé prameny rovněž uvádějí, že prosazoval heliocentrickou teorii a předvedl model pohybu Země kolem Slunce. V perském a islámském světě byly známy jeho hvězdné mapy, které se však do dnešní doby nedochovaly. Vytvořil zrcadlový teleskop a astronomické tabulky nazvané na počest Melik-Šáha jeho jménem. \n\nNa severní hemisféře na odvrácené straně Měsíce je po něm pojmenován kráter Omar Chajjám.\n\n\n"}
{"id": "347140", "url": "https://cs.wikipedia.org/wiki?curid=347140", "title": "Kangnasaurus", "text": "Kangnasaurus\n\nKangnasaurus (\"ještěr z Kangna\") byl rod ptakopánvých dinosaurů z období spodní křídy. Znalosti o tomto taxonu jsou založeny na nálezech zubů v Jižní Africe. Vzhledem k tomuto nedostatečnému materiálu je považován za \"nomen dubium\". V současnosti je klasifikován jako příslušník čeledi Dryosauridae. Typovým druhem je Kangnasaurus coetzeei, kterého roku 1915 popsal paleontolog a geolog Sidney H. Haughton. Přesnější rozměry tohoto ornitopoda jsou v současnosti neznámé.\n\n\n"}
{"id": "347145", "url": "https://cs.wikipedia.org/wiki?curid=347145", "title": "Zoltán Demján", "text": "Zoltán Demján\n\nZoltán Demján (* 20. dubna 1955 v Bratislavě) je slovenský horolezec, manažer a člen předsednictva Mezinárodní horolezecké federace. V roce 1984 se stali společně s Jozefem Psotkou prvními obyvateli tehdejšího Československa, kteří stanuli na nejvyšším vrcholu Země.\n\nVystudoval geologii na Přírodovědecké fakultě Univerzity Komenského v Bratislavě. Zdolal mnoho vrcholů v Tatrách, Alpách, Pamíru, Ťan-šanu, Patagonii či Himálaji.\n\nZ Bratislavy se se svou ženou Zuzanou přestěhovali na vesnici, do nového roubeného domu z borovicového dřeva v obci Prašník, kde oba v podkroví pracují jako psychologové manažerů. Na jeho stavbu byly použity také části z původního domu.\n\nVe filmovém dokumnetu \"Jagavá púť Lhoce Šar\" z roku 1984 byly použity záběry Zoltána Demjána a Josefa Rakoncaje, natočené 8mm kamerami při výstupu na Lhoce Šar. Mezi jinými ve snímku vystupuje i Demján.\n\n\n\n"}
{"id": "347165", "url": "https://cs.wikipedia.org/wiki?curid=347165", "title": "Račí mor", "text": "Račí mor\n\nRačí mor je plísňové onemocnění napadající raky, především pak evropské raky rodu Astacus. Způsobuje je oomyceta hnileček račí, \"Aphanomyces astaci\". \n\nNemoc pochází ze Severní Ameriky, v průběhu 19. století se pravděpodobně s balastní vodou z lodní dopravy a následně se zavlečenými druhy amerických raků objevila v Evropě a zde se začala rychle šířit. Na přelomu 19. a 20. století způsobila v Evropě vyhynutí značné části do té doby velmi početných račích populací a i v současnosti patří k velmi významným negativním faktorům ovlivňujícím výskyt původních raků.\n\nJako přenašeči u ní figurují především zavlečené severoamerické druhy raků z čeledi Cambaridae.\n\nNemoc byla původně omezena na severoamerický kontinent, v polovině 19. století se ale objevila v Evropě a zde se začala rychle šířit. V řadě evropských zemí, včetně České republiky, způsobila obrovskou decimaci domácích raků rodu \"Astacus\" a \"Austropotamobius\", neboť ti jsou vůči ní velice citliví. Situaci ještě zhoršuje šíření do Evropy zavlečených amerických druhů raků, kteří jsou vůči původci imunní a působí tedy jako jeho přenašeči.\n\nDo českých zemí pronikla nemoc někdy v průběhu 19. století, patrně přenesená rybami, a někdy na počátku 20. století doslova zmasakrovala domácí druhy raků (rak říční, rak kamenáč), které přivedla na pokraj vyhynutí. V současné době tvoří původní druhy pouze zlomek české račí populace, kterou ovládly zavlečení rak signální a rak pruhovaný, vyznačující se větší rozmnožovací schopností a vysokou odolností k račímu moru, jehož jsou bezpříznakoví přenašeči. Obětí račího moru se stává i rak bahenní, zavlečený k nám z východní Evropy.\n\nNa podzim 2011 byl račí mor potvrzen na Litavce na Příbramsku, kde začal decimovat zdejší populaci raků.\n\nPlíseň parazituje jen na racích. Zatímco severoameričtí raci z čeledí Astacidae a Cambaridae jsou vůči nemoci imunní, u evropských raků z čeledi Astacidae, východoasijských raků z čeledi Cambaridae a všech raků z čeledi Parastacidae propuká račí mor plnou silou. Napadá jejich nervovou soustavu, paralyzuje je, případně způsobuje křeče, při kterých si až ulamují končetiny. Umírající potácející se jedince lze snadno nalézt i ve dne (normálně je rak noční živočich a ve dne je zalezlý). Nemoc je takřka stoprocentně smrtelná. \n\nK přenosu dochází ve vodě a bahně – spory se šíří ze svlečeného krunýře či mrtvého raka, celé roky mohou přežívat v klidovém stádiu v bahně. Spory a choroba jsou diagnostikovány analýzou DNA, která se u nás provádí pouze v Praze.\n\n\n"}
{"id": "347171", "url": "https://cs.wikipedia.org/wiki?curid=347171", "title": "Algoritmus k-nejbližších sousedů", "text": "Algoritmus k-nejbližších sousedů\n\nAlgoritmus k-nejbližších sousedů (neboli k-NN) je algoritmus strojového učení pro rozpoznávání vzorů. \n\nJde o metodu pro učení s učitelem, kdy se klasifikují prvky reprezentované vícedimenzionálními vektory do dvou nebo více tříd. Ve fázi učení se předzpracuje trénovací množina tak, aby všechny příznaky měly střední hodnotu 0 a rozptyl 1 - toto umístí každý prvek trénovací množiny do některého místa v N-rozměrném prostoru. Ve fázi klasifikace umístím dotazovaný prvek do téhož prostoru a najdu \"k\" nejbližších sousedů. Objekt je pak klasifikován do té třídy, kam patří většina z těchto nejbližších sousedů.\n\nPokud je k=1, jde o speciální zjednodušený případ, metodu nejbližšího souseda.\n\nPro hledání nejbližšího souseda v množině lze použít různé metriky. Nejobvyklejší je euklidovská metrika nebo Hammingova metrika.\n\n"}
{"id": "347172", "url": "https://cs.wikipedia.org/wiki?curid=347172", "title": "Galičica", "text": "Galičica\n\nGaličica je pohoří na jihozápadě Severní Makedonie mezi Ochridským jezerem a Prespanským jezerem. Pohoří se táhne v severojižním směru. Nejvyšším vrcholem je hora Magaro (2255 m n. m.).\n\nNa jihu na hranicích s Albánií přechází v pohoří Mali i Thatë. Pohoří je tvořeno převážně vápencem a nachází se pod ním krasový systém, kterým protéká voda z Prespanského jezera do Ochridského jezera. Roku 1958 zde byl vyhlášen národní park o rozloze 22 750 ha, nachází se zde mimo jiné řada endemitických rostlinných druhů. Celé pohoří se nachází v přeshraniční ochridsko-prespanské biosférické rezervaci, západní svahy pohoří svažující se k Ochridskému jezeru jsou zároveň součástí lokality světového dědictví UNESCO „Přírodní a kulturní dědictví ochridského regionu“. \n\nBěhem první světové války v letech 1916–1918 pohořím probíhala fronta.\n"}
{"id": "347174", "url": "https://cs.wikipedia.org/wiki?curid=347174", "title": "Eugène Mittelhauser", "text": "Eugène Mittelhauser\n\nEugène Desiré Antoine Mittelhauser (7. srpen 1873 Tourcoing, Francie – 19. prosinec 1949 Paříž, Francie) byl francouzský generál, zástupce velitele a později velitel Francouzské vojenské mise v Československu, náčelník československého Hlavního štábu branné moci v letech 1921 až 1925.\n\nNarodil se do rodiny obchodníka Valentina Augusta Mittelhaussera a jeho ženy Hortense Josephiny Dehoorneové. Po studiích na lyceu v Lille nastoupil na École spéciale militaire de Saint Cyr. Po absolutoriu šel dobrovolně jako velitel čety k 4. pluku alžírských střelců, s nímž se od října 1894 účastnil vojenských operací v Tunisku proti místním kmenům. Po pětileté službě, která byla započítána jako válečná, byl vyslán na studia na École supérieure de guerre. Po jejím absolvování byl v hodnosti kapitána převelen v lednu 1902 ke štábu Alžírské divize. V jejím rámci podstoupil praxi u vyšších štábů a u všech zbraní. Od srpna 1903 vykonával praxi u velitelství 3. armádního sboru, načež se po roce vrátil do Afriky. Zde velel rotě opět u 4. pluku alžírských střelců, poté se stal operačním důstojníkem u štábu Alžírské divize a nakonec přednostou oddělení štábu 19. armádního sboru. V těchto funkcích se podílel na bojích v Maroku, na pohoří Atlas a na severní Sahaře. V létě 1910 byl vyslán jako člen Francouzské vojenské mise v Mexiku do této země, aby zde cvičil mexické vojáky pro boj s nepravidelnou armádou. Po návratu do Francie byl povýšen na velitele praporu a získal funkci konceptního důstojníka na ministerstvu války. V červnu 1913 se stal velitelem 3. praporu 3. pluku alžírských střelců, nasazeným v Maroku.\n\nS plukem cestoval do Francie, kde po vypuknutí první světové války bojoval na frontě s Německem. Zde byl dvakrát raněn. V květnu 1915 byl povýšen na podplukovníka a byl převelen jako velitel k 60. pěšímu pluku. V září 1915 byl v Champagne těžce raněn a musel se půl roku zotavovat. Po návratu k vojsku v březnu 1916 se stal zástupcem přednosty osobního oddělení generálního štábu. V květnu 1917 byl povýšen na plukovníka, následující měsíc se stal velitelem 1. marocké brigády. S brigádou bojoval u Verdunu (listopad 1917) a v Hangardském lese (duben 1918). V dubnu 1918 byl jmenován velitelem 36. pěší divize a získal hodnost brigádního generála. Po uzavření příměří s Německem v listopadu 1918 převzal velení 20. pěší brigády. Následně přijal nabídku účastnit se Francouzské vojenské mise v Československu, kde se stal zástupcem velitele mise generála Pellého. Po vypuknutí československo-maďarské války byl jmenován velitelem československé Západní armádní skupiny působící na západním a středním Slovensku, přičemž mu byla propůjčena hodnost generála IV. hodnostní třídy. Po porážce Maďarů a jejich stažení za demarkační linii byl v říjnu 1919 jmenován velitelem Zemského vojenského velitelství pro Slovensko. Dne 1. ledna 1921 nahradil generála Pellého v čele mise a také ve funkci náčelníka Hlavního štábu branné moci, kterým zůstal až do konce mise v prosinci 1925. \n\nZa úspěšné splnění mise byl povýšen na divizního generála a převzal velení nad 29. pěší divizí. Od března 1928 velel 18. vojenské oblasti, od ledna 1929 pak 20. vojenské oblasti. V září 1931 se stal členem Vrchní válečné rady, byl zde zástupcem viceprezidenta. Po vstupu Francie do druhé světové války v září 1939 měl být vyslán v čele vojenské mise do Polska, po jeho porážce však byla mise zrušena. V listopadu 1939 sloužil u hlavního velitelství teritoriálních jednotek, v lednu 1940 byl přiřazen do štábu ministerstva války a v květnu 1940 se pak stal vrchním velitelem operační oblasti východního Středomoří, kde spravoval území francouzské Sýrie a Libanonu. Po kapitulaci Francie a vytvoření vichistického režimu rezignoval v polovině července 1940 na svou funkci a odešel do výslužby. Zemřel v Paříži 19. prosince 1949.\n\n\n\n"}
{"id": "347177", "url": "https://cs.wikipedia.org/wiki?curid=347177", "title": "Nammu", "text": "Nammu\n\nPodle sumerské mytologie je Nammu (podle jiných zdrojů \"Namma\") sumerskou bohyní - stvořitelkou. Podle teorie, která přiznává původ babylonského mýtu o stvoření světa Enúma eliš sumerským mýtům, Nammu je sumerskou bohyní prvotního slaného vodstva, jenž porodila Ana (nebesa), Ki (zemi) a první bohy. Byla pravděpodobně první personifikací struktury, kterou Babyloňané později nazývali Tiamat, Řekové Cetus a reprezentovala Abzu, sladkovodní oceán (z 'čerstvé vody'). Sumeřané věřili, že se tento oceán nachází pod zemským povrchem, považovali ho za zdroj vody nutné k životu a plodnosti země s téměř žádnými dešti. Byla doprovázena sedmi nižšími bohyněmi.\n\nNammu porodila Anovi syna, Enkiho. Ona a Enki vytvořili lidstvo jako služebnictvo bohům. Namma zformovala tvar z hlíny a darovala mu život - tak vzniklo lidstvo.\n\n\n"}
{"id": "347178", "url": "https://cs.wikipedia.org/wiki?curid=347178", "title": "Agra", "text": "Agra\n\nSlovo Agra může znamenat:\n"}
{"id": "347184", "url": "https://cs.wikipedia.org/wiki?curid=347184", "title": "Rob Barel", "text": "Rob Barel\n\nRob Barel (*23. prosince 1957, Amsterdam) je holandský triatlonista, magistr biologie a bývalý špičkový plavec. Je trojnásobným mistrem Evropy v krátkém triatlonu. V roce 1994 se stal historicky prvním ITU mistrem světa v dlouhém triatlonu. V premiérovém Olympijském závodě v Sydney 2000 skončil na 43. místě.\n"}
{"id": "347185", "url": "https://cs.wikipedia.org/wiki?curid=347185", "title": "Oldřich Kovář", "text": "Oldřich Kovář\n\nOldřich Kovář, \"křtěný\" Oldřich Václav (21. února 1907 v Praze – 5. dubna 1967 v Praze) byl český zpěvák a operní pěvec-tenorista, od roku 1938 dlouholetý sólista Opery Národního divadla v Praze.\n\nByl vyučený sazeč a v této profesi začínal jakožto amatérský zpěvák v pěveckém sboru. Soukromě se vzdělával v operním zpěvu. Od roku 1931 působil v původní šestičlenné sestavě původně trampské skupiny Settleři, se kterými vystupoval v operetách v různých pražských hudebních divadlech a také ve filmu. Na popud Václava Talicha v roce 1938 odešel do Národního divadla a svého působení v oblasti populární hudby zanechal zcela.\n\nOplýval velmi měkkým a vřelým hlasem, který našel své uplatnění nejen jako oblíbený představitel Vaška ve Smetanově opeře \"Prodaná nevěsta\" (což byla jeho celoživotní operní role), ale i při interpretaci populárních písní ve filmu a v rozhlase jakož i v populární hudební vokální skupině Settleři.\n\n"}
{"id": "347189", "url": "https://cs.wikipedia.org/wiki?curid=347189", "title": "Cimbuří", "text": "Cimbuří\n\nCimbuří je ozubené zakončení vrcholu hradby. Jeho účelem je umožnit obráncům hradeb relativně bezpečný boj (zuby jim umožňují lépe se krýt před palbou obléhatelů). Tento typ hradeb znali již starověcí Řekové a Římané, používán byl tisíce let. Zhruba na konci 14. století se cimbuří začíná modifikovat směrem k zužování proluk a rozšiřování zubů, kterýžto vývoj byl završen přeměnou proluk ve střílny a zánikem cimbuří jakožto používaného obranného prvku, i nadále se však objevovalo (či přetrvávalo) jako estetický prvek.\n\nJak píše vídeňský lingvista, slavista Stefan Michael Newerkla, je první český doklad tohoto slova staročeské \"cibořie\" (později \"cimbořie\", \"cimbuřie\") v původním významu ‘epistyl, architráv, baldachýn’. Vzhledem k tomu, že dané výpůjčce odpovídá hlásková podoba a význam středohornoněmeckého \"zibōrje\" ‘zdobená stříška na čtyřech podpěrách, baldachýn; schránka na hostie’ z latinského \"cibōrium\" ‘baldachýn nad oltářem; schránka na hostie’ ze starořeckého \"κιβώριον\" ‘oplodí egyptského bobu’, můžeme vyloučit převzetí ze středohornoněmeckého \"burczinne\" ‘zubovité zakončení hradních věží ap.’. Také další vývoj českého lexému ukazuje, že není třeba vycházet ani z hláskového ani ze sémantického pozdějšího smíšení s středohornoněmeckým \"burczinne\" popř. německým \"Burgzinne\".\n"}
{"id": "347191", "url": "https://cs.wikipedia.org/wiki?curid=347191", "title": "Miloš Marten", "text": "Miloš Marten\n\nMiloš Marten (4. února 1883 Brno – 23. července 1917 Přepeře u Turnova), vlastním jménem Miloš Šebesta, vystupoval též pod pseudonymem Leon Brauner, Pavel Orsey a Ivan Skála, byl český spisovatel katolicko-symbolistického zaměření, esejista, literární a výtvarný kritik a překladatel z francouzštiny a angličtiny.\n\nNarodil se v kultivovaném měšťanském prostředí, otec byl právníkem, Miloš byl nejmladší ze šesti dětí. Od roku 1893 studoval na českém gymnáziu v Brně. Ze zdravotních důvodů (kloubní revmatismus) opustil ve školním roce 1899–1900 školu a pokračoval v soukromých studiích. Odmaturoval v roce 1901 na Akademickém gymnáziu v Praze. Pokračoval ve studiu na právnické fakultě Univerzity Karlovy v Praze, v roce 1906 získal titul JUDr.\n\nOd roku 1902 byl důvěrným přítelem malířky Zdenky Braunerové, která podstatně ovlivnila jeho kulturní orientaci a uvedla jej do českých i francouzských kulturních kruhů. Od roku 1905 též ilustrovala a graficky upravovala jeho knihy.\n\nV letech 1907 a 1908 strávil několik měsíců ve Francii, kde se seznámil se spisovatelem Élémirem Bourgesem, Émilem Bernardem a básníkem Paulem Claudelem. Paul Claudel byl v letech 1909–1911 francouzským konzulem v Praze a byl svědkem na Martenově svatbě. V roce 1912 se oženil s Annou (Aťou) Kopalovou, dcerou továrníka z Přepeř u Turnova, s kterou ho v předchozím roce seznámila Zdenka Braunerová. Anna (po ovdovění provdaná Klecandová) byla později překladatelkou a publicistkou. V letech 1912–1914 byl Marten konceptním úředníkem na pražském magistrátu.\nV únoru 1915 byl odveden k 88. pluku a v červnu odvelen do města Szolnok v Uhrách a dále na ruskou frontu, kde byl zraněn. Po dovolené v Praze se v roce 1916 vrátil na frontu. Byl poslán zpět na vyšetření do posádkové nemocnice v Praze. Zemřel za rekonvalescenčního pobytu v Přepeřích.\n\nOd svých sedmnácti let přispíval do časopisu Moderní revue. Později otiskuje své kritiky a eseje v celé řadě časopisů a sborníků. Věnoval se především tvorbě svých českých současníků, ze starších autorů pak zejména Karlu Hynku Máchovi. Jeho beletristické dílo je poplatné dobovým vzorům (Jules Barbey d'Aurevilly, Joris Karl Huysmans, Oscar Wilde, Jiří Karásek ze Lvovic).\n\nPosmrtně:\n\nPosmrtně vydána řada prací většinou jako bibliofilie. Například v letech 1922–1929 vydal Josef Portman v Litomyšli:\n\n\n\n\n\n\n"}
{"id": "347192", "url": "https://cs.wikipedia.org/wiki?curid=347192", "title": "Helmut Deutsch", "text": "Helmut Deutsch\n\nHelmut Deutsch (* 1963 Saarlouis) je německý varhaník.\n\nStudoval interpretaci u varhaníků: Paul Schneider, Andreas Rothkopf (Saarbrücken), Zsigmond Szathmáry (Freiburg) a Xavier Darasse (Toulouse). Po vítězství v Mezinárodní varhanní soutěži Ference Liszta v Budapešti začal koncertovat po celém světě. Je profesorem na Vysoké hudební školy v německém Freiburgu, hostujícím pedagogem Královské akademie hudby v Londýně a vyučuje na mistrovských kurzech. Natáčí varhanní hudbu pro televize i nahrávací společnosti. Je autorem mnoha transkripcí orchestrální a klavírní hudby pro varhany, zasedá také v porotách varhanních soutěží (mj. Mezinárodní interpretační soutěž Brno).\n\n\n\n"}
{"id": "347194", "url": "https://cs.wikipedia.org/wiki?curid=347194", "title": "Senátní obvod č. 15 – Pelhřimov", "text": "Senátní obvod č. 15 – Pelhřimov\n\nSenátní obvod č. 15 – Pelhřimov je dle zákona č. 247/1995 Sb. tvořen okresem Pelhřimov a ústřední částí okresu Jindřichova Hradec, na západě ohraničenou obcemi Novosedly nad Nežárkou, Stříbřec, Chlum u Třeboně, Hamr, Suchdol nad Lužnicí a na východě obcemi Volfířov, Český Rudolec a Nová Bystřice. Nachází se v Jihočeském kraji a na Vysočině. Jedná se o převážně venkovský, neurbanizovaný obvod, jenž rozlohou patří k největším v republice.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejnižší volební účast.\nObce územního členění daného obvodu jsou seřazeny abecedně (4 na řádek), Města jsou uvedena tučně.\n\nArneštovice\n– Bácovice\n– Bednárec\n– Bednáreček\n\nBělá\n– Blažejov\n– Bohdalín\n– Bořetice\n\nBořetín\n– Bořetín\n– Božejov\n– Bratřice\n\nBřezina\n– Budíkov\n– Buřenice\n– Bystrá\n\nCetoraz\n– Čáslavsko\n– Častrov\n– Čejov\n\nČelistná\n– Černov\n– Černovice\n– Červená Řečice\n\nČeské Velenice\n– Český Rudolec\n– Číměř\n– Čížkov\n\nČlunek\n– Dehtáře\n– Deštná\n– Dívčí Kopy\n\nDobrá Voda\n– Dobrá Voda u Pacova\n– Dolní Pěna\n– Dolní Žďár\n\nDoňov\n– Drunče\n– Dubovice\n– Důl\n\nDvory nad Lužnicí\n– Eš\n– Hadravova Rosička\n– Halámky\n\nHamr\n– Hatín\n– Heřmaneč\n– Hojanovice\n\nHojovice\n– Horní Cerekev\n– Horní Meziříčko\n– Horní Němčice\n\nHorní Pěna\n– Horní Radouň\n– Horní Rápotice\n– Horní Skrýchov\n\nHorní Ves\n– Hořepník\n– Hořice\n– Hospříz\n\nHumpolec\n– Chlum u Třeboně\n– Chýstovice\n– Chyšná\n\nJankov\n– Jarošov nad Nežárkou\n– Ježov\n– Jilem\n\nJindřichův Hradec\n– Jiřice\n– Kačlehy\n– Kaliště\n\nKámen\n– Kamenice nad Lipou\n– Kamenný Malíkov\n– Kardašova Řečice\n\nKejžlice\n– Koberovice\n– Kojčice\n– Komorovice\n\nKostelní Radouň\n– Košetice\n– Krasíkovice\n– Křeč\n\nKřelovice\n– Křešín\n– Kunžak\n– Lásenice\n\nLeskovice\n– Lesná\n– Lhota-Vlasenice\n– Libkova Voda\n\nLidmaň\n– Litohošť\n– Lodhéřov\n– Lukavec\n\nMartinice u Onšova\n– Mezilesí\n– Mezná\n– Mladé Bříště\n\nMnich\n– Moraveč\n– Mysletín\n– Nová Buková\n\nNová Bystřice\n– Nová Cerekev\n– Nová Olešná\n– Nová Včelnice\n\nNová Ves nad Lužnicí\n– Novosedly nad Nežárkou\n– Nový Rychnov\n– Obrataň\n\nOkrouhlá Radouň\n– Olešná\n– Ondřejov\n– Onšov\n\nPacov\n– Pavlov\n– Pelhřimov\n– Pístina\n\nPíšť\n– Plavsko\n– Pleše\n– Pluhův Žďár\n\nPočátky\n– Polesí\n– Polště\n– Popelín\n\nPošná\n– Proseč\n– Proseč pod Křemešníkem\n– Příbraz\n\nPutimov\n– Rapšach\n– Ratiboř\n– Rodinov\n\nRodvínov\n– Roseč\n– Rosička\n– Rovná\n\nRynárec\n– Řečice\n– Salačova Lhota\n– Samšín\n\nSedlice\n– Senožaty\n– Staňkov\n– Staré Bříště\n\nStojčín\n– Stráž nad Nežárkou\n– Strmilov\n– Stříbřec\n\nStřítež\n– Střítež pod Křemešníkem\n– Střížovice\n– Studená\n\nSuchdol nad Lužnicí\n– Svépravice\n– Světce\n– Syrov\n\nTěchobuz\n– Těmice\n– Újezdec\n– Ústrašín\n\nÚtěchovice\n– Útěchovice pod Stražištěm\n– Útěchovičky\n– Včelnička\n\nVelká Chyška\n– Velký Ratmírov\n– Velký Rybník\n– Veselá\n\nVěžná\n– Vícemil\n– Višňová\n– Vlčetínec\n\nVojslavice\n– Vokov\n– Volfířov\n– Vydří\n\nVyklantice\n– Vyskytná\n– Vysoká Lhota\n– Vystrkov\n\nZáhoří\n– Zahrádky\n– Zachotín\n– Zajíčkov\n\nZhořec\n– Zlátenka\n– Žďár\n– Želiv\n\nŽirov\n– Žirovnice\n\n"}
{"id": "347195", "url": "https://cs.wikipedia.org/wiki?curid=347195", "title": "Martin Sander", "text": "Martin Sander\n\nMartin Sander (* 1963 v Berlíně) je německý varhaník.\n\nStudoval u Ulricha Bremstellera v Hannoveru a na mnoha mistrovských kurzech. Je profesorem na Vysoké hudební škole v Heidelbergu, natáčí varhanní hudbu pro televize i nahrávací společnosti. Zasedá také v porotách varhanních soutěží (mj. na Pražském jaru a na Mezinárodní varhanní soutěži v Opavě v roce 2006).\n\n\n"}
{"id": "347201", "url": "https://cs.wikipedia.org/wiki?curid=347201", "title": "Bauerova vila", "text": "Bauerova vila\n\nBauerova vila je kubistická vila, kterou si v obci Libodřice poblíž Kolína, nechal v letech 1912–1914 vystavět velkostatkář Adolf Bauer. Autorem vily je významný český architekt Josef Gočár, který ve stejné době navrhoval také lázeňský dům v Bohdanči nebo dům U Černé Matky Boží v Praze. Vila je unikátní tím, že je jedinou kubistickou vilou na českém venkově. V letech 2005–2007 byla vila nákladně rekonstruována (cena samotné opravy je přibližně 25 mil. Kč) a nyní je v ní umístěno muzeum a galerie kubistického designu.\n\nVila byla vystavěna v letech 1912–1914. Adolf Bauer ve vile, umístěné v bezprostředním sousedství Libodřického velkostatku, pobýval až do roku 1929, kdy zemřel na cukrovku. Manželka Emílie se později znovu provdala a s dcerami Hanou a Věrou se odstěhovaly do Prahy. Vilu dále spravoval Antonín Illmann. Za protektorátu byla Bauerova vila jako židovský majetek zabavena a Bauerova rodina zahynula během holocaustu. Dům se roku 1941 dostal pod německou hospodářskou správu, usadil se zde říšský občan Augustin Juppe, který ji spravoval až do konce války, kdy byl zatčen. Od roku 1945 vila připadla obci a byla sídlem její správy. Později tu sídlila například knihovna či kadeřnictví.\n\nV roce 1987 byla Bauerova vila prohlášena za kulturní památku, obec však neměla na její rekonstrukci prostředky a proto ji v roce 2002 prodala \"Nadaci českého kubismu\", jež v letech 2005–2007 provedla, podle projektu Ing. arch. Michala Sborwitze, rekonstrukci vily. Oříškem bylo například vytvoření replik keramických obkladů koupelny, kterou se podařilo uvést do původního stavu. Rekonstruovaná vila byla v roce 2008 otevřena veřejnosti jako muzeum Josefa Gočára a galerie kubistického designu. Dochované části interiéru doplňuje kubistický nábytek, porcelán či sochy Otty Gutfreunda.\n\nČelní straně budovy dominuje trojice polygonálních rizalitů, nápadná jsou také dekorativní hvězdicová orámování oken. Vnitřnímu prostoru dominuje prostorná reprezentativní centrální schodišťová hala ve střední části objektu, která je inspirována anglickou vilovou architekturou. Interiér doplňují kubistické detaily. V budově se dochovaly části původního vnitřního zařízení (krb, schodiště, dřevěná vestavěná skříň, knihovna, koupelna, kotel ústředního topení a prádelna), většina vybavení však byla ztracena, přičemž není známa žádná fotografie vzhledu původních interiérů.\n\n\n"}
{"id": "347206", "url": "https://cs.wikipedia.org/wiki?curid=347206", "title": "Hledání ztraceného času", "text": "Hledání ztraceného času\n\nHledání ztraceného času (: \"À la recherche du temps perdu\") je sedmidílný román a nejvýznamnější dílo francouzského spisovatele Marcela Prousta (1871-1922). Za druhý díl obdržel Proust v roce 1919 Goncourtovu cenu. Za definitivně dokončené se považují pouze první čtyři svazky, u kterých autor stihl před svou smrtí zapracovat všechny korektury. Román, který vznikal od roku 1908 a s přestávkami byl upravován až do Proustovy smrti v roce 1922, podává podrobný obraz vyšší francouzské společnosti na přelomu 19. a 20. století.\n\nRomán je rozdělen do sedmi dílů, z nichž tři byly vydány až po autorově smrti:\n\n\nNěkteré myšlenky i pasáže, které obsahuje \"Hledání ztraceného času\", se vyskytují již v raných Proustových dílech, např. ve sbírce drobných prací \"Les Plaisirs et les Jours\",\n\nkterou vydal vlastním nákladem v roce 1896, románu \"Jean Santeuil\" (ten byl objeven až po autorově smrti a vydán roku 1952) a sbírce esejů \"Contre Saint-Beuve\" (1954).\nSamotné dílo začalo vznikat v letech 1908/1909 a poté byly jednotlivé části upravovány a doplňovány až do roku 1922, kdy Proust zemřel. Román sám byl psán na přeskáčku, takže poslední část posledního dílu byla napsána hned po dokončení první kapitoly prvního dílu\na také další části byly mnohokrát autorem přesouvány, doplňovány, kráceny, upravovány nebo spojovány.\n\nNa konci roku 1912 zaslal Proust rukopis prvního dílu vydavatelství \"Nouvelle Revue Francaise\", které vedl v té době André Gide, byl však odmítnut. Obdobně záporně dopadl i u dalších dvou nakladatelů. V roce 1913 proto knihu vydal vlastním nákladem. Po osmi týdnech od vydání obdržel dopis Andrého Gida, ve kterém se Proustovi omluvil za odmítnutí rukopisu. Další díly vyšly až po první světové válce. V roce 1918 byl vydán druhý díl \"Ve stínu kvetoucích dívek\", za který byl Proust v následujícím roce oceněn Goncourtovou cenou. V letech 1920–1922 vycházejí jednotlivé části 3. a 4. dílu. Krátce po vydání druhé části \"Sodomy a Gomory\" Marcel Proust umírá a editorem jeho díla se stává bratr Robert Proust.\n\nPoslední části byly publikovány podle rukopisu, který zůstal ve stavu náčrtu. Proto se také v jejich vydání objevuje několik málo nejasností a rozporů s událostmi popisovanými v předchozích dílech, neboť autor neustále kolísal mezi různými verzemi ve vývoji děje.\n\n\n\"Hledání ztraceného času\" obsahuje autobiografické prvky, a proto některé postavy mají své reálné vzory – významné společenské osobnosti té doby, se kterými se Proust znal osobně. Pro postavu Charlese Swanna, který je hlavní postavou části prvního dílu, byl inspirací významný burzovní makléř Charles Haas (1833–1902). Básník Robert hrabě de Montesquiou (1855–1921) má některé rysy postavy barona de Charlus. Spisovatel Bergotte zase připomíná romanopisce Anatola France. Jiné postavy mají více reálných předobrazů. Vypravěčův přítel Robert de Saint-Loup má rysy Proustových přátel z vysoké aristokracie – Bertranda de Fénelona a vévody d'Albuféry. Oriana vévodkyně de Guermantes má některé vlastnosti jednak Geneviève Halévy (1849–1926), vdovy po hudebním skladateli Georgeovi Bizetovi a rovněž aristrokratky Élisabeth de Riquet de Caraman-Chimay (1860–1952). Ovšem mnohé postavy mají vlastnosti i samotného Marcela Prousta. Ať už je to žárlivost Charlese Swanna, homosexualita barona de Charlus nebo záliba v citování antických božstev vypravěčova židovského přítele Blocha. Pochopitelně nejvíce Proustových vlastností získala samotná postava vypravěče.\n\nRomán je vyprávěn v ich-formě, vypravěčem, který je příslušníkem pařížské buržoazie. Hlavní děj románu se odehrává ve Francii na přelomu 19. a 20. století.\n\"Hledání ztraceného času\" začíná vzpomínkou na dětství strávené ve venkovském městečku Combray, kam vypravěčovi rodiče jezdili na léto k příbuzným. Zde poznává milovníka umění Charlese Swanna a jeho manželku Odettu, bývalou kurtizánu a místní šlechtickou rodinu Guermantes, kteří budou v jeho pozdějším životě hrát významné role. Druhá část se odehrává o několik let dříve, před tím, než se vypravěč narodil, a popisuje setkání Swanna s Odettou a jeho city k ní. Tuto část je možné pojímat i jako samostatné dílo bez vztahu k ostatním částem románového cyklu, neboť není vyprávěno v ich-formě a vypravěč se v něm nevyskytuje. Ve třetí, nejkratší části touží vypravěč po cestování.\n\nNávštěva divadla u vypravěče vzbudí zájem o umění a chce se stát spisovatelem. Ovšem jeho špatný zdravotní stav i jeho lenost mu zabrání vytvořit literární dílo. Poté je představen Swannovým a seznámí se s jejich dcerou Gilbertou.\n\nVe druhé části navštíví vypravěč se svou babičkou v létě přímořské letovisko Balbec, kde pozná skupinu mladých dívek. Do jedné z nich jménem Albertina se zamiluje. Spřátelí se rovněž s Robertem markýzem de Saint-Loup, který je příbuzný s rodinou Guermantes, takže se již zde necítí tak osamělý.\n\nVypravěčova rodina se přestěhuje do mondénní pařížské čtvrti Saint-Germain a vypravěč se dostává do kruhů vyšší pařížské aristokracie. Je pozván na návštěvu salónu ke kněžně de Guermantes. Zde fascinovaně pozoruje účastníky. V románu se objevují ozvuky Dreyfusovy aféry, ale vypravěč si od ní udržuje odstup. Vypravěčova babička prodělá záchvat mrtvice a posléze umírá. Vypravěč jde navštívit barona de Charlus, ten se s ním však pohádá.\n\nHlavní postavou tohoto dílu je baron de Charlus, o němž vypravěč na počátku knihy zjistí, že je homosexuál.\n\nPo různých milostných aférách se Albertina stane vypravěčovou milenkou a nastěhuje se do jeho bytu. Ovšem jejich vztah je poznamenán vypravěčovou žárlivostí. Vývoj svých pocitů popisuje do nejmenších podrobností.\nNa samém závěru od něj Albertina uteče.\n\nDěj plynule navazuje na předchozí díl. Vypravěč se snaží všemi možnými způsoby přesvědčit Albertinu, aby se k němu vrátila. Albertina se nakonec zabije při pádu z koně. Později se vypravěč doví, že byla rozhodnutá se k němu zase vrátit.\n\nDlouho po válce se vypravěč rozhodne naposledy navštívit společenský salón. Je už starý a nemocný a vidí, že osoby i prostředí, které kdysi dobře znal, se tak moc změnily, že je už sotva poznává. Navíc zjišťuje, že se společnost proměnila a nyní už se nehledí na to, kdo dříve něco znamenal a kdo ne. Členové rodiny Guermantes jsou zapomenuti a dříve odmítaní zbohatlíci jsou nyní ve středu společenského zájmu. Vypravěč konstatuje, že minulost je zachována už jen v jeho mysli.\n\nUvědomuje si na konci svého života, že kvůli svým milostným avantýrám a kontaktům s bezvýznamnými lidmi neměl nikdy čas a sílu napsat dílo, které měl v plánu. Teď vidí, že má poslední možnost napsat román vzpomínek, které jinak s jeho smrtí definitivně zmizí. A tak román končí tím, že se jej vypravěč rozhodne napsat. „\"Ztracený čas\"“ tak může znamenat nejen dobu, kterou vypravěč promarnil, ale také vzpomínky, které budou nenávratně ztraceny, pokud se nezachovají v paměti nebo v uměleckém díle.\n\n\"Hledání ztraceného času\" je především román složený ze vzpomínek, které se za sebou řadí ve zdánlivě nahodilých asociacích. V úvodní části románového cyklu je to koláček (madlenka), který byl vypravěčovi v dětství servírován v neděli a jehož chuť v jeho mysli opětovně vyvolá vzpomínky na jeho dětské zážitky se všemi obrazy, zvuky, chutěmi i vůněmi a od níž se odvíjí následné vyprávění.\n\nVzpomínky jsou řazeny zdánlivě volně a nahodile, takže dílo připomíná rozsáhlý labyrint, ve kterém se osoby i témata opakovaně vynořují a zase ztrácejí a čtenář se musí orientovat v množství postav v různých časových liniích. Právě prolínání různých období je velmi složité. Samotná událost popisovaná v knize mnohdy zabírá jen velmi krátký časový úsek, ve kterém však vypravěč vzpomíná na mnoho dalších období tak, jak mu přicházejí na mysl, takže v myšlenkách vybíhá z jednoho bodu do různých údobí svého života, ale třeba i do budoucnosti. Navíc by měl být čtenář alespoň letmo obeznámen s dobovými reáliemi, jako byla Dreyfusova aféra nebo Panamský skandál.\n\nProustovo dílo je rovněž známé svými velmi dlouhými větami, plnými vsuvek a vedlejších vět, ve kterých autor rozvíjí hlavní a vedlejší motivy, s množstvím narážek a metafor, takže je nutné číst s velkou obezřetností. Např. jeho úvaha nad údělem homosexuálů je obsažena ve větě, která zabírá v českém překladu přes dvě strany.\n\nRovněž jeho opakované návraty ke stejným situacím, ovšem z odlišných úhlů pohledu, vyžadují od čtenáře značnou pozornost. Velkou péči věnuje Proust též popisům. Na několika stranách může popisovat osobu, její vzhled, držení těla nebo oděv, stejně jako krajinu a přírodu, což připomíná až básně v próze. Tyto popisy předkládá čtenáři, aby svým vlastním pozorováním odhaloval krásu i v nejběžnějším životě.\n\nCelý román byl do češtiny poprvé přeložen již v letech 1927–1930 zásluhou překladatele Jaroslava Zaorálka, se kterým spolupracovali Jaroslava Vobrubová-Koutecká (část 1. dílu), Miroslav Jirda (3. díl) a Bohumil Mathesius (část 4. dílu). Náročného úkolu se zhostilo vydavatelství Odeon Jana Fromka a během několika málo let se postupně objevily všechny díly:\n\nV roce 1964 přeložil Josef Heyduk pouze 2. část 1. dílu \"Swannova láska\". Druhý kompletní překlad vyšel v letech 1979–1988. Podíleli se na něm dva překladatelé: Prokop Voskovec přeložil 1. a 2. díl a po jeho smrti zbývající části dokončil Jiří Pechar. Šestý a sedmý díl vyšel společně v jednom svazku. Také tuto řadu vydalo nakladatelství Odeon, ovšem už jako národní podnik:\nTím, že se na překladu podíleli dva autoři, vyskytují se v románu občas dvě označení pro stejnou věc. Např. Proustův koláček je v 1. díle nazýván \"madlenkou\", ale v posledním díle je to \"piškotový koláček\".\n\nV roce 2012 vyšlo nové, sedmidílné vydání, u nakladatelství Rybka Publishers.\n\nO filmové ztvárnění se pokoušeli Luchino Visconti a Joseph Losey, avšak z finančních důvodů nebyly jejich projekty realizovány. Navzdory své dějové složitosti se román přece jen dočkal zfilmování. V roce 1984 natočil Volker Schlöndorff film \"Swannova láska\" (\"Un Amour de Swann\"). Film vychází z druhé části prvního dílu a je doplněn i o některé děje z dalších dílů. Hlavní role ztvárnili Jeremy Irons a Ornella Muti, ve vedlejších se objevili např. Alain Delon nebo Fanny Ardant.\n\nV roce 1999 zfilmoval Raúl Ruiz poslední díl románu – \"Čas znovu nalezený\" (\"Le Temps retrouvé\") – s Catherine Deneuve v hlavní roli.\n\nV roce 2000 adaptovala velmi volně Chantal Akermanová 5. díl ve filmu \"Zajatkyně\" (\"La Captive\").\n\n\n\n"}
{"id": "347210", "url": "https://cs.wikipedia.org/wiki?curid=347210", "title": "Renault Scénic", "text": "Renault Scénic\n\nRenault Grand Scénic (do roku 1999 jako Mégane Scénic) je průkopníkem mezi menšími vozy kategorie MPV. Francouzská automobilka Renault jej uvedla na trh už v roce 1996. Vůz vycházel, jak již první název napovídá, z modelové řady Mégane. O tři roky později prošel faceliftem. Následující rok se objevila také verze s pohonem všech kol pod označením \"RX4\". V roce 2003 dostal slovo Scénic druhé generace. Od roku 2009 se vyrábí 3. generace a byl přejmenován na Renault Scénic.\n"}
{"id": "347212", "url": "https://cs.wikipedia.org/wiki?curid=347212", "title": "Palma olejná", "text": "Palma olejná\n\nPalma olejná (\"Elaeis guineensis\"), známá také jako olejnice obecná, je tropický strom z čeledi arekovitých. Z oplodí této palmy se získává palmový olej, který je světle žlutý až oranžový a používá se v potravinářství nebo třeba k výrobě biopaliva, kosmetických přípravků a pracích prášků. Z jedné vzrostlé palmy se ročně sklízí 5–10 plodenství. Kromě oleje poskytuje olejná palma sladkou mízu, používanou k výrobě vína, cukru nebo octa. Listy se využívají k výrobě pleteného zboží a dřevo (včetně dřevnatých stonků listů) se používá jako stavební materiál.\n\nPalma olejná (\"Elaeis guineensis\") je původní v západní Africe, kde se vyskytuje mezi Angolou a Gambií, zatímco americká palma olejná (\"Elaeis oleifera\") pochází z tropické Střední Ameriky a Jižní Ameriky. Africká palma olejná byla vysazena na Sumatře a v Malajsii na začátku 20. století; mnoho největších plantáží palmy olejné je nyní v této oblasti; v Malajsii je dnes palma olejná pěstována na více než 20 tis. čtverečních kilometrech. Malajsie tvrdí, že v roce 1995, kdy byla největším světovým pěstitelem palmy olejné, produkovala 51 % světové produkce palmového oleje.\n\nPalmový olej je nejlevnější světový olej a i proto slouží k výrobě biopaliva a je přítomen nebo se dá očekávat ve 43 ze 100 nejprodávanějších značek. Vedle potravin, jako jsou margaríny, čokolády, čokoládové tyčinky nebo pečivo, obsahují palmový olej také mýdla, kondicionéry a další výrobky kosmetického průmyslu nebo prací prášky. Palmový olej se při tom často na etiketách skrývá pod obecným označením rostlinný olej. Palmový olej a jeho složky jsou výhodnou a atraktivní volbou pro dovozce a potravinové výrobce, zvláště v zemích třetího světa kvůli jejich cenové konkurenceschopnosti, celoroční dostupnosti, dostatečným zásobám a rozmanitosti využití pro potravinářské a nepotravinářské využití.\n\nRelativní ekologická výhoda získávání obživy ze stromů určitého druhu pěstovaných jednotlivě nebo v malých skupinkách mezi původní vegetací a v okolí lidských sídel spočívá zejména v tom, že půda není narušována každoroční opakovanou orbou, že se lze obejít u některých druhů i s minimem chemizace a v okolí stromů může existovat původní nebo odlišná, ale relativně pestrá flóra a fauna. Je třeba tyto způsoby obživy preferovat. Naopak pěstování palem na plantážích, kdy je mýcena původní vegetace (navíc často technikou vypalování) a palma je pěstovaná jako monokultura, působí značné ekologické škody.\n\nNejvětší ekologický problém představují plantáže palmy olejné pro Malajsii a Indonésii (Sumatra a asi polovina ostrova Borneo), na jejichž území vzniká zhruba 85% světové produkce palmového oleje (2009; Independent), ale i v jiných částech Jihovýchodní Asie. Kvůli šíření plantáží jsou likvidovány rozsáhlé plochy tropického pralesa a je tak likvidován životní prostor mnoha rostlinných a živočišných druhů, je např. ohrožena populace orangutanů na Sumatře a Borneu.\n\n\n \n"}
{"id": "347214", "url": "https://cs.wikipedia.org/wiki?curid=347214", "title": "Ústecký vikariát", "text": "Ústecký vikariát\n\nÚstecký vikariát je jedním z deseti vikariátů litoměřické diecéze. Zahrnuje v sobě 24 farností. Centrem vikariátu je Ústí nad Labem, okrskovým vikářem je R.D. ICLic. Mgr. Józef Szeliga, který je zároveň okrskovým vikářem vikariátu litoměřického.\n\nV modrém štítu stříbrně a červeně čtvrcený kříž provázený vpravo nahoře zlatou pětilistou růží se zlatým semeníkem a zlatými okvětními lístky. Vše převýšeno černým kněžským kloboukem se dvěma černými střapci.<br>Růže jakožto mariánský symbol odkazuje v prvé řadě na patrocinium ústeckého arciděkanského kostela. Dále je připomínkou dalšího ústeckého kostela sv. Vojtěcha, neboť růže byla považována za domnělý znak Slavníkovců.\n\nFarnosti jsou z důvodu efektivity duchovní správy spojeny do farních obvodů (kolatur). Upřesňující údaje v kolonce správce se vztahují k obsazené farnosti. Farnosti mají osoby pověřené různými funkcemi uvedené na svých stránkách či v diecézním katalogu. \n\n\n\n"}
{"id": "347216", "url": "https://cs.wikipedia.org/wiki?curid=347216", "title": "Mochlodon", "text": "Mochlodon\n\nMochlodon (\"pruhovaný zub\") je rod ptakopánvých dinosaurů z období svrchní křídy (věk kampán, asi před 84 až 80 miliony let). Paleontologové se nejprve domnívali, že spadá pod rod \"Iguanodon\", ale později byl zahrnut do rodu \"Rhabdodon\". Nakonec byl překlasifikován jako samostatný rod. Jeho holotyp, sestávající z nálezu zubů a dvou obratlů, pochází z Rakouska a poprvé byl popsán roku 1871. Typovým druhem je \"Mochlodon suessi\".\n\n\"Mochlodon\" byl relativně malý ornitopodní dinosaurus. Celková hmotnost tohoto ornitopoda je odhadována přibližně na 41 kilogramů. Hmotnost druhu \"M. vorosi\" byla nicméně v roce 2014 odhadnuta na 31 kilogramů. Podle jiných odhadů však dosahoval délky až 4,5 metru a hmotnosti v řádu stovek kilogramů.\n\n\n"}
{"id": "347218", "url": "https://cs.wikipedia.org/wiki?curid=347218", "title": "Expo 2008", "text": "Expo 2008\n\nExpo 2008 (neboli Světová výstava 2008) byla mezinárodní výstava průmyslu a kultury na téma \"\"Voda a její trvale udržitelný vývoj\"\" konaná od 14. června do 14. září 2008 v Zaragoze (Aragonie – Španělsko). Oficiálním pořadatelem je Bureau of International Expositions (BIE).\n\n\n"}
{"id": "347221", "url": "https://cs.wikipedia.org/wiki?curid=347221", "title": "Litoměřický vikariát", "text": "Litoměřický vikariát\n\nLitoměřický vikariát je jeden z 10 vikariátů litoměřické diecéze. Skládá se ze 44 farností a čítá celkem 57 kostelů. Významný je tím, že jeho centrem jsou Litoměřice, tedy sídlo diecéze. Okrskovým vikářem je od 1. srpna 2010 R.D. ICLic. Mgr. Józef Szeliga, jenž je zároveň okrskovým vikářem ústeckým.\n\nV modrém štítu stříbrně a červeně čtvrcený kříž provázený vpravo nahoře zlatým věncem. Vše převýšeno černým kněžským kloboukem se dvěma černými střapci.<br>Zvolený symbol odkazuje na sv. Štěpána prvomučedníka, patrona katedrály, neboť stefanos je řecky věnec.\n\nFarnosti jsou z důvodu efektivity duchovní správy spojeny do farních obvodů (kolatur). Některé farnosti mohou mít správce dva. Jednoho, který má na starosti materiální záležitosti (\"in materialibus\"); a druhého, který vykonává duchovní službu (\"in spiritualibus\"). Upřesňující údaje v kolonce správce se vztahují k obsazené farnosti. Farnosti mají osoby pověřené různými funkcemi uvedené na svých stránkách či v diecézním katalogu. \n\n\n\n"}
{"id": "347225", "url": "https://cs.wikipedia.org/wiki?curid=347225", "title": "Lansing", "text": "Lansing\n\nLansing je hlavní město státu Michigan ve Spojených státech amerických. Nachází se severozápadně od Detroitu, na řece Grand River. V roce 2010 zde žilo 114 297 obyvatel, v aglomeraci pak 464 036.\n\nÚzemí bylo původně osídleno kmenem Odžibvejů, hlavní vlna bílých osadníků sem dorazila kolem roku 1840 z New Yorku. Přistěhovalci požadovali pozemky, které si zakoupili, ale ty existovaly pouze na papíře. I přes zklamání zde některé rodiny zůstaly a vzniklé město pojmenovaly podle Johna Lansinga, tehdejšího právníka a předního politika.\n\nUž roku 1847 byl Lansing zvolen hlavním městem státu, v této pozici tak vystřídal Detroit. Roku 1880 zde Ransom E. Olds a Frank G. Clark vyrobili svůj první automobil, čímž umožnili nebývalý průmyslový rozkvět celého regionu.\n\nPřed druhou světovou válkou Michigan upevnil svou pozici srdce amerického automobilového průmyslu. Během krize v letech 1979-1982 však došlo k uzavření velké části vybudovaných továren a až třetina všech zaměstnanců ztratila práci. Po celém regionu tak zůstalo množství nevyužitých a opuštěných továrních prostorů.\n\nPodle sčítání lidu z roku 2010 zde žilo 114 297 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 12,5% populace.\n\nLansing je průmyslové centrum se zaměřením na automobily. První automobilová továrna byla postavena již v roce 1899. Dalšími odvětvími je pak průmysl chemický a metalurgický.\n\n\n\n"}
{"id": "347229", "url": "https://cs.wikipedia.org/wiki?curid=347229", "title": "Skart", "text": "Skart\n\nSkart může být:\n\n"}
{"id": "347231", "url": "https://cs.wikipedia.org/wiki?curid=347231", "title": "Orlicko-kladský varhanní festival", "text": "Orlicko-kladský varhanní festival\n\nOrlicko-kladský varhanní festival je každoročně v září a říjnu pořádán již od roku 1997. \n\nJedná se o přehlídku různorodých varhanních nástrojů v oblasti mezi městy Trutnov, Náchod, Kladsko (Kłodzko), Dobruška, Rychnov nad Kněžnou až po Králíky. Koncerty zejména českých a polských varhaníků se konají i v menších obcích v pohraničí. \nIniciátory festivalu byli Michal Novenko – varhaník a Václav Uhlíř – varhaník a hlavní organolog diecéze Hradec Králové.\n\nVystoupili zde varhaníci: Aleš Bárta, Michael Bártek, Václav Uhlíř, Pavel Kohout, Petr Čech, Pavel Svoboda, Petr Hostinský, Vlastimil Bičík, Michal Novenko, Martin Matyska, Martin Kubát, Radka Zdvihalová, František Vaníček, Lucie Žáková, Jiřina Marešová, Andrzej Chorosiński, Roman Perucki, Irena Chřibková, Adam Viktora, Kateřina Chroboková a další.\n\n"}
{"id": "347237", "url": "https://cs.wikipedia.org/wiki?curid=347237", "title": "Kamenice (Herálec)", "text": "Kamenice (Herálec)\n\nKamenice () je vesnice v okrese Havlíčkův Brod, která je součástí obce Herálec. Nachází se mezi vsí Herálec a Plačkovem, který je součástí Humpolce. Ve vsi staví vlak v zastávce \"Kamenice u Humpolce\". Poblíž Kamenice se nachází westernové městečko Stonetown a chráněné území Kamenický rybník.\n\n"}
{"id": "347238", "url": "https://cs.wikipedia.org/wiki?curid=347238", "title": "Triatlon na letních olympijských hrách", "text": "Triatlon na letních olympijských hrách\n\nTriatlon je jeden z nejnovějších letních olympijských sportů – první významnější triatlonový závod se uskutečnil v roce 1974. Na olympiádě se triatlon objevil poprvé na OH 2000 v Sydney. Začíná hromadným startem v plavání na 1,5 km, po němž následuje 40 km dlouhá jízda na kole zakončená během na 10 km. Soutěží se bez přestávek a pro úspěch je velice důležitý rychlý a efektivní přechod mezi jednotlivými disciplínami stejně jako nároky na používané materiální vybavení.\n\n"}
{"id": "347243", "url": "https://cs.wikipedia.org/wiki?curid=347243", "title": "Kultura Sóán", "text": "Kultura Sóán\n\nKultura Sóán byla acheuléenská kultura nejstaršího paleolitu, která se nacházela v údolí řeky Sóán (po níž získala své pojmenování) v pohoří Siválik na jihu Himálaje v Pákistánu. Příslušníci kultury byli lidé vzpřímení.\n\nV oblasti se našly stovky kamenných pěstních klínů, řezacích i dalších nástrojů. Našlo se též velké množství až 14 milionů let starých kosterních pozůstatků gazel, nosorožců, žiraf, hlodavců a krokodýlů. Mnoho z nich je uloženo v \"Přírodním muzeu historie\" v Islámábádu. Lidské kosterní pozůstatky tehdejších obyvatel zde dosud nebyly nalezeny.\n\n"}
{"id": "347247", "url": "https://cs.wikipedia.org/wiki?curid=347247", "title": "Dlask tlustozobý", "text": "Dlask tlustozobý\n\nDlask tlustozobý (\"Coccothraustes coccothraustes\") je středně velký pták z čeledi pěnkavovitých.\n\nRozlišuje se 6 poddruhů. Evropu a severní Asii obývá dlask tlustozobý evropský (\"Coccothraustes coccothraustes coccothraustes\"), Krym, Kubáň, Kavkaz a Malou a Přední Asii dlask tlustozobý kavkazský (\"C. c. nigricans\"). Další 3 poddruhy žijí ve střední a východní Asii a 1 v severozápadní Africe.\n\nDlask tlustozobý je dlouhý 16,5–18 cm, v rozpětí křídel měří 29–33 cm a váží cca 48-62 g. Má nápadně silný kuželovitý zobák, velkou hlavu a krátký ocas. Peří je pestře zbarvené, převážně rezavohnědé a béžové, s černou uzdičkou a skvrnou pod zobákem a leskle modročernými křídly s kapkovitě rozšířenými konci ručních letek. Za letu jsou nápadné bílé křídelní pásky a bílý konec ocasu. Zobák je v létě šedočerný a v zimě slonovinově bílý nebo světle žlutohnědý. Obě pohlaví jsou podobná, samice je matněji a méně výrazněji zbarvená, s popelavě šedým polem na loketních letkách (u samce jsou letky celé černé). Mladý pták má šedožlutou hruď a tmavě tečkované břicho.\n\nJe velmi ostražitý a plachý, snadno přehlédnutelný, většinu času tráví vysoko v korunách stromů. Létá rychle a obratně v plochých vlnovkách, na zemi poskakuje. Při pohledu zdola může být pro svou velikost a statnost lehce zaměněn s křivkou obecnou. Hlas se podobá pěnkavímu, ale je slabší, nemelodický, vábení je zvonivé „ciks“ nebo „citt“, zpěv je \"žvatlání\" s určitými vábivými motivy.\n\nMá palearktický typ rozšíření, s areálem sahajícím od Maroka a Velké Británie na západě po Japonsko na východě. V Evropě je souvisle rozšířen v její střední a východní části, kam je také soustředěna většina evropské populace, zatímco na západě je jeho výskyt pouze ostrůvkovitý. Zcela chybí na Islandu, v Irsku a v severní Skandinávii (severní hranici tvoří 60° s. š.). Částečně tažný druh. Ptáci z kontinentálních oblastí Ruska jsou tažní, se zimovišti v západní a jižní Evropě a Turecku. Ve zbytku Evropy je k zastižení celoročně, s nejrůznějšími mezisezónními pohyby jednotlivých populací. Evropská populace je odhadována na 2 400 000-4 200 000 párů a je považována za stabilní.\n\nV ČR hnízdí převážně v nižších polohách až do nadmořské výšky 950 m, výše je hnízdění řídké a na horách vzácné, ačkoli bývá v hnízdní době výjimečně zaznamenáván i velmi vysoko (v Krkonoších v 1410 m n. m., v Jeseníkách v 1200 m n. m.). Celková početnost byla v letech 1985-89 odhadnuta na 150 000-300 000 párů a v letech 2001-03 na 140 000-280 000 párů.\n\nDlask tlustozobý se vyskytuje ve světlých listnatých nebo smíšených lesích, hlavně ve starších listnatých porostech se zastoupením dubů, habrů, buků, jasanů a jilmů, také v parcích, velkých zahradách, sadech a v olivových hájích.\n\nHnízdí jednotlivě nebo v malých koloniích. Hnízdo staví většinou samotná samice z drobných větviček, kořenů a rostlin na stromech (méně i v keřích), a to jak blízko u kmene, tak i na koncích větví; zevnitř bývá vystláno lišejníky, štětinami, ovčí vlnou a žíněmi. Hnízdí zpravidla 1x, vzácně 2× ročně v období od dubna do června. Samice snáší průměrně 4-5 (3-6) světle modrošedých, řídce šedohnědě až černě skvrnitých vajec o rozměrech 23,9 x 17,4 mm. Sedí na nich sama 11-14 dnů a samec jí přináší potravu. Mláďata jsou krmena oběma rodiči a hnízdo opouštějí ve věku 10-14 dnů. Až do stáří 30 dnů jsou ještě krmena mimo něj, ale rodina zůstává pohromadě i poté. Pohlavní dospělosti dosahují ve věku 1 roku. Nejvyšší dosažený věk u kroužkovaného jedince je 11 let a 8 měsíců.\n\nV potravě převažuje rostlinná strava, hlavně semena (slivoně, habru, tisu, hlohu, javoru, třešně aj.). Díky svému mohutnému zobáku, ve kterém dokáže vyvinout sílu až 50 kg, rozlouskne i ty nejtvrdší pecky. Oklovává také plody třešně, jabloně, hrušně, jeřábu, svídy a hlohu, a na jaře uštipuje pupeny a výhonky stromů a keřů. Nehojně se v jeho potravě objevuje i živočišná strava, hlavně hmyz, dále pavouci, žížaly a plži. Potravu hledá na zemi i na stromech, má-li příležitost, navštěvuje také krmítka.\n\nŠťastný, K. Drchal, K. Naši pěvci. Praha: SZN. 1984. 176 S.\n"}
{"id": "347249", "url": "https://cs.wikipedia.org/wiki?curid=347249", "title": "Bernissart", "text": "Bernissart\n\nBernissart je belgickou obcí ležící ve valonské provincii Henegavsko.\n\nRoku 1878 zde paleontologové nalezli v uhelném dole 322 metrů pod zemí pozůstatky desítek koster dinosaurů rodu \"Iguanodon\" (druh \"I. bernissartensis\"). Tento nález byl považován za první důkaz, že někteří dinosauři mohli žít ve stádech. Díky zachovalosti a úplnosti zkamenělých koster dospěli paleontologové také k názoru, že se tito velcí tvorové o délce až kolem 10 metrů mohli pohybovat po dvou. Jejich rekonstrukce paleontologem Louisem Dollem ustanovila standard, podle něhož byli pak vnímáni po více než století. Kostry jsou nyní vystaveny v Muzeu přírodních věd Královského belgického institutu přírodních věd v Bruselu a patří k nejvýznamnějším exponátům stálé expozice.\n\n\n"}
{"id": "347251", "url": "https://cs.wikipedia.org/wiki?curid=347251", "title": "Turistická značená trasa 4245", "text": "Turistická značená trasa 4245\n\nTuristická značená trasa 4245 je zelená trasa Klubu českých turistů určená pro pěší turistiku v Královéhradeckém kraji v okrese Trutnov vedená z města Dvůr Králové nad Labem na vrch Zvičina. \n<nowiki>*</nowiki> přibližný údaj\n"}
{"id": "347255", "url": "https://cs.wikipedia.org/wiki?curid=347255", "title": "Mrva", "text": "Mrva\n\nPojem mrva může mít několik významů:\n\n\n"}
{"id": "347256", "url": "https://cs.wikipedia.org/wiki?curid=347256", "title": "Mezinárodní varhanní festival Zdeňka Pololáníka", "text": "Mezinárodní varhanní festival Zdeňka Pololáníka\n\nMezinárodní varhanní festival Zdeňka Pololáníka se od roku 2005 koná každý rok v kostelech sv. Jakuba a sv. Kateřiny v České Třebové. Ve svém názvu nese jméno brněnského skladatele varhanní hudby Zdeňka Pololáníka.\n\nVarhaníci, kteří již na festivalu vystupovali: Václav Uhlíř, Jakub Janšta, Pavel Svoboda, Irena Chřibková, Lucie Žáková, Franz Haselböck (Rakousko), Ján Vladimír Michalko (Slovensko) a další.\n\n"}
{"id": "347257", "url": "https://cs.wikipedia.org/wiki?curid=347257", "title": "Turistická značená trasa 7375", "text": "Turistická značená trasa 7375\n\nTuristická značená trasa 7375 je žlutá trasa Klubu českých turistů určená pro pěší turistiku v Královéhradeckém kraji v okrese Trutnov vedená u města Dvůr Králové nad Labem. \n<nowiki>*</nowiki> přibližný údaj\n"}
{"id": "347258", "url": "https://cs.wikipedia.org/wiki?curid=347258", "title": "Kandaulismus", "text": "Kandaulismus\n\nKandaulismus je sexuální praktika nebo fantazie, ve které muž ukazuje svoji partnerku (\"ve smyslu milenka, družka, manželka, v textu jen partnerka\") nebo její nahé obrázky jiným lidem, zejména mužům pro své vlastní voyeurské potěšení. Kandaulismus je také spojován s voyeurismem a exhibicionismem.\n\nTermín kandaulismus může také být použit při pozorování svlékání partnerky nebo nucení partnerky, aby se zapojila do sexuálních vztahů s třetí osobou během sexuálních praktik, např. swingers party. Stejně tak může jít i o formu, kdy je partnerka nucena nosit oblečení, které odhaluje její fyzickou přitažlivost, např. minisukně, přiléhavé, průsvitné šaty, ev. šaty s výrazným výstřihem.\n\nNěkdy se toto chování dostane až do extrému, které neumožňuje realizovat plnohodnotné sexuální vztahy, jde tedy o praxi definovanou jako tzv. cuckold. Ta spočívá v tom, že jeho partnerka (hotwife, cuckquean) žije pravidelným sexuálním životem s jiným mužem (jinými muži) a ona sama partnerovi (\"ve smyslu milenec, druh, manžel, v textu jen partner\") zcela odepírá pohlavní sexuální uspokojení. Jejich sexuální život omezuje jen na na jednostranné orální praktiky, ve výjimečných případech nosí partner „pás cudnosti\", který zabraňuje masturbaci. V určitých případech může vztah vyústit ve stabilní svazek tří lidí, známý z francouzštiny jako Ménage à trois.\n\nPodle Gustava Gugitze (10. květen 1836 – 17. červenec 1882) byl termín kandaulismus odvozen od krále Kandaula (700 př. n. l. – 687 př. n. l.), který ukazoval svoji nic netušící nahou manželku, královnu Nyssii, svému osobnímu strážci Gýgésovi. Když Kandaulova manželka přistihla Gýgése, jak ji pozoruje nahou, nařídila mu, aby si zvolil, zda: zabije sebe nebo jejího muže, aby tím odčinil svůj odporný čin.\n\nTermín poprvé definoval Richard von Krafft-Ebbing ve své knize: \"Psychopathia sexualis. Klinická forenzní studie\" (Stuttgart: Enke 1886).\n\nDr. Isidor Isaak Sadger (29. říjen 1867 – 21. prosinec 1942) předpokládal, že se kandaulista při pohledu na partnerčino tělo, sice prožívá tělesnou přitažlivost, touhu, ale může ji prožít jen psychicky, uvnitř sebe, ve své fantazii. Kandaulismus byl také spojován s voyeurismem a exhibicionismem. Toto je v praxi realizováno tak, že partner pozoruje svou partnerku při sexuálním styku s jinými, a to veřejně, nebo utajeně.\n\nDr. Elis Suttonová, která se dlouhodobě zabývá psychologií dominantně-submisivních vztahů, tvrdí, že submisivní partner tak demonstruje odhodlání akceptovat jakékoliv ponížení a vzdát se vlastního uspokojení výměnou za to, že jeho životní partnerka prožívá kvalitnější sex s jiným partnerem. Kandaulistické praktiky byly často spojovány s nejrůznějšími způsoby ponižování partnera. Dr. Suttonová tvrdí, že iniciátorem této sexuální praktiky bývá častěji muž a upozorňuje, že se zpravidla jedná o nevratné rozhodnutí. Jakmile si žena po letech manželství ověří, že je stále atraktivní a že může udržovat další sexuální vztahy bez následků, zpravidla už není ochotna se této výhody vzdát.\n\nDoc. PhDr. Stanislav Nečas, CSc. považuje kandaulismus za deviaci, při níž se muž ukájí při pohledu na muže, které má sexuální styk s jeho partnerkou, kterou mu kandaulista (deviant) poskytl bez jakékoliv sexuální motivace.\n\nV případě kandaulismu jde o vrozenou deviaci a nelze ho tedy ani léčit. Deviace je spojená údajně pouze s mužskou sexualitou. Někteří lékaři psychologie zastávají názor, že jde o jakousi variantu homosexuality. Tento názor nebyl nikdy potvrzený a sexuologové jej nezastávají.\n\nDeviantní fantazie lze dělit z hlediska aktivit partnera, či partnerky.\n\nV roce 1782 v soudním případu sira Richarda Worsleye, 7 Baroneta (13. únor 1751 – 8. srpen 1805) proti Maurici Georgovi Bissetovi (1757–1821) , kdy šlo o tzv. trestný čin „\"Criminal conversation\"\", tedy cizoložství s lady Seymour Dorothy Fleming-Worsleyovou (5. říjen 1758 – 9. srpen 1818). Později se ukázalo, že Richard Worsley umožnil Georgi Bissettovi špehovat lady Worsleyovou ve vaně.\n\nZnalec a sběratel umění Charles Saatchi (9. červenec 1943) vyslovil úvahu, že kandaulismus měl jistý vliv na dílo Salvadora Daliho, když citoval epizody zaznamenané jeho životopisci, tedy situace, kdy byla Gala (7. září 1894 – 10. června 1982) , manželka Daliho ukazována nahá jiným mužům. \n\nRobert Hanssen, bývalý agent FBI, který byl v roce 2001 zatčen za špionáž pro Sovětský svaz a Ruskou federaci. Bylo zveřejněno, že si pořídil erotické fotografie své ženy Bernadett \"Bonnie\" Wauck Hanssenové, které pak svému příteli. Později Hanssen pozval svého přítele, aby jej tajně pozoroval při sexuálním styku se svou ženou. Zpočátku jeho přítel sledoval dění přes okno. Následně Hanssen zcizil FBI videotechniku, aby si mohl zřídil uzavřený televizní okruh, díky kterému mohl jeho přítel sledovat sexuální hrátky z domu pro hosty. Později Hanssen zveřejnil na internetu sexuální zážitky, formou příběhů, ve kterých čtenáři, kteří manželský pár znali, mohli zcela jasně poznat o koho jde.\n\nSváděné, nebo sexuálně nevěrné manželky, ev. šťastně provdané, ale nevěrné se souhlasem manželů, kteří toto vědomě ignoroval, toleroval, schválil, podporovali, nebo přiměl svou manželku k umožnění jejího sledování třetí osobou. Tyto osoby, historické postavy, měly vliv v umění, historii, literatuře, vědě, filmu, a měly dlouhodobé stabilní vztahy. Nepatří do světa pornografie.\n\n\n\n\n\nV \"Knize Ester\" (anglicky \"Book of Esther\") král Achašveróš řídí, aby za ním přišla jeho žena, královna Vašti, s korunou (patrně nahá), aby všichni viděli, jakou mají krásnou královnu. Někteří komentátoři to chápali tak, že měla přijít s insigniemi královny a nic jiného, což by v případě kandaulismu, bylo zcela zřejmé.\n\nV roce 1844 napsal Théophile Gautier, krátkou povídku \"Le Roi Candaule\".\n\nV pátém svazku díla \"Anglické a skotské populární balady\" (anglicky \"The English and Scottish Popular Ballads\"), z roku 1898, byla balada „Our Goodman\", která je na toto téma. \n\nKandaulismus bylo téma v 12 svazkovém díle \"Tanec k hudbě času\" (anglicky \"A Dance to the Music of Time\") od Anthonyho Powella (21. prosinec 1905 – 28. březen 2000). Klíčová scéna v předposledním svazku z roku 1973, \"Dočasní králové\" (anglicky \"Temporary Kings\"), byla zasazena do podkroví benátského paláce, ve kterém Tiepolo popisuje krále Candaulese, který umožňoval Gýgésovi vidět jeho nahou manželku Nyssii. Téma voyeurismu prochází všemi díly románu, včetně scény, ve které postava, která vystupuje v celém románu, Kenneth Widmerpool, sleduje svou ženu s milencem.\n\nNa téma kandaulismu vyšla od autorů Ravena Merlota a Alexandry Noir edice knih po názvem Hotwife and cuckold Bedtime Stories.\n\nČeský spisovatel Eduard Vacek se ve svém třetím dílu prozaické trilogie s titulem \"S devianty na věčné časy!\" zaměřil na téma sexuálních deviací a také kandaulismu.\n\nV říjnu roku 1868 bylo uvedeno baletní dílo \"Le Roi Candaule\" od Mariuse Petipa, s hudbou Cesare Pugni, Libreto napsal Jules-Henri Vernoy de Saint-Georges (7. listopad 1799 – 23. prosinec 1875) na základě příběhu o králi Candaulesovi, vládci Lydie, jak jej sepsal Herodotos ve svém díle Dějiny.\n\nV roce 1901 André Gide napsal opus \"Le Roi Candaule\", který byl po 100 letech uveden v Hamburku a také na festivalu v Salcburku.\n\nV roce 1935 byla uvedena v Rakousku opera \"Der König Kandaules\", od Alexandera von Zemlinského.\n\nV roce 1925 vyšla kniha Alexandry M. Kollontajová pod názvem \"Cestu okřídlenému erosu\", v edici Socialistické epištoly (Kniha Praha), kde uvádí, že: „spolu s vítězstvím komunistických principů v oboru politiky a ekonomie musí se dokonat revoluce i v citech a ve stavbě duše pracujícího lidstva\". Tedy „Pryč s hnusným principem vlastnictví. Budoucnost sexu patří kolektivnímu soudružství.“\n\nV Sovětském svaze byly v meziválečném období, a po druhé světové válce, stavěny pro dělnickou třídu domy, kde žili zvlášť ženy s dětmi a zvlášť muži.\n\n\n\n"}
{"id": "347261", "url": "https://cs.wikipedia.org/wiki?curid=347261", "title": "Madison (rozcestník)", "text": "Madison (rozcestník)\n\nMadison může být:\n\n\n"}
{"id": "347274", "url": "https://cs.wikipedia.org/wiki?curid=347274", "title": "Svatý Řehoř", "text": "Svatý Řehoř\n\nSvatých Řehořů bylo více:\n\n"}
{"id": "347280", "url": "https://cs.wikipedia.org/wiki?curid=347280", "title": "Dlouhoňovice", "text": "Dlouhoňovice\n\nDlouhoňovice (2. pád \"do Dlouhoňovic\", 6. pád \"v Dlouhoňovicích, \") jsou obec v okrese Ústí nad Orlicí. Obec se rozkládá v širokém úvalu pod zalesněnými kopci Žamberské pahorkatiny podél Lukavického potoka a žel. stanice Žamberk. Žije zde obyvatel. První písemná zmínka o obci pochází z roku 1543.\n\nZástavba obce má předměstský charakter, navazuje na jižní – průmyslovou část města Žamberk a vytváří s ním aglomeraci (Žamberk - Dlouhoňovice - Helvíkovice). V těsné blízkosti obce se nachází veřejné vnitrostátní letiště (sportovní letiště). V zimním období zde funguje menší sjezdovka s lyžařským vlekem a umělým zasněžováním (lyžařský areál Na Dlouhých Honech).\nDlouhoňovice se nacházejí v rozsáhlém, na sever otevřeném úvalu křídového útvaru pod strmými lesnatými stěnami pásma Litických vrchů. K jihozápadu se nad obcí zvedá lesnatý útvar \"Perdějov\" s kopcem Kalvárií a řadou pěkných vyhlídek na Orlické hory a Kralický Sněžník. Obcí protéká od západu k východu potůček, kdysi bohatý na raky, který odvádí vody z vlhkých lesů přes Lukavici do Tiché Orlice. Severním okrajem obce prochází od roku 1874 železniční trať Týniště nad Orlicí - Letohrad, na jejímž katastru je železniční stanice \"Žamberk\". \nZ památných staveb se v obci zachovala dřevěná zvonice z roku 1797 a tři lípy u pomníku sv. Salvatora, které byly zasazené r. 1833 na paměť obnovy bývalé školy. Nová škola byla postavena r. 1887. Dnes je zde mateřská škola, veřejná knihovna a obecní úřad. Obcí vede žlutě značená turistická cesta do Písečné a na zříceninu hradu Žampach. Opačným směrem lze dojít údolím zvaným Kriegwaldy na hrad Litice a dále na hrad Potštejn.\n\nObec vznikla patrně ve 14. století a patřila v minulosti k žampašskému panství. Podle jedné pověsti má jméno po svém zakladateli Dluhoňovi. Ten je však historicky nedoloženou postavou a název obce je nejpravděpodobněji odvozen od tzv. honů – dlouhých a úzkých polí. Obec byla po dlouhá staletí nevelkou osadou, její obyvatelé se živili převážně zemědělstvím a drobným domáckým řemeslem. Proto zde jezuité, vlastnící od 17. století žampašské panství, zřídili roku 1648 panský dvůr, který také sloužil jako výměnek baronky Bukovské. Po zrušení řádu v roce 1773 byl dvůr rozparcelován poddaným.\n\n\n\n\n"}
{"id": "347289", "url": "https://cs.wikipedia.org/wiki?curid=347289", "title": "Sexuální slang", "text": "Sexuální slang\n\nSexuální slang je soubor lingvistických termínů a frází, které se vztahují k pohlavním orgánům, sexuální procesům a aktivitám, a které jsou obecně považovány za „neslušné“. Některé z nich přidávají sexuální význam nebo reference slovům, která mají nesexuální význam v běžném jazyce, například „číča“ nebo „čára“ pro pochvu či vulvu, „ocas“ či „pták“ pro penis, „vejce“ nebo „koule“ pro varlata apod. Občas se pro tyto účely používají i vlastní jména, např. „johnson“ nebo „dick“ pro penis. Různé kultury a jazyky používají pro sexuální účely jiná každodenní slova. Proto jsou \"Eier\" (vejce) v němčině častým slangovým slovem pro varlata, kdežto anglická „eggs“ tento význam nemají.\n\nSe sexuálním slangem souvisí také slang spojený s defekací a flatulencí (toaletní humor, skatolingvistika). Odkazy na anální trakt mívají často sexuální konotace na anální sex (částečně v kontextu mužské homosexuality).\n\nZatímco populární používání je neskutečně vrtkavé ve vytváření nových synonym s krátkým životem, staré termíny původně bez pejorativního zabarvení mohou být postupem času považovány za nepřípustné. Proto by termíny jako prdel, kunda nebo šukat neměly být považovány za „slang,“ protože vznikly z běžných termínů pro odkazované věci/činnosti, ale jsou považovány za neslušné a v „oficiálním“ jazyce se nahrazují eufemismy nebo vědeckou terminologií.\n\nPříklady – názvy mužských a ženských genitálií v sexuálním slangu: \"číča\", \"bobr\", \"jeskyňka\", \"kaple\", \"pták\", \"čurák\", \"péro\", \"kláda\", \"kamarád\" a mnoho dalších.\n\nUrážky se většinou vztahují na členy sexuální menšiny, genderu, pohlaví nebo sexuální orientace v pohrdavém nebo pejorativním smyslu. Jako urážky je používají osoby, které nejsou nebo nechtějí být spojovány se skupinou, kterou urážejí. Například \"queer\" lze použít jako označení homo-, bi- a transsexuálů, ale dá se použít i jako urážka někým, kdo se snaží takové osoby odsuzovat. Jaké termíny se používají jako urážky, záleží na žebříčku hodnot společnosti nebo subkultury, zvláště na předsudcích vůči genderům (sexismus). Kupříkladu slova jako \"cuchta\", \"coura\" nebo \"děvka\" nemají žádné mužské ekvivalenty (jsou však čím dál častěji aplikovány na muže, stejně jako na ženy, takže zatímco \"kurva\" obecně znamená podřadnou ženu, někdy se používá pro označení muže).\nSexuální urážky jsou často společné mnoha kulturám a historickým obdobím. Nejčastější urážky směřované proti mužům historicky zahrnují nařčení, že je muž pasivním homosexuálem (významně se v takových narážkách vyžíval Aristofanés) nebo že je zženštělý; například v chetitské vojenské přísaze bylo křivopřísežníkům vyhrožováno, že budou přepracováni na ženy (slib buď okamžité kastrace nebo boží odplaty na zrádcově mužství).\n\nV populárním žargonu mnoha kultur je použití sexuálního slangu formou humoru nebo eufemismu, který často vytváří kontroverzi proti veřejnému použití. Sexuální humor se v mnoha kruzích vyskytuje jako hrubý a nesofistikovaný, stejně tak jako urážlivý proti objektům, které popisuje. Sexuální slang má dlouhou historii v literatuře a komedii. Popularita současných komiků, kteří si hoví v sexuálním humoru, od George Carlina, přes Kevina Bloodyho Wilsona, až po Andrewa Dice Claye, odráží atraktivitu této mluvy. Často se vidí jako forma tabu, kde mnoho z atraktivity spočívá v šokující síle odvahy používat \"zakázaná\" slova na veřejnosti.\n\n"}
{"id": "347308", "url": "https://cs.wikipedia.org/wiki?curid=347308", "title": "Américo Brasiliense", "text": "Américo Brasiliense\n\nAmérico Brasiliense je město v brazilském spolkovém státě Sao Paulo. Město bylo založeno v roce 1854 a mělo v roce 2000 28 274 obyvatel. Město má rozlohu 132,8 km². Pojmenované bylo po politikovi Américo Brasiliense de Almeida Melovi, guvernéru a prezidentovi státu Sao Pãulo.\n\nMěsto je díky okolním plantážím cukrové třtiny nazýváno \"Cidade Doçura\" (město sladkostí). Výroba a zpracování cukrové třtiny je hlavní průmyslovým odvětvím města.\n\n"}
{"id": "347314", "url": "https://cs.wikipedia.org/wiki?curid=347314", "title": "Aljona Bondarenková", "text": "Aljona Bondarenková\n\nAljona Volodymyrivna Bondarenková ukr. \"Альона Володимирівна Бондаренко\" / \"Al’jona Volodymyrivna Bondarenko\" (* 13. srpna 1984, Krivoj Rog, Sovětský svaz) je současná ukrajinská profesionální tenistka, vítězka grandslamové čtyřhry na Australian Open 2008.\nAljona pochází z tenisové rodiny; je prostřední ze tří sourozenců. Starší sestra se jmenuje Valeria. Ta odehrála svůj poslední turnaj v Dubaji roku 2006. S mladší Katerynou tvoří úspěšný pár ve čtyřhře.\n\nProfesionální status Aljona získala v roce 1999. Tentýž rok debutovala na juniorských turnajích na okruhu ITF. Dvakrát se jí podařilo dostat do finále čtyřhry. V roce 2002 získala svůj první juniorský titul ve dvouhře, pořád ještě na okruhu ITF. Teprve roku 2003 se probojovala do hlavní soutěže na dvou turnajích: v Pattayi a v Bogotě. V obou skončila v prvním kole.\n\nV roce 2005 se poprvé dostala do hlavní soutěže grandslamového turnaje na Australian Open, kde prohrála hned v prvním kole se šestou nasazenou Jelenou Dementěvovou 6:3, 6:3. O dva týdny později si zahrála své první čtvrtfinále na okruhu WTA v thajském Pattaya, kde nestačila na pozdější finalistku Annu-Lenu Grönefeldovou.\n\nPříští týden v indickém Hajdarábádu se Aljona jako devátá nasazená probojovala do finále, kde se setkala s domácí hráčkou Saniou Mirzaovou. S tou po tuhém boji prohrála 6:4, 5:7, 6:3. I přes tuto porážku se jí podařilo zabydlet se v první světové stovce žebříčku WTA. Navíc se stala vůbec první Ukrajinkou, která se dostala do finále turnaje WTA.\n\nNejvětším úspěchem dosavadní kariéry Aljony Bondarenkové ve dvouhře se stal turnaj v Lucemburku 2006, kde cestou za svým prvním titulem ve dvouhře porazila postupně osmou nasazenou Mary Pierceovou, Katarinu Srebotnikovou, Nathalii Dechyovou, Květu Peschkeovou a konečně ve finále pátou nasazenou Italku Francescu Schiavoneovou. Alona tam hrála jako nenasazená.\n\nRok 2007 začala turnajem v Hobartu,kde vypadla už ve druhém kole s Alicií Molikovou 6:3, 7:5. V té době byla na 32. místě žebříčku WTA. Na dalším turnaji na Australian Open 2007 si vedla o něco lépe, když postoupila do 3. kola. Vyřadila ji tam čtvrtá nasazená Belgičanka Kim Clijstersová 6:3, 6:3.\n\nJeště než vypadla v americkém Amelia Island s Jelenou Jankovićovou, stačila porazit jak Giselu Dulkovou, tak Jaroslavu Švedovovou. O měsíc později se ve Warszawě dostala do finále, kde podlehla světové jedničce Justine Heninové. Na stejném turnaji se ještě společně se svou sestrou Katerynou probojovala do semifinále. Neprošly přes druhý nasazený ruský pár Jelena Lichovcevová - Jelena Vesninová.\n\nTento rok si ještě zahrála ve svém domácím městě Charkově. Na turnaji okruhu ITF tam ve dvouhře zvítězila a ve čtyřhře opět se sestrou Katerynou skončila ve finále. \nRok zakončila na 23. místě světového žebříčku WTA.\n\nRok 2008 zahájila spolu s Katerynou Bondarenkovou svým dosavadním největším úspěchem kariéry, když vybojovaly grandslamový titul ve čtyřhře. Ve finále porazily bělorusko - izraelský pár Viktoria Azarenková - Šachar Peerová ve třech setech 2:6, 6:1, 6:4. Staly se tak teprve druhým sesterským párem, který dokázal vyhrát turnaj. Prvním byly sestry Williamsovy.\n\nVe dvouhře se jí celkem dařilo na březnovém turnaji v Indian Wells, kde se dostala do 4. kola. Porazila tam Cvetanu Pironkovovou 6:3, 7:6 a Amélii Mauresmovou lehce 6:1, 6:2. Konečnou se pro ni stal souboj s Marií Šarapovovou, který ve třech setech prohrála 6:2, 5:7, 6:4.\n\nNa French Open hrála jak dvouhru, tak se svou sestrou i čtyřhru. Ve dvouhře vypadla už v 1. kole (Petra Cetkovská), zato ve čtyřhře skončily až v semifinále.\nJeště před Wimbledonem 2008 proběhly turnaje na travnatých dvorcích v Birminghamu a 's-Hertogenboschi. Na prvním z nich vypadla ve čtvrtfinále, v 's-Hertogenboschi v semifinále. Porazila tam, mezi jinými, druhou nasazenou Annu Čakvetadzeovou 6:2, 3:6, 6:2.\nNa samotném Wimbledonu skončila už ve druhém kole, když zápas s Barborou Záhlavovou-Strýcovou skrečovala kvůli zranění kolena.\n\nV srpnu proběhly Olympijské hry v Číně, kde ve dvouhře narazila už ve 2. kole na čerstvou světovou jedničku Jelenu Jankovićovou. Ta ji porazila ve dvou setech 7:5, 6:1.\nVe čtyřhře se se svou sestrou Katerynou probojovaly do semifinále, přes které je nepustily sestry Williamsovy. V boji o bronzové medaile podlehly čínskému páru Jen C’ - Čeng Ťie 6:2, 6:2.\n\nAlona Bondarenková se zúčastnila 17 zápasů ve Fed Cupu za tým Ukrajiny s bilancí 14-7 ve dvouhře a 7-3 ve čtyřhře.\n\n\n"}
{"id": "347318", "url": "https://cs.wikipedia.org/wiki?curid=347318", "title": "Zástava", "text": "Zástava\n\nSlovo zástava má více významů:\n\n"}
{"id": "347319", "url": "https://cs.wikipedia.org/wiki?curid=347319", "title": "Dědek", "text": "Dědek\n\nSlovo dědek má více významů:\n\n\n\n\n"}
{"id": "347320", "url": "https://cs.wikipedia.org/wiki?curid=347320", "title": "Kladrubce", "text": "Kladrubce\n\nVesnice Kladrubce leží v okrese Plzeň-jih a spadá pod město Kasejovice. Své jméno odvozuje své jméno od rubání klád, čili porážení lesa. V roce 2011 zde trvale žilo 61 obyvatel.\n\nPrvní písemná zmínka o vesnici pochází z roku 1227. Již ve 13. století ves náležela ke statku kláštera svatého Jiří na Pražském hradě. V roce 1305 byla vyměněna spolu s jinými okolními vesnicemi za jiné, klášteru bližší obce. Ve 14. století byla v Kladrubcích vystavěna tvrz, která se pak stala původištěm Sádlů z Kladrubec, vladycké rodiny rozšířené v jižních Čechách. K jejich předkům patřil Jošt z Kladrubec, jenž prodal roku 1380 popluží Oldřichovi, Janovi a Lvovi z Kladrubec. Syny prvních dvou byli Otík a Jindřich.\n\nOtík z Kladrubec daroval roku 1412 hvožďanskému kostelu kopu grošů. Po smrti Jana (1410) spadl statek do rukou krále, který jej daroval Mstidruhovi z Adlaru (1409–1438; byl čeledínem u krále Václava), který byl ještě roku 1414 pánem na Kladrubcích. V roce 1418 byl Mikuláš, kněz z Kladrubec, patronem kostela v Budislavicích. V roce 1490 Kladrubce náležely už jiné vladycké rodině. V roce 1505 držel Kladrubce Jan Cukr z Tamfeldu (měl manželku Annu z Hodušic), po něm v letech 1527–1532 Ratiboř z téhož rodu. Johanka Dašická z Tamfeldu je prodala Janu Běškovci z Běškovic. Po tomto následoval Jan Strojetický ze Strojetic, jenž zemřel v roce 1543 a jehož synové Václav a Bořivoj prodali Kladrubce roku 1546 Petrovi Trautenbergéři ze Tří Dvorů. Roku 1557 jej měli bratři Jindřich a Sigmund, a roku 1579 Jindřich sám. Jeho dcera byla Dorota, která Kladrubce zapsala manželu svému Krištofu Oldřichovi z Burgsdorfu. Ten je vydal roku 1603 směnou za dům na Hradčanech, Volfovi Novohradskému z Kolovrat, pánu na Lnářích. Od té doby zůstali Kladrubce při lnářském panství až do roku 1850.\n\nBývalé rytířské sídlo bylo ještě v roce 1675 v dosti dobrém stavu. Bylo zbudované z kamene a se šindelovou střechou. Uvnitř bylo několik světnic, z nichž byla poté učiněna ratejna.\n\nO místních rybnících jsou první zmínky z roku 1661: \"„Ohrazenice na 10 kop, Chocholouš na 6 kop a jiný nad Chocholoušem a Kladrubecký na 30 kop. Pod „velkým“ stál již v roku 1617 mlýn, zvaný Dobšův. Druhý mlýn, zvaný Nový, byl vystavěn někdy na počátku 18. století. Později byl mlýn zrušen a zůstala pouze pila.“\"\n\n\n"}
{"id": "347326", "url": "https://cs.wikipedia.org/wiki?curid=347326", "title": "Citroën C5", "text": "Citroën C5\n\nCitroën C5 je osobní automobil střední třídy francouzské automobilky Citroën vyráběný od roku 2001 v provedení sedan/liftback (s označením Berline) a kombi (pod označením Break, ve 2. generaci jako Tourer). V roce 2004 prošel model celkovou modernizací a faceliftem, v roce 2008 byla uvedena na trh jeho druhá generace. V roce 2010 prošla C5 drobným faceliftem, který přinesl například LED pro denní svícení a nové motory.\n\nNa jeho platformě \"PF3\" se vyrábí i Citroën C6 a Peugeot 407. Produkce probíhá spolu se sesterskými modely v továrně v bretaňském Rennes.\n\nAutomobil je vybaven hydropneumatickým odpružením „Hydraktiv“, které se během jízdy automaticky přizpůsobuje stavu vozovky a udržuje stálou výšku vozidla nezávisle na zatížení. Řidič může díky systému měnit světlou výšku vozidla (celkem čtyři polohy).\n\nZážehové motory:\n\n\nVznětové motory:\n\n\n\nHodnocení bezpečnosti euro NCAP:\n\nVýroba první generace začala v roce 2001 a byla nabízena ve verzi liftback (pod francouzským označením Berline) a combi (Break). Motorizace vozů před faceliftem zahrnovala: benzínové 1.8i 16V, 2.0i 16V, 2.0 HPi, 3.0 V6 24V a naftové 2.0 HDi a 2.2 HDi. Vylepšené hydropneumatické odpružení pod označením Hydractive 3 používá elektronické senzory pro snímání výšky oproti staršímu systému s mechanickými korektory.\n\nV roce 2004 prošel Citroën C5 významným faceliftem. Změnou prošla přední i zadní část vozu, palubní deska a došlo k prodloužení vozu (liftback: délka z 4618 mm na 4745 mm, šířka z 1770 mm na 1780 mm). Přední světlomety mohly být nově vybaveny natáčecími xenony. Citroën přestal nabízet méně spolehlivý benzínový motor s přímým vstřikováním 2.0 HPi, naproti tomu přibyl motor 1.6 HDi 16V.\n\nCitroën představil druhou generaci C5 v říjnu 2007 a prodej začal v roce 2008. Nově byla verze Berline koncipována jako sedan a nižší stupně výbavy byly spojeny s klasickými vinutými pružinami.\n\n"}
{"id": "347334", "url": "https://cs.wikipedia.org/wiki?curid=347334", "title": "Monografie", "text": "Monografie\n\nMonografie (z řečtiny \"monos\" - jeden, \"grapho\" - píšu) je publikace (nebo její část) komplexně zpracovávající jedno, obvykle úzce vymezené či specializované téma (např. pojednává o jedné osobnosti, jednom problému, jedné vědecké otázce). Zpravidla se jedná o vědecké nebo jiné odborné dílo, které je komplexně zpracováno jedním autorem na vyšší odborné úrovni.\n\nOznačení monografie pochází buď přímo od autora nebo od čtenáře či kritika, který termín použije kvůli další analýze textu. Knihovníci označují za monografii nesériové dílo vydané jako jeden nebo konečný počet svazků. Tak se odlišuje od časopisu, žurnálu nebo novin.\n\n\n"}
{"id": "347341", "url": "https://cs.wikipedia.org/wiki?curid=347341", "title": "Paňdžáb (pákistánská provincie)", "text": "Paňdžáb (pákistánská provincie)\n\nPaňdžáb (paňdžábsky a urdsky پنجاب, \"Paňjāb)\" je s rozlohou 205 344 km² jedna z největších pákistánských provincií, zároveň je z nich nejlidnatější (přes 81,5 mil. obyvatel v roce 2009). Na jihu sousedí se Sindhem, na západě s Chajbar Paštúnchwá a Balúčistánem. Severní sousedi paňdžábské provincie jsou Pákistánem ovládaná část Kašmíru Azád Kašmír a Území hlavního města Islámábádu.\n\nProvincie existuje v současné podobě od května 1972. Její hlavní město je Láhaur. Počet obyvatel Paňdžábu roste, zatímco v roce 1981 zde žilo 47 292 000 obyvatel, v roce 1998 už to bylo 72 585 000 lidí.\n"}
{"id": "347346", "url": "https://cs.wikipedia.org/wiki?curid=347346", "title": "Dollodon", "text": "Dollodon\n\nDollodon (\"Dollův zub\") byl rod ornitopodního dinosaura, který žil v období spodní křídy v geologickém stupni barrem a možná i spodní apt. Jeho fosilní pozůstatky byly nalezeny v Belgii (Bernissart) a možná i v Německu a Anglii. Tento býložravec byl lehké postavy, asi 6,5 metrů dlouhý a vážil kolem 1100 kg. Je znám jenom jeden druh tohoto rodu, \"Dollodon bampingi\". Jeho holotyp, IRSNB 1551, byl původně připsán druhu \"Iguanodon mantelli\" a dlouhou doby se také soudilo, že patří k druhu \"Iguanodon atherfieldensis\". Roku 2008 ho Gregory S. Paul klasifikoval jako samostatný rod i druh. Jméno rodu je odvozeno od příjmení paleontologa Louise Dolla, který pozůstatky tohoto tvora popsal jako první.\n\n"}
{"id": "347351", "url": "https://cs.wikipedia.org/wiki?curid=347351", "title": "Paul Émile de Puydt", "text": "Paul Émile de Puydt\n\nPaul Émile de Puydt (6. března 1810 Mons – 28. května 1888 tamtéž) byl belgický botanik, ekonom a spisovatel. Byl bratrem inženýra Remi De Puydt.\n\nJe autorem mnoha knih na téma Orchidaceae. V ekonomii je autorem termínu \"panarchie\".\n"}
{"id": "347352", "url": "https://cs.wikipedia.org/wiki?curid=347352", "title": "Lóthal", "text": "Lóthal\n\nLóthal (gudžarátsky ; ) bylo jedno z nejvýznamnějších měst Harappské kultury. V současné době se pozůstatky Lóthalu nachází v indickém západním státě Gudžarát. První osídlení se odhaduje kolem roku 3700 př. n. l., datace města spadá někdy do doby kolem roku 2400 př. n. l. Jedna ze struktur by mohla být snad i přístavem. Pozůstatky města byly objeveny v roce 1954 organizací Archaeological Survey of India.\n\n"}
{"id": "347355", "url": "https://cs.wikipedia.org/wiki?curid=347355", "title": "We Are the Champions", "text": "We Are the Champions\n\n„We Are the Champions“ je skladba, která poprvé vyšla v roce 1977 na albu \"News of the World\" od britské skupiny Queen. Žánrově je skladba zařazená v hard rocku a heavy metalu do subžánru, který se nazývá power ballad. Skladba patří mezi nejznámější songy skupiny a je dodnes používaná jako hymnus pro uvádění vítězů sportovních, ale i společenských soutěží.\n\nV britských žebříčcích se skladba umístila na 2. příčce, v americkém Billboard Hot 100 je singl na 4. místě.\n\nHudebním základem je klavírní part Freddie Mercuryho, který je podbarven rytmikou nahranou Rogerem Taylorem (bicí) a Johnem Deaconem (basová kytara). Kytara Briana Maye je spíš v pozadí harmonizovaná hlavně v závěrečném refrénu.\n\nDruhou, v tomto případě také \"A\" stranou singlu, na kterém byla tato skladba vydaná, je další populární song s názvem „We Will Rock You“. Tyto dvě krátké skladby byly na koncertech i v rozhlasu často hrávány v jednom celku.\n\n"}
{"id": "347360", "url": "https://cs.wikipedia.org/wiki?curid=347360", "title": "Louis Dollo", "text": "Louis Dollo\n\nLouis-Antoine-Marie-Joséph Dollo (7. prosince 1857, Lille – 19. dubna 1931, Brusel) byl belgický paleontolog narozený ve Francii. Formuloval již překonanou hypotézu, tzv. Dollův zákon, který říká, že evoluce organismů je nevratná. Roku 1878 dohlížel na vykopávky v belgickém Bernissartu, kde bylo nalezeno mnoho zkamenělin, z nichž nejdůležitější byli dinosauři rodu \"Iguanodon\". Paleontolog Gregory S. Paul po něm pojmenoval jiný rod ornitopodních dinosaurů \"Dollodon\".\n"}
{"id": "347361", "url": "https://cs.wikipedia.org/wiki?curid=347361", "title": "Informační a komunikační technologie ve vzdělávání", "text": "Informační a komunikační technologie ve vzdělávání\n\nICT ve vzdělávání je vzdělávací systém, jehož prostřednictvím je realizována systematická snaha o modernizaci vzdělávání s ohledem na rozvoj informační společnosti. \n\n\nVyužívání ICT ve vzdělávání není vázáno pouze na jeden konkrétní předmět. ICT lze využívat při výuce matematiky, chemie, jazyka českého, němčiny, fyziky, techniky, přírodopisu, občanské výchovy, hudební výchovy atp.\n\nVyužívání ICT ve vzdělávání na školách řídí tzv. \"ICT koordinátoři\". Zpravidla se jedná o učitele – metodik ICT, který je schopen ve své škole, případně v okolních „malých“ školách kvalifikovaně:\n\nJeho úkolem je i postavit reálný plán rozvoje služeb ICT na škole. ICT koordinátor musí mít absolvované studium k výkonu specializovaných činností – koordinace v oblasti informačních a komunikačních technologií (vyhláška č. 317/2005 Sb. § 9 a)). Cílem studia je prohloubit a rozšířit kompetence absolventa k metodickému vedení ostatních učitelů školy v oblasti účelného využití ICT ve vzdělávacím procesu, tvorby ICT plánu a kvalifikovaného plánování a řízení naplnění standardu ICT služeb.\n\nJedná se o novou metodu výuky na ZŠ a SŠ, mající několik hlavních cílů. Nejvýznamnějším cílem je nabídnout žákům zábavnější a méně stereotypní formu výuky, a tím zvýšit jejich motivaci k učení. Dalším cílem je zapojit do procesu učení samotné žáky – ty již nemají být jen pasivními posluchači, ale mají spoluvytvářet výuku a aktivně se zapojovat do procesu vzdělávání.\n\nNejčastěji probíhá pomocí interaktivní učebnice a interaktivní tabule.\n\n\n\n"}
{"id": "347365", "url": "https://cs.wikipedia.org/wiki?curid=347365", "title": "HC Řisuty", "text": "HC Řisuty\n\nHC Řisuty (celým názvem: Hockey Club Řisuty) je český klub ledního hokeje, který sídlí v obci Řisuty ve Středočeském kraji. Založen byl v roce 1949 pod názvem Sokol Řisuty. Své první utkání odehrál 29. ledna 1950 proti Sokolu Tuřany, zvítězil tehdy 6:4. Od sezóny 2005/06 působí ve 2. lize, třetí české nejvyšší soutěži ledního hokeje. Klubové barvy jsou modrá, bílá a oranžová.\n\nSvé domácí zápasy odehrává ve Slaném na tamějším zimním stadionu s kapacitou 3 200 diváků.\n\nZdroj: \n\n\n\nZdroj: \n\n\n"}
{"id": "347370", "url": "https://cs.wikipedia.org/wiki?curid=347370", "title": "Josef Vosolsobě", "text": "Josef Vosolsobě\n\nJosef Vosolsobě (3. ledna 1905 Jindřichův Hradec – 4. dubna 1986 Praha) byl český atlet, krasobruslař a sportovní zpravodaj ČTK. \n\nDvakrát se stal mistrem Československa ve skoku dalekém. V roce 1935 vytvořil národní rekord 719 cm. Mimo skok daleký se občas věnoval i běžeckým disciplínám. V roce 1936 reprezentoval Československo ve skoku dalekém na Letních olympijských hrách v Berlíně, kde se probojoval do finále a obsadil celkové 13. místo. Na mezinárodní úrovni reprezentoval ve skoku dalekém celkem desetkrát.\n\nV zimě se věnoval krasobruslení, v roce 1935 se stal mistrem republiky ve sportovních dvojicích. Třikrát reprezentoval na mistrovství Evropy.\n\nOd roku 1945 pracoval pod vedením Josefa Laufera jako sportovní redaktor ČTK.\n\nByl členem SK Slavia Praha.\n\n"}
{"id": "347371", "url": "https://cs.wikipedia.org/wiki?curid=347371", "title": "Millovo pojetí demokracie", "text": "Millovo pojetí demokracie\n\nMillovo pojetí demokracie je nastíněním uvažování klasických liberálních filosofů 19. století o demokracii, která měla v jejich představách vycházet z vlády veškerého lidu, ale přesto mělo být zachováno silné postavení významných menšin.\n\nJohn Stuart Mill byl britským filosofem, ekonomem a politickým učencem, který otázkám demokracie věnoval knihu \"Úvahy o zastupitelské vládě\" (vyšlo 1861, česky: \"Úvahy o vládě ústavní\" (Mill 1992)). Byl zastáncem názoru, že musí být zaručeny svobody a práva jedince ve společnosti, nezávisle na diktátu státu. Obával se tzv. tyranie většiny, tedy stavu, kdy občan buď nedobrovolně ve svém chování následuje vzory, které mu vnutil stát nebo dobrovolně, předkládané mu však většinovou společností. Následkem toho je degradace společnosti, která trpí nedokonalým rozvojem vlastností osobnosti takto omezeného jedince.\n\nPodle Milla je demokracie tou nejlepší formou vlády. \n\n\"K závěru došel na základě těchto kritérií:\"\nMill dokládá, že první kritérium nejlépe splňuje demokracie, protože:\n\nTedy ideální politickou organizací společnosti by byla taková, v níž by všichni mohli hájit své postoje a všichni se také podílet na přispění jejího blahobytu. Dle lidské přirozenosti pak bude nejvíce přispívat společnosti ten, komu jsou plně zajištěna její práva a výsady. Z toho plyne, že nejlepší systém vlády je takový, v němž se všichni podílejí na vládnutí.\n\nDruhé kritérium je také nakloněno demokratickému řádu, v němž možnost podílet se jednotlivci na zvýšení blahobytu společnosti, nenastává jeho vyloučením z rozhodovacích pravomocí o věcech veřejných, ale právě naopak, jeho zapojením do těchto rozhodování. Právě možnost účastnit se na věcech veřejných umocňuje smysl občana pro veřejné blaho a je motivací k rozvoji individuálního talentu a iniciativy. Mill dochází k závěru, že demokracie je vyšší formou vlády než monarchie nebo oligarchie, byť by byly sebeosvícenější. Každý občan má právo mít podíl na vládě. V moderních demokraciích, které jsou realizovány na masovém základu, lze toho dosáhnout jen ve formě zastupitelské demokracie. \n\nV zastupitelské (reprezentativní) demokracii vykonává lid svou moc prostřednictvím svých volených zástupců. Ti kontrolují činnost vlády. Na otázku, zdali má parlament (jako zastupitel lidu) ještě jiné pravomoci, odpovídá Mill záporně. Parlament nemá právo jakkoli zasahovat do správy státu, protože jeho členové nemají žádnou odpovědnost z politických rozhodnutí, která leží na bedrech vlády. Dalším omezujícím faktorem zákonodárného sboru je to, že jeho členové nemají odborné znalosti k vynášení správných rozhodnutí. Parlament se má zdržet jakéhokoli ustavení konkrétního člověka na posty veřejné správy, protože neumí správně posoudit odbornost kandidátů a především vybere člověka, který je výsledkem dohody a kompromisu politických stran, nikoli toho nejlepšího. Parlament se také nemá zapojovat do formulování schvalovaných zákonů, právě pro odbornou nezpůsobilost členů sboru.\n\nParlament by měl tedy vykonávat jen dozor nad osobami, které spravují konkrétní funkce a\nMimo tuto kontrolní funkci náleží parlamentu také role kolbiště pro svobodné vyjadřování nejrůznějších názorů. Tím je zajištěna veřejná diskuze, která může přinést podnětné návrhy pro práci vlády. Mill se domnívá, že právě výměna názorů je fundamentálním předpokladem pro rozpoznání pravdy, společenského blaha a rozvoje vůbec. \n\nMill pozoroval dění demokratického života tehdejší Velké Británie a spatřoval v něm dva zásadní nedostatky:\n\nZde lze spatřovat paradox. Na jedné straně Mill zastává názor, že je nutné zavést \"všeobecné volební právo\" pro všechny. Na druhé straně se však obává možných následků takového činu. Pokud by získali volební právo i dělníci, pak hrozí tzv. třídní zákonodárství , tj. schvalování zákonných aktů většinou dělnických zástupců v parlamentu, které jsou nepřátelské vůči ostatním.\n\nMill kritizoval tento systém uplatňovaný ve Velké Británii, protože se může velmi snadno stát, že poměrně těsná menšina voličů, jejíž kandidát nezvítězí, nebude zastoupena ve sboru žádným poslancem. Mechanismus „vítěz bere vše“ je ve volbách do dolní komory špatný. Stejně tak může těsná většina nominovat svého kandidáta uvnitř jedné politické strany do následného volebního boje, tak jak je tomu např. v amerických prezidentských volbách. Tuto formu Mill pojmenovává jako nepravou demokracii. Naopak \"pravou demokracií\" je taková forma, v níž každá část voličů získá přiměřené množství svých zástupců v zákonodárném sboru. To byl důvod, proč Mill prosazoval změnu volebního systému ve Velké Británii na proporční (menšinový) dle návrhů Thomase Hara.\n\nMill byl zastáncem zavedení vzdělanostního censu, tedy různé váhy hlasu voliče podle jeho vzdělání v duchu Hareho návrhu, což mělo zajistit, aby se do parlamentu dostali i muži vynikajících kvalit, kteří jinak fakticky neměli šanci.Zde se odrážela jeho obava z tyranie (nevzdělané) většiny. Naopak parlamentní elita měla pak zajišťovat antagonistickou funkci, která by byla základem pro nesouhlas jednotlivců s vládnoucí mocí a pro návrhy či názory, které jsou vládou záměrně umenšovány a popírány.\n\nJohn Stuart Mill prosazoval \"nepřímou, reprezentativní demokracii se všeobecným, nikoli však rovným hlasovacím právem\". Takový návrh nebyl beze zbytku nikdy realizován. Vývoj se ubíral ke všeobecnému a rovnému hlasovacímu právu. \n\n\n"}
{"id": "347372", "url": "https://cs.wikipedia.org/wiki?curid=347372", "title": "Irkut", "text": "Irkut\n\nIrkut ( , ) je řeka v Burjatsku a v Irkutské oblasti v Rusku. Je dlouhá 488 km (včetně zdrojnice Černý Irkut). Plocha povodí měří 15 000 km².\n\nOdtéká z jezera Ilčir ve Východních Sajanech třemi zdrojnicemi. Protéká Tunkinskou kotlinou a na jejím dolním konci vytváří v soutěsce peřeje. Ústí zleva do Angary (povodí Jeniseje).\n\nZdrojem vody jsou dešťové a sněhové srážky. Průměrný roční průtok vody v ústí činí 140 m³/s. Zamrzá na konci října až v polovině listopadu a rozmrzá na konci dubna až na začátku května.\n\nŘeka je splavná pro vodáky. V ústí leží město Irkutsk.\n"}
{"id": "347374", "url": "https://cs.wikipedia.org/wiki?curid=347374", "title": "Cres (město)", "text": "Cres (město)\n\nCres [cres], nikoliv [kres] je město na stejnojmenném ostrově v Přímořsko-gorskokotarské župě v Chorvatsku. Ve městě žije 2959 lidí, jsou zde zařízení a ubytovny pro turisty.\n\nVzniklo ve 14. století, do roku 1797 patřilo Benátčanům, v letech 1805 až 1814 Francouzům jako součást Ilyrských provincií, poté k Rakousku. Po první světové válce získala Cres na základě Rapallské smlouvy Itálie, od roku 1943 byl obsazen německými vojsky, po osvobození začleněn v rámci Chorvatska do SFRJ.\n"}
{"id": "347376", "url": "https://cs.wikipedia.org/wiki?curid=347376", "title": "Příběh", "text": "Příběh\n\nSlovem příběh obvykle označujeme dvě různé i když navzájem propojené záležitosti. V hlavním významu příběh znamená něco, co se opravdu stalo, označujeme jím nějakou reálnou událost (nebo i skupinu navzájem propojených dějů a událostí), nějaký skutečný děj, který měl svůj jasný počátek i zřetelné ukončení, něco, co se opravdu stalo.\n\nDruhý význam slova příběh - v sociálních vědách se často používá výraz narativ - je přenosem do oblasti popisu nějakého děje, vyprávění o tomto ději. Slovem příběh tedy v tomto smyslu označujeme pouhý popis nějakého děje, který je buďto jen obrazem nějakého skutečného děje, může se však jednat i o popis děje, který je čirou fikcí, popisem nějakého smyšleného příběhu (dějová smyšlenka).\n\nU smyšlených příběhů se může jednat jak o utilitární jednání nějakého jednotlivce, který se snaží smyšleným příběhem zatajit, zakrýt či vytěsnit skutečný průběh událostí, který je mu z nějakých důvodů nepříjemný (smyšlenka, fikce, lež). Může se ale jednat i o společenskou manipulaci, úmyslný žert, umělecký záměr, umělecký popis skutečnosti apod.\n\nV oblasti umělecké tvorby se jedná obvykle o příběhy fiktivní, jedná se o autorovu smyšlenku, jež spadá do kategorie licentia poetica. Tyto příběhy jsou obvykle obsaženy v různých literárních a jiných uměleckých žánrech, zvláště v audiovizuálních dílech (např. opera, divadelní hra, film, televizní seriál) ve videoklipech, v reklamních spotech a podobně. Svůj příběh v tomto smyslu může obsahovat i hudební skladba, která byla vytvořena jako popis nějakého reálného děje či skutečnosti (např. toku řeky Vltavy od jejího pramene až po její soutok s Labem v symfonické básni \"Vltava\" od Bedřicha Smetany).\n\nSouslovím nekonečný příběh pak označujeme obvykle takové příběhy, u nichž není zřetelně jasný počátek nebo konec (popřípadě oba), zde se jedná spíše o metaforický popis nějakého rozsáhlejšího děje, u něhož z různých důvodů neznáme všechny reálie (informační šum).\n\nPříběh popisuje něco, co se stalo při běhu, tedy během času, uplýváním doby.\n\n"}
{"id": "347378", "url": "https://cs.wikipedia.org/wiki?curid=347378", "title": "Oční víčko", "text": "Oční víčko\n\nOční víčko (\"palpebra\") u člověka je párový výběžek kůže, který se pohybuje samovolně i v závislosti na vůli člověka. Jeho funkcí je ochrana oka před poraněním a nečistotami, čištění povrchu oka a regulace světla dopadajícího na sítnici.\n\nZákladem víčka je tuhá vazivová tarzální ploténka (\"tarsus\"). V tarzální ploténce jsou uloženy mazové žlázy, které produkují maz, ten je součástí slzného filmu. Víčko na jednom oku je rozděleno na dolní víčko (\"palpebra inferior\") a horní víčko (\"palpebra superior\"). Při zavření se setkávají přibližně uprostřed oka. Místo, kde se spojují, se nazývá vnitřní a zevní koutek. Vnitřní koutek obsahuje slzný kanálek, ze kterého odtékají slzy. Na obličejové straně je oční víčko pokryto jemnou citlivou kůží. Vnitřní strana víčka je pokryta víčkovou spojivkou. Mezi kůží a tarzální ploténkou je mimický sval otevírající a zavírající oční štěrbinu (kruhový oční svěrač).\n\nSpodní i horní víčko je zakončeno řasami, které chrání oko před prachovými částicemi a nadměrným oslněním. Pohyb horního víčka zajišťuje zvedač horního víčka.\n\nV některých případech může dojít k ochrnutí zvedače horního víčka. Při neopatrné manipulaci či extrémním namáhání může být víčko protrženo nebo natrženo, což vyžaduje chirurgický zákrok (šití). Jelikož je víčko zásobeno hustou sítí vlásečnic, při natržení rána značně krvácí.\n"}
{"id": "347381", "url": "https://cs.wikipedia.org/wiki?curid=347381", "title": "Solid Edge", "text": "Solid Edge\n\nSolid Edge je 3D CAD software primárně určený pro návrh strojírenských konstrukcí.\nJe postaven na jádru Parasolid.\nKonkurenčními aplikacemi jsou např. Autodesk Inventor, SolidWorks nebo Pro/ENGINEER.\nOd září 2006 výrobce nabízí také bezplatnou 2D verzi s názvem Solid Edge 2D Drafting.\n"}
{"id": "347387", "url": "https://cs.wikipedia.org/wiki?curid=347387", "title": "Gillian Weir", "text": "Gillian Weir\n\nDame Gillian Constance Weir (* 17. ledna 1941) je mezinárodně uznávaná britská varhanice.\n\nBěhem své sólové kariéry v interpretaci varhanní hudby vystoupila např. v Royal Albert Hall, Westminsterském opatství, Los Angeles, Singapouru a na recitálech ve povětšině států Evropy, Ameriky i v Japonsku. Pedagogicky působí na Curtisově institutu ve Filadelfii, spolupracuje s Univerzitou Johna Hopkinse v Baltimoru a vede interpretační kurzy. Předsedá porotám varhanních soutěží (v roce 2007 např. Mezinárodní interpretační soutěži Brno). Za své nahrávky u firmy Argo byla časopisem Classic CD zařazena mezi sto nejlepších hráčů století na klávesové nástroje.\n\n\n"}
{"id": "347388", "url": "https://cs.wikipedia.org/wiki?curid=347388", "title": "Velocity Series", "text": "Velocity Series\n\nVelocity Series je komplexním balíkem modulárních, ale integrovaných řešení, která jsou odpovědí na PLM potřeby firem střední velikosti. Sestávají z předkonfigurované rodiny softwarových aplikací pro vývoj, analýzu a správu dat - Solid Edge, Femap, CAM Express, Teamcenter Express.\n"}
{"id": "347392", "url": "https://cs.wikipedia.org/wiki?curid=347392", "title": "Kultura černě a červeně malované keramiky", "text": "Kultura černě a červeně malované keramiky\n\nKultura černě a červeně malované keramiky byla archeologická kultura, která se v době železné nacházela na severu Indického subkontinentu. Trvala přibližně mezi 12. - 9. stoletím př. n. l. a přibližně korespondovala s pozdním obdobím véd. Jejím současníkem a zároveň nástupcem byla kultura šedě malované keramiky.\n\n"}
{"id": "347401", "url": "https://cs.wikipedia.org/wiki?curid=347401", "title": "Kovnatost", "text": "Kovnatost\n\nKovnatost je obsah určitého zájmového kovu v hornině či v rudě, který je důležitým ukazatelem pro případnou těžitelnost prvku a jeho rentability. Uvádí se zpravidla v procentech či v získaných gramech na tunu vytěžené horniny. Velice blízko souvisí s klarkem, což je průměrná hodnota výskytu prvků či kovů v zemské kůře. Pokud je kovnatost horniny či rudy dostatečně vysoká, je možná ekonomicky přijatelná těžba, která bude generovat zisk.\n\nEkonomicky přijatelná kovnatost je v čase nestálá a proměnná s postupným nestejnoměrným poklesem. Rudy, které dříve měly nerentabilní kovnatost se vlivem nových postupů stávají rentabilní. Ekonomicky těžitelná kovnatost závisí na několika faktorech jako jsou například: \n\nNapříklad na začátku 21. století je u zlata za přijatelnou kovnatost umožňující povrchovou těžbu v oblasti Kašperských Hor považován výskyt tohoto kovu v množství 5 g/t a u hlubinné těžby pak 3 g/t. Vlivem soustavné těžby všech surovin dochází k neustálému poklesu kovnatosti těžených kovů a prvků. Pro udržení stejného množství těžené rudy je pak potřeba těžit stále větší objemy horniny, ze které se prvek získává.\n"}
{"id": "347402", "url": "https://cs.wikipedia.org/wiki?curid=347402", "title": "Lose Control (Missy Elliott)", "text": "Lose Control (Missy Elliott)\n\nLose Control je první singl Missy Elliott z jejího šestého studiového alba The Cookbook vydaného v roce 2005 Goldmind/Atlantic. V singlu hostují R&B zpěvačka Ciara a Fatman Scoop. Obsahuje samply z Clear a Hot Streak's \"Body Work skupiny Cybotron.Lose Control se umístil na třetím místě hitparády Billboard Hot 100 ve Spojených státech.Lose Control se stal jejím pátým top 10 singlem, od Ciary čtvrtým a prvním od Fatman Scoopa.Singl byl oceněn pětinásobnou platinou a stal se jejím doposud nejúspěšnějším singlem (z jejím předchozím singlem Work It.\nLose Control uvedla stanice ABC v pořadu Disarray jako uzavírací hudební číslo.\nVideoklip režíroval Dave Meyers a objevil se v něm Tommy Lee.\n\nLose Control vyhrálo ocenění Nejlepší krátké hudební video na Grammy Awards 2006.\nA na MTV Video Music Awards 2005 vyhrálo Nejlepší Hip-Hop video a Nejlepší taneční video.\n\n\n"}
{"id": "347407", "url": "https://cs.wikipedia.org/wiki?curid=347407", "title": "Tenis na Letních olympijských hrách 2008", "text": "Tenis na Letních olympijských hrách 2008\n\nTenisový turnaj na Letních olympijských hrách 2008 v Pekingu měl na programu celkem čtyři soutěže, v jehož rámci se představily mužská dvouhra a čtyřhra, stejně jako ženská dvouhra a čtyřhra.\n\nPoražení semifinalisté odehráli zápas o bronzovou medaili.\n\nOlympijský turnaj se konal mezi 10.–17. srpna 2008 na otevřených dvorcích s tvrdým povrchem DecoTurf v čínské metropoli Pekingu. Dějištěm se stalo Zelené olympijské tenisové centrum v Olympijském parku. Postaveno bylo přímo pro olympijskou událost. K jeho otevření došlo 1. října 2007 a obsahovalo deset soutěžních a sedm tréninkových kurtů. Celková kapacita činila 17 400 diváků. Na centrální dvorec se vtěsnalo 10 tisíc návštěvníků. Výsledky z olympijského turnaje byly započítány v podobě bodů do žebříčků ATP a WTA.\n\n56 nejvýše postavených tenistů na žebříčku ATP a tenistek na žebříčku WTA z pondělního hodnocení 9. června 2008 (počítáno za uplynulých 52 týdnů), kteří byli schopni zasáhnout do turnaje, se automaticky klasifikovalo do soutěží dvouher. Limitujícím faktorem byla účast maximálně čtyř olympioniků z jednoho národního olympijského výboru v singlové soutěži. Pokud byli mezi prvními padesáti šesti hráči schopnými nastoupit více než čtyři tenisté konkrétního výboru, pak do turnaje mohli zasáhnout pouze čtyři nejvýše klasifikovaní. Místa klasifikovaných na pátém a dalších místech v redukovaných národních žebříčcích nahradili tenisté umístění za 56. pozicí, kteří současně splňovali podmínku hranice čtyř olympioniků na jeden národní výbor. To by vedlo například k neúčasti 13. hráčky klasifikace Věry Zvonarevové, která si zajistila start jen díky odstoupení krajanek – světové dvojky Šarapovové a osmičky Čakvetadzeové. Naopak další Ruska, 21. žena žebříčku Naděžda Petrovová se již do nominace nevešla.\n\nZbylých osm míst do počtu 64 hráčů soutěže ve dvouhře bylo uděleno ve formě divokých karet, šest z nich rozdělil Olympijský výbor ITF dalším olympijským účastníkům a poslední dvě byly v gesci Tripartitní komise, která je přidělila tenistům z málo zastoupených států.\nJména tenistů, kteří obdrželi divokou kartu, oznámila ITF 30. července 2008. Získal ji také Sun Pcheng, původně jediný Číňan v mužské dvouhře (poté nastoupili do hry další dva krajané v roli náhrádníků). Dalšími se stali Bělorus Max Mirnyj, Švéd Jonas Björkman, japonský nadějný tenista Kei Nišikori, Jihoafričan Kevin Anderson, stejně jako obhájce titulu Nicolás Massú z Chile. V ženském singlu divoké karty ITF připadly Alicii Molikové, Tchajwance Čan Jung-žan, Mariji Korytcevové, Nurie Llagosteraové Vivesové, Ajumi Moritové, Selimě Sfarové a Tamarine Tanasugarnové.\n\nMezinárodní olympijský výbor dvě volná místa přiřadil Tožanu Komlavimu Loglovi a Salvadorci Rafael Arevalo. V ženském singlu pak Caře Blackové ze Zimbabwe a Stephanii Vogtové z Lichtenštejnska, která však před zahájením odstoupila.\n\nHráči či hráčky, kteří byli klasifikováni mezi nejlepšími deseti hráči deblového žebříčku, měli automaticky zajištěný start ve smyslu možnosti nastoupit se spoluhráčem-krajanem. Zbylých 22 párů se do turnaje kvalifikovalo na základě postavení členů dvojice na singlových žebříčcích ATP a WTA z pondělní klasifikace z 9. června 2008 s podmínkou maximálně dvou párů na jeden národní olympijský výbor (pár musel být tvořen olympioniky z jednoho státu)..\n\nTento systém někteří tenisté kritizovali, včetně Leandera Paese. V jeho důsledku nebyl nasazen například český deblový pár Martin Damm a Pavel Vízner, kterému patřila 8. pozice na žebříčku dvojic ATP Race. Naopak Španělé Nicolás Almagro a David Ferrer figurující vysoko v singlové klasifikaci, ale bez společně odehraného deblového turnaje, byli nasazeni jako číslo pět.\n\nV probíhající debatě o místě olympijského turnaje ve světovém tenisu, se vyjevila trvající dominance a prominentní postavení Grand Slamu. Tento názor potvrzovali někteří hráči včetně Andyho Roddicka, kteří namísto olympiády zvolili účast na amerických turnajích v rámci přípravy na US Open. Přesto na tenisovou událost LOH 2008 zavítalo nejsilnější startovní pole od znovuzařazení tenisu do programu v roce 1988. V mužské dvouhře startovalo 17 z prvních 20 tenistů žebříčku ATP, včetně kompletní světové pětky, a v ženách 18 hráček elitní dvacítky WTA. Jednalo se o kvalitativní posun, když o dvanáct let dříve v Atlantě 1996 hráli pouze tři muži z elitní světové desítky. Motivačním faktorem se také stalo přiznání bodů do žebříčků ATP a WTA, zavedené v Sydney 2000.\n\nPřetrvávající netečnost ke startu v Pekingu u některých předních hráčů, jakými byli Roddick či stříbrný olympijský medailista Mardy Fish, kvitoval Tom Tebbutt pro kanadský deník \"The Globe and Mail\" slovy: „\"Zdá se, že tenis na olympijských hrách zamířil k neduživosti\".“ Naopak řada tenistů vyjádřila své zapálení pro olympijskou myšlenku, včetně Rogera Federera, Rafaela Nadala, Jonase Björkmana, Nicoláse Massúa, Andyho Murrayho, Jeleny Jankovićové, Jeleny Dementěvové, Alicie Molikové, a Venus i Sereny Williamsových. Novak Djoković a Světlana Kuzněcovová uvedli, že olympiádu staví naroveň či v prestiži dokonce výše než Grand Slam a Federer zmínil hry jako jednu z priorit sezóny.\n\nOlympijským vítězem se stal druhý hráč světové klasifikace Rafael Nadal ze Španělska, který zažíval premiérovou účast na olympiádě. Bodový zisk mu v následné pondělní aktualizaci žebříčku ATP z 18. srpna 2008 poprvé v kariéře dopomohl k 1. místu, kde ukončil rekordní šňůru 237 týdnů bez přerušení Rogera Federera. Stal se tak 24. světovou jedničkou. Před pekingskou událostí měl Nadal sérii 32zápasové neporazitelnosti, která začala druhým kolem na Hamburg Masters 2008 a skončila v semifinále Cincinnati Masters 2008, posledním turnaji před LOH. V mezidobí vyhrál French Open 2008 i Wimbledon 2008. Spolu s Federerem patřili k hlavním adeptům na zlato. Mezi další startující elitní desítky se zařadili Novak Djoković, David Ferrer, James Blake, David Nalbandian, Nikolaj Davyděnko a Andy Murray.\n\nV soutěži se objevili tři čínští hráči. Sun Pcheng obržel divokou kartu ITF a Jü Sin-jüan společně s Cengem Šao-Süanem startovali z pozice náhradníků po odstoupení kvalifikovaných tenistů.\n\nFederer skončil ve čtvrtfinále na raketě turnajové osmičky Jamese Blakea po dvousetovém průběhu. Nadal zvládl třísetové semifinálové klání proti světové trojce Djokovićovi a ve finále zdolal chilskou turnajovou dvanáctku Fernanda Gonzáleze po setech 6–3, 7–6 a 6–3. Chilan tak jako šestý tenista historie, respektive čtvrtý muž, zkompletoval úplnou sadu olympijských medailí – zlato, stříbro a bronz.\n\nSvětová jednička a obhájkyně olympijského zlata Justine Heninová ukončila profesionální kariéru 14. května 2008, když uvedla ztrátu motivace pro další hraní. Tři hráčky ji do olympiády vystřídaly na čele klasifikace. Z toho Maria Šarapovová a Ana Ivanovićová se potýkaly se zraněním a poklesem formy vůči první polovině roku. Obě byly nuceny z turnaje odstoupit. Favoritkou tak zůstala Srbka Jelena Jankovićová, která se při rozehrání soutěže stala 11. srpna novou světovou jedničkou. Na čele však v prvním období setrvala jen jediný týden. Mezi další kandidátky na vítězství se zařadily světová dvojka Světlana Kuzněcovová, trojka Jelena Dementěvová, Dinara Safinová i sestry Venus a Serena Williamsovy.\n\nV pavouku se objevily tři čínské hráčky Li Na, Čeng Ťie a Pcheng Šuaj, které se na rozdíl od čínských singlistů kvalifikovaly řádně.\n\nSestry Williamsovy dohrály ve čtvrtfinále. Mezi poslední čtveřici se probojovaly tři Rusky a Li Na. Dementěvová po výhře nad Serenou Williamsovou zvládla i semifinále proti Zvonarevové a Safinová přehrála v těsných koncovkách obou setů Li Na. Olympijské zlato si odvezla Jelena Dementěvová po výhře nad Safinovou 3–6, 7–5 a 6–3. Kompletní ruskou sadu medailí doplnila bronzem Zvonarevová. Podruhé v historii ženské dvouhry, a poprvé od roku 1908, získaly všechny kovy reprezentantky jednoho státu.\n\nMužskou deblovou soutěž opanovala čtvrtá nasazená švýcarská dvojice Roger Federer a Stanislas Wawrinka poté, co ve čtyřsetovém zápase o zlato porazila švédský pár Simon Aspelin a Thomas Johansson. Oba šampioni tak získali svou první olympijskou medaili a pro zemi „helvetského kříže“ vybojovali premiérové olympijské kovy z tenisové čtyřhry.\n\nV ženské čtyřhře navázaly na osm let staré olympijské vítězství druhé nasazené Venus a Sereny Williamsovy ze Spojených států, které si ve finále poradily se španělskými turnajovými čtyřkami Virginií Ruanovou Pascualovou a Anabel Medinaovou Garriguesovou. Ruanová Pascualová tak obhájila stříbrný kov z Athénské olympiády 2004.\n\n"}
{"id": "347408", "url": "https://cs.wikipedia.org/wiki?curid=347408", "title": "Házená na Letních olympijských hrách 2004", "text": "Házená na Letních olympijských hrách 2004\n\nTurnaj se odehrál v rámci XXVIII. olympijské hry ve dnech 14. - 29. srpna 2004 v Aténách.\n\nTurnaje se zúčastnilo 12 mužstev, rozdělených do dvou šestičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o umístění. Olympijským vítězem se stalo mužstvo Chorvatska.\n\n Španělsko - Jižní Korea 31:30 (17:12)\n\n14. srpna 2004 (9:30) – Atény\n\n14. srpna 2004 (14:30) – Atény\n\n14. srpna 2004 (19:30) – Atény\n\n16. srpna 2004 (9:30) – Atény\n\n16. srpna 2004 (11:30) – Atény\n\n16. srpna 2004 (14:30) – Atény\n\n18. srpna 2004 (9:30)– Atény\n\n18. srpna 2004 (11:30)– Atény\n\n18. srpna 2004 (19:30) – Atény\n\n20. srpna 2004 (9:30) – Atény\n\n20. srpna 2004 (11:30) – Atény\n\n20. srpna 2004 (19:30) – Atény\n\n22. srpna 2004 (9:30) – Atény\n\n22. srpna 2004 (11:30) – Atény\n\n22. srpna 2004 (19:30) – Atény\n\n Maďarsko - Egypt 33:28 (16:15)\n\n14. srpna 2004 (11:30) – Atény\n\n14. srpna 2004 (16:30) – Atény\n\n14. srpna 2004 (21:30) – Atény\n\n16. srpna 2004 (16:30) – Atény\n\n16. srpna 2004 (19:30) – Atény\n\n16. srpna 2004 (21:30) – Atény\n\n18. srpna 2004 (14:30) – Atény\n\n18. srpna 2004 (16:30) – Atény\n\n18. srpna 2004 (21:30) –Atény\n\n20. srpna 2004 (14:30) – Atény\n\n20. srpna 2004 (16:30) – Atény\n\n20. srpna 2004 (21:30) – Atény\n\n22. srpna 2004 (14:30) – Atény\n\n22. srpna 2004 (16:30) –Atény\n\n22. srpna 2004 (21:30) – Atény\n\n Maďarsko - Jižní Korea 30:25 (14:13)\n\n24. srpna 2004 (14:30) – Atény\n\n24. srpna 2004 (16:30) – Atény\n\n24. srpna 2004 (19:30) – Atény\n\n24. srpna 2004 (21:30) – Atény\n\n Chorvatsko - Maďarsko 33:31 (18:16)\n\n27. srpna 2004 (14:30) – Atény\n\n27. srpna 2004 (16:30) – Atény\n\n Chorvatsko - Německo 26:24 (11:12)\n\n29. srpna 2004 (16:45) – Atény\n\n Rusko - Maďarsko 28:26 (13:10)\n\n28. srpna 2004 (21:30) – Atény\n\n Francie - Španělsko 29:27 (11:13)\n\n27. srpna 2004 (9:30) – Atény\n\n27. srpna 2004 (11:30) – Atény\n\n Francie - Řecko 33:15 (17:7)\n\n28. srpna 2004 (19:30) – Atény\n\n Španělsko - Jižní Korea 31:24 (12:11)\n\n28. srpna 2004 (14:30) – Atény\n\n Island - Brazílie 29:25 (13:11)\n\n24. srpna 2004 (11:30) – Atény\n\n Slovinsko - Egypt 30:24 (11:13)\n\n24. srpna 2004 (9:30) – Atény\n\n1. Chorvatsko\n2. Německo\n3. Rusko\nTurnaj se odehrál v rámci XXVIII. olympijské hry ve dnech 14. - 29. srpna 2004 v Aténách.\n\nTurnaje se zúčastnilo 10 družstev, rozdělených do dvou pětičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na pátém místě, hrály o umístění. Olympijským vítězem se stalo družstvo Dánska.\n\n Maďarsko - Čína 28:24 (17:11)\n\n15. srpna 2004 (14:30) – Atény\n\n15. srpna 2004 (16:30) –Atény\n\n17. srpna 2004 (14:30) – Atény\n\n17. srpna 2004 (16:30) – Atény\n\n19. srpna 2004 (16:30) – Atény\n\n19. srpna 2004 (19:30) – Atény\n\n21. srpna 2004 (16:30) – Atény\n\n21. srpna 2004 (21:30) – Atény\n\n23. srpna 2004 (16:30) – Atény\n\n23. srpna 2004 (19:30) – Atény\n\n Španělsko - Angola 24:24 (14:10)\n\n15. srpna 2004 (19:30) – Atény\n\n15. srpna 2004 (21:30) – Atény\n\n17. srpna 2004 (19:30) – Atény\n\n17. srpna 2004 (21:30) – Atény\n\n19. srpna 2004 (14:30) – Atény\n\n19. srpna 2004 (21:30) – Atény\n\n21. srpna 2004 (14:30) – Atény\n\n21. srpna 2004 (19:30) – Atény\n\n23. srpna 2004 (14:30) – Atény\n\n23. srpna 2004 (21:30) – Atény\n\n Ukrajina - Španělsko 25:23 (12:9)\n\n26. srpna 2004 (14:30) – Atény\n\n26. srpna 2004 (16:30) – Atény\n\n26. srpna 2004 (19:30) – Atény\n\n26. srpna 2004 (21:30) – Atény\n\n Jižní Korea - Francie 32:31 (15:15)\n\n27. srpna 2004 (19:30) – Atény\n\n27. srpna 2004 (21:30) – Atény\n\n Dánsko - Jižní Korea 34:34ts (14:14 - 1p 25:25, 2p29:29 - 4:2ts)\n\n29. srpna 2004 (10:45) – Atény\n\n Ukrajina - Francie 21:18 (10:10)\n\n28. srpna 2004 (16:30) – Atény\n\n Španělsko - Čína 27:23 (16:10)\n\n28. srpna 2004 (9:30) – Atény\n\n28. srpna 2004 (11:30) – Atény\n\n Maďarsko - Španělsko 38:29 (22:15)\n\n29. srpna 2004 (14:30) – Atény\n\n Brazílie - Čína 26:25 (13:10)\n\n29. srpna 2004 (8:30) – Atény\n\n Angola - Řecko 38:23 (18:11)\n\n26. srpna 2004 (12:30) – Atény\n\n1. Dánsko\n2. Korea\n3. Ukrajina\n"}
{"id": "347409", "url": "https://cs.wikipedia.org/wiki?curid=347409", "title": "Řízení životního cyklu výrobku", "text": "Řízení životního cyklu výrobku\n\nŘízení životního cyklu výrobku (ve zkratce PLM z anglického Product Lifecycle Management, česká zkratka se nepoužívá) je proces řízení celého životního cyklu výrobku od prvního nápadu přes návrh, konstrukci a výrobu až po servis a likvidaci výrobku. PLM sdružuje lidi, data, podnikové procesy a systémy a pro vlastní výrobní podnik i jeho partnery vytváří páteř informací o výrobku. Pojmem PLM se označuje nejen způsob tohoto řízení, ale rovněž informační systém (software), který je podporuje.\n\nPLM se dá interpretovat více způsoby a lze najít mnoho jeho různých definic. Pro lepší představu o tom, co PLM vlastně je, se dobře hodí následující jednoduché vysvětlení:\n\nPLM zahrnuje návrh výrobků a správu veškerých podkladů pro jejich výrobu a údržbu. Kromě toho také slouží jako centrální úložiště pro různé druhotné informace, například poznámky z praxe prodejců, katalogy, reakce zákazníků, marketingové plány, archivované plány projektů a jiné informace nashromážděné za dobu života jednotlivých výrobků. \n\nPrvní komerční aplikace CAD pro minipočítače se objevily v 70. létech 20. století a předznamenaly revoluční změnu, která se následně v práci konstruktérů odehrála. Podrobně je historie CAD popsána v 2. kapitole knihy dostupné na Internetu. V současnosti se CAD v nějaké podobě využívá prakticky v každém výrobním podniku, který má vlastní konstrukci. S rozmachem CAD se data z projekce a konstrukce začala stěhovat z papíru do CAD souborů. Počet těchto souborů v podniku rychle narůstal a udržet pořádek v jejich ukládání a archivaci bylo stále těžší. Když jejich uchovávání začalo konstruktérům přerůstat přes hlavu, zrodily se systémy PDM. \n\nPDM, anglicky Product Data Management, česky Řízení výrobkových dat, je systém určený k řízení (správě) dat o výrobcích a s nimi spojených pracovních procesů. Systémy PDM zprvu začínaly jako pouhé trezory na výstupní soubory CAD konstruktérů, ale jejich funkce se postupně rozšiřovaly. Uchovávané informace nyní zahrnují CAD modely, výkresy, kusovníky, údaje o dílech, produktové specifikace, NC programy, výsledky analýz, související korespondenci atd. PDM se stará také o udržování verzí dokumentů. Uživateli PDM jsou hlavně vývojáři a konstruktéři, ale mohou to být i pracovníci z výroby, projektoví manažeři, lidé z prodeje, marketingu, nákupu, financí, kteří také mohou přispět k návrhu produktu. PDM lze považovat za jakousi nadstavbu CAD, protože má smysl ho provozovat jen když už podnik využívá CAD. \n\nPLM je potom další nadstavbou resp. vyšším vývojovým stupněm PDM. Rozdíl mezi PDM a PLM je v tom prostředním písmenu: P\"D\"M je \"data\" management, má na starost data týkající se konstrukce výrobku, zatímco P\"L\"M je \"lifecycle\" management, tedy zabývá se celým životním cyklem výrobku. Orientuje se na všechny procesy, které se výrobku za jeho života týkají. PLM má výrazně širší záběr, sleduje produkt až do výroby a dále k zákazníkovi. Má silné vazby na ERP (viz dále). Není to jen aplikace (jako je CAD i PDM), je to komplexní informační systém, jehož implementace je hodně náročná a vždy si vynutí podstatné změny ve způsobu práce celé organizace. Jeho uživatelé pak jsou v celém podniku a dokonce i u jeho externích partnerů. Nasazení PLM automaticky předpokládá i používání systému PDM, který je de facto vždy v PLM obsažen.\n\n\"Pozn.:\" Rychlé seznámení s historií vzniku PLM (ve srovnání s ERP) může poskytnout dvouminutové video Toma Shoemakera z americké softwarové firmy PTC.\n\nERP a PLM plní ve výrobním podniku rozdílné úlohy: PLM určuje, jaký má produkt být, a ERP podniku pomáhá při přeměně této vize ve skutečnost. \n\nLze to vyjádřit i tak, že systém PLM se stará o veškeré duševní vlastnictví (Intellectual Property, IP) týkající se podnikových produktů a systém ERP se stará o jejich produkci (realizaci) nejefektivnějším možným způsobem, s ohledem na zdroje, čas, odpad materiálu apod., zpravidla provázaně s finančními transakcemi. \nPřipojený obrázek ukazuje, jak se podíl PLM a ERP v průběhu životního cyklu výrobku mění. První úvahy, skici, rozbory a návrhy probíhají ve vývojovém oddělení, využívají podkladů z PLM a ukládají se do jeho databáze. Po schválení přechází práce do konstrukce, užívají se aplikace CAx, a všechny výsledky se uchovávají a spravují v PLM. Jak se výroba přibližuje, začne se uplatňovat i ERP. Je-li třeba, instalují se nové stroje nebo výrobní linky, najímají se noví pracovníci. V předstihu se vybírají dodavatelé a objednávají se položky s delší dodací lhůtou. Někdy se vyrábí a testuje prototyp. Po spuštění a rozběhu výroby většinu podpory zajišťuje ERP, zatímco podíl PLM postupně klesá. Zpočátku lze očekávat častější konstrukční úpravy; s tím, jak se výroba stabilizuje, požadavků na PLM ubývá, ovšem k inovacím dochází neustále. Po ukončení výroby daného produktu se v režii ERP dále vyrábějí náhradní díly a zajišťuje servis pro zákazníky. Dochází k postupnému útlumu, jak se výrobek u zákazníků přestává používat. PLM se v této době využívá hlavně jako zdroj potřebné dokumentace k výrobku. \n\nPanuje shoda v tom, že ze všech systémů a řešení určených pro výrobní podniky jsou ERP a PLM nejdůležitější. PLM hraje hlavní roli při inovaci, vývoji a konstruování produktů, ERP při plánování a řízení procesů během jejich realizace. ERP ovšem plní i další důležité úlohy, které nemají přímý vztah k produktům, v účetnictví, personalistice a obecně ve správě a řízení společnosti.\n\nPLM nemá jednoznačnou definici, a proto ani výčet jeho funkcí není nijak závazně určen. K dispozici jsou seznamy funkcí konkrétních PLM produktů od jejich výrobců, které si zájemce snadno dohledá, a které se v mnohém shodují a v mnohém rozcházejí. Z obecnějšího pohledu lze usoudit, že funkcionalita PLM pokrývá pět hlavních oblastí:\n\n\"Systémový inženýring\" sbírá všechny požadavky na výrobky (primármě požadavky zákazníků, ale také požadavky regulatorních orgánů např. na bezpečnost, kvalitu atd.) a koordinuje práce na vývoji nových a inovacích stávajících výrobků. \"Řízení produktů a jejich portfolia\" se zaměřuje na alokaci zdrojů potřebných pro vývoj a na sledování stavu projektů majících za úkol vývoj nových produktů. Řízení portfolia je nástrojem, který managementu pomáhá kontrolovat pokrok ve vývoji nových výrobků a rozhodovat o přidělování nedostatkových zdrojů. K \"návrhu produktů\" se používá CAD a příbuzné aplikace. Do \"řízení technologie\" spadá rozvržení dílny, uspořádání výrobních linek, plánování strojů, technologické postupy, normování prací, počítačová podpora obrábění (CAM), počítačová podpora kvality (CAQ) aj. Oblast \"Řízení výrobkových dat\" (PDM) byla popsána výše. \n\nPLM a ERP ve výrobním podniku mohou sice pracovat samostatně, je však velmi žádoucí, aby spolu byly co nejlépe propojené (integrované). V podniku pak neexistují žádné PLM ani ERP procesy, nýbrž pouze „podnikové procesy“. Procesní problémy se ve výrobním podniku nedají řešit separátně v PLM nebo ERP, ale jen společně na podnikové úrovni. Integrované PLM a ERP tvoří nejlepší prostředí pro rychlé a spolehlivé navrhování a realizaci inovovaných produktů. Inovace nejsou omezeny jen na konstrukci. „Velký“ vývoj sice typicky probíhá ve výzkumu a konstrukci, ale podněty k menším inovacím, které mohou zvýšit kvalitu resp. snížit náklady, často přicházejí z výroby a servisu.\n\nIntegrace PLM a ERP však není vůbec snadná. Nejde přitom o technické problémy se sdílením dat, největší potíže působí to, že PLM a ERP mají řadu zásadních rozdílů a představují dva odlišné světy. \n\n\"Inovační cyklus\" (PLM) se vyznačuje rychlými iteracemi a úpravami, \"realizační cyklus\" (ERP) má spíše lineární a opakované procesy. Mnoho informací z inovačního cyklu, včetně rozpracovanosti návrhů a plánů, se bez PLM formálně nezaznamenává a nesdílí. Tyto informace nejsou v ERP a typicky zůstávají jen v neřízených dokumentech a tabulkách. Při vývoji produktů se pracuje s velkým množstvím dat, která nemají nic společného s provozními útvary podniku. Většina z nich má cenu jen pro konstrukci, například dohledání slepých cest pomáhá pochopit přijatá rozhodnutí. Takové informace v ERP nejsou a sotva by tam byly k něčemu, ale jsou cenné v PLM.\n\nKaždá revize v PLM přitom může zahrnovat všechny související analýzy, návrhy, grafiku, dokumentaci a další informace, které jsou pro realizaci důležité teprve když je tato revize uvolněna pro výrobu (jestli k tomu vůbec dojde). Moderní CAD systémy generují obrovské soubory a PLM tak potenciálně spravuje gigabyty dat pro každý jednotlivý produkt. Architektura ERP systémů pro tyto účely nevyhovuje a není k tomu ani důvod.\n\nPřekážkou pro sdílení těch dat, s nimiž pracují oba systémy, také je, že PLM a ERP mluví odlišnými jazyky. Používají různé pojmy a mnohdy i pracují s různými věcmi. V PLM je základem \"dokument\" (výkres), v ERP stejnou úlohu zastává \"položka\", což není totéž. To jak je výrobek zkonstruován, popisuje \"konstrukční kusovník\" v PLM. V ERP zase pro plánování a řízení výroby musí být uložen \"výrobní kusovník\". Postup pro jeho odvození ze struktury CAD a jeho udržování v ERP představuje při úvahách o propojení PLM a ERP jeden z hlavních problémů, který ovšem jde nad rozsah tohoto článku. Ke způsobu práce v PLM dále patří snadné vytváření nových \"verzí\" a \"revizí\" (revize obvykle znamená schválenou verzi). ERP však s verzemi ani revizemi nepracuje, v něm se vše řídí na základě \"platnosti\" (od-do). Změnové řízení v ERP je komplikované a podléhá řadě schvalovacích kroků, protože každá změna je vážným zásahem do nepřetržitě probíhající výroby. Tyto a další integrační problémy nemají jednoznačné řešení, vždy záleží na typu výroby (konstrukce na zakázku, výroba na zakázku, montáž na zakázku) a na konkrétních potřebách daného podniku. \n\nPodle zprávy se prodej PLM systémů v období 2009-2014 ve světě rovnoměrně zvyšoval z 24 na asi 35 miliard dolarů. Stejný růst se předpokládá i na období do roku 2018. Tato čísla se vztahují k celkovému trhu označovanému jako \"PLM-related investments\" (investice související s PLM), takže zahrnují i různá dílčí a menší řešení. Tři hlavní dodavatelé kompletních PLM systémů jsou Dassault Systèmes, PTC a Siemens PLM Software. \n\nPočet PLM systémů instalovaných v ČR není znám. Lze odhadovat, že to bude jen zlomek z počtu instalací ERP.\n\nSe systémy PDM/PLM popisovanými v tomto článku souvisejí systémy s podobně vyznívajícími názvy, a to PIM/MDM (Product Information Management, česky Správa produktových informací, a Master Data Management, česky asi Správa kmenových dat). Přes uvedenou podobnost (ve zkratkách PDM a PIM rozlišující prostřední písmeno znamená buď 'data' nebo 'informace', což jsou slova, která se v řeči běžně zaměňují) obě tyto dvojice představují odlišné, avšak vzájemně se doplňující systémy. Přestože je někdy těžké se v nových technologiích a jejich zkratkách vyznat, organizace samy musí vždy posoudit, zda a jak jsou nabízené nástroje vhodné pro jejich potřeby.\n\nÚčel PDM/PLM byl vysvětlen výše, tyto systémy se zaměřují na na tu stránku výrobkových dat, která určuje, jak se produkt navrhuje, vyrábí a využívá. Primárním účelem PIM naproti tomu je shromažďovat, spravovat a sdílet produktová data potřebná pro jejich prodej a marketing. Typičtí uživatelé PDM/PLM byli vyjmenováni v tomto článku, typickými interními uživateli PIM jsou lidé z marketingu a prodeje, externími uživateli pak zákazníci, distributoři a prodejci (více v článku PIM). Jak bylo uvedeno výše, PLM hraje hlavní roli při \"inovaci\" produktů, zatímco ERP se stará o jejich \"realizaci\". V podobně stručném shrnutí lze říci, že PIM se soustřeďuje na \"publikaci\" informací pro zákazníky.\n\nA stejně jako je PDM součástí PLM, je PIM podmnožinou MDM, systémů se širším záběrem, zahrnujících nejen produkty samotné ale i další související informace.\n\n"}
{"id": "347416", "url": "https://cs.wikipedia.org/wiki?curid=347416", "title": "Tanečník (román)", "text": "Tanečník (román)\n\nTanečník je detektivní román Jeferyho Deavera z roku 1998. Jde o druhou knihu s ochrnutým detektivem Lincolnem Rhymem.\n\nProfesionální zabiják zvaný „Tanečník“ musí během 45 hodin zlikvidovat tři svědky v případu vlivného obchodníka se zbraněmi. Na začátku knihy jeden ze svědků přistává se svým letadlem na letišti v Chicagu a jeho letadlo exploduje. Vyšetřováním je pověřen ochrnutý detektiv Lincoln Rhyme s jeho partnerkou Amélií Sachsovou. Policie a FBI dávají přednost ochraně dvou svědků, ale Rhyma zajímá více dopadení Tanečníka, protože Tanečník zabil před pěti lety jeho dva techniky pro ohledávání místa činu. Jednou Tanečníka skoro dopadnou, ale na místě najdou jen narkomana Jodieho, který Tanečníkovi chvíli pomáhal. Nedlouho potom je zavražděn další svědek a zůstává jen jeden. Poslední svědek a taky narkoman Jodie jsou převezeni s ochrankou do vzdáleného místa, kde budou v bezpečí. Mezitím se najde tělo muže, které pravděpodobně patří Tanečníkovi. Rhyme přijde na to, že vrah, který zabil v posledních dnech dva svědky, nebyl Tanečník ale druhý vrah, kterého si Tanečník najal a kterého před několika hodinami zabil. Skutečný Tanečník není nikdo jiný než narkoman Jodie. Rhyme se pokouší zavolat Amélii Sachsové, která je součástí ochranky, ale je ochrnutý a nemůže vytočit číslo. Nakonec se mu to podaří a Tanečník je zastaven. Poté se Lincoln Rhyme svěří Amélii, že jedním z techniků zabitých Tanečníkem před pěti lety byla jeho milenka Claire a přiznává, že tohle byl důvod, proč odmítal se Sachsovou navázat intimní vztah - což se teď mění.\n"}
{"id": "347422", "url": "https://cs.wikipedia.org/wiki?curid=347422", "title": "Teary Eyed", "text": "Teary Eyed\n\nTeary Eyed je druhý singl americké raperky Missy Elliott z alba The Cookbook a byl vydaný v září 2005. Po delší době Missy vydala jako singl zpívanou Hip hop baladu, jako již předtím Beep Me 911, All N My Grill a One Minute Man.\n\nVe Spojených státech se singl nedostal do hitparády Billboard Hot 100 a stal se doposud jejím nejméně úspěšným singlem.V Anglii byl singl vydaný 25. září 2005, ale tam taky nebyl úspěšný, nedostal se ani do top 40 a umístil se pouze na 47. místě. Kvůli neúspěchu byl singl rychle stažen z playlistů rádií. V Austrálii v oficiální hitparádě ARIA Chart se singl umístil na 36. místě.\n\nUK CD Singl\n\n\n\nRemix CD Singl\n"}
{"id": "347425", "url": "https://cs.wikipedia.org/wiki?curid=347425", "title": "Křepel kalifornský", "text": "Křepel kalifornský\n\nKřepel kalifornský (\"Callipepla californica\") je malý hrabavý pták z čeledi křepelovitých.\n\nDospělý jedinec průměrně 24–28 cm. Má zavalité, nápadně zbarvené tělo s krátkým ocasem, šedým zobákem, šedomodrými boky s bílými pruhy a charakteristickou chocholku na hlavě z 6 tmavých per. Samec má černou hlavu s bílou obličejovou maskou, světlým čelem a hnědým zátylkem, hnědý hřbet, šedomodrou hruď a světlé břicho. Samice a mladí jedinci se podobají samci, ale postrádají bílou obličejovou masku a na hlavě a prsou jsou hnědožlutí. Jeho nejbližším příbuzným je podobný křepel přilbový, který má delší chocholku a výrazněji zbarvenou hlavu. Oba druhy se od sebe vývojově oddělily asi před 1–2 miliony lety, tedy během pozdního pliocénu a na počátku pleistocénu.\n\nV minulosti se křepel kalifornský hojně vyskytoval na loukách, zemědělsky obdělávané půdě a lesních houštinách na západě a jihozápadě Spojených států, v důsledku lidské aktivity však v mnoha oblastech jeho početnost viditelně poklesla. V minulosti byl introdukován do mnoha jiných zemí včetně Britské Kolumbie, Havaje, Chile, Nového Zélandu, ostrova Norfolku nebo Tasmánie.\n\nPatří mezi velmi společenské ptáky, obvykle žije v nevelmi početných hejnech. Většinu času tráví na zemi, vzlétá většinou pouze v okamžiku přímého ohrožení. Je všežravý a svou potravu vyhledává výhradně na zemi. Požírá listy, bobule a různé plody, v menší míře také drobný hmyz. Hnízdo v podobě mělké jamky vystlané rostlinnou vegetací si staví nejčastěji pod kořeny nebo na jiném místě, kde je dobře zamaskováno. Snůška bývá velmi početná, mnohdy čítá i více jak 12 vajec. Mláďata se líhnou po 18 dnech a pečují o ně oba rodiče. Při vhodných podmínkách může mít samice i více jak jednu snůšku ročně, o mláďata vždy pečuje stejný samec.\n\nČeleď křepelovitých byla ještě donedávna součásti čeledě bažantovitých, kde byla považována za pouhou podčeleď. Morfologická a molekulární analýzy však objasnily vzájemné vztahy a potvrdily platnost osamostatnění této čeledě.\n\nV České republice chová křepela kalifornského Zoologická zahrada Plzeň a Ústí nad Labem.\n\nKřepel kalifornský vytváří těchto 9 uznávaných poddruhů:\n\nWhitfield, P. (2003): \"2000 zvířat\", str. 213. Eromedia Group, k. s.\n"}
{"id": "347433", "url": "https://cs.wikipedia.org/wiki?curid=347433", "title": "Gahnit", "text": "Gahnit\n\nGahnit (Moll, 1807), chemický vzorec ZnAlO, je krychlový minerál ze skupiny spinelidů. Pojmenován podle svého objevitele: Johan Gottlieb Gahn (1745-1818), švédský chemik a mineralog\n\n\nKrystaly méně časté, typicky oktaedry, vzácně dodekaedry, o velikosti až 12 cm. Běžně dvojčatí podle {111}. Agregáty zrnité, masivní.\n\n\n\n\n\nŘídce se vyskytující minerál.\n\n\n\n"}
{"id": "347437", "url": "https://cs.wikipedia.org/wiki?curid=347437", "title": "Džida", "text": "Džida\n\nDžida ( ) je řeka v Burjatské republice v Rusku. Je dlouhá 567 km. Plocha povodí měří 23 500 km².\n\nPramení na jižních svazích západní části horského hřbetu Chamar Daban a teče rovnoběžně s Džidinským hřbetem. Na horním toku má charakter prudkého potoka s množstvím peřejí, který protéká v soutěsce. Níže se střídají úseky s úzkým a širokým údolím. Ústí zleva do Selengy (povodí Jeniseje).\n\nZdrojem vody jsou převážně dešťové srážky. Průměrný roční průtok vody v ústí činí 60 m³/s.\n\nŘeka je splavná pro vodáky.\n"}
{"id": "347440", "url": "https://cs.wikipedia.org/wiki?curid=347440", "title": "Armádní skupina Lanz", "text": "Armádní skupina Lanz\n\nArmádní skupina Lanz (: \"Armeegruppe Lanz\" někdy též \"Armee-Abteilung Lanz\") byla německá armádní skupina za druhé světové války.\n\nKoncem ledna 1943 byla německá vojska pod silným tlakem sovětských vojsk na Východní Ukrajině, celá Skupina armád B se nacházela v troskách. V té době se začala v Charkovské oblasti (v pásmu Skupiny armád B) vytvářet ze zbytků 8. italské armády a místních německých jednotek, nová armádní skupina. Její jádro tvořil německý XXIV. tankový sbor pod velením generálporučíka Nehringa a Tankový sbor SS, který byl vykládán v Charkově, když předtím absolvoval rychlý přesun z Francie na hroutící se jižní část východní fronty. Velitelem armádní skupiny se stal generál horských myslivců Hubert Lanz, po kterém byla také skupina pojmenována. Vrchní velení (samotný Adolf Hitler) dalo rozkaz armádní skupině Lanz, aby za každou cenu ubránila Charkov před postupující sovětskou armádou. K tomuto úkolu zbyl Lanzovi jen tankový sbor SS pod velením SS-Obergruppenführera Haussera, konkrétně 2.SS divize pancéřových granátníků Das Reich, divize 1. SS divize pancéřových granátníků „Leibstandarte SS Adolf Hitler“ a 3. SS divize pancéřových granátníků „Totenkopf“ byly ještě na cestě. Tato osamocená divize nemohla zastavit sovětský nápor a již v polovině února hrozilo tankovému sboru SS, že bude v Charkově obklíčen. V té době bylo velitelství Skupiny armád B staženo a armádní skupina Lanz tak přešla pod velení Skupiny armád Jih. Dříve než se podařilo Skupině armád Jih navázat spojení s armádní skupinou Lanz a proti rozkazu samotného generála Lanze, opustil tankový sbor SS Charkov, který následně obsadila sovětská vojska. Tato událost znamenala 20. února pro armá. sk. Lanz nahrazení jejího velitele generála horských myslivců Huberta Lanze generálem tankových jednotek Wernerem Kempfem, oficiálně proto že generál tankových jednotek se hodí lépe jako velitel pro armádní skupinu složenou s tankových jednotek, než generál horských myslivců. Den poté, při předávání velení došlo i ke změně názvu jednotky na armádní skupinu Kempf, ze které se stala později 8. armáda.\n\nVelitelé\nNáčelníci štábu\n\n"}
{"id": "347479", "url": "https://cs.wikipedia.org/wiki?curid=347479", "title": "We Run This", "text": "We Run This\n\nWe Run This je třetí americký singl Missy Elliott z alba The Cookbook a hlavní singl z její kompilace největších hitů Respect M.E. vydané v roce 2006. V písni se objevuje sampl ze skladby Apache od skupiny The Shadows. Byl vydaný na začátku roku 2006 v USA, kde se umístil na 48. místě hitparády Billboard Hot 100. V Anglii vyšel singl 21. srpna 2006 a po neúspěšném singlu Teary Eyed se vrátila zpátky do top 40, We Run This se umístilo na 38. místě.\nSong byl nominovaný na Grammy Awards 2007 v kategorii Nejlepší sólová rap skladba.\n\n\n\n"}
{"id": "347480", "url": "https://cs.wikipedia.org/wiki?curid=347480", "title": "Volkswagen Passat", "text": "Volkswagen Passat\n\nVolkswagen Passat je evropské označení osobního automobilu střední třídy vyráběného německým koncernem Volkswagen od roku 1973. Vůz se vyrábí v závodě VW v německém Emdenu. První generace (typ \"B1\") byla odvozena od Audi 80. V současnosti je na trhu již osmá generace. Do dubna 2007 bylo celkem vyrobeno více než patnáct milionů vozů Passat, mimo jiné pod názvy VW Santana nebo VW Dasher.\n\nVW Passat figuruje v nabídce německého výrobce již od roku 1973. V současnosti je k dispozici jako sedan nebo jako praktické kombi Passat \"Variant\". Předností Passatu jsou kvalitní materiály, prostorný interiér a velký zavazadelník. Kladem je i vysoká bezpečnost a široká nabídka pohonných jednotek. Záporem někdo shledává okoukaný design, jde však o subjektivní pohled. Na platformě Passatu vzniká mnoho dalších modelů značek z koncernu Volkswagen, například Škoda Superb.\n\nVW Passat B1 nahradil modely 1600 a 411. Nový typ měl moderní design se splývavou karoserií a pohon předních kol. Motor byl uložen vpředu podélně. Nebyl chlazený vzduchem ale vodou. Nejvýkonnější model dosahoval až 63 kW. V nabídce byl dvoudveřový nebo čtyřdveřový model s designem od Giugiara. O rok později se objevilo kombi. Od roku 1978 byly v nabídce také vznětové motory. \n\nVW Passat B2 nastoupil roku 1980. V něm, konkrétně v modelu Passat GT Syncro (s karoserií kombi) se poprvé pro Passat objevil pohon všech kol.\n\nVW Passat B3 se představil v roce 1988. Charakteristická pro něj byla absence mřížky chladiče. Zmizela také splývavá záď a vůz se představil jako klasický sedan. Novinkou byl také sportovní motor VR6 o výkonu 128 kW.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!KAT\n!Max. výkon<br>[kW při ot./min]\n!Max. točivý moment<br>[Nm při ot./min]\n! colspan=\"11\" |Zážehové motory\n\n</tr>\n\n! colspan=\"11\" |Vznětové motory\n\n</table>\n\nVW Passat B4 se prodával od roku 1993. Vrátil se otvor na masce chladiče. Objevil se systém ABS a čelní airbagy.\nU čtvrté generace se objevil první turbodiesel s přímým vstřikováním.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Přeplňování\n!KAT\n!Max. výkon<br>[kW při ot./min]\n!Max. točivý moment<br>[Nm při ot./min]\n! colspan=\"12\" |Zážehové motory\n\n</tr>\n\n! colspan=\"12\" |Vznětové motory\n\n</table>\n\nVW Passat B5 vystřídal čtvrtou generaci již po třech letech.\nPátá generace prošla nárazovými testy EuroNCAP v roce 1997, a to v karosářské verzi sedan s motorem 1,6 MPI. Za ochranu dospělé posádky při čelním nárazu vůz obdržel 8 bodů, při bočním nárazu 11 bodů, což v součtu stačilo na tři hvězdičky. Za ohleduplnost vůči chodcům byl pak automobil ohodnocen dvěma hvězdičkami.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!KAT\n!Max. výkon<br>[kW při ot./min]\n!Max. točivý moment<br>[Nm při ot./min]\n!Období<br>výroby\n! colspan=\"14\" |Zážehové motory\n\n</tr>\n\n! colspan=\"14\" |Vznětové motory\n\n</table>\n\nModernizace proběhla roku 2000, typ se potom nazýval B5.5. Na stejné podvozkové platformě (s prodlouženým rozvorem náprav) je postavena též první generace Škody Superb.\nModernizovaná pátá generace prošla nárazovými testy EuroNCAP v roce 2001, a to opět v karosářské verzi sedan, tentokrát s motorem 1,9 TDI. Za ochranu dospělé posádky při čelním nárazu vůz nyní obdržel 12 bodů, při bočním nárazu dokonce 16 bodů, což v součtu stačilo na čtyři hvězdičky. Za ohleduplnost vůči chodcům byl pak automobil ohodnocen dvěma hvězdičkami, konkrétně 13 body.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!KAT\n!Max. výkon<br>[kW při ot./min]\n!Max. točivý moment<br>[Nm při ot./min]\n!Období<br>výroby\n! colspan=\"14\" |Zážehové motory\n\n</tr>\n\n! colspan=\"14\" |Vznětové motory\n\n</table>\n\nVW Passat B6\n\nVW Passat CC \"(Comfort Coupé)\" je odvozeným modelem Passatu, přesněji jeho šesté generace. Prodává se od roku 2008. Je delší, širší a nižší než klasický Passat. Má také karoserii typu fastback, která vytváří dojem čtyřdveřového kupé.\n\nVW Passat B7 je de facto modernizací šesté generace, výrobce ho však považuje za generaci sedmou. U této modernizace se jedná především o úpravy exteriéru, které Passat přibližují ostatním modelům automobilky (Polo, Golf, Scirocco, Sharan), jako například velká maska s vodorovným žebrováním nebo zadní světla. Interiéru se tyto změny dotkly nepatrně.\n\nPassat B7 byl nabízen s benzínovými motory TSI 1.4 a 1.8 (90 kW - 118 kW) a dieslovými motory TDI 1.6 a 2.0 (77 kW - 130 kW).\n\nProdávat se začal koncem roku 2010, crashtestem Euro NCAP prošel ještě tentýž rok. Jelikož vycházel z minulé generace, která získala pět hvězdiček, očekávalo se, že plný počet hvězdiček bude mít i současná generace, což se potvrdilo.\n\n3. července 2014 byla na Volkswagen Design Center v Postupimi představená osmá generace Passatu. Passat je nabízen s benzínovými motory TSI 1.4, 1.8 a 2.0 (92 kW - 162 kW) a dieslovými motory TDI 1.6 a 2.0 (88 kW - 177 kW). S nejsilnějším motorem 2.0 TDI (177 kW) může dosáhnout 100 km/h za 6,1 sekundy, s maximální rychlostí 240 km/h.\n\nČeský a slovenský Passat Club (společný)\n"}
{"id": "347501", "url": "https://cs.wikipedia.org/wiki?curid=347501", "title": "David B. Weishampel", "text": "David B. Weishampel\n\nDavid B. Weishampel (* 16. listopadu 1952) je americký paleontolog, pracující v při . Titul získal v roce 1981 na za svou práci v oboru geologie. Jeho výzkum zahrnuje klasifikaci dinosaurů, zejména evropských dinosaurů ze svrchní křídy, mechaniku čelistního kloubu a býložravectví, kladistiku, heterochronii a historii evoluční biologie. Jeho nejznámější publikací je kniha vydaná v roce 2004. David Weishampel se také podílel jako konzultant na natáčení filmu Jurský park a je držitelem filmové ceny .\n\n\n"}
{"id": "347504", "url": "https://cs.wikipedia.org/wiki?curid=347504", "title": "Femap", "text": "Femap\n\nFemap je program s rozšířeným výpočetním prostředím. Program je používán ve společnostech praracujících na vývoji komplexních řešení jako jsou letadla, satelity, elektronika, těžká technika, námořní technika atd. Také můžete načítat a pracovat s daty ze všech FEM řešičích.\n\nFemap je na nezávislý na platformě CAD. Pro programy používající modelovací jádro Parasolid dovoluje přímé načítání ploch a těles. Dále obsahuje celou řadu následných nástrojů a operací, které lze použít i na ne-Parasolid geometrii. Další nástroje: beam modelování, tvorba střednicové plochy, zjednodušování modelu a hexa síťovač, široký CAD import. Femap umožňuje zadávat, měnit a kontrolovat zatížení, materiál, typ výpočtu a zpracování výsledků.\n"}
{"id": "347507", "url": "https://cs.wikipedia.org/wiki?curid=347507", "title": "Zvací dopis", "text": "Zvací dopis\n\nZvací dopis je obvyklé označení nedatovaného dopisu, který v srpnu 1968 poslali Alois Indra, Drahomír Kolder, Oldřich Švestka, Antonín Kapek a Vasil Biľak Leonidu Brežněvovi. Obsahoval výzvu k pomoci všemi prostředky proti údajné hrozící kontrarevoluci v Československu. Dopis se stal pro sovětské vedení záminkou pro invazi do Československa 21. srpna 1968. Byl psán rusky.\n\nDopis byl podle svědků Brežněvovi předán v bratislavském hotelu Sorea 3. srpna 1968, tedy krátce poté, co neúspěchem pro sovětskou stranu skončily rozhovory mezi sovětským a československým vedením v Čiernej nad Tisou. Existence dopisu měla zůstat utajena. 15. července 1992 byl ale objeven zapečetěný ve Státním archivu Ruské federace s datem 25. září 1968. Obálka byla podepsána Konstantinem Černěnkem se slovy \"Uložit v archivu politbyra. Bez souhlasu neotvírat.\" Text byl pozměněn Brežněvovou rukou, takže se předpokládá, že si vyžádal novou verzi, která měla zahrnovat i další země Varšavské smlouvy a byla podepsána vícero lidmi. Již druhý den byl dopis převezen do Prahy a představen veřejnosti.\n\nPoslání dopisu bylo vlastizradou patrně i podle tehdejších zákonů. Podepsaní za ni nikdy nebyli souzeni. Pravost podpisů byla prokázána kriminalistickými metodami.\n\n\n"}
{"id": "347513", "url": "https://cs.wikipedia.org/wiki?curid=347513", "title": "Ching-a-Ling", "text": "Ching-a-Ling\n\nChing-a-Ling je singl americké raperky Missy Elliott a byl vydaný jako hlavní singl ze soundtracku Step Up 2 the Streets. Píseň se také objeví na jejím chystaném albu Block Party. Singl měl premiéru na Myspace Missy Elliott a na jejích webových stránkách 10. ledna 2008. A hned za týden singl debutoval na hitparádě Billboard Hot R&B/Hip-Hop Songs. Píseň byla dostupná na iTunes od 200. ledna 2008.\nVideoklip měl premiéru na MTV v pořadu TRL a na stanici BET v pořadu 106 & Park 4. února, 2008. Video režíroval Dave Meyers a udělal jej jako kombinaci songů Ching-a-Ling a Shake Your Pom Pom. Je to vůbec první 3D video a hostuje v něm slavná, japonská, hip hopová , taneční skupina U-Min.\n"}
{"id": "347516", "url": "https://cs.wikipedia.org/wiki?curid=347516", "title": "Kale", "text": "Kale\n\nKale může být :\n\n"}
{"id": "347526", "url": "https://cs.wikipedia.org/wiki?curid=347526", "title": "Best, Best", "text": "Best, Best\n\nBest, Best je singl americké raperky a autorky Missy Elliott.Autory a producenty songu Best, Best jsou Missy Elliott a Danja.Je to píseň ve stylu Hip hop, R&B, která má futuristický zvučné střední tempo.Jako v některých dalších songů Missy Elliott zde rapuje i zpívá.\nBest, Best byl prvně zveřejněn na jejím MySpace a jejích oficiálních webových stránkách v červnu 2008.\nBest, Best se nejspíš nestane prvním singlem z alba Block Party jak se předpokládalo, prozradila to Missy Elliott v rozhovoru pro Billboard Magazine.\n"}
{"id": "347527", "url": "https://cs.wikipedia.org/wiki?curid=347527", "title": "Remote Control Productions", "text": "Remote Control Productions\n\nRemote Control Productions je společnost se zaměření na filmovou hudbu, založená skladatelem Hansem Zimmerem. Původní název \"Media Ventures\" byl změněn po odchodu Zimmerova dlouhodobého obchodního partnera Jaye Rifkina roku 2003, v němž Rifkin podal na Zimmera žalobu o 10 milionů dolarů pro údajné Hansovy pokusy převzít společnost pouze na sebe.\n\nZ dílen společnosti vzešly soundtracky k úspěšným filmům jako například \"Rafael Leónidas Trujillo Molina - diktátor z Dominikánské republiky\n\"Šifra mistra Leonarda\", \"Piráti z Karibiku\", \"Temný rytíř\", \"Poslední samuraj\", \"Pearl Harbor\", \"Madagaskar\", \"Gladiátor\" či \"Transformers\".\n\nSkladatelé, kteří v \"Remote Control Productions\" pracují či v minulosti (spolu)pracovali:\n\n"}
{"id": "347530", "url": "https://cs.wikipedia.org/wiki?curid=347530", "title": "Sprint", "text": "Sprint\n\nSprint je označení pro rychlý krátký sportovní nebo i motoristický závod , který je charakteristický tím, že dochází k maximálnímu fyzickému vypětí závodníka (nebo jeho technického prostředku) po celou dobu závodu, tento extrémně rychlý pohyb se nazývá sprintování. Často jde o běh na krátkou trať s maximálním úsilím. Při sprintu je proto velmi důležitá rychlost, akcelerace a silová výbušnost.\n\nZávodník ve sprintu se nazývá sprinter, závodnice pak sprinterka. Nejlepší současní atletičtí sprinteři dokážou běžet rychlostí až 44,7 km/h (ženy kolem 39,6 km/h). Hranicí světové extratřídy jsou dnes sprinteři, kteří jsou schopni běžet stometrový sprint pod 10,00 s (podobně ženy pod 11,00 s.). V historii se pod legendární hranici 10 sekund dostalo již kolem 120 sprinterů (k roku 2018). Suverénně nejlepším sprinterem současnosti je zřejmě světový rekordman na 100m, 200 m i ve štafetě na 4 x 100 m, Jamajčan Usain Bolt. V ženské kategorii to byla koncem 80. let Američanka Florence Griffith-Joynerová, dosud světová rekordmanka na 100 m i 200 m, která je však podezřelá z použití dopingových prostředků.\n\nVýraz „sprinter“ se využívá také v automobilové oblasti pro rychlou dodávku dopravující urgentně zboží například od dodavatele k zákazníkovi. Původem je typové označení vozidla Mercedes-Benz Sprinter. Také „sprint“ může v přeneseném smyslu obecně znamenat krátké, ale intenzivní úsilí o dosažení určitého cíle.\n\n\n\n"}
{"id": "347533", "url": "https://cs.wikipedia.org/wiki?curid=347533", "title": "Korbel", "text": "Korbel\n\nKorbel (případně jako slovenské příjmení ve variantě Korbeľ) může být:\n\n\n\n"}
{"id": "347537", "url": "https://cs.wikipedia.org/wiki?curid=347537", "title": "Under Construction", "text": "Under Construction\n\nUnder Construction je čtvrté studiové album americké raperky Missy Elliott vydané labelem Goldmind/Elektra 12. listopadu 2002 ve Spojených státech amerických. V první řadě ho produkoval Timbaland s dodatečnou produkcí Craiga Brockmana, Nisan Stewart, Errol \"Poppi\" McCalla a Missy Elliott. Under Construction se umístilo na 3 .místě Billboard Hot 200 Albums Chart v USA, kde se ho prodalo více než 2,1 milionů kopií a stalo se jejím doposud nejprodávanějším albem. V roce 2003 dostalo album Under Construction nominace na Grammy v kategoriích Nejlepší rapové album a Album roku.\nV roce 2003 vydali nejbližší přátelé Missy Elliott, Timbaland a Magoo pokračování alba s názvem Under Construction, Part II.\n\n\nUSA prodej – 2.1 milionů kopií, 2×Platinové ocenění (RIAA)\n\nSvětový prodej – 10 milionů kopií\n"}
{"id": "347538", "url": "https://cs.wikipedia.org/wiki?curid=347538", "title": "Nehden", "text": "Nehden\n\nNehden je vesnice v Severním Porýní-Vestfálsku v Německu, od 1. ledna 1975 administrativní součást města Brilon, od něhož je vzdálená asi 6 km na severovýchod.\n\nVesnice se proslavila svým mramorovým lomem, v němž byly nalezeny zkamenělé pozůstatky mnoha prehistorických zvířat, mezi nimi dinosaurů \"Iguanodon bernissartensis\" a \"Iguanodon atherfieldensis\", který však byl roku 2008 překlasifikován na druh \"Dollodon bampingi\". Velká akumulace uhynulých iguanodonů na malé ploše podpořila teorii o jejich seskupování do stád.\n\nNálezy z nehdenského kamenolomu jsou vystaveny v muzeu Haus Hövener v Brilonu a ve sbírkách Geologicko-paleontologického institutu a muzea univerzity v Münsteru.\n"}
{"id": "347539", "url": "https://cs.wikipedia.org/wiki?curid=347539", "title": "John Powell", "text": "John Powell\n\nJohn Powell (* 18. září 1963) je britský skladatel filmové hudby.\n\nJohn Powell již od svých mladých let původně studoval jako houslista, později se dostal na londýnskou Trinity College of Music. Nejvíce se uchyloval k jazzové a rockové hudbě, vstoupil také do soulové kapely \"The Fabulistics\". Při dostudovávání na univerzitě skládal hudbu pro reklamu a komerční upoutávky, což mu otevřelo cestu ke skladateli Patricku Doylovi, přičemž Powell působil jako jeho asistent.\n\nRoku 1995 založil komerční společnost Independently Thinking Music, s níž produkoval hudbu k více než 100 anglických a francouzských reklam či filmů.\n\nRoku 1997 se Powell dostal do USA, kde složil hudbu pro několik úspěšných filmů s komediální nebo akční tematikou, kupříkladu Roboti, Bournovo Ultimátum, Pan a paní Smithovi, Slepičí útěk či . Mezi jeho nejúspěšnější díla ovšem patří hudba k filmům , Jak vycvičit draka, Let číslo 93 a Happy Feet, za nějž obdržel první cenu Film & TV Music Award za nejlepší hudbu k animovanému filmu.\n\nJeho stylu odpovídá jak užívání orchestru, tak i moderních syntezátorů. Powell je jedním z nejznámějších členů společnosti Remote Control Productions skladatele Hanse Zimmera.\n\nJohn Powell momentálně žije v USA se svou manželkou Melindou Lernerovou (povoláním fotografka) a malým synem.\n\nU názvů filmů, ke kterým neexistuje český ekvivalent bylo použito původní jméno, v závorce je uveden jazyk\n"}
{"id": "347540", "url": "https://cs.wikipedia.org/wiki?curid=347540", "title": "Svoboda svědomí", "text": "Svoboda svědomí\n\nPrincip svobody svědomí znamená veřejné, společenské a právní uznání, že v určitých věcech se jednotliví lidé mohou řídit zásadami, které jsou ve sporu se zásadami většiny, ale jejichž porušení by pro ně znamenalo vážný zásah do jejich lidské identity a integrity. Společnost, která se řídí principem svobody svědomí, si proto u těchto lidí nevynucuje přizpůsobení většině, ve zvláštních případech dokonce ani právnímu řádu, a uznává tak zvanou výhradu svědomí. Příkladem mohou být odpírači zbraní \"z důvodů svědomí\".\n\nSvoboda svědomí úzce souvisí se svobodou náboženskou, liší se však tím, že se chápe jako svoboda jednotlivce, nikoli jako přípustnost určité církve nebo společenství. Proto se prosadila později a s většími nesnázemi. Dlouho se také rozlišovalo mezi svobodou \"in foro interno\", tj. doma, což znamenalo například domácí bohoslužbu, a \"in foro externo\", čili na veřejnosti.\n\nNěkteré starověké říše připouštěly výjimky pro výrazné náboženské skupiny například v Persii nebo ve starověké římské říši. V císařském Římě nebyli Židé nuceni obětovat bohům ani sloužit ve vojsku. Podobně byli křesťané a židé tolerováni v některých muslimských říších. Jednalo se však vesměs o uznání náboženství, nikoli o svobodu osobní. Urgentní potřeba svobody svědomí však vyvstala v pozdním středověku a zejména v reformaci, a to v nábožensky smíšených oblastech. Od 16. století ji někteří myslitelé začínají chápat ne jako výsadu pro určité skupiny (jako tomu bylo ještě v Tolerančním patentu Josefa II.), ale jako obecný princip a jednu ze základních svobod každého občana.\n\nDlouhou historii má i kritika svobody svědomí. Argumentuje obvykle:\nJeště v 18. století se většinou - a to i například v USA - připouštěla koexistence různých církví, vůči svobodě jednotlivého svědomí však měli i američtí politici vážné výhrady a zdůvodňovali je tím, že by mohla být záminkou pro náboženskou lhostejnost.\n\nV tomto smyslu, jako individuální lidské právo - i když s řadou omezení - vyhlásila svobodu svědomí Velká francouzská revoluce a po ní různé další v průběhu 19. a 20. století. Protože souběžně klesal veřejný a politický význam organizovaného náboženství, mohla svobodu svědomí vyhlásit i Všeobecná deklarace lidských práv OSN z roku 1948.\n\nProblém ovšem nastává tam, kde se výhrady \"z důvodů svědomí\" dostávají do sporu se zákonodárstvím států. Tak některé radikální křesťanské skupiny zásadně odmítaly přísahu, jiné odmítaly používat zbraně. Jejich členové pak byli - a někde dodnes jsou - trestání a vězněni. V naší zemi byla náhradní vojenská služba (beze zbraně) zákonem povolena až v roce 1990, vojenské úřady však mohly jen obtížně zjišťovat, kdo k tomu má skutečné \"důvody svědomí\" a kdo si chce jen vojenskou službu usnadnit; náhradní služba bylo proto delší a žadatelé se museli obhajovat před odbornou komisí.\n\nListina základních práv a svobod v článku 15 stanoví:\nSouvisejícími svobodami náboženskými se dále týká i článek 16.\n\nMezinárodní organizace pro lidská práva rozlišují zvláštní kategorii vězňů svědomí, to jest osob, které by mohly být z vězení propuštěny, kdyby se vzdaly některých svých zásad, které to ale přesto neudělají. Vězeň svědomí není totéž co politický vězeň, protože jeho konflikt se státem se netýká výkonu vlády a politické soutěže o ni, nýbrž určitých, obvykle náboženských zásad. Přesto se u nás často oba pojmy směšují a mluví se jen o politických vězních.\n\nPodobné konflikty se vyskytují i v demokratických společnostech, například u lékařů, kteří se nechtějí podílet na interrupcích, anebo u lidí, kteří z náboženských důvodů odmítají povinné očkování. Princip svobody svědomí vyžaduje, aby se takové jednání netrestalo, problém však vzniká, pokud rodiče odmítají očkování svých dětí, protože tím zasahují do životů jiných, případně u infekčních chorob ohrožují i další.\n\n"}
{"id": "347544", "url": "https://cs.wikipedia.org/wiki?curid=347544", "title": "Patrick Doyle", "text": "Patrick Doyle\n\nPatrick Doyle (* 6. dubna 1953 v Uddingstonu) je skotský skladatel filmové hudby. V minulosti byl nominován na ocenění Americké filmové akademie Oscar. Známá je především jeho spolupráce s Kennethem Branaghem a shakespearovskou komunitou, nicméně jeho hlavní činností je právě filmová hudba, mezi níž patří hudba k filmům jako například \"Harry Potter a Ohnivý pohár\", \"Eragon\", \"Poslední legie\" či \"Deník Bridget Jonesové\".\n\n"}
{"id": "347548", "url": "https://cs.wikipedia.org/wiki?curid=347548", "title": "313. československá stíhací peruť RAF", "text": "313. československá stíhací peruť RAF\n\n313. československá stíhací peruť RAF (anglicky No.313 (Czechoslovak) fighter squadron RAF) patřila k celkem čtyřem perutím československého letectva v rámci britského královského letectva Royal Air Force. Heslem perutě bylo: JEDEN JESTŘÁB MNOHO VRAN ROZHÁNÍ.\n\nK oficiálnímu založení došlo 10. května 1941 z rozhodnutí Air Ministry a exilového Ministerstva národní obrany na základně Catterick v hrabství Yorkshire v rámci 13. skupiny Velitelství stíhacího letectva. 31. května 1941 byl zahájen výcvik s jedenácti piloty a šesti letadly. Bojeschopnost perutě byla vyhlášena dne 10. června 1941 a hned druhý den byl proveden první operační let. Ještě v průběhu výcviku zahynul první pilot, Sgt. Josef Gutvald. Stalo se tak 27. května 1941 v odpoledních hodinách poblíž letiště.\n\nKrátce po svém příchodu oznámil S/L Josef Jaške očekávanou zprávu o přesunutí na jih země a nasazení nad okupovanou Francií, zpráva byla oficiálně potvrzena 26. srpna 1941. Poté peruť prováděla útoky na nepřátelské území. První let byl 31. srpna 1941. S blížícím se novým rokem 1942 se počasí velmi zhoršovalo, a tak začalo pro obě strany očekávané snížení letecké aktivity a piloti převážně létali na hlídkové lety a zajišťovali doprovody konvojů. Poté přišla nová letadla typu Spitfire MK.Vb, na nichž museli vykonat výcvik ostrých střeleb z důvodu instalace nových kanónů pro zvýšení účinnosti střelby.\n\nV rámci 11. skupiny si peruť vydobyla svoji slávu, za dobré odvádění výškových krytí, která prováděla po většinu času jejího nasazení na jihovýchodě Anglie. Když v této době byli už němečtí stíhači pomocí radarových stanic informováni o blížících se britských letadlech, byli schopní včas vzlétnout, a jak bylo jejich zvykem, vystoupat nad svoji oběť a z této výborné pozice se sluncem v zádech, se na ni vrhnout. Právě proto bylo výškové krytí velmi obtížné a nebezpečné, protože letci, kteří ho vykonávali, byli „první na ráně“. Na výškové krytí byly proto vždy vybrány jen ty nejlepší perutě, které měly za úkol odrazit německé stíhačky útočící na hlavní sestavu letadel s bombardéry ve středu uskupení a svést s nimi souboje často jeden proti jednomu. Tuto úlohu dostávala v Hornchurchském wingu převážně 313. peruť, která dostala přiléhavý volací znak – Butcher („řezník“).\n\nPrvní let v 11. skupině absolvovali piloti 18. prosince 1941. Úlohou bylo vnutit Němcům vzdušný boj, ale nepřítel nejevil o tento boj zájem, neboť si nemohl dovolit ztrácet cenné stíhačky v boji se stíhači nepřítele, který nedoprovázel bombardéry, které byly zranitelnějšími a důležitějšími cíli pro piloty Luftwaffe. Během čekání na novou spojeneckou „non-stop ofenzívu“ vykonávali piloti kromě již zmíněných hlídek a doprovodů konvojů i různé výpady proti kontinentální Evropě. Jednalo se například o akce Rhubarb, při níž útočili pouze stíhači na stanoviště protiletecké obrany, letiště, pochodující útvary Wehrmachtu, radarová stanoviště, nákladní vlaky a jiné strategicky důležité pozice obránců Atlantického valu a francouzského vnitrozemí. Piloti si odlétali několik nočních letů, které se však pro nevhodnost používaných letadel příliš neosvědčily a postupně se rušily. Jedním z důvodů bylo oslnění pilotů z výfuků jejich Spitfirů, které neměly tlumiče plamenů hořících výparů stooktanového paliva. \n\nO tom, že smrt číhá na letce skoro na každém kroku, se členové 313. perutě přesvědčili nejen v lednu 1942. Celé následující jaro se neslo ve vysílání obřích svazů stíhačů, kteří chránily maximálně 12 bombardérů. Například, když útočila celá 11. skupina Velitelství stíhacího letectva, jednalo se až o 350 Spitfirů nad nepřátelským územím.\n\nPeruť se aktivně účastnila invaze do Evropy v červnu 1944 a svoji činnost ukončila koncem září 1945 v Praze, kde byla formálně rozpuštěna a vyňata ze složek RAF počátkem února 1946.\n\nKdyž skončil výcvik, letka se přestěhovala dne 1. července 1941 na základnu Leconfield, aby bránila přístav Hull a konvoje plující podél východoanglického pobřeží Kanálem. Po ukončení přezbrojení na letouny Spitfire Mk. IIa se peruť 26. srpna 1941 přesunula na letiště Portreath v Cornwallu na jihozápadě Anglie, do sestavy 10. skupiny Fighter Command. Ve dnech 13. - 15. prosince 1941 se peruť přestěhovala na letiště v Hornchurchi dle rozkazu z 11. prosince 1941, a po ukončení střeleckých zkoušek dvacetimilimetrových kanónů Hispano Suiza ve Warmvellu, které byly namontovány na nové Spitfiry „pětky“, byla zařazena do Hornchurchského wingu 11. skupiny Velitelství stíhacího letectva. První velká akce, které se v rámci 11. skupiny 313. peruť účastnila, byla operace Fuller. Jednalo se o doprovod Hurribomberů a útok na doprovod bitevních křižníků \"Scharnhorst\", \"Gneisenau\" a \"Prinz Eugen\", plujících Doverskou úžinou z Brestu do severoněmeckých přístavů. Akce nedosáhla významnějších úspěchů a problémy měl jen \"Scharnhorst\", který najel na minu a zastavil se. Přesto doplul do domovského přístavu. V průběhu jara doprovázely Spitfiry 313. perutě ostatní stíhací wingy výškovým krytím nebo přímým doprovodem bombardéry Douglas Boston Mk. III. Po ukončení působení perutě v 11. skupině Velitelství stíhacího letectva, se svěřenci „třistatřináctky“ staly také B-17 Flying Fortress 8. letecké armády USAAF. První akce na níž spolupracovala RAF a USAAF byl nálet na seřaďovací nádraží v Rouenu 17. srpna 1942. Nálet provedlo 12 B-17E. „Třistatřináctka“ prováděla společně s Ibsleyským wingem diverzní Circus 204 nad Cherbourgem, aby B-17 měly klidný let bez dotírajících německých stíhačů. O dva dny později se uskutečnila kombinovaná operace Jubilee, vylodění u Dieppe. Té se však účastnily pouze 310. a 312. peruť a dva čeští letci u 111. a 611. perutě. Vzhledem k poloze 10. skupiny a exeterského sektoru, začal narůstat počet pro československé perutě nových operací. Rhubarby - hloubkové útoky stíhačů rostly poměrně rychlým tempem. První větší operací tohoto druhu byl Synchronised Rhubarb, útok na německá letiště Lannion a Morlaix v oblasti Bretaně.\n\nPoslední umístění před rozpuštěním bylo letiště Praha-Ruzyně\n\nSgt. Arnošt Mrtvý se svým Spitfirem RY-H při vykonávaní nízké zatáčky vrazil do telefonního rozvodného sloupu. Odnesl to hlavně spodek motoru a vrtule. Dále mu sloup přesekl olejové chlazení a zaryl se mu do křídla. Arnošt Mrtvý přesto zvládl přeletět Kanál a spolu se sloupem v křídle bezpečně přistát.\n\nSgt. Mrtvý měl ještě jednu nebezpečnou nehodu, když po poruše klapek narazil do vozidla. Pilotovi se nic nestalo, ale řidič a spolujezdec zahynuli. Na nepříznivé počasí doplatil 11. ledna Sgt. Josef Valenta, když se vracel z letu. Pro nepřízeň počasí musel opakovat přistání, přičemž jeho letadlo (RY-S) ztratilo rychlost a na zemi explodovalo. Z jeho ztráty se personál perutě ještě pořádně nevzpamatoval, když se 22. ledna odehrála další tragédie. Sgt. Otto Špaček, který spolu se Sgt. Blažejem Konvalinou nacvičoval vzdušný boj, ztratil nad letadlem kontrolu a propadl se do vývrtky. Podařilo se mu ji vybrat necelých 50 m nad zemí. Sgt. Konvalina ho následoval střemhlavým letem, avšak ten už nestihl vybrat manévr a po nárazu do země zahynul. Sgt. Otto Špaček skončil před vojenským soudem, který ho obvinil z nepovoleného nízkého létání a udělil mu zákaz létání na 3 měsíce.\n\nLetci v této letce létali především s velice dobrými avšak v té době značně opotřebovanými stíhačkami Spitfire Mk I. Zakrátko po 14. srpnu 1941 vyměnila letka letouny za Spitfire Mk IIa, první lety byly podniknuty za velení S/L Josefa Jaška 25. srpna 1941. V zimě na přelomu let 1941 a 1942 znovu došlo k výměně letounů – Spitfire MK.II za Spitfire MK.Vb. Letouny měly imatrikulaci RY, například letadlo Františka Fajtla mělo imatrikulaci RY-F. Přednostně nebylo důležité kódové označení stroje, ale jeho seriál - tedy sériové výrobní číslo. Z počátku bylo tvořeno písmenem a čtyřmi číslicemi a písmeno se lišilo podle továrny, ve které byl letoun vyroben. Dále se podle výrobního čísla nanášela kamufláž. Letouny s poslední číslicí sudou měly pořadí barev a směry kamuflážních polí převráceny vůči letadlům s koncovou lichou číslovkou seriálu. Kódová písmena se většinou nanášela až na základně, kde nový letoun zpravidla dostal „své písmeno“ po letounu, který peruť odevzdala nebo ztratila v boji. Některá písmena se téměř nepoužívala, protože peruť neměla vždy tolik letadel, aby byla všechna písmena anglické abecedy využita. Písmeno konkrétního letadla se nacházelo za trupovou kokardou - výsostný znak RAF se žlutým vnějším kruhem a na spodním krytu motoru Merlin. Letouny „třistatřináctky“ jsou známé také svými karikaturami představitelů nacistického režimu, tradičními kreslenými postavičkami nebo osobními symboly štěstí pilotů, kteří na určitém stroji převážně létali. Autorem řady povedených kreseb byl, původním povoláním písmomalíř, Sgt. Karel Pavlík, který padl 5. května 1942 v souboji s německým leteckým esem Hptm. Josefem „Pipsem“ Prillerem. \n\nPeruť měla reálnou šanci být mezi prvními jednotkami vyzbrojenými stíhačkami Spitfire Mk. IX, ale byla přesunuta z Hornchurche do Churchstantonu v oblasti 10. skupiny a přezbrojení bylo odloženo. S novými stíhačkami by měla peruť šanci rovnocenně bojovat s nepřítelem, který ovládal souboje se stroji Focke-Wulf Fw 190 A-3, A-4. Malé vnější rozdíly, v souboji téměř nepostřehnutelné, posléze stály život některé německé piloty, kteří se domnívali, že útočí na starší Spitfiry „pětky“. Poslední model, se kterým letci 313. perutě přiletěli domů byl Supermarine Spitfire LF Mk. IXE. Mezi čs. letci se však vyskytli i tací, kteří si vyzkoušeli nejen novější modely Spitfirů, ale také americké stíhačky P-47 Thunderbolt, P-51 Mustang, britské Hawker Typhoon a Tempest, de Havilland Mosquito a další. Na druhou stranu, v „třistatřináctce“ byli i muži jako P/O Václav Jícha, DFC. Tento pilot se stal v pilotáži Spitfiru doslova legendou. Přestože jeho Spitfire Mk. Vb překonával Fw 190 na německé straně pouze svojí obratností a nejvíce ztrácel v maximální rychlosti, dokázal s ním Jícha vymanévrovat i pět soupeřů a ještě po nich střílet aniž by ohrozil sám sebe po stránce bezpečnosti. Bohužel, obdobně jako řada velkých letců z obou stran konfliktu, se stal obětí letecké nehody, když cestoval jako pasažér. V jeho případě je to ještě smutnější konec života než u jiných letců, neboť k nehodě, na jejíž následná zranění přišel o život, došlo 1. února 1945, tedy 3 měsíce a 1 týden před koncem války s nenáviděným nepřítelem.\n\nV počáteční fázi měla peruť dva velitele. Jednoho československého a druhého britského. Prvním velitelem byl S/L Josef Jaške, převelený z 312. čs. stíhací perutě. Jeho britským protějškem byl S/L Gordon L. Sinclair, DFC. Někteří letci ho znali jako velitele letky A 310. čs. stíhací perutě v době bitvy o Británii. Funkci \"squadron leadera\" zastával rovněž František Fajtl. Dne 27. dubna 1942 se jako první Čechoslovák stal velitelem britské perutě. Stal se velitelem 122. perutě - City of Bombay. Po odchodu britských spoluvelitelů, kteří „kontrolovali“ české letce a Josefa Jaškeho v prosinci 1941, převzal funkci S/L Karel Mrázek, který peruť vodil do soubojů s JG 26 Schlageter a JG 2 Richthofen nad nacisty okupovaným pobřežím Francie, Belgie a Nizozemí. Tento na šířku i délku nevelký prostor pobřeží kontinentální Evropy byl vymezen doletem stíhaček Spitfire Mk. Vb. Na těchto letounech peruť operovala do přelomu let 1943/1944. Dne 26. května byl S/L Karel Mrázek, DFC jmenován do funkce velitele československého stíhacího wingu a funkci velitele „třistatřináctky“ převzal S/L Jaroslav Himr. Kromě zmíněných letců se veliteli perutě do konce války stali S/L Václav Bergman, DFC, Alois Hochmal, Karel Kasal a Otmar Kučera DFC, který peruť přivedl do osvobozené vlasti v srpnu 1945. Mezi nejúspěšnější letce perutě, kteří však nebyli jejími veliteli, patřili čs. letecká esa F/Lt Stanislav Fejfar, velitel letky B, a P/O Václav Jícha, který po ukončení operačního turnusu přešel k firmě Vickers Armstrong, konkrétně k Supermarine, kde zalétával nové Spitfiry pod vedením pilota Alexe Henshawa, který o Jíchovi mnoho let po válce napsal: „Venca byl nejlepší pilot mého týmu.“ Obdobně se o něm zmiňují i čeští kamarádi a spolubojovníci.\n\nBěhem druhé světové války padli tito piloti 313. perutě:\nJ. Valenta, P. Brázda, F. Bonisch, B. Konvalina, M. Zauf, F. Pokorný, V. Michálek, K. Pavlík, M. Borkovec, S. Fejfar, E. Halamásek, J. Jeřábek, J. Bláha, J. Hloužek, M. Štusák, B. Krátkoruký, J. Příhoda, A. J. R. Cochrane, J. Himr, B. Štefan, A. Wemyss, T. Zrník, J. A. Pinny, A. Mrtvý. \n\n\n\n"}
{"id": "347550", "url": "https://cs.wikipedia.org/wiki?curid=347550", "title": "Kanabis cup", "text": "Kanabis cup\n\nKanabis cup je slavnost založená roku 1987 redaktorem Newyorského časopisu High Times Stevenem Hagerem, který přijel do Nizozemska kvůli interview se zakladatelem první nizozemské společnosti zabývající se prodejem semínek kanabisu. Festival se každoročně koná v Amsterodamu. Porotci každý rok vyhlašují společnost, která vypěstovala nejlepší marihuanu, předvedla nejlepší nový produkt nebo nejhezčí stánek na festivalu.\n\nV roce 2007 uváděli 20. výroční otevření Kanabis cupu Tommy Chong a Redman. Film z výroční události byl vydán v létě 2008.\n\nUžívání marihuany je dekriminalizované ve většině Nizozemska. Mnoho turistů přijíždí do Amsterodamu právě kvůli návštěvě Kanabis cupu. Díky dekriminalizaci marihuany může být obsah Tetrahydrocannabinolu (THC) poněkud větší. Proto se nedoporučuje lidem, kteří nejsou pravidelnými kuřáky marihuany, přihlašovat se jako porotci. Některé ze silnějších druhů marihuany ve formě hašiše obsahují až 75% THC, jako nedávno vyšlechtěný model známý pod jménem 'Bubblemania', který je už k dostání v několika coffee shopech v Amsterodamu.\n\nAbyste se mohli stát porotci, musíte při vstupu zaplatit extra poplatek (v roce 2008 činí 250 amerických dolarů). Obvykle bývá pro porotce, kteří již nejsou schopní hodnotit další marihuanu, připravena pěkná odpočinková místnost.\n\nAkce je široce podporována aktivisty za dekriminalizaci marihuany a sponzorována společnostmi prodávajícími produkty spojené s marihuanou.\n\nKanabis cup navštěvují lidé z celého světa. V roce 2003 zaznamenala slavnost první pokles návštěvnosti, a tak byla v roce 2004 uspořádána v menším rozsahu.\n\n"}
{"id": "347551", "url": "https://cs.wikipedia.org/wiki?curid=347551", "title": "Třída Iron Duke", "text": "Třída Iron Duke\n\nTřída Iron Duke byla třída britských bitevních lodí. Jednalo se o v pořadí třetí třídu tzv. \"superdreadnoughtů\" Royal Navy (po třídách Orion a King George V), tedy bitevních lodí s děly ráže 343 mm.\n\nCelou třídu tvořila čtveřice lodí (HMS Iron Duke, HMS Marlborough, HMS Benbow a HMS Emperor of India), založených v letech 1912–1913. Konstrukce lodí vycházela s předchozí třídy \"King George V\", přičemž byla zesílena pancéřová ochrana a ráže sekundární výzbroje ze 102 mm na 152 mm. Novinkou také bylo zavedení protiletadlových děl – v tomto případě dvou 76mm kanónů.\n\nLodě také měly výrazně vyšší výtlak. Schéma rozmístění hlavní výzbroje bylo obdobné jako u předchozí třídy. Deset děl ráže 343 mm bylo umístěno v pěti dělových věžích, po dvou na přídi a zádi plavidla a s třetí věží vestavěnou mezi nástavbami v prostoru za druhým komínem. U následující třídy Queen Elizabeth již byla pátá věž zcela vypuštěna.\n\nVšechna čtyři plavidla se účastnila bojů první světové války. \"Benbow\", \"Iron Duke\" a \"Marlborough\" bojovaly v bitvě u Jutska. \"Benbow\" byla v roce 1929 prodána do šrotu, \"Emperor of India\" byla v roce 1931 potopena jako cvičný cíl, \"Marlborough\" byl v roce 1932 prodán k sešrotování a \"Iron Duke\" sloužil dlouhá léta jako cvičná loď a do šrotu byl prodán až v roce 1946.\n"}
{"id": "347555", "url": "https://cs.wikipedia.org/wiki?curid=347555", "title": "Ninazu", "text": "Ninazu\n\nNinazu je v sumerské mytologii bohem podsvětí a bohem 'hojení a léčení'. Byl synem Enlila a Ninlil anebo podle jiných alternativních tradic Ereškigaly a Gugalanna. Byl otcem Ningišzida, patrona medicíny. V textu \"Enki a Ninhursag\" je označován za druha Ninsuty, jedné z bohyň zrozených pro ulehčování Enkimu od nemocí. \n\n\"Ninazu\" byl patronem města Ešnunna do doby, než byl nahrazen Tispakem. Jeho svatyněmi byly \"E-sikul\" a \"E-kurma\". Na rozdíl od jeho blízkého příbuzného Nergala byl považován za velmi benevolentního boha.\n\n\n"}
{"id": "347557", "url": "https://cs.wikipedia.org/wiki?curid=347557", "title": "Kišar", "text": "Kišar\n\nV akkadském mýtu Enúma eliš vystupuje Kišar jako dcera Lahma a Lahamy, prvních potomků boha Apsu-a a bohyně Tiamat. Představuje ženskou podstatu, sestru a ženu Anšara (mužská podstata), a je matkou boha Anu. Kišar představuje zemský protějšek k Anšarovi, obloze, a můžeme ji považovat za matku-bohyni země. \n\n\"Kišar\" se v Enúma eliš objevuje pouze jednou, v úvodních verších celého eposu, poté mizí ze scény.\n"}
{"id": "347559", "url": "https://cs.wikipedia.org/wiki?curid=347559", "title": "Honda CBR 1100 XX Super Blackbird", "text": "Honda CBR 1100 XX Super Blackbird\n\nHonda CBR 1100XX SuperBlackbird je motocykl firmy Honda, nástupce Hondy CBR 1000F.\nVýroba začala v roce 1996. Motor tohoto stroje byl oproti předchozímu stroji CBR 1000F zcela přepracován. Zásadní změny doznal ventilový rozvod, respektive jeho řetězový převod, který se přesunul ze středu motoru (mezi druhým a třetím válcem) na pravý okraj motoru. Tímto se přizpůsobil moderním trendům a zjednodušila se údržba rozvodového řetězu. Celý motor doznal řadu změn. Šlo o zcela novu koncepci motoru s dvěma vyvažovacími hřídeli, sloužícími k eliminaci vibrací. Motor o objemu 1137 cm³ poskytoval výkon 164 koní, tedy 121 kW. Ocelový rám, který byl používán u Hondy CBR 1000F, byl nahrazen rámem z lehkých slitin, čímž se snížila celková hmotnost stroje. Též kapotáž prošla značnou obměnou, která se týkala nejen předních partií stroje a kompletního vzezření. Brzdy CBR 1100XX jsou takřka shodné s brzdami předchozího stroje Honda CBR 1000F dual. Celková koncepce motocyklu je spíše cestovní než supersportovní.\n\n"}
{"id": "347560", "url": "https://cs.wikipedia.org/wiki?curid=347560", "title": "This Is Not a Test!", "text": "This Is Not a Test!\n\nThis Is Not a Test! je páté studiové album americké raperky Missy Elliott vydané The Goldmind Inc. a Elektra Records 25. listopadu 2003. V prvé řadě bylo produkované Timbalandem a o dodatečnou produkci se postarali Craig Brockman, Nisan Stewart a Missy Elliott. Album debutovalo na 13. místě hitparády Billboard Hot 200 Albums a pocházejí z něj dva singly Pass That Dutch a I'm Really Hot. Album se nesetkalo s příliš velkým úspěchem a stalo se jejím nejméně prodávajícím se albem.\n\n\nUSA prodej - 700.00 kopií, 1×platinové ocenění\n\nSvětový prodej - 3.4 miliony kopií\n"}
{"id": "347562", "url": "https://cs.wikipedia.org/wiki?curid=347562", "title": "Výukový program", "text": "Výukový program\n\nVýukovým programem označujeme konkrétní software, který je určen k výukovým účelům a je schopen plnit alespoň jednu z didaktických funkcí:\n\nProstředí výukového programu by mělo být přehledné, názorné a učícímu se umožňovat jednoduchou orientaci. Mnohé výukové programy se dají využít přímo v prezenční výuce (ať už na žákovských počítačích nebo pro promítání pomocí dataprojektoru či s využitím interaktivní tabule) nebo slouží pro samostudium ve volném čase.\n\nNejmodernějším výukovým programem určeným přímo pro výuku ve školách jsou interaktivní učebnice.\n\nVe výuce bývají výužívány i nedidaktizované programy (MS Word, PowerPoint, Excel, grafické programy aj.), ty však nelze označit výukovými programy.\n\n\n\n"}
{"id": "347564", "url": "https://cs.wikipedia.org/wiki?curid=347564", "title": "Stramenopila", "text": "Stramenopila\n\nStramenopila (Straminipila, Stramenopiles, též Heterokonta či Heterokontophyta v širším smyslu) je infraříše eukaryotické superskupiny Sar (v systému dle Adla a kol.) resp. podříše Harosa (synonymum pro Sar v systému dle Cavaliera-Smithe). Jedná se o značně heterogenní skupinu, někteří zástupci jsou mnohobuněční, jiní jednobuněční. Všechny však spojují dva tzv. heterokontní bičíky určitých životních stádií těchto organismů: jeden z nich je holý, druhý však rozvětvený v trojdílné mastigonemy.\n\nMnoho stramenopil obsahuje plastidy získané sekundární endosymbiotickou událostí u jejich společného předka a díky tomu mohou fotosyntetizovat; fotosyntetizující stramenopila tvoří podle posledních fylogenetických analýz přirozenou skupinu Ochrophyta (syn. Heterokontophyta v užším smyslu). Jiné linie však následně tyto plastidy ztratily, jako například řasovky (Oomycetes), které byly původně řazeny mezi houby.\n\nVzhledem k rozmanitosti a dosud plně nevyjasněným příbuzenským vztahům není klasifikace této skupiny ustálená. Mnoho zástupců a vývojových linií je známo pouze z molekulárních analýz mořských environmentálních vzorků (tzv. linie MAST, z angl. MArine STramenopiles), aniž by byl kultivován a popsán příslušný jedinec. Navíc stále dochází k objevům nových skupin – v r. 2015 to byla například skupina Platysulcidae. Nejčastěji se lze setkat s následujícími dvěma systémy:\n\nSystém Siny M. Adla se vyznačuje volným členěním (bez specifikace taxonomických úrovní jako kmen, třída či řád), přičemž směšuje na stejné úrovni různé taxonomické úrovně (namísto monotypických taxonů uvádí rovnou taxon podřízený). Stramenopila jsou (pod názvem Stramenopiles) součástí superskupiny Sar, která náleží k hlavní vývojové eukaryotní větvi Diaphoretickes. Synonyma jsou uvedena v hranatých závorkách; skupiny, u kterých se sice předpokládá monofylie, ale jejich potenciální nepřirozenost není dosud spolehlivě vyloučena, jsou označeny (P).\nStramenopiles [Heterokonta Cavalier-Smith, 1981 stat. n. 2017]\n\nSystém T. Cavaliera-Smithe zachovává tradiční taxonomické úrovně. Stramenopila jsou (pod názvem Heterokonta) nadkmenem infraříše Halvaria podříše Harosa, která náleží k eukaryotní říši Chromista.\n\nNadkmen Heterokonta [=Stramenopiles ]\n\nNa systému Cavaliera-Smithe je založen i drobně modifikovaný systém Světového registru mořských druhů (WoRMS).\n\nThomas Cavalier-Smith se v r. 2006 pokusil o novou klasifikaci, založenou na fylogenetických analýzách. Vyčlenil fotosyntetizující Stramenopila do samostatného kmene Ochrophyta a zbytek rozdělil do kmenů Pseudofungi a Bigyra. Novější fylogenetické analýzy potvrzují monofylii skupiny Ochrophyta, kmeny Pseudofungi a Bigyra a mnohé jejich dílčí podskupiny dle Cavaliera-Smithe, stejně jako některé jím nově zavedené třídy Ochrophyt (Picophagea, Hypogyristea) však dostatečnou podporu nemají. V podříši Ochrophyta byla potvrzena většina tříd, které uváděl již Adl. Rozpadly se Actinophryidae (část je v Dictyochophyceae), Chrysophyceae a Synurophyceae tvoří dohromady monofyletickou skupinu, samostatně však jsou parafyletické, také Chrysomerophyceae jsou ve skutečnosti dva klady příslušné odlišným vývojovým větvím. Nově byly naopak zavedeny třídy Aurearenophyceae a Synchromophyceae Ukázalo se, že Ochrophyta jsou tvořena třemi přirozenými vývojovými liniemi: jedna odpovídá dříve zavedené skupině Khakista (i když značně zredukované, pravděpodobně bez Dictyochophyceae a Pelagophyceae) a obsahuje např. rozsivky, druhá zahrnuje např. zlativky, třetí přibližně odpovídá dříve zavedené skupině Fucistia a obsahuje např. chaluhy a různobrvky.\n\nSoučasné (1. pol. r. 2015) fylogenetické vztahy mezi nefotosyntetizujícími skupinami jakož i mezi třídami Ochrophyt zobrazuje následující fylogenetický strom (neuvedeny nekultivované linie z environmentálních vzorků):\n"}
{"id": "347570", "url": "https://cs.wikipedia.org/wiki?curid=347570", "title": "Walker", "text": "Walker\n\nWalker [\"uók\"] může znamenat:\n\n\n"}
{"id": "347576", "url": "https://cs.wikipedia.org/wiki?curid=347576", "title": "Novohrad-Volynskyj", "text": "Novohrad-Volynskyj\n\nNovohrad-Volynskyj (Novohrad Volyňský, , , ; do roku 1795 Vozvjahel či Zvjahel / ) je město v Žytomyrské oblasti na Volyni na severozápadní Ukrajině. Leží na řece Sluč v povodí Prypjati. Je centrem Novohrad-Volynského rajónu. Žije zde obyvatel.\n\nPrvní zmínky o městě Vozvjahel jsou z roku 1256; o rok později město vyplenil Daniel Haličský. Od roku 1795, kdy bylo město přejmenováno na Novohrad Volyňský, do roku 1804 byl sídlem Volyňské gubernie (později přemístěno do Žytomyru). Silnou židovskou komunitu rozprášil holokaust. Dnes je Novohrad znám především jako rodiště nejznámější ukrajinské spisovatelky, Lesji Ukrajinky.\n\nMěsto leží na expresní silnici Lvov–Kyjev a hlavní železniční trati Šepetivka–Korosteň, z níž zde odbočuje místní trať do Žytomyru.\n\n"}
{"id": "347586", "url": "https://cs.wikipedia.org/wiki?curid=347586", "title": "Vižňov", "text": "Vižňov\n\nVižňov, dříve Vížnov nebo Višenov, () je vesnice v okrese Náchod, jedna ze šesti částí města Meziměstí. Leží 2 km severně od tohoto města na úpatí Javořích hor. Při sčítání lidu roku 2001 měl Vižňov 116 domů a 281 obyvatel.\n\nPrvní písemná zmínka pochází z roku 1408. Dominantou vesnice je barokní kostel svaté Anny postavený již roku 1355 a přestavěný v letech 1723 – 1727 Kryštofem Dientzenhoferem. V jeho okolí se nachází několik menších sakrálních památek.\n\nJediným dopravním spojením z vesnice je autobusová linka do Meziměstí.\n\n"}
{"id": "347587", "url": "https://cs.wikipedia.org/wiki?curid=347587", "title": "Dynastie Chaldží", "text": "Dynastie Chaldží\n\nDynastie Chaldží byla v letech 1290–1320 vládnoucí dynastií Dillíského sultanátu. Chaldžíovci byli tureckého původu a byli po dynastii Muizzí v pořadí druhou dynastií, která Dillískému sultanátu vládla. Dynastii Chaldží vládli celkem tři panovníci a to Džaláluddín Fírúz Šáh (1290 - 1294), Aláuddín Šáh (1294 - 1316) a Kutbuddín Mubárak Šáh (1316 - 1321), přičemž asi nejvýznamnější byl Aláuddín Šáh.\n\nPoté, co roku 1320 byla dynastie Chaldží ve vládnutí Dillíského sultanátu nahrazena dynastií Tughlakovců, prohlásil se čtvrtý panovník Chladžíovců Mahmúd Chaldží za sultána Málvy. Jeho nástupci se v Málvě udrželi až do roku 1531.\n"}
{"id": "347592", "url": "https://cs.wikipedia.org/wiki?curid=347592", "title": "Kolymit", "text": "Kolymit\n\nKolymit (Markova & al., 1980), chemický vzorec CuHg, je krychlový minerál.\nMinerál byl nazván podle řeky Kolymy v jejímž údolí se nachází původní naleziště.\n\nVzniká v pozdních stádiích mineralizace hydrotermální křemen - antimonitové mineralizace.\n\nNa základě průřezů tvoří kubooktaedry s převládajícícm tvarem hexaedru {100}, obvykle jemnozrnné, tvarově nepravidelné, lístkovité, vzácně zakulacené agregáty s nerovným, někdy pórovitým povrchem. Povrch agregátů a pórů bývá vystýlán shluky jemných krystalků o velikosti do 0,005 mm.\n\n\n\n\n"}
{"id": "347594", "url": "https://cs.wikipedia.org/wiki?curid=347594", "title": "Dálnice 1 (Izrael)", "text": "Dálnice 1 (Izrael)\n\nDálnice 1 (hebrejsky כביש 1) je hlavní dálniční spojení mezi Tel Avivem a Jeruzalémem. Dále dálnice pokračuje na Západní břeh, kde míjí Ma'ale Adumim a jižně od Jericha se u břehů Mrtvého moře napojuje na silnici č. 90.\n\nDálnice se potýká s problémem přetížením, a to zejména při exitech na Tel Aviv a Jeruzalém. Kvůli zvýšené nehodovosti vinou prudkým spádem a větrným počasí je rovněž přetížený úsek mezi Ša'ar ha-Gaj a Jeruzalémem.\n"}
{"id": "347597", "url": "https://cs.wikipedia.org/wiki?curid=347597", "title": "Harša", "text": "Harša\n\nHarša (590–647) byl indický panovník, který po čtyřicet let ovládal většinu severní Indie. V době vrcholu Haršovy vlády pokrývala jeho říše oblasti Paňdžábu, Bengálska, Urísy a oblasti Indoganžské nížiny severně od řeky Narmadá.\n\nKdyž v polovině 6. století zanikla Guptovská říše, v severní Indii opět vznikla řada menších zemí. Po dynastii Guptů byl Harša dalším, komu se je podařilo sjednotit.\n"}
{"id": "347598", "url": "https://cs.wikipedia.org/wiki?curid=347598", "title": "Tesařík", "text": "Tesařík\n\nTesařík je zdrobnělina slova tesař, krom toho může znamenat: \n\n\n"}
{"id": "347604", "url": "https://cs.wikipedia.org/wiki?curid=347604", "title": "Weishanit", "text": "Weishanit\n\nWeishanit (Li & al., 1984), chemický vzorec (Ag,Au)Hg, je šesterečný minerál, přesněji se jedná o přírodní slitinu zlata a rtuti, označovanou jako zlatý amalgam. Původ jména byl odvozen podle místa nálezu Weishan v Číně.\n\nVzniká v silicifikovaných zónách stříbrem bohatých částí Au-Ag formace, v biotitických granulitech.\n\n\n\nVyskytuje se společně s ryzím zlatem, stříbrem, akantitem, pyritem, galenitem, sfaleritem, pyrhotinem a scheelitem.\n\n\n\n"}
{"id": "347606", "url": "https://cs.wikipedia.org/wiki?curid=347606", "title": "Silniční dopravní nehoda", "text": "Silniční dopravní nehoda\n\nDopravní nehoda na pozemní komunikaci (například autonehoda) je událost, při níž dojde k usmrcení nebo zranění osoby či ke škodě na majetku v přímé souvislosti s provozem vozidla v pohybu. Účastníci nehody, případně osoby podílející se na záchranných pracích v případě nehody mají zabránit vzniku dalších škod, zajistit první pomoc a splnit povinnosti směřující k řádnému vyšetření nehody. V některých typech případů jsou účastníci povinni přivolat k nehodě policii.\n\nV rámci prevence dopravních nehod je možno působit na všech polích:\n\nVyspělé státy a odborné instituce a organizace sledují vývoj počtu nehod i jejich následky a analyzují jejich průběh a frekvenci i statistické údaje, na základě čehož navrhují bezpečnostní opatření na místech s největší nehodovostí i systémová technická a legislativní opatření.\n\nPříčinami dopravních nehod bývá například nepozornost, nepřiměřená rychlost, nedání přednosti v jízdě, jízda pod vlivem alkoholu nebo jiných psychotropních látek, neznalost pravidel provozu, bezohlednost či agresivní chování atd. Příčinou může být také závada vozidla (často v důsledku jeho zanedbaného technického stavu). Nehody jsou také více či méně ovlivněny stavem komunikace a dalšími vlivy okolí, například pádem předmětu (kámen, strom, most), počasím (mlha, déšť, blesk, sníh, náledí) atd.\n\nPříčiny závažnějších dopravních nehod vyšetřuje policie, u nejzávažnějších nehod posuzují událost specializovaní znalci za pomoci sofistikovaných simulačních počítačových programů.\n\nPrůběh dopravních nehod může být také zaznamenán pomocí kolizního diagramu.\n\nŠkody vzniklé následkem nehody se dělí na přímé a nepřímé. Mezi přímé škody patří následná cena zdravotní péče a hmotná škoda vzniklá při nehodě. Mezi nepřímé náklady, které jsou mnohonásobně větší, patří hlavně sociální ztráty. Celkové škody za jednu osobu usmrcenou při nehodě činí průměrně 17,6 milionu Kč, za těžce zraněnou 3,8 milionu Kč a za lehce zraněnou asi 650 tisíc Kč. Celkové škody vniklé nehodami v České republice činily za rok 2010 asi 50 miliard Kč.\n\nV devadesátých letech 20. století dosahovaly počty mrtvých při dopravních nehodách na pozemních komunikacích v Česku mimořádně vysokých hodnot a každoročně přesahovaly 1300 obětí. V roce 2000 na českých silnicích zemřelo 1486 lidí. Počet těchto úmrtí nicméně v období let 2003–2013 významně poklesl a přiblížil se průměru Evropské unie, který v současnosti (2018) činí 490 úmrtí ročně. V roce 2017 bylo zaznamenáno 502 obětí a i v dalších letech před rokem 2018 se tento počet pohyboval stabilně v rozmezí 500–600 úmrtí, tedy lehce nad unijním průměrem.\n\nDopravní nehodu ve vztahu k provozu na pozemních komunikacích definuje ustanovení § 47 odst. 1 zákona č. 361/2000 Sb., zákon o silničním provozu, takto:\n\n\"„Dopravní nehoda je událost v provozu na pozemních komunikacích, například havárie nebo srážka, která se stala nebo byla započata na pozemní komunikaci a při níž dojde k usmrcení nebo zranění osoby nebo ke škodě na majetku v přímé souvislosti s provozem vozidla v pohybu.“\"\n\nPozemní komunikací je i účelová komunikace, například u čerpací stanice. Účelové komunikace však nejsou přesně definované ani evidované a proto může být působnost zákona sporná. Dopravní nehodou není srážka, při které nedojde ke hmotné škodě ani ke zranění.\n\nDefinující podmínkou je účast vozidla v pohybu. Za vozidlo se nepovažuje například jezdec na zvířeti, osoba vedoucí nebo ženoucí zvířata, chodec nebo útvar chodců, lyžař nebo jezdec na kolečkových bruslích nebo skateboardu. Za chodce jsou považovány i osoby s úzkým ručním vozíkem nebo s dětským kočárkem, osoby na vozíku pro invalidy nebo pěšky vedoucí jízdní kolo nebo motocykl. Vozidlem je i jízdní kolo nebo koloběžka, potahové vozidlo, ruční vozík od šířky 60 cm, tramvaj, pojízdný pracovní stroj, sněžná rolba nebo sněžný skútr. Dopravní nehodou je tedy například pád cyklisty, dojde-li k sebemenšímu zranění nebo hmotné škodě, ale nikoliv například srážka jezdce na koni s chodcem nebo náraz lyžaře do stojícího automobilu. Dopravní nehodou může být i zranění přepravované osoby vlivem jízdy vozidla, avšak dopravní nehodou není zranění při nastupování do stojícího vozidla nebo vystupování z něj.\n\nPovinnosti účastníků dopravní nehody stanoví § 47 zákona č. 361/2000 Sb.\n\nÚčastníci dopravní nehody jsou povinni neprodleně zastavit vozidlo, zajistit bezpečnost provozu v místě nehody, zabránit vzniku dalších škod (vytékající paliva nebo maziva, odpojení elektroinstalace, označení místa nehody a varování řidičů, opuštění vozovky, hašení požáru), podle potřeby poskytnout první pomoc, přivolat záchrannou službu a umožnit obnovení provozu. Navzájem si jsou povinni prokázat totožnost a údaje o vozidlech.\n\nZa stanovených podmínek platí povinnost ohlásit nehodu Policii České republiky, vyznačit situaci a stopy a případně se zdržet přemisťování vozidel a setrvat na místě do příchodu policisty:\n\n\n"}
{"id": "347608", "url": "https://cs.wikipedia.org/wiki?curid=347608", "title": "VALL-I", "text": "VALL-I\n\nVALL-I (\"Víceúčelově Automatický Likvidační Lisovač – Imunizátor\", v originále \"WALL-E\", 2008) je celovečerní animovaný film společnosti Disney-Pixar.\n\nFilm se odehrává na opuštěné Zemi. Zbyl zde pouze jeden robot (VALL-I), který má za úkol uklidit planetu od odpadků, kvůli kterým všichni lidé odcestovali do vesmíru. Má však jedno velké přání, držet se s někým za ruku. Svůj sen si může splnit, když na planetě přistane kosmická loď. Kosmická loď vyšle malou létající robotku EVU (environmentálně vyhledávací autosonda - EVA), která začíná na planetě něco hledat. VALL-I se beznadějně zamiluje. Poté se s ní neplánovaně vydá napříč galaxií za lidmi, kteří ze Země před 700 lety uprchli.\n"}
{"id": "347613", "url": "https://cs.wikipedia.org/wiki?curid=347613", "title": "SVM", "text": "SVM\n\nSVM může být:\n"}
{"id": "347614", "url": "https://cs.wikipedia.org/wiki?curid=347614", "title": "Šaháda", "text": "Šaháda\n\nŠaháda (: الشهادة; \"aš-šaháda\") je islámské krédo neboli vyznání víry, které patří k pěti pilířům islámu. Arabská formule vyznání víry zní: \"[Ašhadu] Lá iláha illálláhi wa Muhammadun rasúlulláhi\", v překladu „[Vyznávám, že] Není božstva kromě Boha a Muhammad je posel Boží“. Muslimové ji často opakují, a to zejména při modlitbách. V islámských zemích a rodinách bývá šeptána do ucha novorozencům, šahádou by se měli lidé loučit se zemřelým. Doslova termín \"šaháda\" znamená „svědectví“ či „dosvědčení“ a až v náboženském významu znamená „vyznání víry“.\n\nPokud chce člověk konvertovat k islámu, je nutné šahádu pronést. Miloš Mendel uvádí, že podle islámské právní vědy každý, kdo šahádu pronese, se formálně stává muslimem. Tomu, kdo šahádu pronese, náleží titul šahíd („vyznavač“) a je připraven podniknout cestu do ráje. Islámské krédo se může v různých oblastech mírně lišit, význam klíčových částí však zůstává stejný – v první se muslim výslovně prohlašuje za monoteistu a vyznává, že Alláh je jediný Bůh, v druhé prohlašuje Muhammada za božího posla.\n\nŠaháda je či byla zobrazena na několika národních vlajkách:\n\n\nIslámské krédo je však zobrazeno i na dalších vlajkách, jako je vlajka Hamasu.\n\n"}
{"id": "347615", "url": "https://cs.wikipedia.org/wiki?curid=347615", "title": "Chiara Iezzi", "text": "Chiara Iezzi\n\nChiara Iezzi (* 27. února 1973, Milán) je členkou hudební skupiny Paola e Chiara, kde zpívá se svojí mladší sestrou Paolou, a zároveň i skladatelkou. Narodila se v roce 1973 v Miláně, ve znamení ryb. Sama nazpívala písničku Nothing at All (v překladu \"Nic vůbec nic\"), složila to jako poctu největší zpěvačce Madonně, která je zároveň jejím velikým vzorem. Momentálně se svojí sestrou skládají další skladby na jejich nové album.\n\n\n"}
{"id": "347616", "url": "https://cs.wikipedia.org/wiki?curid=347616", "title": "Nehoda ve vodní dopravě", "text": "Nehoda ve vodní dopravě\n\nNehody ve vodní dopravě jsou časté.\nNejtragičtější bývají, dojde-li k potopení plavidla, zejména jde-li o námořní plavbu či plavbu trajektu. Nehoda může být způsobena srážkou plavidel, technickou závadou nebo špatnou konstrukcí plavidla, nárazem na dno nebo na pevninu, vlnobitím nebo jinými povětrnostními vlivy, špatným řízením plavidla nebo z jiných příčin.\n\nNehoda v provozu na vodní cestě je podle § 31 Zákona o vnitrozemské plavbě, 114/1995 Sb., událost, k níž došlo v provozu na vodní cestě nebo v příčinné souvislosti s ním a která má za následek poškození nebo zničení plavidla, poškození nebo znehodnocení přepravovaného nákladu, pokud tyto následky nevyplynuly z povahy samotného nákladu, poškození vodní cesty nebo stavby na ní, újmu na zdraví nebo smrt účastníků provozu na vodní cestě.\n\nNehody musí účastníci ohlásit Státní plavební správě, z ohlašovací povinnosti nejsou vyloučena ani malá plavidla, například kánoe. Ohlašovací povinnost se nevztahuje na takovou nehodu, jejímž účastníkem je pouze jedno plavidlo a jejímž důsledkem je poškození pouze tohoto plavidla nebo jím přepravovaného nákladu.\n\n\n"}
{"id": "347619", "url": "https://cs.wikipedia.org/wiki?curid=347619", "title": "Vyšehradské sedlo", "text": "Vyšehradské sedlo\n\nVyšehradské sedlo (579,0 m) je sedlo na hlavním hřebeni pohoří Žiar.\n\nNalézá se mezi vrchem Vyšehrad (829 m) a Páleným vrchem (724 m). Odděluje dva geomorfologické podcelky, Sokol na severu a Vyšehrad na jihu.\n\nSedlem je vedena významná silniční spojnice Horní Nitry s Turcem, silnice II./529 z Nitrianského Pravna do Jasenova. Také je jím vedená červená turistická značka turistická po trase Cesty hrdinů SNP (součást E8) z Vríckého sedla na vrch Vyšehrad (829 m).\n\nZe sedla také vede naučná stezka k archeologické lokalitě Vyšehrad.\n"}
{"id": "347620", "url": "https://cs.wikipedia.org/wiki?curid=347620", "title": "Mezinárodní varhanní festival barokní hudby", "text": "Mezinárodní varhanní festival barokní hudby\n\nMezinárodní varhanní festival barokní hudby se v Opavě konal od roku 2001 v chrámu sv. Ducha. Od roku 2008 byl kvůli problematickému financování pozastaven. \n\nIniciátorem a pořadatelem je opavský varhaník Tomáš Thon. Interpreti hrají na třímanuálový nástroj s mechanickou trakturou z dílny varhanáře Václava Smolky. \n\nVýznamní varhaníci, kteří na festivalu vystupovali (podle zemí původu):\n\n\n"}
{"id": "347621", "url": "https://cs.wikipedia.org/wiki?curid=347621", "title": "Artuš Scheiner", "text": "Artuš Scheiner\n\nArtuš Scheiner (28. října 1863 Benešov – 20. prosince 1938 Praha) byl český ilustrátor, kreslíř a malíř.\n\nPůvodním povoláním byl úředník finančního ředitelství v Praze. Věnoval se kreslení zpočátku jen ze záliby, byl úplný samouk, brzy však byly jeho kresby otiskovány v časopisech – rakouských, německých (především Lustige Blätter) i maďarských. Od roku 1897 začal své kresby uveřejňovat v českých společenských a humoristických časopisech Světozor, Paleček, Švanda dudák, Zlatá Praha. Roku 1902 ilustroval první pohádkovou knížku \"Růženka a Bobeš\" od V. Říhy. Černobílé lineární perokresby v brilantní secesní stylizaci mu získaly popularitu a nové zakázky. Ilustroval pohádky B. Němcové, K. J. Erbena, H. Ch. Andersena a jiné. Díla Julia Zeyera \"Ondřej Černyšev\", \"Román o věrném přátelství Amise a Amila\" a \"Vyšehrad\" vyzdobil obrazy pohádkové fantazie, ale i jemné erotiky. Tyto knihy byly vydávány v nákladné a kvalitní grafické úpravě. Nakreslil však i řadu seriálových obrázků v knížkách \"O Kulihráškovi\" a mnoho drobných, ale vždy výborně, poctivě a půvabně nakreslených obrázků do reklamních pohádkových sešitků.\n\n"}
{"id": "347629", "url": "https://cs.wikipedia.org/wiki?curid=347629", "title": "Akademie Václava Hudečka", "text": "Akademie Václava Hudečka\n\nAkademie Václava Hudečka, která se poprvé konala v roce 1997 (dříve také pod názvy Letní houslové kurzy nebo Houslové kurzy Václava Hudečka), jsou houslové kurzy pro virtuózy (každoročně pořádány uprostřed léta v Luhačovicích).\n\nPořadatelem je Sdružení Václava Hudečka, ředitelkou sdružení a tedy i hlavní organizátorkou je Miroslava Krumpolcová. Mladí talentovaní houslisté zde mají možnost být alespoň deset dní studenty uznávaného houslového virtuóza Václava Hudečka, který především koncertuje, ale nevyučuje na žádné konzervatoři ani vysoké hudební škole. Zde vyučuje v prostorách ZUŠ Luhačovice. Nejlepší účastník – vítěz kurzů získává mistrovský nástroj, finanční odměnu a spoluúčinkování na turné s V. Hudečkem.\n\nV rámci Akademie Václava Hudečka se koná řada koncertů studentů i absolventů předchozích ročníků kurzů. Koncerty se odehrávají v Hale Vincentka, Lázeňském divadle i v kulturním domě Elektra. Od roku 2008 je součástí akademie i mezinárodní hudební festival Svátky hudby, na kterém vystupují i jiní interpreti – nejen houslisté. Na galavečerech akademie vystoupila např. japonská sopranistka Mičijo Keiko, varhaník Pavel Svoboda, zpěvačka Michaela Kapustová, soubor Barocco sempre giovane i klavírista Lukáš Klánský či Jaroslava Pěchočová.\n\nJan Mráček (později laureát soutěže Pražské jaro), Markéta Janoušková, Barbora Valečková, Ivana Kovalčíková, Jana Vonášková-Nováková, Jiří Vodička, Marie Mátlová, Jakub Junek, Josef Špaček, Iva Kramperová, Marek Pavelec, Jakub Junek a další\n\n"}
{"id": "347635", "url": "https://cs.wikipedia.org/wiki?curid=347635", "title": "Zuzana Hejnová", "text": "Zuzana Hejnová\n\nZuzana Hejnová (* 19. prosince 1986 Liberec) je česká atletka, jejíž specializací je běh na 400 m překážek a běh na 400 m.\nNa trati 400 m překážek je bronzovou medailistkou z LOH 2012 v Londýně a dvojnásobnou mistryní světa z MS 2013 v Moskvě a MS 2015 v Pekingu.\n\nČeský rekord na trati 400 m překážek překonala poprvé v roce 2005. Od té doby ubrala z rekordního času přes tři sekundy a přiblížila jej na méně než půl sekundy k platnému světovému rekordu Rusky Julije Pečonkinové. Současná hodnota rekordu činí 52,83 sekundy, což je vítězný čas z moskevského finále.\n\nJe mnohonásobnou vítězkou mítinků Diamantové ligy, v letech 2013 a 2015 vyhrála i celkové hodnocení disciplíny 400 m překážek žen. V roce 2013 nastoupila na této trati celkem ke 13 závodům, ani jednou nebyla poražena. V estonském Tallinnu pak byla jako první Češka vyhlášena nejlepší atletkou Evropy pro rok 2013.\n\nJe odchovankyní klubu AC Slovan Liberec, mezi roky 2002–2004 závodila za TJ LIAZ Jablonec, v letech 2005–2012 startovala v barvách USK Praha a od roku 2013 je jejím klubem Dukla Praha. Její trenérkou je aktuálně Dana Jandová.\n\nNarodila se 19. prosince 1986 v Liberci. Její rodiče Pavel Hejn a Alena Hejnová ji už odmala vedli ke sportu. Vzorem jí byla i starší sestra Michaela, česká reprezentantka ve víceboji a účastnice LOH 2004 v Athénách.\n\nJiž od 2. třídy základní školy navštěvovala atletický kroužek a od 5. ročníku pak atletickou třídu na sportovní škole. Odmala také hrála na klavír, ale atletika nakonec dostala přednost. V 8. třídě začala trénovat v Jablonci pod atletickou trenérkou Danou Jandovou, která ji vedla v dalších letech k prvním juniorským úspěchům.\n\nPo ukončení základní školy začala studovat libereckou Střední pedagogickou školu. Ve třetím ročníku začala trénovat v Praze (v USK Praha) pod trenérkou Martinou Blažkovou. Středoškolská studia úspěšně zakončila v roce 2006 a od té doby se profesionálně věnuje atletice. Je členkou atletického oddílu Dukla Praha, kde ji do konce sezony 2016 vedl trenér Dalibor Kupka, a sportovním vzorem jí je americká sprinterka Allyson Felixová.. Novým trenérem se stal bývalý německý překážkář Falk Balzer.\n\nŽije v Praze s přítelem Honzou a mezi její záliby patří hra na klavír, cestování či golf. Jako talisman si s sebou na závody vozí plyšového medvěda jménem Česťa.\n\nJiž v roce 2003 se v kanadském Sherbrooku stala na trati 400 m překážek mistryní světa do 17 let. V témže roce byla v anketě Atlet roku vyhlášena jako objev roku. O rok později pak v italském Grossetu obsadila 2. místo na mistrovství světa juniorů.\n\nV roce 2005 získala na mistrovství Evropy juniorů v Kaunasu zlatou medaili. Její čas 55,89 s byl zároveň novým českým rekordem, výkon Anny Filičkové z roku 1983 (56,18 s) zlepšila o 29 setin. Dosaženým časem splnila i mírnější limit pro mistrovství světa dospělých v Helsinkách.\n\nV 18 letech ji tedy čekala první velká akce. Na MS 2005 se neztratila. Časem 56,86 s skončila ve svém rozběhu čtvrtá a postoupila do semifinále. Tam skončila v čase 57,29 s sedmá.\n\nTěsně po MS ji o český rekord připravila Alena Rücklová. Hejnová si rekord vzala zpět o rok později, kdy v Praze na závodech první ligy Evropského poháru v atletice zaběhla čas 55,83 s.\n\nNa ME 2006 se opět probojovala do semifinále, kde ve svém běhu skončila časem 56,39 s pátá. Běžela i štafetu 4×400 m, do finále však ani tady nepostoupila.\n\nV roce 2007 na mistrovství světa v japonské Ósace ukázala dobrou formu už v rozběhu, kdy si s vypuštěným závěrem pohlídala čtvrté postupové místo v čase 55,87 s, jen čtyři setiny za jejím osobním a národním rekordem. V semifinále pak zlepšila zmíněný osobní i národní rekord o celých 79 setin na 55,04 s, stačilo to však pouze na 6. místo v jejím běhu a 13. místo celkově.\n\nNa mítinku Zlatá tretra v Ostravě dne 12. června 2008 znovu zlepšila český rekord na 400 m překážek na 54,96 s, poprvé se dostala pod hranici 55 sekund.\nNa letních olympijských hrách v Pekingu si v rozběhu pohlídala třetí postupovou pozici v čase 55,91 s. Ve svém semifinále skončila časem 55,17 s čtvrtá, což znamenalo postup (z každého ze dvou běhů postupovaly čtyři nejlepší závodnice) a první finále mezi dospělými na velké akci. Ve finále konaném 20. srpna 2008 si pak doběhla pro 7. místo, časem 54,97 s zaostala pouze jednu setinu za svým vlastním českým rekordem.\n\nDne 7. července 2009 na mítinku v Lausanne zaběhla trať v čase 54,94 s a opět zlepšila národní rekord. Na MS 2009 v Berlíně skončila v semifinále na celkovém jedenáctém místě a do osmičlenného finále nepostoupila.\n\nDne 10. června 2010 posunula hodnotu českého rekordu na Diamantové lize v Římě o 77 setin na 54,13 s. Na ME 2010 v Barceloně se probojovala do finále, kde obsadila 4. místo časem 54,30 s.\n\nNa halovém mistrovství Evropy 2011 v Paříži startovala netradičně ve víceboji. Mistrovský pětiboj dokončila v osobním rekordu 4453 bodů na solidním 7. místě.\n\nDne 18. června 2011 v rámci Mistrovství Evropy družstev ve Stockholmu vytvořila časem 53,87 s nový český rekord (poprvé v historii pod 54 s). Dne 8. července 2011 na mítinku Diamantové ligy v Paříži český rekord znovu vylepšila o více než půl sekundy. Nový rekordní čas 53,29 s byl zároveň do té doby nejlepším světovým časem roku 2011. O nejlepší čas roku ji ještě před mistrovstvím světa připravila Jamajčanka Kaliese Spencerová, která na dalším mítinku Diamantové ligy v Londýně zaběhla výborný čas 52,79 s. Jako druhá žena světových tabulek však Hejnová cestovala do Jižní Koreje v roli kandidátky na jednu z medailí.\n\nDo mistrovství světa vstoupila hladkým vítězstvím v rozběhu, s vypuštěným závěrem doběhla v čase 55,12 s. V semifinále doběhla druhá za Američankou Demusovou v čase 54,76 s. Finále se jí však nevydařilo podle představ, v závěru jí došly síly a doběhla v čase 54,23 s až sedmá. Pro zlatou medaili si doběhla v třetím nejlepším čase historie 52,47 s Američanka Lashinda Demusová. O den později se konaly rozběhy štafet na 4×400 m, Češky doběhly ve svém běhu třetí v čase 3:26,01, což nakonec stačilo na poslední postupové místo mezi finálovou osmičku. Ve finále pak štafeta v sestavě Denisa Rosolová, Zuzana Bergrová, Jitka Bartoničková a Zuzana Hejnová doběhla v čase 3:26,57 sedmá. Zlato vybojovaly s časem 3:18,09 Američanky.\n\nHalové mistrovství světa 2012 v tureckém Istanbulu vynechala, soustředila přípravu na letní vrcholy, kterými byly otevřené mistrovství Evropy 2012 v Helsinkách a především Olympijské hry 2012 v Londýně.\n\nNa mistrovství Evropy byla považována za jednu z kandidátek na medaili, ve finále však doběhla s časem 54,49 s až čtvrtá a individuální medaile pod otevřeným nebem jí opět unikla. Reprezentační kolegyně Denisa Rosolová přitom skončila s časem 54,24 s před ní a získala stříbro. Hejnová neúspěch oplakala. Později však prohlásila, že tento neúspěch ji přiměl k důležitým změnám v přípravě, které ji nakonec dovedly k olympijské medaili. Z Helsinek si odvezla alespoň bronz ze štafety 4×400 m. Ve finále českou štafetu rozbíhala, další úseky běžely Zuzana Bergrová, Jitka Bartoničková a Denisa Rosolová.\n\nNa olympijských hrách v Londýně se uvedla výhrou v rozběhu druhým nejlepším časem kvalifikace 53,96 s, poprvé v sezóně se dostala pod hranici 54 sekund. V semifinále doběhla ve svém běhu druhá za Ruskou Anťuchovou, znovu si vylepšila svůj nejlepší čas roku na 53,62 s. Ve finále, které se běželo 8. srpna 2012, si doběhla pro bronzovou medaili ve výborném čase 53,38 s, kterým zaostala pouze devět setin sekundy za svým vlastním českým rekordem. Rychlejší byly pouze zlatá Ruska Natalja Anťuchová s časem 52,70 s (osmý nejrychlejší čas historie) a stříbrná Američanka Lashinda Demusová (úřadující mistryně světa z Tegu) s časem 52,77 s. První velkou individuální medaili pod otevřeným nebem oslavila skokem do náruče svého přítele, který po skončení závodu sešel z hlediště dolů k dráze. Se štafetou 4×400 m rovněž postoupila do finále. Tam Češky doběhly poslední, po diskvalifikaci Nigérie však nakonec obsadily celkovou 7. příčku. Medaile si odvezly favorizované štafety USA, Ruska a Jamajky.\n\nV celkové klasifikaci Diamantové ligy skončila v hodnocení disciplíny 400 m překážek třetí, pořadí suverénně ovládla Jamajčanka Kaliese Spencerová, která ovšem na olympiádě brala až čtvrté místo za Hejnovou.\n\nPo skončení sezóny oznámila odchod ze skupiny Rychlý holky a od trenérky Martiny Blažkové. Jejím novým trenérem se stal Dalibor Kupka, který trénuje například i mistra Evropy a českého rekordmana na 400 m Pavla Masláka. Tato spolupráce byla ukončena po konci sezony 2016. Novým trenérem se stal Falk Balzer.\n\nV anketě Sportovec roku skončila v konkurenci zlatých olympijských medailistů a dalších sportovců jedenáctá.\n\nNa halovém ME ve švédském Göteborgu běžela hladkou čtvrtku. Bez problémů postoupila do šestičlenného finále, ve kterém doběhla v čase 52,12 s čtvrtá, osm setin od medaile. Po závodě si stěžovala na nevýhodnou vnitřní dráhu. Ve štafetě 4×400 m vybojovaly Češky bronz. Štafetu tentokrát rozbíhala Denisa Rosolová, po ní následovaly Jitka Bartoničková, Lenka Masná a Zuzana Hejnová jako finišmanka.\n\nPři závodě Diamantové ligy 6. července 2013 v Paříži zvítězila v novém národním rekordu na 400 metrů s překážkami výkonem 53,23 s a upevnila své vedení v soutěži. Rekord pak na dalším závodě 26. července v Londýně zlepšila na 53,07 s.\n\nVýše uvedenými výkony se v běhu na 400 m př. kvalifikovala na MS 2013 v Moskvě. Zde přesvědčivě vyhrála rozběh (čas 55,25 s) i semifinále (čas 53,52 s) a 15. srpna 2013 ji tedy čekalo velké finále. Mezi osmičkou finalistek chyběly olympijská vítězka z Londýna Ruska Natalja Anťuchová vyřazená v semifinále či Jamajčanka Kaliese Spencerová diskvalifikovaná v rozběhu za špatný přechod překážky. Největší konkurentkou Hejnové tak byla mistryně světa z Tegu 2011 a stříbrná olympijská medailistka z Londýna Lashinda Demusová z USA. Česká reprezentantka však ve finále triumfovala ve velkém stylu, doběhla si pro zlato v čase 52,83 s a druhou v pořadí, Američanku Dalilah Muhammadovou, za sebou zanechala o více než sekundu. Demusová skončila třetí. Vítězný čas znamenal nový český rekord a pro Hejnovou první běh pod hranicí 53 sekund. Zaostala pouze 49 setin sekundy za platným světovým rekordem Rusky Julije Pečonkinové z roku 2003 (52,34 s). Čekal ji ještě start ve štafetě na 4×400 m, české kvarteto však do finále nepostoupilo.\n\nPo mistrovství světa vyhrála i oba závěrečné závody v Diamantové lize a zůstala tak na trati 400 m překážek v sezóně neporažena, když vyhrála všech 13 závodů, ke kterým nastoupila. Vyhrála zároveň i celkové hodnocení disciplíny v rámci Diamantové ligy.\n\nJejí úspěšná sezóna se odrazila i v různých sportovních anketách. Byla zvolena českým Atletem roku 2013 i českým Sportovcem roku 2013. V anketě o Světovou atletku roku 2013 ji sice pořadatelé vybrali mezi nejlepší trojici, avšak cenu si nakonec odnesla trojnásobná mistryně světa Jamajčanka Shelly-Ann Fraserová-Pryceová.\n\nPočátkem ledna si při tréninku zlomila zánártní kůstku v levé noze. Toto zranění ji vyřadilo z halové sezóny. To ale nebylo vše. Následné komplikace – bolestivý zánět v patě – ji trápily celé léto a donutily ji vynechat i ME 2014 v Curychu. Zdravotních problémů se zbavila až během podzimu zásluhou několikatýdenní léčby u vyhlášeného německého ortopeda Müllera-Wohlfahrta. V zimě již naplno trénovala, absolvovala soustředění v Jižní Africe a do nové sezóny vzhlížela s optimismem.\n\nNa halovém mistrovství Evropy v Praze zvolila trať 800 m, ovšem skončila hned v rozběhu. Štafetě 4×400 m pak pomohla ke 4. místu.\n\nPrvním dokončeným závodem pod otevřeným nebem od návratu po zranění pro ni byla Zlatá tretra Ostrava 2015, kde zvítězila před svou krajankou Denisou Rosolovou v čase 55,13 s. Tento čas jí zároveň zajistil nominaci na MS 2015 v Pekingu. Diamantovou ligu zahájila dvěma třetími místy (Birmingham, Oslo), všechny tři červencové závody však ovládla (Paříž, Londýn, Stockholm) a do Pekingu cestovala jako držitelka druhého nejlepšího času roku (53,76 s z Paříže).\n\nNa MS 2015 v Pekingu přesvědčivě vyhrála svůj rozběh i semifinále a ve finále pak triumfovala v nejlepším čase sezóny 53,50 s. Držitelka do té doby nejlepšího času sezóny Američanka Shamier Littleová skončila s odstupem v čase 53,94 s stříbrná.\n\nPo mistrovství světa si doběhla i pro celkové vítězství v Diamantové lize, když vyhrála i závětečný mítink v Curychu.\n\nTato sekce obsahuje přehled výsledků Zuzany Hejnové na letních olympijských hrách a na mistrovstvích světa či Evropy, a to jak pod otevřeným nebem, tak v hale.\n\nPro srovnání: platný světový rekord na této trati drží Ruska Julija Pečonkinová časem 52,34 s dosaženým 8. srpna 2003 v Tule.\n\nSymbol rovnítka (=) označuje, že stejného výkonu dosáhly dvě či více atletek.\n\nDiamantová liga je každoroční seriál atletických mítinků pořádaný od roku 2010.\n\n"}
{"id": "347637", "url": "https://cs.wikipedia.org/wiki?curid=347637", "title": "Stamford Bridge", "text": "Stamford Bridge\n\nStamford Bridge je fotbalový stadion ležící na hranici čtvrtí Fulham a Chelsea, na jihozápadě Londýna. Je domácím stadionem anglického klubu Chelsea FC. Stamford Bridge je ucelený komplex, zahrnující oficiální klubový obchod, dvojici čtyřhvězdičkových hotelů (Millennium a Copthorne) a několik restaurací.\n\nStamford Bridge byl oficiálně otevřen 28. dubna 1877. Prvních 27 let existence byl používán převážně Londýnským atletickým klubem pro pořádání atletických mítinků. V roce 1904 se změnil vlastník, když bratři Joseph a Gus Mearsovi koupili pozemek i se sousední zahradou a rozhodli se postavit stadion. Nejprve ho nabídli k používání nedalekému Fulhamu, ale po odmítnutí raději založili vlastní fotbalový klub.\n\nStadion byl navržen známým architektem Archibaldem Leitchem, který se již předtím podílel na návrzích Ibrox Parku v Glasgowě nebo Goodison Parku v Liverpoolu. Stamford Bridge nejprve zahrnoval pouze 110 metrů dlouhou tribunu na jižní straně, kam se vešlo 5 000 diváků. Díky tisícům tun vykopaného materiálu při stavbě nedaleké podzemky byly postaveny velké terasy na západní straně. Kapacita byla plánována na 100 000 lidí a měla být druhá největší v zemi za Crystal Palace – dějištěm finále FA Cupu. Stamford Bridge tuto poctu převzal na tři roky po válce, o Anglický pohár se tu bojovalo v letech 1920 – 1922.\n\nJméno Stamford Bridge pochází z minulosti vzdálenější než sám stadion. Mapy z 18. století ukazují potok nazývaný Stanfordská říčka, který tekl podél současné železnice nedaleko jižní tribuny a vléval se do Temže. V místě, kde protéká Fulham Road, se nacházel most Sanford Bridge (ze sand ford = písečný brod). Mostu na Kings Road se zase říkalo Stanbridge (ze stone bridge = kamenný most). Zdá se, že se tyto dva názvy spojily v Stanford Bridge, z čehož postupem času vzniklo Stamford Bridge jako jméno nového stadionu.\n\nStadión zůstal víceméně nezměněn až do roku 1930, kdy byla na jižní straně stadionu vybudována terasovitá Shed End, na kterou skalní fanoušci nedají dopustit dodnes. Hlavně ve druhé polovině dvacátého století byla tato tribuna zdaleka nejhlučnějším místem Stamford Bridge. Vedou se debaty, proč dostala jméno 'Shed', když během stavby nijak pojmenovaná nebyla. Shed End byla zdemolována v roce 1994, podle nového nařízení měla být všechna místa k sezení. Poslední zápas se starou tribunou byl proti Sheffieldu United 7. května 1994 a znovuzrození Shedu – už plně vybaveného sedačkami - se fanoušci dočkali v roce 1997.\n\nV roce 1939 byla vybudována severní tribuna. Nezvyklá tribuna v severovýchodním rohu byla prodloužením východní tribuny a výrazně se odlišovala svým vzezřením od ostatních. Přežila do roku 1975, kdy byla zbourána a byla nahrazena terasami, které vydržely až do moderní přestavby v roce 1993.\n\nBěhem sezóny 1964/65, v jednom z nejlepších období v historii Chelsea, byla obrovská západní terasa přeměněna na tribunu pro sezení – West stand. Obsahovala ze tří čtvrtin sedačky a z jedné čtvrtiny betonovou plochu zvanou 'Lavice'. Existovala 25 let, než byla jako poslední část starého stadionu v roce 1998 zbourána. Byla to těžká rána pro mnoho lidí, kteří si oblíbili starou tribunu s jejími dřevěnými sedačkami a stejně jako Shed End je zdrojem mnoha vzpomínek. Po přestavbě je jednou z nejhezčích tribun v zemi, náklady na ni činily zhruba 30 milionů liber a pojme 13 500 lidí, kteří mají nejvyšší komfort a skvělý výhled.\n\nV roce 1973 byla vybudována východní tribuna (East stand), zázrak tehdejšího stavitelství. Je to jediná část stadionu, která přežila masové přebudování v 90. letech. Východní tribuna má ještě kontroverznější minulost. Když byla Chelsea v 60. a 70. letech na vrcholu, majitelé usoudili, že takovýto hvězdný tým si zaslouží hrát na nejlepším stadionu v zemi. Byl navržen plán rozsáhlé rekonstrukce, jehož výsledkem měl být 50tisícový kruhový stánek. Celá akce se ale stala příliš nákladnou, klub se málem položil, musel prodat své nejlepší hráče a na začátku 80. let zbyly jen trosky slavného klubu. Dalších 20 let trvalo nejen přebudování kádru a stadionu, ale také celého klubu.\n\nKdyž klub prakticky zbankrotoval na konci 70. let, vlastníci klubu byli nuceni Stamford Bridge prodat. Chelsea málem přišla o celý stadion, jen krůček chyběl k tomu, aby se „The Bridge“ zboural a byl nahrazen supermarkety. Blues by pak museli sdílet domov s Fulhamem nebo Queens Park Rangers, ale tak daleko to nedošlo.\n\nVzhledem k tomu, že Chelsea už stadion nevlastnila, nemohla na Stamford Bridge provádět žádné rekonstrukce. Tehdejšímu předsedovi Kenu Batesovi trvalo dlouhých deset let, než se mu v roce 1992 podařilo Stamford Bridge odkoupit zpět a místo postupného chátrání tak mohla v roce 1994 začít největší přestavba, kterou kdy nějaký anglický stadion pamatoval.\n\nVybudování nového Stamford Bridge začalo postavením severní tribuny. Stará lavicovitá terasa, která hostila v minulých letech fanoušky hostujících týmů, byla zbourána a začalo se se stavbou nové. Dostala jméno Matthew Harding Stand na památku dřívějšího ředitele Chelsea, který tragicky zahynul při havárii helikoptéry, a stala se sídlem nejvěrnějších fanoušků Chelsea.\n\nNásledovalo vybudování nové jižní tribuny, Shed Endu. Stará jižní terasa byla dočasně nahrazena sedačkami pár let před rekonstrukcí a ve stejné době bylo rozhodnuto, že se nová tribuna stane základem současně budovaného Chelsea Village Hotelu. Rekonstrukcí se podařilo nejen Shed End zmodernizovat a zútulnit, ale také výrazně přiblížit ke hrací ploše, což pomáhá atmosféře na stadionu.\n\nPoslední kousek mozaiky nového Stamford Bridge byla tribuna West stand. Horní řady byly postaveny až poté, co byly vyřešeny dva roky trvající problémy s městskou radou. Největší a nejluxusnější část stadionu pro 13 500 fanoušků byla slavnostně otevřena 19. srpna 2001 a uzavřela tak přeměnu stadionu, která v podstatě začala už v roce 1973.\n\nV červenci 2015 odhalila Chelsea plán na rekonstrukci stadionu a navýšení kapacity ze současných 41 tisíc míst na 60 tisíc míst. Design stadionu bude inspirován gotickou architekturou Westminsterského opatství. Rekonstrukce počítá se zbouráním budov za jižní tribunou. Poté se zbourá celý Stamford Bridge a na jeho místě se postaví nový, včetně okolní infrastruktury. Rekonstrukce stadionu vyjde přibližně na 500 milionů liber (celý projekt financuje Roman Abramovič) a měla by být dokončena v roce 2020. Chelsea FC bude mezitím hrát své zápasy ve Wembley nebo v Twickenhamu. \n\nSoučasná kapacita je 42 055 diváků a tvar hřiště se změnil ze širokého oválu na obdélník. Stamford Bridge je nyní druhým největším stadionem v Londýně a jedním z nejlepších v Anglii i Evropě. Zázemí a vybavení komplexu zahrnuje 2 čtyřhvězdičkové hotely, 3 restaurace, konferenční sál, podzemní parkoviště, návštěvní, zdravotní a obchodní centrum. V současnosti má vedení klubu eminentní zájem o rozšíření kapacity, ale ještě se nenašlo bezpečné řešení. I tak je to předlouhá cesta, na jejímž začátku stál atletický stadion postavený v roce 1876.\n\nFotbalový areál se nachází na adrese Stamford Bridge, Fulham Road, London, SW6 1HS. Je situován v bezprostřední blízkosti (cca 150 metrů) zastávky londýnského metra na stanici zelené linky District Line, Fulham Broadway.\nStadion byl dokončen v roce 1877 jako stadion klubu London Athletics Club.1905 se novým vlastníkem stala toho roku založena Chelsea a stadion prešel první rekonstrukcí.\n\n"}
{"id": "347639", "url": "https://cs.wikipedia.org/wiki?curid=347639", "title": "Metta World Peace", "text": "Metta World Peace\n\nMetta World Peace (rodné jméno Ronald William Artest, Jr.) (* 13. listopadu 1979, New York, USA) je americký basketbalista, který aktuálně hraje v NBA za klub Los Angeles Lakers. Metta World Peace má reputaci jednoho z nejlepších obránců. Zároveň také patří mezi nejkontroverznější hráče v lize. Známým po celém světě se stal jako ústřední postava bitky s fanoušky Detroitu Pistons přímo v zápase.\n\nV září 2011 oficiálně změnil své jméno Ron Artest na Metta World Peace, tedy Světový mír. Svým příjmením chce inspirovat mladé lidi na celém světě. Jeho jméno Metta je buddhistický výraz pro laskavost a přátelskost.\n\nRon Artest se narodil v New Yorku (část Queens). Už od dětství hrával basketbal, a když byl starší, hrál za St. John´s University, kde o sobě dal skautům vědět.\n\nByl draftován v roce 1999 klubem Chicago Bulls jako 16. v pořadí. Už v první sezóně byl jmenován do nejlepší pětky nováčků, když měl průměry 12.0 bodů, 4.8 doskoků a 1.6 zisků na zápas. Byl také za působení v Chicagu nejoblíbenějším hráčem Michaela Jordana. V Chicagu nakonec odehrál dvě a půl sezóny.\n\nV roce 2002 byl Artest společně s Ronem Mercerem, Bradem Millerem a Kevinem Olliem vyměněn do Indiany za Jalena Rose, Travisa Besta, Normana Richardsona a výběr ve druhém kole následujícího draftu. V Indianě začal být oporou jak v útoku, tak obraně. V roce 2003/2004 odehrál svoji nejlepší sezónu v Indianě, dosáhl průměrů 18.3 bodů, 5.7 doskoků, 3.7 asistencí a 2.1 zisků na zápas. S Indianou nakonec došel až do finále konference. V téhle sezóně také dostal cenu pro nejlepšího obránce ligy.\n\nDne 19. listopadu 2004 se Artest stal ústřední postavou proslulé bitky s fanoušky přímo v zápase.\n\nV dohrávaném zápase proti Detroit Pistons tvrdě fauloval protihráče Bena Wallace. Ten do Artesta tvrdě strčil, strhla se menší roztržka mezi hráči obou týmů. Artest si mezitím provokativně lehl na stolek časoměřičů, a dělal, že ho nic nezajímá. Když už to vypadalo, že situace je uklidněná, hodil mu jeden fanoušek kelímek plný pití přímo do obličeje. To Artesta vyprovokovalo natolik, že se na fanouška vrhl a začal ho mlátit. V tu chvíli se do bitky zapojili přihlížející diváci a Artestův spoluhráč Stephen Jackson, který mu přispěchal na pomoc. Když bitka v hledišti ustála, Artest na palubovce inzultoval dalšího fanouška, kterého následně praštil pěstí také další spoluhráč Jermaine O´Neal. Zápas musel být kvůli incidentu předčasně ukončen. Vedení NBA všem hráčům, kteří se podíleli na bitce, vyměřilo tvrdé tresty. Artest dostal nejtvrdší trest v historii NBA, nesměl hrát do konce sezóny (73 zápasů, a následné play off).\n\nV sezóně 2005/2006 se Artest vrátil zpět do sestavy Indiany a znovu předváděl velmi dobré výkony. Jenomže brzy začal kritizovat trenéra Ricka Carlisla za příliš defenzivní strategii ve hře. Tyto neshody měly za následek, že požádal Indianu o přestup do jiného týmu. A to se také 24. ledna 2006 stalo, když byl vyměněn do Sacramenta Kings za Predraga Stojakovice.\n\nPřed získáním Artesta se Sacramento potácelo v krizi. Tým měl zápornou bilanci 17 výher a 24 proher. Ovšem od jeho příchodu tým vyhrál 14 z 19 zápasů. Artestovi se nakonec podařilo zpevnit obranu Sacramenta a dovést tým do play off, kde v prvním kole prohrál se San Antoniem Spurs. Jeho další dvě sezóny byly sice z hlediska jeho osobních statistik nejúspěšnější, ale týmu to moc nepomohlo, neboť v obou sezónách Kings nepostoupili do play off. V průběhu těchto sezón se několikrát spekulovalo o jeho přestupu. Po sezóně 2007/2008 Artest překvapivě podepsal hráčskou opci na další sezónu, ale pár týdnu po podpisu prohlásil, že to byla velká chyba. Jeho prohlášení se nelíbilo majitelům Sacramenta a začali jednat o jeho přestupu. Sacramento nakonec 21. srpna 2008 Artesta vyměnilo do Houstonu za veterána Bobbyho Jacksona (v pozadí trejdu byli ještě další 3 mladí začínající hráči a právo 1. kola draftu pro Sacramento).\n\nPo příchodu do Houstonu Artest pozměnil svůj styl. Rapidně se mu zvětšil počet střeleckých pokusů z dálky. Díky přítomnosti podkošového spoluhráče Yao Minga méně zakončoval střelu nájezdem pod koš než v minulých týmech. V sezóně 2008/2009 měl nejlepší kariérní průměr trojkových pokusů (41 %). Ovšem jeho defenzivní statistiky se dostaly na nejmenší průměry v kariéře (1,6 zisku na zápas a 0,4 bloku na zápas). I tak je pořád považován za jednoho z nejlepších obránců ligy.\n\nPo sezoně v Houstonu se Artest rozhodl podepsat tříletou smlouvu s klubem Los Angeles Lakers. V roce 2011 si změnil jméno na Metta World Peace.\n\nV roce 2013 byl amnestován a následně podepsal roční smlouvu s klubem New York Knicks.\n\nV roce 2015 se po angažmá v čínském klubu Sichuan Blue Whales a italském Pallacanestro Cantù do Los Angeles Lakers vrátil. \n\nMetta World Peace byl předmětem mnoha kontroverzí ve svém hráčském i osobním životě. Zde je pouze zlomek výpisu jeho kontroverzí:\n\n\n"}
{"id": "347640", "url": "https://cs.wikipedia.org/wiki?curid=347640", "title": "Stimulace penisu rukou", "text": "Stimulace penisu rukou\n\nStimulace penisu rukou (v obecné češtině \"honění\", anglicky slangově ) je forma vnějšího pohlavního styku, resp. sexu bez penetrace. Nezahrnuje výměnu tělních tekutin, jde o typ bezpečného sexu.\n\nRuční stimulace ženských pohlavních orgánů se obvykle nazývá prstění, občas je ale i v tomto případě používá termín „handjob“.\n\nObvyklá technika mužské masturbace spočívá v uchopení penisu celou rukou, podobně, jako při sevření v pěst (s tím rozdílem, že pěst se svírá okolo penisu). Jiný možný úchop je sevření dvou prstů okolo penisu. Potom poskytující partner pohybuje rukou nahoru a dolů, čímž stimuluje tělo penisu a jeho žalud. Někteří lidé preferují použití lubrikace, aby omezili tření na penisu. Obecně se to dělá, pokud je partner obřezaný, protože bez přetahování předkožky přes žalud zde vzniká větší tření a nepříjemné pocity. Lubrikant mohou používat i neobřezaní muži, ale není to nutné. Lze použít mnoho technik handjobu – obecně je potřeba trpělivost a praxi obou partnerů, než se najde nejpříjemnější technika.\n\nStimulace penisu může, ale také nemusí končit ejakulací nebo orgasmem; také může a nemusí tvořit celý sexuální akt. Může být součástí předehry nebo částí přípravy k jiné sexuální aktivitě. Může poskytovat sexuální potěšení partnerovi v případě, že penetrativní pohlavní styk není možný nebo vhodný.\n\nPro stimulaci penisu je potřeba malé fyzické úsilí a muž není rozptylován úsilím o pohyby nebo potřebou stimulace pohlavních orgánů partnera. Handjob může zahrnovat mnoho stimulace, variant, a – jako u jiných forem sexuální stimulace – poskytující partner může získávat významné potěšení a sexuální vzrušení, protože může přímo ovládat a pozorovat sexuální vzrušení a fyzické reakce partnera.\n\nPodle studie A. J. Velarde z roku 1975 v nejmenovaném městě na západním pobřeží Spojených států, poskytování „handjobu“, kdy žena uspokojovala rukou svého klienta, byl jednou ze služeb, které masérky nabízely. Následná publicita této praktiky v tisku způsobila, že místní zastupitelstva zavedla licencování masérek podobné tomu, jaké se používalo u prostitutek. Toto licencování vedlo ke zvýšenému očekávání u klientů masážních salonů, kteří očekávali, že je toho k dispozici více než jen handjob, tedy pohlavní styk. Protože se masérky samotné domnívaly, že nemají co ztratit, když budou vystupovat jako prostitutky, a protože místní zastupitelstva je za prostitutky považovala, masérky často vyhověly a tak přitáhly do města ještě více prostituce.\n\nNěkdy užívaný termín „handjob“ je často považován za slang nebo neformální slovo, nikoli za klinický termín. Proto mají někteří lidé námitky proti používání slova v běžné konverzaci. Akademické články obvykle handjob označují jako ruční stimulaci mužského partnera, masturbaci mužského partnera nebo ruční sex s penisem.\n\nRuční stimulace penisu jinou osobou se může neformálně nazývat také:\n\n\n"}
{"id": "347642", "url": "https://cs.wikipedia.org/wiki?curid=347642", "title": "Tony Hawk", "text": "Tony Hawk\n\nAnthony Frank Hawk (* 12. května 1968 v San Diegu v Kalifornii) je americký skateboardista, který jako první na světě udělal na skateboardu trik 900, tj. obrat o 900°.\n\nV roce 1998 začal spolupracovat s firmou Activision, která vytvořila sérii počítačových her o jízdě na skateboardu. První hra ze série se jmenovala Tony Hawk's Pro Skater a stala se populární. Do roku 2004 vyhrál okolo 80 závodů. Jako první v historii skateboardingu, v roce 1999 na závodech X-Games, udělal obrat o 900 stupňů (2,5 obratu okolo své osy). Byl také prvním, který udělal 360 varial McTwist (skateboardista udělá obrat o 540°, a deska o 900°- rok 2003). Je řazen mezi 10 nejlepších skateboardistů na světě.\n\nNarodil se v rodině učitelky a vysloužilého důstojníka amerického námořnictva, Nancy a Franka Hawkových, jako nejmladší ze čtyř dětí (bratr Steve a sestry Lenore a Patricia). Jako \"noční můru\" charakterizoval svůj život do té doby, než začal jezdit na skateboardu. Byl hubený, hyperaktivní a příšerný kluk, proto se jeho otec rozhodl postavit mu na dvorku rampy pro skateboard, aby ze sebe Tony vydal energii.\n\nV dubnu 1990 se oženil se Cindy Dunbarovou, ale za tři roky se s ní rozvedl. S bývalou manželkou má syna, který se narodil 6. prosince 1992. Znovu se oženil v roce 1996 s Erin Lee a manželství trvalo do roku 2004. V tomto manželství se narodili dva synové – Spencer (* 26. července 1999) a Keegan (* 18. března 2001). V roce 2006 se oženil s Lhotse Merriam, v roce 2008 se páru narodila dcera Kadence Clover Hawková, manželství bylo rozvedeno 7. února 2011. Čtvrtou manželku Kathy Goodmanovou si Hawk vzal 28. června 2015 v Limericku v Irsku.\n\nJedná se o nositele ocenění firmy Activision, se kterou spolupracoval a která vyrobila počítačové hry s podtitulem Tony Hawk’s Pro Skater.\n\n\n"}
{"id": "347664", "url": "https://cs.wikipedia.org/wiki?curid=347664", "title": "The Walt Disney Company", "text": "The Walt Disney Company\n\nThe Walt Disney Company (často zkráceně Disney, ) je americký nadnárodní mediální a zábavní konglomerát se sídlem v Burbanku v Kalifornii. Založili ho bratři Walt a Roy Disneyovi 16. října 1923 jako původně animované studio Disney Brothers Studio, později Walt Disney Productions. Brzy se The Walt Disney Company stala jedním z největších hollywoodských studií (Walt Disney Pictures, Pixar, Marvel, Lucasfilm a 20th Century Fox) a vlastníkem několika televizních stanic včetně ABC a ESPN. První a nejznámější animovaná postavička studia Disney, Mickey Mouse, je oficiální maskot The Walt Disney Company.\n\nSpolečnost je od 6. května 1991 součástí Dow Jones Industrial Average.\n\nNa začátku roku 1923 vytvořil animátor Walt Disney krátký film pojmenovaný \"Alice's Wonderland\", který uváděla mladá herečka Virgina Davisová v interakci s animovanými postavami. Po bankrotu své předchozí firmy roku 1923 se Walt Disney vydal do Hollywoodu, kde se připojil ke svému bratrovi Royi O. Disneymu. Filmový distributor Margaret J. Winkler z M.J. Winkler Productions v té době zkontaktovala oba bratry Disneye, aby je seznámila se svým zájmem o celou sérii \"Alice Comedies\". Platila jim $1,500 za jeden filmový kotouč. V témže roce se Walt a Roy rozhodli založit Disney Brothers Cartoon Studio. Po \"Alici\" následovaly další animované filmy. V lednu 1926 se s dokončením studia na Hyperion Street změnil název společnosti na Walt Disney Studio. Po ukončení \"Alice Comedies\" vyrobil Disney animovaný seriál v hlavní roli s jeho vůbec první postavičkou se jménem \"Oswald the Lucky Rabbit\" (Šťastný králík Oswald). Distribuovala ho společnost Winkler Pictures prostřednictvím Universal Pictures. Na Oswalda si bohužel nárokoval autorská práva distributor, a tak Disney vydělal jen pár set dolarů. Disney stihl do února 1928 dokončit jen 26 krátkých filmů s Oswaldem, pak mu vypršela smlouva, distribuční společnost převzal manžel Winklerové, Charles Mintz. Poté, co se mu nepodařilo získat kontrolu nad Walt Disney Studio, si Mintz najal čtyři Disneyho hlavní animátory s výjimkou Ub Iwerkse, který založil své vlastní animační studio a tvořil Snappy Comedies.\n\nRoku 1928, s cílem najít náhradu za ztraceného Oswalda, přišel Disney během cesty vlakem mířícím do Kalifornie s nápadem nové postavy – myši – se jménem Mortimer. Ve vlaku nakreslil pár jednoduchých náčrtků. Myš později Disney přejmenovat na Mickey Mouse z iniciativy jeho manželky, které se zdálo jméno Mortimer příliš chladné a sedící spíš na krysu, než na roztomilou myš. Od té doby si Mickey zahrál v několika filmech, které produkoval sám Walt, a v současné době vystupuje v seriálu \"Mickeyho Klubík\". Vůbec první Mickeyho vzhled navrhl Ub Iwerks, který se k Disneymu vrátil. V Disneyho vůbec prvním filmu se zvukem, \"Steamboat Willie\", hrál hlavní roli právě Mickey Mouse. Uveden byl 18. listopadu 1928 prostřednictvím distribuční společnosti Pata Powerse. Další animované filmy se zvukem následovaly, byly to \"Plane Crazy\" a \"The Gallopin' Gaucho\". Z filmu \"Steamboat Willie\" se stal okamžitý hit a jeho počáteční úspěch byl přičítán nejen Mickeymu, jakožto dokonalé postavě, ale hlavně tomu, že se jednalo o první animovaný film se zvukem. Disney použil Cinephone system Pata Powerse, který vytvořil Powers na základě Lee De Forest's Phonofilm system. Steamboat Willie měl premiéru v divadle B. S. Moss's Colony v New York City, které se dnes jmenuje divadlo Broadway. \"Plane Crazy\" a \"The Galloping Gaucho\" byly znovu-uvedeny roku 1929 se synchronizovanými stopami.\n\nDisney pokračoval s produkováním animovaných filmů s Mickey Mousem a dalšími postavičkami. Rovněž zahájil tvorbu série \"Silly Symphonies\", kterou distribuovala společnost Columbia Pictures. Distributorem tohoto pořadu se stala podpisem smlouvy v srpnu 1929. V září 1929 přišel divadelní manažer Harry Woodin s požadavkem na založení klubu Mickeyho Mouse, který Walt schválil. 16. prosince došlo k reorganizaci Disneyho podniku. Walt Disney Studio bylo přejmenováno na \"Walt Disney Productions, Limited\" (s ručením omezeným), pod které spadala divize \"Walt Disney Enterprises\" sloužící k prodeji a správě licencí k reklamním předmětům, a dvě pobočky, \"Disney Film Recording Company\", Limited a \"Liled Realty and Investment Company\" pro správu realit. Walt a jeho manželka vlastnili 60 % (6000 akcií) a Roy vlastnil 40 % společnosti Walt Disney Productions. 30. prosince začal ve vůbec prvních novinách \"New York Mirror\" s Waltovým povolením vycházet komiks s Mickey Mousem.\n\nV roce 1932 podepsal Disney exkluzivní smluvní kontrakt s firmou Technicolor (platil do konce roku 1935) k výrobě barevných animovaných filmů. Vůbec prvním barevným počinem se stalo \"Flowers and Trees\" ze \"Silly Symphonies\" (1932).\n\nPlně rozhodnut posunout hranice animace zase o něco dál začal Disney v roce 1934 pracovat na svém prvním celovečerním filmu. Za tři roky práce spatřila světlo světa v premiéře v prosinci 1937 \"Sněhurka a sedm trpaslíků\", toho času nejvýdělečnější film vůbec. Sněhurku distribuovala společnost RKO Radio Pictures, která si distribuci Disneyho filmu vzala na starosti v červnu 1937, poté, co se United Artists pokoušely získat televizní práva na Disneyho budoucí kraťasy.\n\nVýdělkem ze \"Sněhurky\" Disney financoval stavbu nového komplexu filmových studií v Burbanku v Kalifornii, velký rovných 210 000 m². Nové Walt Disney Studios, které jsou sídlem společnosti dodnes, byly dokončeny a otevřeny k podnikání na konci roku 1939. 2. dubna následujícího roku měla Disneyho společnost Walt Disney Pictures první veřejnou nabídku akcií a slavnostně vstoupila na burzu.\n\nStudio pokračovalo s tvorbou animovaných krátkých filmů a celovečerních filmů, jako jsou \"Pinocchio\" (1940), \"Fantasia\" (1940), \"Dumbo\" (1941) a \"Bambi\" (1942). Se začátkem druhé světové války zisky poklesly. Když Spojené státy vstoupily do války po japonském útoku na americkou základnu Pearl Harbor, bylo mnoho z Disneyho animátorů povoláno do Armády USA. Americká a kanadská vláda pověřila studio výrobou školících a propagandistických filmů. V roce 1942 zhruba 90 % z 550 zaměstnanců pracovalo na projektech s válečnou tematikou. Filmy jako \"Victory Through Air Power\" a krátký film \"Education for Death\" (oba 1943) měly zvýšit veřejnou podporu válečného úsilí. Dokonce i hlavní postavy studia se zapojily do těchto válečných animovaných filmů. Příkladem je kačer Donald, který se objevil v řadě komických propagandistických krátkých filmech, například v \"Der Fuehrer's Face\" (1943), který vyhrál Oscara.\n\nS omezeným počtem zaměstnanců a malým kapitálem během a po válce, Disney produkoval ve 30. letech tzv. \"balíčkové filmy\", nebo kolekce krátkých filmů, jako jsou \"The Three Caballeros\" (1944) a \"Melody Time\" (1948), které, co se výdělku týče, úplně propadly. Současně začalo studio vyrábět hrané filmy a dokumenty. \"Song of the South\" (1946) a \"So Dear to My Heart\" (1948) byly populární animované filmy, zatímco hraná série \"True-Life Adventures\", která obsahovala filmy jako \"Seal Island\" (1948) a \"The Vanishing Prairie\" (1954), se u publika také staly oblíbenými kousky tehdejší doby.\n\nPremiéra filmu \"Popelka\" v roce 1950 dokázala, že na trhu je po celovečerní animované snímky stále zájem. Další premiéry v tomto období byly například \"Alenka v říši divů\" (1951) a \"Petr Pan (1953), oba vyrobeny už před válkou, a Disneyho první hraný celovečerní film, \"Treasure Island\" (1950). Mezi další z prvních hraných Disneyho filmů patří \"The Story of Robin Hood a His Merrie Men\" (1952), \"The Sword and the Rose\" (1953), a \"20,000 Leagues Under the Sea\" (1954). Disney v roce 1953 ukončil smlouvu o distribuci s RKO a založil svoji vlastní distribuční společnost Buena Vista Distribution.\n\nV prosinci 1950 se společnosti Walt Disney Productions a The Coca-Cola Company spojily a společně podnikly Disneyho první \"výlet\" do televize ve formě speciálu An Hour in Wonderland (Hodina v říši divů) na NBC. V říjnu 1954 měl na televizi ABC premiéru Disneyho první pravidelný televizní seriál, Disneyland, který se počítá mezi nejdelší pořady vysílané v prime timu všech dob. Disneyland se stal Disneyho platformou pro vysílání nových i starších výtvorů, a ABC se stalo Disneyho partnerem při financování a přípravě Disneyho nového riskantního podniku, který se měl nacházet uprostřed oranžového hájku poblíž města Anaheim, Kalifornie. Jednalo se o první fázi dlouhého firemního vztahu, který, což nemohl toho času nikdo předpovídat, vedl k Disneyho akvizici mediální sítě ABC, která proběhla o čtyři desetiletí později.\n\nV roce 1954 používal Walt Disney seriál \"Disneyland\" k ukázkám toho, jak by mohl ten pravý Disneyland vypadat. Toužil vytvořit místo, kde by se bavili rodiče i děti zároveň. Dne 18. července 1955 Walt Disney otevřel Disneyland široké veřejnosti. Den předtím, 17. července 1955, se z Disneylandu vysílalo živě, aby nalákali co nejvíce lidí. Pořad moderovali Art Linkletter a Ronald Reagan. I přes nejistý začátek začal Disneyland růst a lákal návštěvníky z celé země a celého světa. Hlavní rozšíření parku v roce 1959 zahrnovalo také první americkou nadzemní jednokolejovou dráhu.\n\nNa světový veletrh New York World's Fair 1964 si Disney připravil čtyři samostatné stánky s atrakcí, z nichž by každý dokázal přilákat sponzory do Disneylandu. Současně Walt Disney také hledal příhodné místo pro druhý zábavní park. V listopadu 1965 bylo ohlášen \"Disney World\", místo se zábavními parky, hotely a modelovým městem na tisících akrech zakoupených za městem Orlando na Floridě.\n\nDisney byl v 50. letech stále zaměřený i na své televizní talenty. Každý všední den se vysílal televizní pořad \"The Mickey Mouse Club\", kde hráli hlavní roli \"Mouseketeers\" (Myšketýři), a který měl při své premiéře v roce 1955 velký úspěch. Stejně tak minisérie \"Davy Crokett\", v hlavní roli s Fessem Parkerem, vysílaná v pásmu pořadů \"Disneyland\". O čtyři roky později nabíral na popularitě seriál \"Zorro\". Na ABC se odvysílaly dvě série, včetně dvou epizod v bloku Disneyland. Při takovém úspěchu Walt Disney Productions přidali investice do televizní tvorby. Počítalo se s dalším dlouhotrvajícím blokem pořadů, později známý jako \"The Wonderful World of Disney\".\n\nV tomto období zůstávaly zaneprázdněna i Disneyho filmová studia, která produkovala v průměru pět až šest filmů za rok. Zatímco krátkých filmů v letech 1950–1960 výrazně ubylo, studio vydalo několik populárních celovečerních filmů, jako \"Lady a Tramp\" (1955), \"Šípková Růženka\" (1959) a \"101 dalmatinů\" (1961), které opět o něco posunuly možnosti animace. Disneyho hrané snímky byly rozděleny do několika žánrů, včetně historické beletrie (\"Johnny Tremain\", 1957), adaptací na dětské knížky (\"Pollyanna\", 1960 a novodobé komedie \"The Snaggy Dog\", 1959). Disneyho nejúspěšnější film 60. let je napůl hraná, napůl animovaná muzikálová adaptace \"Mary Poppins\", která se hodně dlouho držela na předních příčkách nejvýdělečnějších filmů. Vyhrála dokonce pět Oscarů, včetně kategorie nejlepší herečka v hlavní roli pro Julie Andrewsovou.\n\n15. prosince 1966 zemřel Walt Disney na komplikace způsobené rakovinou plic. Vedení společnosti převzal bratr Roy O. Disney, který zastával funkce předsedy představenstva, CEO a prezidenta najednou. Jeden z jeho prvních kroků bylo přejmenování parku Disney World na Walt Disney World na počest svého bratra a jeho vize.\n\nV roce 1967 byly premiérovány dva poslední filmy, na které měl Walt přímý vliv. Byl to animovaný celovečerní film \"Kniha džunglí\" a muzikál \"The Happiest Millionaire\". V 70. letech studio vydalo několik komedií, jako například The Love Bug (nejvýdělečnější film roku 1969) a \"The Computer Wore Tennis Shoes\" (1969), kde hrál další z Disneyho mladých objevů, Kurt Russell. 80. léta Disney zahájil premiérou prvního \"post-Waltovského\" celovečerního animovaného filmu, \"Aristokočky\", které vedly k návratu k fantasy muzikálům, jakým byl roku 1971 například \"Bedknobs and Broomsticks\". \"Blackbeard's Ghost\" se stal dalším úspěšným filmem, který byl premiérován v tomto období.\n\n1. října 1971 byl Walt Disney World slavnostně otevřen veřejnosti. Roy Disney se do druhého parku osobně podíval až za měsíc. 20. prosince 1971 zemřel Roy Disney na mrtvici. Společnost přešla pod vedení Donna Tatuma, Carda Walkera a Waltova zetě Ronna Millera. Všichni prošli zaškolením od Walta a Roye.\n\nZatímco Walt Disney Production i v 70. letech pokračovala v uvádění rodinných filmů, jako byly \"Escape to Witch Mountain\" (1975) a \"Freaky Friday\" (1976), filmy u pokladen nedopadly tak dobře, jako jejich předchůdci. Animační studio nicméně zaznamenalo úspěch s filmy Robin Hood\" (1973), \"The Rescuers\" (1977) a \"Lišák a pes\" (1981).\n\nJako vedoucí studia se Miller pokoušel zaměřit se také na ziskový trh s teenagerskou cílovou skupinou, kteří se obvykle sledování Disneyho filmů vyhýbali. Inspirováno popularitou \"Hvězdných válek\" vyprodukovalo Disneyho studio sci-fi dobrodružství \"The Black Hole\" (1979), které vydělalo $20 milionů, ale ztratilo se ve stínu Hvězdných válek. \"The Black Hole\" byl Disneyho první film s hodnocením PG ve Spojených státech amerických. Disney občas zabrousil i do hororového žánru (\"The Watcher in the Woods\") a financoval odvážného a inovativního \"Trona\"; oba filmy se bohužel propadly.\n\nDisney také najal producenty pro filmové projekty, na které by se v historii studia ani nepomyslelo. V roce 1979 Disney a Paramount Pictures spolupracovali na výrobě filmové adaptace \"Popeye and Dragonslayer\" (1981); jednalo se o první spolupráci s cizím studiem. Paramount v této době distribuoval Disneyho filmy v Kanadě - doufalo se, že Disneyho marketinková prestiž by mohla zajistit lepší prodej.\n\nRoku 1983 začala premiérováním \"Mickey's Christmas Carol\" řada úspěšných filmů, počínaje \"Never Cry Wolf\" a filmová adaptace Raye Bradburyho \"Something Wicked This Way Comes\". V roce 1984 vytvořil Disneyho CEO Ron Miller značku Touchstone Pictures pro výrobu filmů pro dospělé. Prvním filmem od Touchstone byla komedie \"Splash\" (1984), která zaznamenala kasovní úspěch.\n\nS přetrvávajícím pořadem \"The Wonderful World of Disney\" v prime-timeovém čase se Disney v 70. letech vrátil k televizi s novým seriálem \"The Mouse Factory\" a krátkým oživením \"Mickey Mouse Club\". Roku 1980 Disney otevřel divizi Walt Disney Home Video k distribuci videokazet, které se začaly pomalu rozmáhat. 18. května 1983 zahájil svoje vysílání Disney Channel jako placený kanál v kabelové televizi, který vysílal pro celé USA filmy a TV seriály z Disneyho rozsáhlé knihovny, spolu s původním programem a rodinnými pořady od třetích stran.\n\nWalt Disney World získal v letech 1970–1980 hodně pozornosti. V roce 1978 Disneyho manažeři oznámili plán na druhý zábavní park ve Walt Disney World, EPCOT Center, který byl otevřen v říjnu 1982. Inspirován snem Walta Disneyho o futuristickém modelu města, byl EPCOT Center postaven jako \"stálá světová výstava\", postavená díky sponzorům předních amerických firem. Většina národů odlišných kultur měla v parku svůj pavilon. V Japonsku spolupracovala společnost Oriental Land ve Walt Disney Productions na postavení prvního Disneyho zábavního parku mimo Spojené státy, Tokyo Disneyland, který byl otevřen v dubnu 1983.\n\nI přes úspěch Disney Channel a nových zábavních parků byly Walt Disney Productions finančně zranitelné. Jeho filmová knihovna byla cenná, ale jeho vedení nebylo schopné udržet krok s ostatními studii, zvláště pak s prací Dona Blutha, který Disneyho v roce 1979 předběhl.\n\nNa začátku 80. let tvořily parky 70% Disneyho celkových příjmů.\n\nRoku 1984 spustila společnost Realiance Group Holdings finančníka Saula Steinberga nepřátelskou nabídku na převzetí Walt Disney Productions, s úmyslem zrušení společnosti a rozprodejem jejích jednotlivých aktiv. Disney koupil 11,1% podíl v Reliance. Nicméně, další akcionář podal žalobu s prohlášením, že obchod devalvoval Disneyho akcie, aby si Disneyho management zachoval svoji pozici na trhu. Soudní spor byl vyřešen roku 1989, kdy akcionář dostal od Disneyho a Reliance celkem $45.\n\nKdyž rodina Sida Basse získala 18,7 % Disneyho akcií, dosadil Bass a představenstvo Michaela Eisnera z Paramount Pictures ve funkci generálního ředitele (CEO) a Franka Wellse z Warner Bros. ve funkci prezidenta The Walt Disney Company. Eisner vyzdvihl důležitost filmů Touchstone Pictures; v této době měl premiéru \"Down and Out in Beverly Hills\" (1985), a jeho úspěch vedl i ke zvýšení tržeb u filmů Outrageous Fortune, Tin Men, Ruthless People a dalších hitů. Eisner využil stále se rozšiřující kabelové trhy a domácí videa k uzavření smlouvy s použitím Disneyho seriálů a filmů se Showtime Networks pro Disneyho/Touchstone trvající do roku 1996, což vedlo mimo jiné k zajištění prodeje a distribuce seriálů, jako například \"The Golden Girl\", více televizním stanicím. Disney na konci 80. let začal s limitovaným vydáváním svým předchozích filmů. Disney za Eisnera koupil KHJ, nezávislou televizní stanici v Los Angeles, Kalifornii.\n\nRoku 1985 se zorganizovalo financování filmů pro Walt Disney Company společností Silver Screen Partners II, která poskytla rovných $193 milionů. V lednu 1987 začal Silver Screen III financovat další film pro Disneyho se zvýšeným objemem financí $300 milionů, které byly limitovány partnerstvím s E.F. Huttonem. Silver Screen IV také připravil financování Disneyho studií.\n\nPočínaje filmem \"Falešná hra s králíkem Rogerem\" (1988), a později, \"Malou mořskou vílou\" (1989), se Disneyho vlajkové studio setkalo s řadou komerčních a kritických úspěchů. Kromě toho společnost také úspěšně vstoupila na pole televizní animace s řadou finančně náročných a uznávaných seriálu, jako například \"Gumídci\", \"Kačeří příběhy\" a \"Gargoyles\". Disney se v roce 1988 dostal na přední příčky v tržbách a každý rok zvyšoval svůj obrat o 20 %.\n\nV \"Disneyho dekádě\", jak The Walt Disney Company pojmenovala 90. léta 20. století, se nejvyšší představitelé společnosti snažili dostat ji do nových výšin, zajistit to měly velké změny a nasvědčovaly tomu především úspěchy, které firma zaznamenala. V září 1990 zařídila společnost Disney financování ($200 milionů) pro filmy od Interscope vyrobených pro Disney, které plynulo z finanční skupiny Nomura Securities. K 23. říjnu utvořil Disney skupinu Touchwood Pacific Partners I, která tvořila primární zdroj příjmů, a která nahradila Silver Screen Partnership.\n\nV roce 1991 tvořily hotely, distribuce domácího videa a Disneyho merchandising 28 % z celkového obratu společnosti; v mezinárodním obratu 22 % procent. Společnost v prvním kvartálu roku 1991 svým studiím vyrobit do roku 1992 celkem 25 filmů. Nicméně, roku 1991 příjmy klesly o 23% a nebyl zaznamenán žádný růst, ale úspěchem se stal film Kráska a zvíře, držitel 2 Oscarů a nejvýdělečnější film v dané cílové skupině. Disney se zacílil také na vydávání knih a časopisů dceřinou společností Hyperion Press a na hudbu pro dospělé svým hudebním vydavatelstvím Hollywood Records (dnes vydává hudbu pro teenagery), zatímco Disney Imagineering musel propustit 400 svých zaměstnanců.\n\nDisney také rozšířil své pole působnosti na dospělejší publikum, poté co předseda Disneyho studií Jeffrey Katzenberg v roce 1993 rozhodl o akvizici studia Miramax Films.\n\nWells (prezident) zemřel v roce 1994 při letecké nehodě. Krátce nato Katzenberg rezignoval a vytvořil konkurenční studio pro Walt Disney Pictures s názvem Dreamworks SKG, protože Eisner ho nejmenoval na nyní uvolněné Wellsovo místo, navíc se Katzenberg soudil kvůli podmínkám ve své smlouvě. Místo toho Eisner raději do funkce prezidenta dosadil svého kamaráda Michaela Ovitze, jednoho ze zakladatelů Creative Artists Agency, ovšem s minimální podporou od představenstva (ve kterém v té době byl i herec, výherce Oscara, Sidney Poitier, generální ředitel Hilton Hotels Corporation Stephen Bollenbach, bývalý americký senátor George Mitchell, děkan univerzity Yale Robert A. M. Stern a Eisnerovi předchůdci Raymond Watson a Card Walker). Ovitzovo působení v roli prezidenta trvalo pouhých 14 měsíců, Disneyho opustil v prosinci 1996 kvůli \"no fault termination\" s odstupným ve výši $38 milionů v hotovosti a vydáním tří milionů akcií, v té době s hodnotou zhruba $100 milionů. Ovitzova epizoda odstartovala dlouho trvající neoriginální soudní spor, který byl definitivně vyřešen teprve v červnu 2006, téměř o 10 let později. Předseda delawarského soudu William B. Chandler, III, popisuje Eisnerovo chování jako takové, které \"spadá daleko za meze, které akcionáři očekávají a požadují od toho, kterému byla svěřena takováto důvěrná funkce…\". Nicméně, Eisner a zbytek Disneyho představenstva se podle rozsudku neprovinili proti liteře zákona.\n\nEisner se roku 1994 pokusil od GE koupit NBC, ale nákup se nezdařil, protože GE si chtělo udržet 51 % podíl ve vlastnictví sítě. Disneymu se však během desetiletí podařilo koupit jiné mediální zdroje, včetně American Broadcasting Company roku 1995, která zahrnovala také A&E Television Networks and síť ESPN.\n\nV roce 1998 začal Disney působit na poli internetu nákupem Starwave a 43 % Infoseek. V roce 1999 Disney nakoupil zbývající akcie Infoseeku a v lednu spustil internetový portál Go. Disney rovněž začal provozovat svoji lodní výletní linku pokřtěním lodě Disney Magic a její sestry, Disney Wonder. Disney pod svoje křídla získal rovněž dva profesionální sportovní týmy, Mighty Ducks of Anaheim a Anaheim Angels.\n\nStále se také vlekl Katzenbergův případ, jehož smlouva obsahovala část příjmů z finančního obratu filmů z vedlejších trhů navždy. Katzenberg nabídl $100 k urovnání případu, ale Eisnerovi připadala jeho žádost na půl miliardy dolarů příliš vysoká, poté byl však nalezen dodatek o vedlejších trzích. Disneyho právníci se snažili naznačovat úpadek, který společnost postihl, ale díky které se přišlo na některé problémy. ABC klesalo hodnocení a zvyšovaly se náklady, zatímco filmový segment zažil dva fatální propady. Žádná strana ukončeného soudního sporu neprozradila vypořádací částku, ale odhad činí $200 milionů.\n\nEisnerův plachý styl řízení společnosti vyvolal řadu kritiky, zatímco ostatní odborníci na zábavní průmysl tvrdili, že je to \"věkové stěsnání\", které vedlo k poklesu pozice podniku na cílovém trhu, protože děti se začínají chovat jako teenageři dříve.\n\nRok 200 přinesl zvýšení obratu o 9 % a čistého příjmu o 39 % s ABC a ESPN v čele, a parky a resorty hned v závěsu, které zažívaly už šestý rok růstu. Nicméně teroristické útoky z 11. září 2001 vedly k plošnému útlumu dovolených v cizině a vedly k recesi. Recese vedla k poklesu obratu ABC. Navíc Eisner dovedl společnost k drahému nákupu sítě Fox Family Worldwide od News Corporation a Haima Sabana. Rok 2001 byl rokem snižování stavů, což vedlo mimo jiné i k propuštění 4000 zaměstnanců, omezení provozu Disneylandů osekání investic pro hrané filmy a k minimalizaci aktivit na internetu. I když se obrat roku 2002 mírně snížil, čistý zisk vzrostl na $1,2 miliard se dvěma filmovými hity. V roce 2003 se stalo studio prvním, které překročilo $3 miliardy v mezinárodním měřítku.\n\nEisner chtěl, aby představenstvo zabránilo opětovnému jmenování Roye E. Disneyho, syna spoluzakladatele společnosti Roye O. Disneyho, předsedou představenstva; jako záminku si našel jeho věk (72 let), ve kterém se běžně odcházelo do důchodu. Stanley Gold pohrozil, že odejde z představenstva a přiměje ostatní členy k sesazení Eisnera. V roce 2003 Disney rezignoval ze své funkce firemního zástupce předsedy a předsedy Walt Disney Feature Animation a obvinil Eisnera z micromanagementu, propadu televizí ABC u diváků, rozpačitosti v byznysu týkajícího se zábavních parků, změnu Walt Disney Company v \"chamtivou, málo morální\" společnost, a odmítal zřízení jasného nástupnického plánu, jakož i z řady kasovních propadáků na začátku roku 2000.\n\nV roce 2004 se Pixar Animation Studios po dvanáctiletém kontraktu s Disneym začaly poohlížet po jiném distributorovi, jelikož vztahy s Disneym se kvůli problematice kontroly a peněz s Eisnerem napnuly. Comcast Corporation podala nevyžádanou nabídku $54 miliard k akvizici The Walt Disney Company. Řada filmů s vysokým rozpočtem finančně propadla. S těmito problémy a s řadou nespokojených členů představenstva Eisner postoupil funkci předsedy představenstva.\n\n3. března 2004 se na Disneyho výročním setkání akcionářů 45 % Disneyho akcionářů, shromážděných převážně Stanley Goldem a Royem E. Disneym, vyslovilo proti znovuzvolení Eisnera do čela představenstva. Disneyho představenstvo poté zvolilo jako svého předsedu George Mitchella a okamžitě sesadilo Eisnera z funkce generálního ředitele (CEO).\n\n13. března 2005 byl jako Eisnerův nástupce jako generální ředitel oznámen Bob Iger. 30. září Eisner rezignoval na funkci manažera a člena představenstva.\n\n8. července 2005 se synovec Walta Disneyho, Roy E. Disney, vrátil do The Walt Disney Company jako konzultant a byl mu udělen titul emeritního ředitele bez hlasovacího práva. Divize Walt Disney Parks and Resorts 17. července oslavila 50. výročí vzniku parku Disneyland Resort. 12. září se otevřel Hong Kong Disneyland v Hongkongu, bývalé britské kolonii. Walt Disney Studios Motion Pictures ohlásili film \"Strašpytlík\", první Disneyho film vytvořený pomocí 3D technologie. 1. října nahradil Bob Iger na pozici generálního ředitele (CEO) Michaela Eisnera. Spoluzakladatelé studií Miramax Bob Weinstein a Harvey Weinstein společnost také opustili a vydali se budovat nové vlastní studio. 25. července 2005 Disney oznámil, že v říjnu 2006 uzavře DisneyToon Studios Australia po jejich sedmnácti letech existence.\n\nV roce 2006 po několikaletých sporech Disney konečně koupil zpátky postavu Oswald the Lucky Rabbit, předchůdce Mickey Mouse. S vědomím, že Disneyho vztah ke studiím Pixar je velice úzký, zahájil prezident a CEO Bob Iger jednání s vedením Pixar Animation Studios, Stevem Jobsem a Edem Catmullem o případné budoucí fúzi. 23. ledna 2006 bylo oznámeno, že Disney za Pixar zaplatí vydáním akcií v celkové hodnotě $7.4 miliard. Obchod byl dokončen 5. května a mezi nejpozoruhodnější výsledek tohoto nákupu patří Steve Jobs, bývalý CEO Pixaru, který se díky jeho prodeji stal se svým podílem 50,1% akcií většinovým podílníkem v The Walt Disney Company a členem představenstva. Ed Catmull se ujal role prezidenta Pixar Animation Studios. Bývalý výkonný viceprezident Pixaru, John Lasseter, se stal šéfem (CCO) jak Walt Disney Animation Studios, tak Pixar Animation Studios, také se zhostil funkce Principal Creative Advisor ve Walt Disney Imagineering.\n\nPo dlouhém pracovním zapojení ve společnosti jako výkonný vedoucí a velký akcionář, rovněž emeritní ředitel, zemřel Roy E. Disney 16. prosince 2009 na rakovinu žaludku. V době jeho smrti vlastnil zhruba 1 % ze celkového počtu akcií společnosti, který činil téměř 16 milionů. Je považován za posledního člena Disneyho rodiny, který se aktivně podílel na chodu společnosti a na práci ve společnosti vůbec.\n\n31. srpna 2009 Disney oznámil nákup společnosti Marvel Entertainment za rovných $4.24 miliard. Obchod byl dokončen 31. prosince 2009, kdy Disney nad podnikem získal plnou kontrolu. Disney ubezpečil, že jeho nákup nebude mít žádný vliv na produkty Marvelu, a že se nedotkne žádné z několika tisíců postav, na něž nákupem získal právo.\n\nV říjnu 2009 nahradil prezident Disney Channel Rich Ross, kterého si přivedl Iger, Dicka Cooka jako předsedu společnosti; v listopadu začala restrukturalizace, která obnášela především větší orientaci na produkty pro rodiny s dětmi. Později v lednu 2010 se Disney rozhodl po útlumu studia Touchstone ukončit veškeré aktivity studií Miramax, a o měsíc později začal prodávat značky Miramaxu a tituly z jeho knihovny obnášející přes 700 filmů. 12. března skončila společnost Roberta Zemeckise, ImageMovers Digital, kterou Disney koupil v roce 2007. V dubnu 2010 ukončilo svoji aktivitu hudební vydavatelství Lyric Street Records, Disneyho countryové hudební studio v Nasvillu. V květnu 2010 společnost prodala značku Power Rangers, společně s jeho 700 epizodami, zpět Haimu Sabanovi. V červnu se společnost rozhodla ukončil filmový projekt Jerryho Bruckheimera \"Killing Rommel\". V lednu 2011 se snižovaly stavy v divizi Disney Interactive Studios. V listopadu Disney prodal dvě stanice pod hlavičkou ABC. S premiérou filmu \"Na vlásku\" v roce 2010 Ed Catmull řekl, že \"princeznovský\" žánr měl pauzu, dokud \"někdo nepřišel a nerozjel to … ale nemá žádné další postavy nebo příběh, který bychom uvedli.\" Vysvětlil, že se snaží filmy s princeznami omezit z důvodu změny ve složení publika a jeho preferenci. Nicméně na své stránce na Facebooku Ed uvedl, že se jednalo jen o drby.\n\nV dubnu 2011 Disney připravil pozemek na stavbu Shangai Disney Resort. Obří letovisko, jehož stavba stála Disneyho $4.4 miliard, má být podle plánu otevřeno v roce 2015. Později, v srpnu 2011, Bob Iger na tiskové konferenci oznámil, že po úspěšných nákupech Pixaru a Marvelu, se on a Walt Disney Company dívají po \"další koupi buďto nových postav nebo podniků, které jsou schopny vytvářet skvělé postavy a skvělé příběhy.\" Za několik měsíců, v únoru 2012, Disney dokončil akvizici společnosti UTV Software Communications, díky které ještě více rozšiřuje své pole působnosti do Indie a Asie.\n\n30. října 2012 Disney oznámil, že plánuje koupit Lucasfilm za $4.05 miliard s plánem na natočení \"Star Wars: Epizoda 7\". Ta by měla mít premiéru v roce 2015. Dne 4. prosince 2012 byla fúze Disney-Lucasfilm schválena Federální obchodní komisí, která rovněž oznámila, že akvizice může proběhnout bez řešení antimonopolních problémů. 21. prosince 2012 byl obchod dokončen a Lucasfilm se stal plně vlastněnou dceřinou společností The Walt Disney Company.\n\n5. února 2015 společnost oznámila, že na pozici chief operating officer (COO) byl jmenován Tom Staggs, který v The Walt Disney Company pracuje od roku 1990 a sehrál klíčovou roli při akvizici Marvelu.\n\nV prosinci 2017 bylo oznámeno, že The Walt Disney Company odkoupí za 52,4 miliardy dolarů většinu aktivit společnosti 21st Century Fox, včetně některých televizních stanic a filmového studia 20th Century Fox. Transakce byla oficiálně uzavřena 20. března 2019.\n\n\n\n\n\n\n\n\nOd roku 1945 do roku 1960 Walt a Roy Disney pozici předsedy představenstva sdíleli. Walt se jí vzdal roku 1960, aby se mohl více zaměřovat na kreativní aspekty směřování společnosti. Roy O. Disney pokračoval jako předseda představenstva a CEO.\n\n\n\n\n\n"}
{"id": "347674", "url": "https://cs.wikipedia.org/wiki?curid=347674", "title": "Kulunda", "text": "Kulunda\n\nKulunda () je řeka v Altajském kraji v Rusku. Je dlouhá 412 km. Plocha povodí měří 12 400 km².\n\nPramení na Přiobské planině a teče Kulundskou stepí. Ústí do bezodtokého Kulundského jezera.\n\nZdrojem vody jsou převážně sněhové srážky. Průměrný roční průtok vody v blízkosti ústí činí 5,1 m³/s, maximální 336 m³/s a minimální 0,036 m³/s. V některých letech řeka promrzá až do dna na 45 až 100 dní.\n\nNa řece leží město Bajevo.\n"}
{"id": "347680", "url": "https://cs.wikipedia.org/wiki?curid=347680", "title": "Olympijské rekordy v atletice", "text": "Olympijské rekordy v atletice\n\nSeznam olympijských rekordů atletů a atletek podle atletických disciplín:\n"}
{"id": "347681", "url": "https://cs.wikipedia.org/wiki?curid=347681", "title": "Grand Prix Evropy 2008", "text": "Grand Prix Evropy 2008\n\nGrand Prix Evropy 2008 LII Telefónica Grand Prix of Europe , dvanáctý závod 59. ročníku mistrovství světa vozů Formule 1, historicky již 797. velká cena, se uskutečnila na městském okruhu ve španělské Valencii.\n\nLII Telefónica Grand Prix of Europe\n\n\n Felipe Massa - Ferrari F2008- 1:38,708\n"}
{"id": "347683", "url": "https://cs.wikipedia.org/wiki?curid=347683", "title": "Lukáš Klánský", "text": "Lukáš Klánský\n\nLukáš Klánský (* 22. března 1989 v Praze) je český klavírista. Jeho otec je Ivan Klánský – klavírista a vedoucí Katedry klávesových nástrojů na HAMU v Praze.\n\n"}
{"id": "347684", "url": "https://cs.wikipedia.org/wiki?curid=347684", "title": "Jaroslav Izák", "text": "Jaroslav Izák\n\nJaroslav Izák (* 25. dubna 1955) je slovenský politik, člen SNS, od 4. července 2006 do 18. srpna 2008 byl ministrem životního prostředí Slovenské republiky. V minulosti působil také jako primátor města Handlová.\n\n\n\n\n\n\n\n\n"}
{"id": "347692", "url": "https://cs.wikipedia.org/wiki?curid=347692", "title": "Seznam evropských států", "text": "Seznam evropských států\n\nSeznam evropských států obsahuje všechny nezávislé, závislé a neuznané státy a územní celky, které alespoň částečně zasahují na území evropského kontinentu a Arménii, která se do Evropy kulturně a historicky řadí. Celkem se jedná o 50 plně nezávislých a mezinárodně uznaných států, 6 částečně uznaných států, 6 závislých území a 2 území se speciálním mezinárodním postavením.\n\nHranice Evropy s Asií je velice sporná. V České republice je nejvíce vyučovaná verze, kdy hranice vede po řece Embě do Kaspického moře, odtud Kumomanyčskou sníženinou podél řek Kuma a Manyč až po ústí Manyče do Donu a po něm do Azovského moře, ale v jiných zemích existují jiné verze. Nejspornější je jihovýchodní, tedy kavkazská hranice, která se pohybuje od řek Kuma a Manyč až k hranicím Turecka a Íránu, díky čemuž se všechny zakavkazské uznané i neuznané státy pohybují mezi Asií a Evropou. Taktéž sporný je ostrov Kypr, který je někdy řazen do Evropy a někdy do Asie. Do Evropy zasahuje také několik států, které mají území také v Asii.\n\nNa území Evropy zasahuje 50 nezávislých států a leží zde 44 hlavních měst. Všechny země kromě Vatikánu jsou členy OSN; všechny země kromě Vatikánu, Běloruska a Kazachstánu jsou členy Rady Evropy a 28 států je součástí EU.\n"}
{"id": "347697", "url": "https://cs.wikipedia.org/wiki?curid=347697", "title": "Jízdní vojsko starověku", "text": "Jízdní vojsko starověku\n\nJízdní vojsko na starověké bojiště přineslo nový prvek, navíc bylo užitečné jak při průzkumu, tak při pronásledování poraženého nepřítele. Samotný název jízdní vojsko je dosti obecný a zahrnuje válečné koně, osly, velbloudy a slony.\n\nV pozdní době kamenné začaly národy Evropy a Asie domestikovat zvířata vhodná pro jízdu nebo tažení povozů. Muži jezdili na koních v oblasti severního Pontu již kolem roku 4000 př. n. l.. Zhruba ve stejné době byli v Egyptě a jihovýchodní Asii domestikování osli a baktrijští velbloudi, v údolí Indu zase indičtí sloni (v letech 2500 až 1750 př. n. l.). Z těchto zvířat byli po počátečním období osli používáni téměř výhradně pro dopravu břemen a i velbloudi našli v bitvách pouze omezené využití. Dvěma nejdůležitějšími druhy zvířat používanými vojenskými silami ve starověku byli sloni, zastávající významné bitevní role, a koně. Právě koně, kteří byli nejdříve používáni k tažení válečných vozů a později k jízdě, nejvíce ovlivnili válčení starověku. Největšími jezdeckými národy byli Skythové, Peršané, Řekové, Iberové a Galové. Tyto národy budily svými jezdeckými silami respekt i obdiv. V tomto období se také objevili předchůdci středověkých rytířů, katafrakté. Pokud jde o slony, ti byli opravdu hrozivou zbraní, i když měli řadu nedostatků.\n\nZatímco se na koních jezdilo do bitev již od nejranějšího období, prvními nám známými jízdními vojenskými silami byly válečné vozy. K prvnímu ověřenému použití válečných vozů došlo v Mezopotámii, kde sumerské vyobrazení z roku okolo 2500 př. n. l. znázorňuje válečníky jezdící na bojových vozech. Byla to těžká vozidla s dlouhým úzkým trupem a vysokými předními boky. Vozataj seděl před bojovníkem, který vrhal oštěpy umístěné v toulcích připevněných k bokům vozu. Čtyři pevná kotoučová kola byla vyrobena ze tří částí spojených dohromady. K pravděpodobně pevným osám byla kola připevněna dlouhými válci, takže se kola mohla otáčet nezávisle na sobě. Vzhledem k tomu, že se přední osa nemohla otáčet, existovalo při otáčení ve vysoké rychlosti patrně značné nebezpečí převrhnutí. Používaly se však také dvoukolové prostředky, které měly lepší manévrovací schopnost než vozy čtyřkolové. Ty však byly schopny pojmout pouze jednoho muže, a proto byly patrně používány především pro předávání zpráv a dopravu důstojníků.\n\nBojové vozy byly taženy čtyřspřežím buď oslů, nebo kříženců oslů s onagery; koně byli v té době na Blízkém Východě téměř neznámí. Otěže procházely kovovými kroužky na taženém oji a pokračovaly ke kroužkům v nose zvířat. Zatažení za otěže umožňovalo jezdci spřežení zastavit, ale k řízení směru bylo nutné používat buď slovních povelů, nebo bodce či biče. Jho bylo umístěno pouze přes dvě vnitřní zvířata. Vnější dvě zvířata byla připevněna šíjovými řemeny, takže jejich tažná síla byla malá. Vzhledem k tomu, že tato zvířata táhla menší zátěž, bylo možné je snáze donutit k rychlejšímu tempu, čímž se povzbuzovala i vnitřní zvířata, která se snažila jim přizpůsobit. Zkoušky prokázaly, že takový povoz může dosahovat rychlosti 15–20 km/h.\n\nVozy vlastnil stát, jenž je bojovníkům vydával před cestou do bitvy, po které musely být opět vráceny. Sumerský městský stát Umma měl k dispozici jednotku složenou ze 60 vozů a další města měla přibližně srovnatelné síly. Vozy byly v mnoha případech obsazovány členy královské rodiny. Avšak tyto vozy byly v celku pomalé a nemotorné, takže se od jejich používání upustilo. Vůz, který bylo možné použít, musel byl lehčí, s větším počtem tažných zvířat a lepšími řídícími vlastnostmi. Takovéto vozy se začaly používat někdy kolem sedmnáctého století před naším letopočtem. Tyto vozy byly rychlé, lehké a unesly dva muže. Bojový vůz se v té době stal válečnou zbraní, která začala dominovat bojovým prostředkům v pozdní době bronzové.\n\nPovaha a použití bojových vozů na Blízkém východě je nejlépe patrná z pozůstatků Nové říše v Egyptě, které zahrnují celé bojové vozy umístěné v hrobech. Vozy měly lehkou konstrukci, přičemž pro každý díl byl pečlivě volen zvláštní druh dřeva zpracovaný do požadovaného tvaru. Kola se čtyřmi, později šesti paprsky byla usazena na nábojích nápravy dlouhé více než dva metry. Osa byla umístěna v zadní části vozu, čímž byla zvýšena stabilita. Na vyobrazeních je někdy znázorněna osa umístěná pod vozem. Tuto úpravu však zřejmě prováděli malíři, aby ušetřili prostor. Podlaha vozu byla vyrobena z propletených kožených pásků s cílem dosažení minimální váhy.\n\nDřevěný rám probíhal podél přední části a po stranách vozu, zatímco zadní strana byla volná z důvodů snadnějšího nastupování. Výsledkem byl pevný ale lehký povoz vážící pouze 34 kilogramů. Uzvednout tento vůz byl schopen jeden muž a dva jej mohli snadno přenášet přes terénní překážky, přes které nešlo přejet. Při zkouškách, které proběhly v současnosti, dokázal pár poníků táhnout repliku válečného vozu rychlostí až 38 km/h. Vzhledem ke dvoukolové konstrukci bylo možné bojový vůz snadno otáčet, ale jeho široká klec byla přitom schopna pojmout dva vojáky – vozataje a válečníka. Bojovník měl otěže omotány kolem těla po způsobu postrojů, takže měl obě ruce volné pro použití luku. V opačném případě by se musel přidržet rukojeti pokaždé, kdy by válečný vůz najel na terénní nerovnost. Pokud nebyl právě v boji, držel vozataj otěže oběma rukama. Vedle štítu používali egyptští a asijští vozatajové ještě přilby a dlouhé pláště ze šupinového brnění. Tyto pláště byly tvořeny několika stovkami přesahujících šupinek 2 mm silných, které byly našity na plátěný oděv. Otevřené boky válečného vozu mohly být navíc kryty závěsy ze šupinkového brnění, případně kůží pokrytou kovem. Koně byli chráněni těžkými látkovými zachycovači, nebo méně častěji šupinkovým brněním.\n\nVybavení válečného vozu bylo to nejlepší jaké v té době bylo. Luk, patřící bojovníkovi na válečném voze, byl mohutnou lepenou zbraní, o několik století starší než bojový vůz, která ale přišla ke cti až nyní. Tento luk dokázal vystřelovat šípy na vzdálenost 175 metrů, tedy dvakrát, až třikrát dále, než prosté dřevěné luky používané většinou pěších lučištníků. První kompozitní luky byly dlouhé 90-120 centimetrů a měly kruhovou, nebo jednoduše tvarovanou konstrukci. V dalších dvou tisíciletích následovaly složitější tvary luků, ale klasická konstrukce zůstávala prakticky stejná. Přestože byly luky vysoce účinné, byly velice drahé, protože k jejich výrobě bylo zapotřebí speciálních druhů dřeva, rohoviny a šlach, přičemž vyrobit je trvalo velice dlouho. Výroba dobrého luku trvala 1 rok a u vynikajícího luku to bylo až 10 let. Jejich výroba vyžadovala značnou zručnost a zkušenosti. Jak zde už bylo psáno, dokázal válečný vůz jet rychlostí 38km/h. Válečný vůz tedy mohl snadno unikat pěchotě a byl velice smrtelnou zbraní. Vzhledem k těmto schopnostem, bylo těžké pro národy sídlící v oblastech dosažitelných bojovými vozy zachovat si nezávislost, aniž by měli také bojové vozy. V podstatě to znamenalo, že každý civilizovaný stát na Blízkém východě musel vlastnit tyto vozy.\nBrnění, kompozitní luk, válečný vůz a koně, to všechno představovalo značné vynaložení jmění, lidských sil, zkušenosti a úsilí, potřebné k zajištění a udržení těchto zbraní. Většinu těchto výdajů musel hradit panovník. Pokud jde o koně, kteří nebyli většinou vyšší než velcí poníci, byl jejich výcvik zahájen již během prvního roku jejich života. Od čtyř do devíti let z nich byla vhodná zvířata k tažení válečného vozu. Tito koně byli velice vytrvalí a při denních pochodech dokázali překonat vzdálenost až 60 kilometrů. O Egypťanech je známo, že organizovali svoje válečné vozy do skupin po deseti. Pokud jde o taktiku, tak nejlepší taktika válečných vozů byl překvapivý útok. Učebnicový příklad se odehrál v bitvě u Kadeše.\n\nS pádem říše Chetitů a oslabení Egypta kolem roku 1200 př. n. l. začalo období nákladných jednotek válečných vozů ustupovat nové formě jednotek využívající koní - jízdě. Tento proces však trval celá staletí. Nejranější zobrazení asyrského jezdce pochází z doby panování krále Aššurnasirpala II. (883-859 př. n. l.). V této době se prakticky jednalo o skupinu bojovníků z válečného vozu jedoucích ale na koni. Lučištník střílel z luku, zatímco jeho společník držel opratě obou koní a štít. Muži seděli na hřbetě zvířat, bez sedla, bosi a přidržovali se zdviženými koleny. Jezdci neměli žádné brnění kromě přilby. Muži na Blízkém Východě, ať již se jednalo o posly nebo zvědy, jezdili během doby bronzové na koních tím způsobem, že seděli na zadní části hřbetu nebo zadku se zdviženými koleny, jako by jezdili na oslu nebo mule. Tento způsob není vhodný pro rychlou jízdu a kromě toho může dojít k zranění ledvin zvířete.\n\nBěhem vlády krále Salmanassara III. (858–824 př. n. l.), byli někteří koně vybaveni velkým jezdecký suknem. Za panování Tiglat - Pilesara III. (744–727 př. n. l.), jezdili jezdci stále ve dvojicích a seděli na koních bez sedla a naboso. Posed byl však přirozenější a jezdec seděl těsně za kohoutkem koně. Jezdci také používali hrudní články a kopí, což každému muži umožňovalo držet své vlastní otěže levou rukou. V době vlády krále Aššurbanipala (684–631? př. n. l.) se začali objevovat lučištníci na koních vyzbrojeni kopími, kteří byli obuti a měli na sobě kamaše. Tito jezdci ovládali koně jednou otěží se smyčkou zatíženou střapcem, což umožňovalo jezdci pustit otěže, střílet z luku a kůň přitom stále cítil, že je ovládán. Kůň byl v té době chráněn těžkým látkovým přehozem.\n\nSkythové byli kočovnými stepními lukostřelci. Nejsou známi jako první, protože před nimi zde byli ještě Kimmeriové, kteří stáli za první invazí stepních kočovných kmenů na Blízký Východ v osmém století př. n. l. Kimmeriové přešli Kavkaz a rozvrátili říše celé Anatolie, než se je podařilo zničit. Soudě podle nálezů jejich charakteristických udidel a postrojů, se další Kimmeriové patrně rozptýlili do Evropy podél Dunaje do Švýcarska, jižní Francie a dokonce i do Británie. Národem, který je zlikvidoval v oblasti severního Pontu byli Skythové, kteří je následovali do oblastí Středního Východu, kde hráli významnou roli při zničení Asyrské říše. Skythští králové a šlechta jsou zobrazováni v bohatě zdobeném šupinovém brnění s bronzovými nebo ocelovými přilbami, často řeckého původu, nebo řeckými vzory ovlivněnými. Jejich hřebci byli v kohoutku vysocí 144–150 centimetrů. Tito koně, obvykle bez brnění, byli relativně vzácní. Obvyklým jízdním zvířetem byl spíše poník, vysoký okolo 140 centimetrů se silným krkem, hlavou a plecemi, ale s drobnou zadní částí a nohama.\n\nSkythové používali svoji verzi kompozitního luku, který se stal populární ve východním Středomoří a na Blízkém Východě. Luk měl dvojitě tvarované tělo se zakřivenými konci a byl pouze 75–100 centimetrů dlouhý. Luk byl mimořádně tuhý a jeho napnutí vyžadovalo značnou sílu a zručnost. Hroty šípů byly bronzové a obvykle měly tři břity. Některé byly také opatřeny ostny a mnohé z nich byly otrávené. Luk byl umístěn v pouzdru, které jej chránilo proti vlhkosti působící nepříznivě na klih a také deformující dřevo, ze kterého byl luk vyroben. V toulci nazývaném gorytos mohlo být uloženo až 75 šípů. Vedle luků byli skythští jezdci dále vyzbrojeni rovnými meči, válečnými sekerami, kopími s hrotem ve tvaru listu, kopími dlouhými 3 metry nebo delšími a šipkami – jak jsou nazývány házecí oštěpy – s hroty opatřenými ostny. Někteří Skythové používali štít, který byl obvykle dřevěný s koženým potahem. Štít mohl být přehozen na jezdcova záda, takže obě ruce zůstaly volné pro obsluhu luku.\n\nSkythové byli bojovný národ zvyklý chránit vlastní stáda a útočit na stáda jiných. Podrobný popis jejich bojové taktiky se nám nedochoval, ale soudě podle podobných národů bitvy pravděpodobně zahajovali vzájemnou střelbou z luků na velkou vzdálenost. Poté se předstíranými útoky a ústupy snažili protivníka vmanévrovat do zranitelné pozice. Jakmile byly šípy vystříleny, zbývající bojovníci se k sobě přiblížili, vyměnili si salvy oštěpů a poté sváděli boje muže proti muži. V této fázi bitvy dominovala obrněná šlechta na větších koních. Pokud byl protivník silný, ustupovali Skythové do stepi, nájezdníka zastrašovali a vybrali si vhodný moment k protiútoku. Tuto taktiku použili proti perskému králi Dareiovi I., když v roce 512 př. n. l. Skythii napadl. Dokud postupoval, stahovali se, poté přešli do útoku. Jeho předvoj napadali ve dne i v noci a Dareiovu jízdu stále poráželi. Dareios se zachránil díky pěchotě vyzbrojené kompozitními luky a také faktu, že jeho muly a osli plašili koně Skythů nezvyklými zvuky a vzhledem, jelikož se tato zvířata zatím tak daleko na sever nerozšířila. Dareiovi nakonec nezbylo než ze Skythie odtáhnout. Skythové později zničili makedonskou armádu, kterou proti nim vyslal Alexandr Veliký, ačkoliv je předtím na Balkáně Makedonci porazili.\n\nOd konce čtvrtého století před naším letopočtem útočili z východu další stepní kočovníci, Sarmaté, kteří Skythy nakonec přemohli. Jednou z příčin mohli být koně sarmatské šlechty, kteří dosahovali výšky 152 centimetrů. S nimi mohli Sarmaté postavit skutečnou těžkou jízdu. Vzhledem k tomu, že jejich lučištníci na koních se Skythům vyrovnali, byla to pro Skythy velká nevýhoda.\n\nNa Blízkém Východě a v Íránu achaimenovští Peršané (560–330 př. n. l.) po příkladu Asyřanů používali pěší lučištníky a kopiníky v kombinaci s jízdou vyzbrojenou luky a kopími. Tato taktika byla velmi úspěšná v místních poměrech při obraně před stepními kočovníky, ale selhávala v boji proti Řekům, jejichž těžce obrnění kopiníci, takzvaní hoplíté, měli brnění a štíty odolné vůči hrotům kopí a šípů i bodcům oštěpů. Tato situace se zřetelně projevila v boji, ke kterému došlo před rozhodující bitvou u Plataj v roce 479 př. n. l., když perský velitel Mardonios vyslal jízdu proti části řecké armády; útočila ve skupinách, které střílely šípy nebo vrhaly oštěpy a poté se zase stáhly. Řekové se však drželi, přestože mnozí byli raněni.\n\nLehce vybaveným perským kavaleristům se tak nepodařilo přiblížit se na krátkou vzdálenost. Když vyslali lučištníky Athéňané, jeden z nich zasáhl koně velitele perské jízdy. Masistios spadl na zem a byl zabit. V následující bitvě u Plataj, která perské tažení ukončila, nesehrála jízda žádnou roli. Masistios jezdil na koni nisajského plemene, proslulého značnou výškou v kohoutku (152 centimetrů). Takový kůň dokázal unést těžce obrněného muže, jakým tento velitel byl. Koně z nisajských plání v Médii, kde stát choval 50 000 klisen, byli přidělováni podle králova přání. Díky těmto zvířatům mohli Peršané zvýšit váhu zbroje jezdců. Také experimentovali s obrněnou přikrývkou připevněnou tak, aby koním chránila nohy. Ve čtvrtém století před naším letopočtem vyvinuli lamelové brnění z kovových pásků, které pokrývaly ruce a nohy. Ochranou hlavy a hrudi byli vybaveni i koně.\n\nPokud jde o Řeky, nikdo by na první pohled neočekával, že lid z hornatých, mořem obklopených poloostrovů a ostrovů by měl mít s jízdou cokoliv společného. Skutečně také velká většina městských států jízdu nikdy neměla. Dokonce ani velké městské státy jako Athény nebo Sparta koně nepoužívaly až do pátého století př. n. l. V Řecku však byly oblasti pro chov koní vhodné, zvláště v Thessálii, Bojótii a na ostrově Euboia. Řecká aristokracie si navíc jízdu na koních oblíbila a jejich vlastnictví se považovalo za znak vyšší úrovně. V Řecku vyšlechtili mnoho koňských plemen . Řečtí koně většinou oslňovali vzhledem a vyznačovali se jemnou hlavou a vznešeným držením. V Řecku existovaly dva druhy kavalérie, a to buď lehká, nebo těžká. Lehká kavalérie, vyzbrojená oštěpy, byla zcela bez brnění; těžká měla kopí, oštěpy a šupinkové brnění. Řekové také vybavili jezdecká kopí zadním hrotem, který mohl být použit v případě v případě, že se zlomil hlavní hrot.\n\nV bitvě bylo pro řeckou jízdu typické umístění na křídlech jejich převážně hoplítských armád. S výjimkou Thessalů neměl žádný řecký stát k dispozici více než 1000 jezdců. Obvykle byly jednotky jízdy mnohem menší. Při takto malých počtech bylo obtížné dosáhnout významného účinku, ale ve více případech pomohla jízda překonat nepřátelské křídlo nebo krýt ústup vlastních křídel. Jízda mohla také velice účinně zasáhnout proti lehce vyzbrojené pěchotě. Dokonce mohla nepřátelskou pěchotu donutit, aby se nerozptylovala, čímž přispěla k omezení rozsahu škod, které by tyto jednotky dokázaly napáchat.\n\nVelké reformy jízdy provedl Filip II., král Makedonie, která se rozkládala na sever od Thessálie. Obklíčen severními kmeny a pod tlakem Řeků byl Filip nucen provést reorganizaci armády svého lidu. Vytvořil jednotky těžké pěchoty vyzbrojené kopím zvaným sarissa, zorganizoval efektivní lehké jednotky z příslušníků kmene nebo námezdních vojáků a šlechtickou jízdu rozšířil o lehkou jízdu z Thrákie a Thessalie, kterou nazval druhové (hetairoi). Tyto jednotky byly vyzbrojené třímetrovým kopím s hrotem ve tvaru listu, větší čepelí v zadní části a popruhem umístěným v těžišti. Filip také převzal nejrůznější formace jízdy, včetně čtvercové a obdélníkové formace Řeků a Peršanů, kosoúhlé formace používané lehkou jízdou z Thessalie a klínové formace Skythů.\n\nS takovým vojskem Filip zvítězil nad všemi armádami ve své oblasti. Když připravoval vpád na perské území, byl zavražděn. Jeho syn Alexandr III., známější jako Alexandr Veliký, obrátil armádu na východ a v mohutných bitvách Peršany rozdrtil. Tyto střety jsou pozoruhodné především koordinovaným využitím sil, které umožnilo porazit nepřítele, jenž disponoval číselnou převahou, avšak byl méně zkušeným protivníkem. Zajímavým příkladem je bitva u Gaugamel.\n\nŘímské vojenství se více spoléhalo na pěchotu než jízdu. Římská pěchota byla neporazitelná, ale jízda byla zprvu zastoupena v malém počtu a byla slabá. Slabost římské jízdy se plně projevila v bitvě u Kann. Až do prvního století před naším letopočtem římskou jízdu tvořili římští občané, kteří nebyli příliš dobrými jezdci. Od prvního století před naším letopočtem se Římané spoléhali na pomocné sbory zvané auxilia (doslova pomocníci) najaté ze spřátelených a podrobených národů, především Galů a Iberů. Poté, co se císařem stal Augustus, z pomocných sborů vytvořil profesionální vojenské formace, jejichž příslušníci sloužili 25 let. Po uplynutí této doby dostali římské občanství. Jízda byla většinou organizována do alae (křídel).\n\nŘímané vytvářeli mnoho typů jízdních jednotek včetně lehké jízdy Numiďanů a Dalmatinců; dalších jednotek lehké jízdy vybavených iberským štítem – caetra; kopiníků, kteří používali obouruční sarmatské kopí; na východě jízdních lučištníků a kopiníků s úplným brněním. Na počátku Římské říše byli vojáci standardně vyzbrojeni oštěpem, oboustranným kopím a štítem. Výstroj měla galské vzory - a jezdec byl zajisté také často Gal. Byl vybaven kroužkovým brněním, přilbou, jezdeckým dlouhým mečem spatha dlouhým 64–90 centimetrů a silným štítem. Byla také zavedena ohlávka (nový typ koňského postroje), podkova a zakřivené sedlo. Spolu s využíváním sedla začali římští jezdci používat kožené jezdecké kalhoty, jezdecké boty a ostruhy.\n\nOd pozdních časů republiky až ke konci raného císařství (100 př. n. l. – 200 n.l.) Římané věnovali značné úsilí účinnému využití jízdního vojska. Výcvik jezdce a koně byl dlouhý a náročný. Jezdci se dostalo jak pěšího, tak jezdeckého výcviku vzhledem k tomu, že byl často nucen bojovat jako pěšák. Jednotky umístěné v posádkách pořádaly třikrát do měsíce pochody v délce 20 římských mil, během kterých bylo nacvičováno taktické rozvinutí, pronásledování, stahování a protiútoky ve všech možných typech terénu, aby si koně a jezdci zvykli bojovat jak na rovině, tak v těžkém terénu. Jezdec uměl zacházet s mečem, kopím, oštěpem, lukem i prakem. Dokud si Římané tento způsob výcviku zachovávali, měli jízdu impozantní a výkonnou.\n\nZatímco ze západních jezdců se stávali příslušníci římské jízdy, v euroasijských stepích na Blízkém východě došlo k dalšímu vývoji. Parthové a později sásánovští Peršané začali koně a jezdce chránit masivním kovovým brněním. Řekové nazývali tyto jezdce katafrakty (κατάφρακτοι, katafraktoi, zcela krytí). Pozdější římský název zněl clibanarii (kamnáři), jako připomínka zkušenosti s nošením kompletního brnění v horkém pouštním dni. Zbraň katafraktů, kopí dlouhé 3,5 metru, Řekové nazývali kontos (bidlo). Často ho jezdci drželi oběma rukama, což byl styl Sarmatů, ale sásánovští Peršané později kopí upevňovali k sedlům, takže sílu nárazu zachycoval kůň. Těžce obrnění katafrakté mohli útočit na jízdní lučištníky, přestože na ně nepřítel ještě nevystřílel všechny šípy, a také v klusu útočit na přední řady zformované pěchoty.Informace o výstroji katafraktů máme k dispozici z mnoha zdrojů. Muži nosili kovové přilby s řetízky nebo šupinkami k ochraně krku a kovové obličejové masky s lidskými rysy. Tělo jim chránilo plátkové nebo řetízkové brnění, lamelární destičky, případně jejich kombinace; ruce a nohy brnění článkové. Bronzové a železné šupinkové brnění nalezené v městě Dura - Európos chránilo koním hřbet a boky. Přednost dostávalo brnění bronzové, neboť železné šupinky měly vlivem koňského potu tendenci rezavět. V tomto brnění byl na zádech ponechán otvor pro sedlo, přičemž trojúhelníkové destičky chránily i koňský ocas. Kryty hrudníku a kryt krku se nenašly, ale snadno si lze představit, jak vyrobené z destiček vypadá, přičemž pozdní koňské masky s chrániči očí byly vykopány na různých místech římského osídlení.\n\nKoně, na nichž se mělo s touto zátěží jezdit, museli být velcí a silní. Brnění katafraktů mohl unést pouze dobře živený kůň o výšce 152 centimetrů v kohoutku. Jak Sarmaté, tak achaimenovští Peršané na konci prvního tisíciletí před naším letopočtem skutečně chovali koně, kteří tomuto popisu odpovídali. Římané a později Byzantinci přijali katafrakty do své armády.\n\nKoně nebyli jedinými zvířaty, která lidé ve starověku používali k boji. Stejný osud potkal jak slona afrického, tak indického (na rozdíl od slona savanního). Slon indický je oproti slonu africkému lesnímu větší a na chobotu má jenom jeden prst. Indičtí a afričtí sloni mohou být na rozdíl od větších slonů savanních zkroceni, cvičeni a použiti k válce. Sloni nebyli chováni v zajetí vzhledem ke značným nákladům potřebným k chování stáda, ze kterého se mnoho kusů později ukázalo nezpůsobilých k výcviku. Místo toho byli chytáni sloni divocí, zkroceni a cvičeni. Ve starověku bylo krocení a cvičení slona velmi namáhavé a nebezpečné. Při výcviku se slon učil nosit jezdce a poslouchat povely. Úplný výcvik trval dva až tři roky.\n\nVyužití slonů k boji se do čtvrtého století před naším letopočtem omezilo na Indii. Když Alexandr Veliký vpadl do Indie a bojoval proti králi Pórovi v bitvě u Hydaspu (328 př. n. l.), střetl se i s jeho válečnými slony. Na diadochy učinilo nasazení slonů velký dojem a horlivé hledali způsoby jak jednotky složené ze slonů vytvořit. Seleukovci používali slony indické, zatímco Ptolemaiovci slony africké lesní, které začali využívat i Kartáginci. Každý slon měl jméno (slavný Hannibalův Surus). Poháněč seděl slonovi na krku a řídil ho hlasem, tlakem palců nohou, které měl pod jeho ušima, a hůlkou s háčkem. Slon býval často vystrojován systémem zvonců, aby dále zvyšoval respekt, který u nepřátel budil. Výjimkou nebylo ani brnění, které chránilo hlavu a boky. Od třetího století před naším letopočtem sloni nosili dřevěné věže (ale Kartáginci je nikdy nepřejali). V těchto věžích seděli dva, případně čtyři muži.\n\nI přes všechnu potenciální účinnost měli sloni vážné nedostatky. Stres ze zajetí a především krutý výcvik nezbytný k tomu, aby v podstatě mírumilovné zvíře přivyklo zvukům bitvy a byla povzbuzena jeho zvířecí zuřivost nutná k zabití nepřítele, snižovala jejich průměrný věk dožití. Na válečné slony se prakticky plýtvaly prostředky, protože během deseti let umírala z přirozených příčin pětina z jejich stáda. K udržování stálého stavu bylo nutné pořizovat stále nová zvířata. Indie a východní Afrika však byly od středisek středomořské civilizace značně vzdálené. Chov slonů byl velice drahý. Avšak nejvážnějším nedostatkem slonů v boji byl jejich sklon k úprku. Při zranění, poplašení, zuřivosti způsobené útokem nebo lstí nepřátel, a to zvláště pokud byl jejich poháněč zraněn nebo zabit, se sloni snažili z bojiště uprchnout a dupali po všem, co jim stálo v cestě. Existují informace o poháněčích vybavených palicemi, sekáčky nebo zvláštními noži, kterými měli zabít vlastního slona, pokud by se něco takového stalo.\n\nDvouhrbí baktrijští velbloudi sloužili Íráncům a národům ve Střední Asii nejdříve především pro dopravu nákladů, ačkoliv achaimenovští Peršané je příležitostně používali v boji. Jednohrbý arabský velbloud neboli dromedár se na bojiště dostával častěji. Jako bojové zvíře má velbloud několik potenciálně významných předností. Vzhledem k tomu, že jeho vývoj probíhal v pouštních oblastech, má pouze málo přirozených nepřátel, proto je méně plachý než kůň. Proslul svou mrzutostí, avšak při správném výcviku a zacházení je dostatečně poslušný. Má lepší výdrž než kůň a může spásat prakticky jakoukoli trávu, listí nebo větvičky. Velbloudova schopnost vydržet bez vody celý týden je dobře známá. Navíc koně, kteří velbloudy neznají, z nich mají panický strach. Kýros Veliký využil baktrijské velbloudy v bitvě u Sardis. Musel tam bojovat proti velmi obávané lýdské jízdě. Kýros shromáždil všechny velbloudy, které měl k dispozici, a posadil na ně své jezdce. Koně lýdské jízdy nebyli schopni snést vzhled ani pach těchto zvířat a prchli. Lýdové tedy bojovali jako pěšáci a přes svou odvahu byli poraženi. Jednotky s velbloudy měli také Parthové a sásánovští Peršané. Římané používali vyšší počet jednotek zvaných dromedarii k hlídkování podél pouštních hranic.Přesto velbloud nemohl konkurovat koni jako válečnému zvířeti, protože postrádá jeho rychlost a manévrovací schopnosti. Vzhledem k tomu, že velbloudi neměli v pouštích přirozené nepřátele, nevyvinula se u nich schopnost pohybovat se vysokou rychlostí.\n\n\n"}
{"id": "347698", "url": "https://cs.wikipedia.org/wiki?curid=347698", "title": "Kemetista", "text": "Kemetista\n\nKemetista je označení člena některé z kemetistických organizací nebo obecně současného člověka vyznávajícího obnovené egyptské náboženství, nazývané též jako kemetismus. \n\nSlovo \"kemetista\" je odvozeno ze slova \"kemetismus\", které je obecným pojmem používaným pro tento rekonstrukcionistický směr odkazující se na starověký Egypt, ačkoliv ne všechny organizace, které lze označit za kemetistické, se s tímto pojmem ztotožňují.\n\nSamotné slovo kemetismus je poměrně mladé, mladší než náboženství, které pojmenovává: vzniklo na přelomu sedmdesátých a osmdesátých let 20. století. Vychází z jednoho z původních starověkých označení Egypta užívaného jeho obyvateli – \"Kemet\" (konvenční vokalizace hieroglyfického zápisu \"km.t\"; někdy přepisováno také jako Takemet), v překladu z egyptštiny \"„Černá (země)“\", které je odvozené z černé barvy úrodného bahna přinášeného Nilem při každoročních záplavách (v současné době k nim již nedochází v důsledku existence Asuánské přehrady).\n\nDefinice toho, kdo je a kdo není kemetistou, není pevně vymezená. Za kemetistu se považuje obecně ten, kdo je členem kemetistické organizace. Ovšem ne všechny organizace, které za takové mohou být považované, se tak samy označují. Dále tu jsou tací, kteří byť jsou kemetistického vyznání, tak nejsou členy žádné takové organizace či sdružení.\n\nJako nejpřesnější definice kemetisty se tedy jeví, že to je současný člověk vyznávající staroegyptské náboženství. Což je však zároveň definice značně obecná a mlhavá.\n\n\n"}
{"id": "347701", "url": "https://cs.wikipedia.org/wiki?curid=347701", "title": "Svos", "text": "Svos\n\nSVOS, spol. s r.o. se sídlem v Přelouči, je společnost zabývající se přestavbou běžných silničních vozidel na „bezpečná“ (security), výrobou vozidel pro převoz peněz a cenin (cash carriers) a vývojem i výrobou speciálních vozidel pro vojenské a policejní použití. Vozidla jsou po přestavbě odolná proti útokům z ručních palných zbraní v několika stupních balistické odolnosti dle několika typů mezinárodních norem.\n\nVýrobky SVOS jezdí v mnoha zemích světa včetně Česka a jejich uživateli jsou jak soukromé osoby, tak i mezinárodní společnosti, vlády a mezinárodní organizace.\n\nSVOS je členem Asociace obranného průmyslu.\n\n"}
{"id": "347702", "url": "https://cs.wikipedia.org/wiki?curid=347702", "title": "Smetanova Litomyšl", "text": "Smetanova Litomyšl\n\nSmetanova Litomyšl je mezinárodní operní festival, který se koná od roku 1946, resp. 1949 na přelomu června a července v Litomyšli, rodném městě skladatele Bedřicha Smetany, případně též v okolí. Je po Pražském jaru druhým nejstarším hudebním festivalem v České republice a zároveň patří k největším pravidelně konaným festivalům klasické hudby v Česku.\n\nSnaha připomínat Smetanův odkaz v jeho rodišti má dlouhou historii. Již v roce 1905 byl otevřen Smetanův dům jako nová koncertní a divadelní budova. V roce skladatelových 100. narozenin 1924 mu byl na hlavním náměstí odhalen pomník (22. června) a uskutečnila se řada koncertů, při nichž např. zazpívala pěvkyně Ema Destinnová (8. dubna) a vystoupil soubor opery Národního divadla s \"Libuší\" nebo Česká filharmonie s \"Mou vlastí\". Ve 30. letech 20. století se dále rozvíjely úvahy o hudebním festivalu, na litomyšlském zámku se roku 1934 uskutečnila \"Výstava Bedřicha Smetany\". Národní divadlo zde dále uvedlo v roce 1938 \"Dvě vdovy\", v roce 1940 \"Prodanou nevěstu\" a v roce 1942 \"Dalibora\". V roce 1944 proběhla řada hudebních vystoupení v rámci \"Smetanova jubilejního roku 1944\".\n\nV červnu 1946 se ve Smetanově domě uskutečnily dva koncerty České filharmonie s dirigentem Rafaelem Kubelíkem označené jako hudební slavnosti Smetanova Litomyšl. V následných dvou letech se podobné akce nekonaly, až v roce 1949, u příležitosti 125. výročí narození Bedřicha Smetany za podpory ministra kultury Zdeňka Nejedlého byly připraveny \"Smetanovy oslavy v Litomyšli 1949\". Část zámeckého pivovaru byla také upravena na expozici Smetanova rodného bytu. V areálu zámeckého parku byl vybudován přírodní amfiteátr s kapacitou 2 859 míst k sezení a asi 1 500 míst k stání a 5. června 1949 v něm byla uvedena opera \"Dvě vdovy\".\n\nV následujících letech již byla založena tradice každoroční pravidelnosti. Zprvu byla oficiálně zaštítěna jako součást festivalu Pražské jaro, takže v roce 1950 akce nesla název \"Mezinárodní hudební festival Pražské jaro – Smetanova Litomyšl 1950\". Koncem května a druhém zámeckém nádvoří provedla opera Národního divadla inscenaci \"Dalibora\", ve venkovním amfiteátru \"Prodanou nevěstu\". Pro rok 1951 byl festival zamýšlen na 9.–10. června, místní pořadatelé navrhovali odklad o měsíc na 5.–8. července, nakonec však vůbec neproběhl a byl v červencovém termínu nahrazen Jiráskovými oslavami, v jejichž rámci byly uvedeny divadelní hry či baletní vystoupení.\n\nOd roku 1952 už se spojení s Pražským jarem neobnovilo a pořadateli byly po řadu dalších let místní, resp. městský, okresní a krajský národní výbor – již pod názvem \"Smetanova Litomyšl\". Počátkem července 1952 byly operou Národního divadla na druhém zámeckém nádvoří, resp. v amfiteátru provedeny opery \"Braniboři v Čechách\" a \"Hubička\". V dalších letech pak festival pokračoval, v roce 1955 poprvé přijelo Slovenské národní divadlo, v roce 1957 poprvé opera Státního divadla Brno, která uvedla (rovněž na festivalu poprvé) \"Čertovu stěnu\". Desátý ročník festivalu v roce 1959, kdy Litomyšl zároveň slavila 700. výročí povýšení na město, byl zamýšlen velkolepě, měl se uskutečnit za účasti prezidenta Antonína Zápotockého a pro očekávanou masovou návštěvu spojenou s mírovou manifestací byl připraven areál za nemocnicí zvaný Řetízek s kapacitou údajně až 40 tisíc lidí. Prezident však svou návštěvu odvolal a průběh poznamenaly předchozí deště, špatná akustika i nezaujaté hlučící publikum.\nFestival se i v 60. letech 20. století držel osvědčeného schématu: monotematické uvádění výhradně Smetanovy hudby se stálým hostujícím souborem pražského Národního divadla. V roce 1960 byl termín kvůli spartakiádě odložen na 25. a 26. června, Slovenské národní divadlo uvedlo \"Dalibora\" (kvůli počasí v provizoriu aukční síně), \"Hubičku\" a \"Prodanou nevěstu\". O rok později přivezla Janáčkova opera Státního divadla v Brně dokonce čtyři opery: \"Libuši\", \"Branibory v Čechách\", \"Prodanou nevěstu\" a \"Čertovu stěnu\". Naposledy před svým úmrtím se zúčastnil také někdejší ministr kultury Zdeněk Nejedlý. Na třináctý ročník 1962 poprvé zavítalo Státní divadlo Ostrava, které kromě \"Dvou vdov\" uvedlo rovněž poprvé Smetanovu operu \"Tajemství\". V roce 1963, kdy pražské Národní divadlo slavilo své 80. narozeniny, uvedlo v Litomyšli opět \"Libuši\", \"Prodanou nevěstu\" a \"Dalibora\", přičemž zaznamenalo rekordní návštěvnost.\n\nRoku 1964 došlo ke změně organizátora, když festivalový organizační výbor kooptovala okresní školská a kulturní komise Okresního národního výboru ve Svitavách. Zároveň se změnil i hlavní vizuál festivalu – krojovanou dívku od Karla Svolinského, původně vytvořenou pro ročník 1949 a používanou i v letech následujících, vystřídal minimalistický motiv od Jaroslava Sůry. Janáčkova opera Státního divadla v Brně uvedla vedle \"Čertovy stěny\", \"Prodané nevěsty\" a \"Dalibora\" nově také fragment Smetanovy nedokončené opery \"Viola\". Rozpočet festivalu se ovšem propadl do značné ztráty. Ta se ještě více prohloubila o rok později, kdy Slovenské národní divadlo uvedlo vedle Smetanových \"Dvou vdov\" a \"Libuše\" poprvé i dílo jiného skladatele: operu \"Svätopluk\" slovenského skladatele Eugena Suchoně. Došlo pak k rozhodnutí pro příští léta akce výrazně omezit.\n\nSedmnáctý ročník Smetanovy Litomyšle přišel na řadu až v roce 1974, vyhlášeném jako Rok české hudby, kdy se slavilo 150. výročí narození a 90. výročí úmrtí Bedřicha Smetany. Festival zahájila na druhém zámeckém nádvoří opera Národního divadla s \"Daliborem\", následovaným v amfiteátru \"Dvěma vdovami\" a \"Prodanou nevěstou\". Ještě před festivalem ve Smetanově domě v květnu vystoupila Česká filharmonie s dirigentem Václavem Neumannem, na podzim téhož roku pak tamtéž Moravská filharmonie a mužský sbor Symfonického orchestru hlavního města Prahy FOK. Mezi doprovodný program patřila také výstava uspořádaná Národní galerií „Bedřich Smetana ve výtvarném umění“ a poprvé i Mladá Smetanova Litomyšl, věnované mladým skladatelům a interpretům vážné hudby. Došlo také na rekonstrukci Smetanova domu a expozice Smetanova rodného bytu. Přes velkolepé obnovení festivalu však hned následujícího roku 1975 došlo k další vynucené pauze, mimo jiné se znovu konala celostátní spartakiáda.\nNa osmnáctém ročníku 1976 uvedl brněnský operní soubor velmi experimentální inscenaci \"Dalibora\" pod levými arkádami druhého nádvoří, doprovodným programem byla výtvarná vernisáž v zámecké jízdárně. O rok později se program významně rozšířil o nesmetanovský repertoár: vedle \"Prodané nevěsty\" zazněl také Dvořákův \"Jakobín\" a Martinů \"Veselohra na mostě\", ale též komorní koncert skladeb Antonína Rejchy. Tehdy poprvé byl festival i oficiálně v názvu označen číslem ročníku (19.), přičemž byla provedena inventura předchozích let a z číslování byly vynechány ty roky, kdy neodezněla ani jedna opera, tj. 1946 i nevýznamné sborové koncerty z let 1967 a 1968. Program dvacátého ročníku 1978 nabídl opět trojici Smetanových oper \"Tajemství\", \"Dvě vdovy\" a \"Prodaná nevěsta\", doplněnou o skladby soudobých autorů: \"Medvěd\" Iva Jiráska a \"Námluvy\" Josefa Boháče. Sté narozeniny Zdeňka Nejedlého oslavil i koncert sedmi set pěvců z východočeských sborů a odhalen mu byl pomník od sochaře Jana Hány.\n\nV roce 1979 uvedlo pražské Národní divadlo oblíbenou \"Prodanou nevěstu\" a také Fibichovu \"Šárku\". O rok později byla \"Hubička\" a \"Prodaná nevěsta\" doplněna starou hudbou Bendy či Vejvanovského a poprvé Národní divadlo uvedlo i baletní představení, na něž mělo na 23. ročníku 1981 navázat uvedení Čajkovského \"Labutího jezera\", pro déšť však bylo představení zrušeno. V programu následovala Dvořákova \"Rusalka\" či Smetanova \"Prodaná nevěsta\". V roce 1982 byla kvůli počasí naopak zrušena jediná Smetanova opera \"Dvě vdovy\", zatímco odehráno bylo jak \"Labutí jezero\", tak i soudobá opera Jiřího Pauera \"Zuzana Vojířová\". Následující rok přivezla brněnská opera kromě \"Dalibora\" také Janáčkovy \"Příhody lišky Bystroušky\", uvedeny byly i \"Řecké pašije\" Bohuslava Martinů.\n\nRok 1984 byl opět vyhlášen Rokem české hudby, pro uvedení \"Libuše\" v zámeckém amfiteátru bylo rozšířeno jeviště, druhou zde odehranou operou se stala \"Prodaná nevěsta\". V rámci doprovodného programu zazpívaly i hudební sbory Východočeského kraje a v prostorách zámku byla otevřena část Muzea české hudby (později zaniklého). Pro následující ročník byl organizační výbor rozšířen o dramaturgickou radu, Státní divadlo Brno uvedlo vedle \"Hubičky\" další balet, a to \"Romea a Julii\" Sergeje Prokofjeva. V roce 1986 byla na programu 28. ročníku \"Tajemství\" a také \"Rusalka\", o rok později doplnila \"Dvě vdovy\" a Janáčkovu \"Její pastorkyni\" také barokní opera \"Ipermestra\" Josefa Myslivečka.\n\nTřicátý ročník festivalu uvedl poprvé operu „západního“ autora, Mozartovu \"Figarovu svatbu\", kterou v zahradním amfiteátru doplnil Dvořákův \"Jakobín\" a ve Smetanově domě „Pocta Bedřichu Smetanovi“. Roku 1989 program festivalu rozšířil \"Simon Boccanegra\" od Verdiho a Janáčkova \"Říkadla\", uzavírala jej \"Prodaná nevěsta\". Již tradičně třídenní festival v roce 1990 zahájila Mozartova \"Kouzelná flétna\", v derniéře byla uvedena i \"Libuše\", kterou mělo Národní divadlo nastudovanou od roku 1983. O rok později se (dlouholetým) sponzorem festivalu stala Česká spořitelna, brněnské Zemské divadlo uvedlo Dvořákovo oratorium \"Svatá Ludmila\" a také jeho \"Dalibora\", doplnily je \"Hry o Marii\" Bohuslava Martinů.\n\nV roce 1992 došlo k další změně koncepce, program celkově 9 akcí byl rozložen do dvou po sobě následujících víkendů. Zahájen byl Verdiho \"Nabuccem\", následovala \"Liška Bystrouška\", \"Svatá Ludmila\", o druhém víkendu \"Maškarní ples\", „Operní nocturno“ a \"Má vlast\".\n\nKoná se každý rok na přelomu června a července již od roku 1949 v rodném městě Bedřicha Smetany, koncerty jsou však pořádány i v okolí Litomyšle. Centrem festivalového dění je areál Státního zámku Litomyšl, který byl v roce 1999 zapsán na seznam kulturního světového dědictví UNESCO. Hlavní pořady se konají zejména v akusticky příznivém II. nádvoří s výsuvným zastřešením, ale také v audienčním sále zámku, jeho divadélku a kapli, v litomyšlských chrámech, ve Smetanově domě. Návštěvnost posledních ročníků Smetanovy Litomyšle se průměrně pohybuje mezi 15 až 20 tisíci diváky. Pořádající organizací je Smetanova Litomyšl, o.p.s. a festival je členem Asociace hudebních festivalů ČR.\n\nRozpočet festivalu v roce 1992 překročil jeden milion korun, roku 1998 činil 18 milionů, v roce 2010 30 milionů a 60. ročník až 40 milionů korun.\n\nNa festivalu vystoupila řada významných zahraničních hostů - mj. Katia Ricciarelli, Sherill Milnes, Bernd Weikl, Kurt Rydl, Sergej Larin, Neil Shicoff, Torsten Kerl, ale i přední domácí sólisté Eva Urbanová, Dagmar Pecková, Magdalena Kožená, soubory Musica Florea, Národní divadlo Praha, Státní opera Praha, Národní divadlo Brno, Česká filharmonie, Symfonický orchestr Českého rozhlasu, Pražští symfonikové, Pražská komorní filharmonie, Filharmonie Brno, Komorní filharmonie Pardubice a dirigenti - Jiří Bělohlávek, Libor Pešek, Jiří Kout, Vojtěch Spurný, Marek Štryncl, Isaiah Jackson, Ondrej Lenárd, Caspar Richter a jiní.\n\nČleny správní rady nadace jsou:\n\n\n"}
{"id": "347705", "url": "https://cs.wikipedia.org/wiki?curid=347705", "title": "Čaryš", "text": "Čaryš\n\nČaryš ( ) je řeka v Altajském kraji a v Altajské republice v Rusku. Je dlouhá 547 km. Plocha povodí měří 22 200 km².\n\nPramení na svazích Korgonského hřbetu. Protéká nejprve kopcovitou a poté rovinatou krajinou. Ústí zleva do Obu.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 82 km od ústí činí 192 m³/s. Zamrzá na dolním toku na konci října až v listopadu a na horním toku v prosinci. Rozmrzá na konci března až v dubnu.\n\nVyužívá se na zavlažování. Vodní doprava je možná do vzdálenosti 83 km od ústí.\n"}
{"id": "347711", "url": "https://cs.wikipedia.org/wiki?curid=347711", "title": "WxPython", "text": "WxPython\n\nwxPython je multiplatformní obal k wxWidgets, který zpřístupňuje příslušné aplikační programové rozhraní programům psaným v jazyce Python. Umožňuje psaní pythonovských aplikací s grafickým uživatelským rozhraním. Jde o alternativu k standardně dodávanému modulu Tkinter.\n"}
{"id": "347712", "url": "https://cs.wikipedia.org/wiki?curid=347712", "title": "Parthenium argentatum", "text": "Parthenium argentatum\n\nParthenium argentatum, česky guayule, je pouštní rostlina, která pochází ze Severní Ameriky. Jako přirozený obyvatel pouští nepotřebuje intenzivní zálivku. Rostlina má vysoký energetický potenciál, což ji dělá velmi zajímavou pro syntézu některých druhů etanolu a syntetického plynu.\n\nGuayule je využívána jako surovina v průmyslu, např. při výrobě barev, papíru, mýdla nebo latexu. Latex získaný z guayule je mnohem elastičtější a pevnější než „tradiční latex“ a nevyvolává alergie, používá se ve výzkumu nebo na výrobu lékařského materiálu.\n\n"}
{"id": "347713", "url": "https://cs.wikipedia.org/wiki?curid=347713", "title": "Zítřek nikdy neumírá", "text": "Zítřek nikdy neumírá\n\nZítřek nikdy neumírá je v pořadí 18. bondovka, natočená v roce 1997 společností EON Productions. Hlavní postavu Jamese Bonda zde ztvárnil Pierce Brosnan a jeho úkolem je zabránit mediálnímu magnátovi Eliotu Carverovi (Jonathan Pryce) v rozpoutání války mezi Čínou a Velkou Británií.\n\nNa začátku filmu je v Jihočínském moři potopena fregata HMS Devonshire a z ní jsou uloupeny rakety. Britská vláda podezřívá z útoku čínské letectvo, ale ve skutečnosti došlo k potopení vrtným torpédem, které vystřelila radarem nezachytitelná loď mediálního magnáta Eliota Carvera, který se snaží rozpoutat válku mezi Čínou a Velkou Británií a získat tak mediální licence v Číně a dovršit budování svého mediálního impéria. V Hamburku naváže James Bond kontakt se svojí bývalou milenkou Paris (Teri Hatcher), která se, poté co ji Bond opustil, provdala právě za Eliota Carvera. Přes chladné přijetí ho dostane na stopu podlostí svého manžela, ale za tuto informaci a noc s Bondem draze zaplatí. Je zabita nájemným vrahem Dr. Kaufmannem (Vincent Schiavelli), který čeká v hotelu Atlantis, aby zabil i Bonda, ale Bond zabije jeho. Poté se Bond přesune do Vietnamu, protože díky lokátoru GPS, který našel v Carverově ústředí v Hamburku, zjistil, že HMS Devonshire byla odchýlena ze svého kurzu. Vrak najde a setkává se tam se svojí bondgirl Wai Lin (Michelle Yeoh), se kterou je chycen pravou rukou Eliota Carvera, Stamperem (Götz Otto), a přepraven do Saigonu. Zde utíkají ze zajetí honičkou v ulicích města a vše vrcholí bojem na neviditelné lodi, kdy Bond s Wai Lin překazí Carverovy plány (odpálení rakety na Peking), zničí neviditelnou loď a Carver i Stamper umírají.\nV tomto díle je Bondovi k dispozici osobní BMW, které lze na dálku řídit mobilním telefonem. Tento vůz mu předá pan Q v Hamburku, ale Bond jej zničí během honičky s padouchy. Navíc dostane od pana Q mobilní telefon, který umožňuje řídit BMW, ale také vysílá silný elektrický impulz a obsahuje elektronický paklíč. Navíc dostane od agentky Wai Lin novou pistoli – Walther P99 a hodinky s rozbuškou bomby.\n\n\n"}
{"id": "347714", "url": "https://cs.wikipedia.org/wiki?curid=347714", "title": "Kozma Prutkov", "text": "Kozma Prutkov\n\nKozma Petrovič Prutkov (rusky: Козьма Петрович Прутков) je mystifikace, uměle vytvořená osobnost spisovatele, respektive kolektivní pseudonym, pod kterým uváděli svá satirická díla hrabě Alexej Konstantinovič Tolstoj a bratři Alexej Michajlovič Žemčužnikov a Vladimír Michajlovič Žemčužnikov. Na některých Prutkovových dílech spolupracoval i Alexandr Michajlovič Žemčužnikov.\n\nKozma Petrovič Prutkov se narodil 23. dubna  / 11. dubna  roku 1801 ve vesnici Tentělevoj Bliz, Solvyčegodský újezd v Archangelské oblasti. Až na své dětství a rané jinošství strávil celý život v carské službě. V roce 1820 vstoupil do vojenské služby a do dubna 1823 sloužil u husarů. Pak požádal o uvolnění a dostal službu u ministerstva financí, na Cejchovním úřadu. Jeho kariéra byla úspěšná, byl vyznamenáván a povyšován. Dosáhl všech myslitelných úředních poct, byl činným státním radou, ředitelem Cejchovního úřadu a nositelem řádu sv. Stanislava I. stupně. Veškeré své volné chvíle ale věnoval literatuře. Byl básník, bajkář, dramatik, filosof a historik. Zemřel 25. ledna  / 13. ledna  roku 1863 v Petrohradu. Po jeho smrti byly v jeho pozůstalosti nalezeny i projekty na vylepšení carské státní správy.\n\nPrvní díla Kozmy Prutkova se objevují v listopadu 1851 v časopisu \"Sovremennik\" (rusky \"Современник\"), který tehdy vedli Nikolaj Alexejevič Někrasov a Ivan Ivanovič Panajev. Pod pseudonymem \"Nový Básník\" jsou uvedeny tři Prutkovovy bajky \"Pomněnky a francovka\", \"Průvodčí a tarantule\" a \"Volavka a drožka\". V roce 1853 je – rovněž ještě anonymně – otištěna další bajka \"Okrsek a hlas\". Tyto absurdní bajky byly parodií na sbírku bajek K. P. Masalského a jsou obsaženy v Prutkovově pozdější sbírce \"Prázdně\".\n\nPod šifrou Y Z byla v roce 1851 uvedena veselohra \"Fantazie\". Jednalo se o parodii na tehdy módní vaudevill. Alexej Žemčužnikov a Alexej Tolstoj ji zadali 23. prosince 1850 ředitelství Imperátorských divadel. Vzhledem ke shonu před koncem roku ji carská cenzura povolila. Premiéra byla 5. ledna 1851. Car Mikuláš I. patrně vytušil nějakou nepřístojnost a o přestávce z divadla odešel. V závěru představení herec, který hrál hlavní roli, předstoupil před publikum a prohlásil, že v takovém nesmyslu hrát nebude! To ale byla součást role. Hra byla okamžitě stažena z programu.\n\nJméno Kozma Prutkov se poprvé objevuje v roce 1854, kdy je vydána příloha \"Literární mišmaš\" únorového čísla „Sovremenniku“. V dalších číslech pak vychází v pravidelné rubrice „Prázdně Kozmy Prutkova“ básně, bajky a aforismy a \"Výňatky z dědových zápisků\".\n\nVe svých básních parodoval současné trendy v ruské poezii (titanický romantismus V. G. Benediktova, klasicistní artismus N. F. Ščerbiny, kosmickou poesii A. S. Chomjakova).\n\nUveřejňování děl je přerušeno v době Krymské války, do které Alexej Tolstoj a Vladimír Žemčužnikov odešli jako dobrovolníci. V roce 1859 jsou otištěny \"Myšlenky a aforismy\" a \"Nepředloženost\" v časopisu \"Jiskra\", který pod Někrasovovým vedením redigoval V. S. Kuročkin. Ve stejném roce jsou otištěny další Prutkovovy stati v příloze \"Sovremenniku\" s názvem „Píšťalka“ („Svistok“). Pak se Prutkov na několik let odmlčel. Až v posledním čísle „Píšťalky“ v dubnu 1863 vychází \"Stručný nekrolog Kozmy Prutkova\" a dvě posmrtně publikovaná díla, drama \"Ukvapený Turka aneb Příjemno-li býti vnukem?\" a \"Projekt: o zavedení jednomyslnosti v Rusku\".\n\nV roce 1884 jsou vydána \"Veškerá díla Kozmy Prutkova\". Do tohoto souboru ale nejsou zahrnuty reformní projekty, údajně proto, že se nejedná o literární díla. Pravděpodobnější důvod ale byla spíše obava z cenzury. Do roku 1916 vyšlo celkem 10 vydání.\n\n\n\n\n\n\n\nJe po něm pojmenována planetka: (5932) Prutkov\n\n\n"}
{"id": "347715", "url": "https://cs.wikipedia.org/wiki?curid=347715", "title": "Bhagabhadra", "text": "Bhagabhadra\n\nBhagabhadra byl předposlední král z dynastie Šungů, jež vládl severním, středním i východním oblastem dnešní Indie kolem roku 110 př. n. l. I přesto, že tehdejším hlavním městem Šungů byla Patáliputra, Bhagabhadrův dvůr sídlil ve Vidiše.\n\nZáznam o Bhagabhadrovi pochází z tzv. Heliodórova pilíře, který nechal ve Vidiše vztyčit Heliodóros, vyslanec Indo-řeckého království Antialkida na Bhagabhadrově dvoře.\n\n"}
{"id": "347718", "url": "https://cs.wikipedia.org/wiki?curid=347718", "title": "Marie-Guillemine Benoist", "text": "Marie-Guillemine Benoist\n\nMarie-Guillemine de Laville-Leroux, více známá jako Marie-Guillemine Benoist (18. prosince 1768 Paříž - 8. října 1826 tamtéž) byla francouzská malířka období klasicismu.\n\nMarie-Guillemine Benoist patřila mezi aristokracii a k malému elitnímu kroužku profesionálních malířek, který tvořily: Anne Vallayer-Coster, Élisabeth Vigée-Lebrun, Marguerite Gérard, Angelika Kauffmann, Marie-Gabrielle Capet a Adélaïde Labille-Guiard.\n\nMarie-Guillemine de Laville-Leroux se narodila jako dcera pařížského úředníka. Rodiče brzy rozpoznali její talent a roku 1781 se začala školit u známé malířky Élisabeth Vigée-Lebrun. Spolu se svou mladší sestrou Marií-Élisabethou Laville-Leroux (1770–1842) pracovala v ateliéru Davida.\n\nRoku 1793 se provdala za francouzského aristokrata a právníka Vincenta Pierre-Benoist, hraběte z Benoist (1758–1834). Během Francouzské revoluce žili manželé na ostrově Guadeloupe. Po obnovení monarchie se Benoist stal státním radou.\nJejí nejznámější dílo \"Portrait d'une négresse\" (Portrét černošky) vystavila Marie Benoist roku 1800 v Salonu. Šest let předtím bylo zrušeno otroctví, a tento obraz se stal symbolem ženské emancipace a lidských práv. Roku 1818 získal obraz Ludvík XVIII. – dnes visí v Musée du Louvre.\n"}
{"id": "347720", "url": "https://cs.wikipedia.org/wiki?curid=347720", "title": "Sekretin", "text": "Sekretin\n\nSekretin je peptidický hormon produkovaný specializovanými S-buňkami přítomnými v dvanáctníku v tzv. Lieberkühnových kryptách. Jeho hlavním úkolem je regulace kyselosti v dvanáctníku. Dělá to zejména tak, že blokuje vylučování kyseliny chlorovodíkové v žaludku a naopak spouští uvolňování hydrogenuhličitanů v různých částech trávicí soustavy (zejména v rámci tzv. pankreatické šťávy).\n\nSekretin byl objeven roku 1902 Baylissem a Starlingem a jedná se první objevený hormon.\n\nSekretin je vylučován jako odpověď na nízké pH chymu v dvanáctníku. Toto nízké pH vzniká po příjmu kyseliny chlorovodíkové ze žaludku. Samotný sekretin je aktivní formou prosekretinu.\n\nSekretin stimuluje sekreci bikarbonátu: \n\nSekretin také potencuje účinek cholecystokininu. Má také trofické účinky na pankreas. Po příjmu glukosy spouští vylučování insulinu do krve, čímž normalizuje hodnotu glykémie.\n\nSnižuje sekreci žaludeční šťávy: Inhibuje vyplavování gastrinu z G-buněk žaludku do krve, což pomáhá zvyšovat pH chymu vstupujícího do dvanáctníku ze žaludku. Ve dvanáctníku neutrální pH méně poškozuje místní buňky, především ale neutrální pH (nebo pH blízké 7) je podmínkou pro duodenální trávení, protože trávicí enzymy pracující v duodenu (jako např. pankreatická amyláza a pankreatická lipáza) mají pH optimum při neutrálním pH.\n\nSekretin je peptidický hormon složen z 27 aminokyselin, z nichž je 14 shodných s těmi obsaženými v glukagonu.\n\nV roce 1902 William Bayliss a Ernest Starling studovali nervové vlivy postihující proces trávení. Tehdy bylo známo, že pankreas secernuje svou trávicí šťávu do dvanáctníku v reakci na příjem potravy do dvanáctníku. Bayliss a Starling objevili nezávislost této činnosti na nervové soustavě. Sekrece pankreatické šťávy totiž probíhala i po přestřihnutí nervů vedoucích do pankreatu. Uvědomili si, že jistá chemická látka produkovaná sliznicí tenkého střeva stimuluje slinivku břišní, do které se dostává krevním oběhem. Tuto chemickou látku pojmenovali \"sekretin\". Sekretin byl tedy první \"chemický posel\", který byl objeven. Později byl pro tento druh chemické látky přijat termín hormon, navržený Baylissem v roce 1905.\n"}
{"id": "347722", "url": "https://cs.wikipedia.org/wiki?curid=347722", "title": "Mimosoudní řešení spotřebitelských sporů", "text": "Mimosoudní řešení spotřebitelských sporů\n\nMimosoudní řešení spotřebitelských sporů je aplikace mimosoudního řešení sporů (tedy alternativ k řešení soudní cestou) na spotřebitelské spory. Spotřebitelské spory vznikají z neplnění smluvních závazků, kde na jedné straně stojí podnikatel a na druhé straně spotřebitel. Typickým příkladem je spor o uznání reklamace vad zboží koupeného v obchodě, odstoupení od smlouvy apod.\n\nProjekt mimosoudního řešení spotřebitelských sporů, který začal fungovat 1. dubna 2008, připravilo Ministerstvo průmyslu a obchodu ve spolupráci s Hospodářskou komorou, spotřebitelskými sdruženími, Rozhodčím soud při Hospodářské komoře ČR a Agrární komoře ČR, Agrární komorou, Asociací mediátorů, Ministerstvem financí a Ministerstvem spravedlnosti. Cílem celého projektu je nastavit účinný systém, který zrychlí a zjednoduší řešení spotřebitelských sporů. \n\nV současné chvíli probíhá pilotní fáze projektu, která poběží po dobu dvou let. Následně budou získané poznatky vyhodnoceny a případně budou přijata opatření k dalšímu fungování.\n\nCelý systém mimosoudního řešení spotřebitelských sporů stojí na třech pilířích:\n\nCelý systém je postaven na dobrovolnosti zúčastněných stran. K tomu, aby mediace nebo rozhodčí řízení bylo zahájeno, je třeba, aby se svojí účastí souhlasily obě strany.\n\nSnahou celého systému je najít levné, efektivní a rychlé řešení spotřebitelských sporů. Očekávaným výsledkem mimosoudního řešení je závazná dohoda (v případě mediace) nebo vykonatelný rozhodčí nález (v případě rozhodčího soudu). Výhody, které celý systém přináší, jsou především v tom, že mediace je zdarma a odměna za činnost mediátora je hrazena Ministerstvem průmyslu a obchodu. V případě rozhodčího řízení, strana podávající žalobu zaplatí poplatek za rozhodčí řízení (3 % z hodnoty předmětu sporu, nejméně 800 Kč). Odměnu za práci rozhodce pak hradí Ministerstvo průmyslu a obchodu. Další nespornou výhodou je i rychlost řízení.\n\nZákladní výhodou je rychlost řízení. Dá se předpokládat, že celé mimosoudní řešení sporu proběhne v poměrně krátké lhůtě. Mediace je zdarma a odměna mediátora je hrazena Ministerstvem průmyslu a obchodu. V případě rozhodčího řízení, strana podávající žalobu zaplatí poplatek za rozhodčí řízení (3 % z hodnoty sporu, nejméně 800 Kč).\n\nDalší výhodou pro podnikatele je, že dobrovolná účast v mimosoudním řešení spotřebitelských sporů může napomoci jeho zviditelnění na trhu a posílení jeho dobrého jména i posílení jeho pozice na trhu. Ministerstvo průmyslu a obchodu do budoucna předpokládá zveřejňování podnikatelů, kteří se zapojili do systému mimosoudního řešení spotřebitelských sporů.\n\n"}
{"id": "347723", "url": "https://cs.wikipedia.org/wiki?curid=347723", "title": "Dálnice A1 (Rakousko)", "text": "Dálnice A1 (Rakousko)\n\nDálnice A1, někdy nazývána jako Západní dálnice (německy \"Autobahn A1\" nebo \"West Autobahn\"), je 292 kilometrů dlouhá rakouská dálnice. Byla první postavenou dálnicí v zemi. Vede z Vídně přes Linec do Salzburgu, kde se na hranici s Německem napojuje na německou dálnici A8.\n\nJako první byl během druhé světové války postaven úsek u Salzburgu. Výstavba dálnice byla obnovena po odchodu sovětských vojsk v roce 1955, poslední úseky byly zprovozněny v 70. letech 20. století na hranicích Horních a Dolních Rakous a v Horních Rakousích mezi Lambachem a Vöcklabruckem.\n\n\n"}
{"id": "347727", "url": "https://cs.wikipedia.org/wiki?curid=347727", "title": "Zlaté oko", "text": "Zlaté oko\n\nZlaté oko, v originále anglicky \"GoldenEye\", je v pořadí 17. film o Jamesi Bondovi, kterého poprvé ztvárnil herec Pierce Brosnan.\n\nPoprvé se zde objevuje v roli M žena Judi Dench a nová slečna Moneypenny v podání Samanthy Bondové. Ve filmu jsou nové postavy: Jack Wade ze CIA (Joe Don Baker), který je přítomen i v následující bondovce \"Zítřek nikdy neumírá\", a Valentin Dmitrijevič Žukovskij (Robbie Coltrane), jenž je později zabit ve filmu \"Jeden svět nestačí\" psychopatickou Bondovou dívkou jménem Electra King (Sophie Marceau). Roli Bondovy dívky, Rusky Natálie Fjodorovny Semjonovové, ve \"Zlatém oku\" hrála polsko-švédská modelka Izabella Scorupco.\n\nSamotnému ději předchází scéna z chemické továrny v Sovětském svazu, kde je James Bond na misi s agentem 006 jménem Alec Treveljan (Sean Bean). Ten je zajat sovětským generálem Urumovem, a jak se zdá, i zabit. Bond taktak uniká z továrny před jejím výbuchem. Poté se děj posune do současnosti. Je ukraden moderní vrtulník Tiger a s jeho pomocí je přepadena a Zlatým okem (elektromagnetická zbraň) zničena stanice Severnaja patřící Rusku a také je ukraden řídící systém Zlatého oka. Bond postupně zjistí, že v tom má prsty jeho bývalý přítel a kolega Alec, společně s nymfomankou Xenií Navachovovou (Famke Janssenová) a generálem Ourumovem (John Gottfried). S pomocí programátorky Natálie, která byla v Severné v době útoku, je vystopuje na Kubě, kde se odehraje závěrečné střetnutí. V něm se rozhodne o osudu Londýna a Jamese s Alecem.\n\n"}
{"id": "347729", "url": "https://cs.wikipedia.org/wiki?curid=347729", "title": "Theatrum Kuks", "text": "Theatrum Kuks\n\nTheatrum Kuks je festival barokní kultury, především hudby, divadla a tance.\nV roce 2002 proběhl tzv. nultý ročník, od té doby se festival koná vždy koncem srpna v prostorách barokního komplexu Kuks. Doprovodnými akcemi festivalu jsou odborné přednášky, workshopy, instalace, výstavy a další aktivity.\n\nKoncerty a představení se konají v různých prostorách kukského areálu a jeho okolí: kostel Nejsvětější Trojice, Lapidárium, nádvoří špitálu, podzemní hrobka, Comoedien-Haus (nově zřízený z hospodářské budovy), Hubertův dvůr, Braunův Betlém. Ředitelem a dramaturgem festivalu je muzikolog a hudební historik Stanislav Bohadlo.\n\nNa festivalu Theatrum Kuks pravidelně vystupuje řada významných hudebníků jako Jiří Stivín, Václav Hudeček, Václav Uhlíř, Jaroslav Tůma, František Brikcius, Pavel Svoboda, Riccardo Minasi, Gottfried Greiner, či Jiřina Dvořáková-Marešová, a souborů, které se specializují na barokní hudbu – Hipocondria Ensemble, Barocco sempre giovane, Musica Florea, Collegium Marianum, Capella Regia, SHQ Collegium, Ensemble Sporck, Ensemble Inégal ad. Pravidelným účastníkem festivalu se stalo Trio Sweets-Sporck, jehož členem je jeden z vídeňských potomků hraběte Šporka. Během uplynulých ročníků na festivalu zazněla řada hudebních děl v novodobé premiéře. Součástí festivalu bývají pravidelné hudební interpretační dílny, jejichž výsledky jsou zde prezentovány. \n\nDivadelní část festivalu zahrnuje představení barokních divadelních her, interludií i inscenací, které se období baroka týkají tematicky. Pravidelně zde hostují profesionální, školní i amatérská divadla z celé republiky i ze zahraničí. Domovskou scénu si zde vytvořil soubor Geisslers Hofcomoedianten, který volně navazuje na činnost Šporkovy divadelní společnosti Josepha Antona Geisslera a zaměřuje se na moderní interpretaci barokních textů, většinou svým vznikem spjatých s Kuksem. Každoročně v rámci festivalu uvádí nejméně jednu novodobou premiéru některého nově objeveného textu ze šporkovské knihovny. Pravidelným hostem festivalu je rovněž pražské Malé vinohradské divadlo. Na některých rozsáhlejších projektech oba soubory spolupracují. Součástí divadelního programu jsou pravidelně dílny zaměřené na commedii dell´arte, které vede italský divadelník Luca Cairati. Inscenace, které jsou jejich výsledkem, jsou rovněž v rámci festivalového programu prezentovány.\n\nPravidelnou součástí festivalu jsou i produkce na pomezí žánrů, např. hudebně-dramatické zpracování \"Tance smrti\" na texty pátera Patricia Wasserburgera a s hudbou Šporkova kapelníka a hofmistra Tobiáše Antonína Seemanna, inscenované ve Šporkově hrobce. Velký prostor je na festivalu věnován také tanečním vystoupením domácích i zahraničních sólistů a souborů.\n\n"}
{"id": "347730", "url": "https://cs.wikipedia.org/wiki?curid=347730", "title": "Jednotná kontaktní místa Hospodářské komory ČR", "text": "Jednotná kontaktní místa Hospodářské komory ČR\n\nKontaktní místa jsou oblastními konzultačními středisky Hospodářské komory ČR. Slouží k podpoře podnikání a podnikatelů na území ČR.\n\nCílem kontaktních míst je poskytování informačních a poradenských služeb a dále navigaci v systému podpory podnikání dostupné z EU, státu a krajů. Vybraná kontaktní místa dále zajišťují fungování Projektu mimosoudního řešení spotřebitelských sporů a také jsou schopna prostřednictvím služby Czech POINT vydat ověřené výpisy z Informační a veřejné správy (ISVS). V této oblasti dnes nabízejí výpisy z katastru nemovitostí, živnostenského rejstříku , obchodního rejstříku, výpis z Rejstříku trestů, podání kontaktním místem veřejné zprávy podle § 72 živnostenského zákona,výpis z bodového systému řidiče,výpis ze seznamu kvalifikovaných dodavatelů, výpis ze systému MA ISOH.\n\nPodnikatelé mohou dále oslovovat kontaktní místa v následujících situací:\n\nV současné době fungují kontaktní místa HK ČR na téměř 100 místech po celé ČR. V jednotlivých krajích jmenovitě při regionálních komorách v Pardubicích, Hradci Králové, Liberci, Ústí nad Labem, Karlových Varech, Plzni, Českých Budějovicích, Jihlavě, Brně, Zlíně, Olomouci, Ostravě.\n\n"}
{"id": "347734", "url": "https://cs.wikipedia.org/wiki?curid=347734", "title": "Mezinárodní varhanní festival Olomouc", "text": "Mezinárodní varhanní festival Olomouc\n\nMezinárodní varhanní festival Olomouc se koná každý rok v září na největším varhanním nástroji v ČR v chrámu sv. Mořice v Olomouci. Zakladatelem a presidentem festivalu byl prof. Antonín Schindler (1925-2010), současným dramaturgem je svatomořický varhaník Karel Martínek a pořadatelem je Moravská filharmonie Olomouc\n\nMezinárodní varhanní festival Olomouc 1969\n\n29.9. – Jiří Reinberger (ČR)\n\n1.10. – Hans Haselböck (Rakousko) \n\n3.10. – Herman Verschraegen (Belgie) \n\n6.10. – Piet Post (Nizozemí) \n\n8.10. – Jean-Jacques Grunenwald (Francie) \n\nMezinárodní varhanní festival Olomouc 1970\n\n21.9. – Ferenc Gergely (Maďarsko) \n\n25.9. – Catharine Crozier (USA) \n\n28.9. – Jósef Serafin (Polsko) \n\n30.9. – Odile Pierre – (Francie) \n\n2.10. – Alena Veselá (ČR)\n\nMezinárodní varhanní festival Olomouc 1971\n\n23.8. – Christian Collum (Německo) \n\n28.8. – Michael Schneider (Německo) \n\n2.9. – Sebestyén Pécsi (Maďarsko) \n\n6.9. – Wijnand van de Pol (Itálie) \n\n10.9. – Ferdinand Klinda (Slovensko) \n\nMezinárodní varhanní festival Olomouc 1972\n\n28.8. – Hugo Lepnurm (Estonsko) \n\n31.8. – David Pizarro (USA) \n\n5.9. – André Luy (Švýcarsko) \n\n7.9. – Joseph Gerstenengst (Rumunsko) \n\n11.9. – Milan Šlechta (ČR) \n\nMezinárodní varhanní festival Olomouc 1973\n\n16.8. – Kamila Klugarová (ČR) \n\n20.8. – Rolf Uusväli (Estonsko) \n\n23.8. – Anton Göttler (Německo) \n\n28.8. – Hans Haselböck (Rakousko) \n\n30.8. – Endré Kovacs (Maďarsko) \n\nMezinárodní varhanní festival Olomouc 1974\n\n26.8. – Jiří Reinberger (ČR) \n\n29.8. – Johannes-Ernst Köhler (Německo) \n\n2.9. – Ture Olsson (Švédsko) \n\n5.9. – Feliks Raczkowski (Polsko) \n\n9.9. – David Pizarro (USA) \n\nMezinárodní varhanní festival Olomouc 1975\n\n25.8. – Dan Victor (Rumunsko) \n\n28.8. – István Ella (Maďarsko) \n\n1.9. – Arlette Heudron (Francie) \n\n4.9. – Wijnand van De Pol (Itálie) \n\n8.9. – Jiří Ropek (ČR) \n\nMezinárodní varhanní festival Olomouc 1976\n\n26.8. – Jevgenia Lisicina (Rusko) \n\n30.8. – Johannes-Ernst Köhler (Německo) \n\n2.9. – Jennifer Bate (Anglie) \n\n6.9. – Piet Post (Nizozemí) \n\n9.9. – Ivan Sokol (Slovensko) \n\nMezinárodní varhanní festival Olomouc 1977\n\n25.8. – Jan Jargoň (Polsko) \n\n29.8. – Neva Kristeva (Bulharsko) \n\n1.9. – Andre Luy (Švýcarsko) \n\n5.9. – Michael Schneider (Německo) \n\n8.9. – Josef Pukl (ČR) \n\nMezinárodní varhanní festival Olomouc 1978\n\n24.8. – Željko Marasovič (Jugoslávie) \n\n28.8. – Markku Heikinheimo (Finsko) \n\n31.8. – Peter Schwarz (Německo) \n\n4.9. – Sándor Margittay (Maďarsko) \n\n7.9. – Ivan Sokol (Slovensko) \n\nMezinárodní varhanní festival Olomouc 1979\n\n30.8. – Johannes-Ernst Köhler (Německo) \n\n3.9. – Oleg Jančenko (Rusko) \n\n6.9. – Karel Pokora (ČR) \n\n10.9. – Louis Robilliard (Francie) \n\n13.9. – David Pizarro (USA) \n\nMezinárodní varhanní festival Olomouc 1980\n\n28.8. – Zsuza Elekes (Maďarsko) \n\n1.9. – Michael Schneider (Německo) \n\n4.9. – Malcolm Rudland (Anglie) \n\n8.9. – Leon Bator (Polsko) \n\n11.9. – Jan Hora (ČR) \n\nMezinárodní varhanní festival Olomouc 1981\n\n27.8. – Neva Kristeva – Naumov (Bulharsko) \n\n31.8. – Ilse Maria Reich (Rumunsko) \n\n3.9. – Kamila Klugarová (ČR) \n\n7.9. – Elsa Bolzonello Zoja (Itálie) \n\n10.9. – Jennifer Bate (Anglie) \n\nMezinárodní varhanní festival Olomouc 1982\n\n26.8. – Irma Skuhrová (Slovensko) \n\n30.8. – Zsuza Elekes (Maďarsko) \n\n2.9. – Boris Romanov (Rusko) \n\n6.9. – Peter Schwarz (Německo) \n\n9.9. – Martin Haselböck (Rakousko) \n\nMezinárodní varhanní festival Olomouc 1983\n\n25.8. – Václav Rabas (ČR) \n\n29.8. – Leon Bator (Polsko) \n\n1.9. – Hans Otto (Německo) \n\n5.9. – Heribert Breuer (Německo) \n\n8.9. – John Scott (Anglie) \n\nMezinárodní varhanní festival Olomouc 1984\n\n27.8. – Victor Dan (Rumunsko) \n\n30.8. – István Baroti (Maďarsko) \n\n3.9. – Milan Šlechta (ČR) \n\n6.9. – Stanislas Deriemaeker (Belgie) \n\n10.9. – Stefano Innocenti (Itálie) \n\nMezinárodní varhanní festival Olomouc 1985\n\n26.8. – Leopoldas Digrys (Litva) \n\n29.8. – Erich Piasetzki (Německo) \n\n2.9. – Elisabeth Brinsden (Austrálie) \n\n5.9. – Michael Austin (Dánsko) \n\n9.9. – Alena Veselá – Zuzana Růžičková (ČR) \n\nMezinárodní varhanní festival Olomouc 1986\n\n1.9. – Miroslawa Semeniuk – Podraza (Polsko) \n\n4.9. – Felician Rosca (Rumunsko) \n\n8.9. – Jea Michel Guerra (Francie) \n\n11.9. – Mari Kodama (Japonsko) \n\n15.9. – Věra Heřmanová (ČR) \n\nMezinárodní varhanní festival Olomouc 1987\n\n31.8. – Oleg Jančenko (Rusko) \n\n3.9. – Ferdinand Klinda (Slovensko) \n\n7.9. – Janka Hekimova (Bulharsko) \n\n10.9. – Björn Boysen (Norsko) \n\n14.9. – José Enriqur Ayarra Jarne (Španělsko) \n\nMezinárodní varhanní festival Olomouc 1988\n\n25.8. – Vladimír Rusó (Slovensko) \n\n29.8. – Petr Sovadina (ČR) \n\n1.9. – Hans-Günter Wauer (Nemecko) \n\n5.9. – Gijsbert Lekkerkerker (Nizozemí) \n\n8.9. – Irmtraud Krüger (Německo) \n\n12.9. – Miklós Szekely (Maďarsko) \n\nMezinárodní varhanní festival Olomouc 1989\n\n28.8. – James Welch (USA) \n\n31.8. – Kamila Klugarová (ČR)\n\n4.9. – Jengenie Lisicina (Rusko) \n\n7.9. – Jerzy Dziubinski (Polsko) \n\n11.9. – Melánie Pustějovská (ČR) \n\n14.9. – Piet Kee (Nizozemí) \n\nMezinárodní varhanní festival Olomouc 1990\n\n27.8. – Jiřina Pokorná (ČR) \n\n30.8. – Ljeka Očič-Turkulin (Jugoslávie) \n\n3.9. – Emilia Dzemjanová (Slovensko) \n\n6.9. – Zsuzsa Elekes (Maďarsko) \n\n10.9. – Mario Duella (Itálie) \n\n13.9. – Hans Haselböck (Rakousko) \n\nMezinárodní varhanní festival Olomouc 1991\n\n2.9. – Arturo Sacchetti (Vatikán) \n\n5.9. – Anna Dzioba (Polsko) \n\n9.9. – Christoph F. Lorenz (Německo) \n\n12.9. – Rose Kirn (Německo) \n\nMezinárodní varhanní festival Olomouc 1992\n\n31.8. – Věra Heřmanová (ČR)\n\n3.9. – Hans Haselböck (Rakousko)\n\n7.9. – Georges H. Pantillon\n\n9.9. – David Pizarro (USA) \n\n14.9. – José E. Ayarra Jarne\n\nMezinárodní varhanní festival Olomouc 1993\n\n30.8. – Heinz Lohmann (Německo)\n\n2.9. – Günther Kaunzinger (Německo)\n\n6.9. – David Titterington (Anglie)\n\n9.9. – Kurt Rapf (Rakousko)\n\n13.9. – Young Yang-Hee (Korea)\n\nMezinárodní varhanní festival Olomouc 1994\n\n5.9. – Ruth Spitezenberger (Německo)\n\n8.9. – Elizabeth Roloff (Izrael)\n\n12.9. – Kei Koito (Japonsko)\n\n15.9. – Irmtraud Krüger-Tarr (Německo) \n\n19.9. – Alena Veselá – Zuzana Růžičková (ČR)\n\nMezinárodní varhanní festival Olomouc 1995\n\n4.9. – Gillian Weir (Anglie)\n\n8.9. – Jaroslav Tůma (ČR) \n\n11.9. – Věra Heřmanová (ČR)\n\n14.9. – Ferdinand Klinda (Slovensko)\n\n18.9. – Viktor Lukas (Německo)\n\nMezinárodní varhanní festival Olomouc 1996\n\n5.9. – Susan Landale (Anglie)\n\n9.9. – Petr Planý (ČR)\n\n12.9. – Georges Athanasiades (Švýcarsko)\n\n16.9. – Myung-Ja Cho Kim (Korea)\n\n19.9. – Günther Kaunzinger  (Německo)\n\nMezinárodní varhanní festival Olomouc 1997\n\n1.9. – Melánie Pustějovská (ČR) \n\n4.9. – P. Dominikus Trautner (Německo) \n\n8.9. – Rose Kirn (Německo) \n\n11.9. – Jevgenia Semenia (Rusko) \n\n15.9. – Michel Estellet – Brune (Francie) \n\nMezinárodní varhanní festival Olomouc 1998\n\n3.9 – Hans Haselböck (Rakousko) \n\n7.9. – Jaroslav Tůma (ČR) \n\n10.9. – Merrill N. Davis III. (USA) \n\n14.9. – Franz Dansagmüller (Rakousko) \n\n17.9. – Günther Kaunzinger (Německo) \n\nMezinárodní varhanní festival Olomouc 1999\n\n6.9. – Irena Chřibková (ČR) \n\n9.9. – Lionel Rogg (Švýcarsko) \n\n13.9. – Philippe Brandeis (Francie) \n\n16.9. – Bruno Oberhammer (Rakousko) \n\n20.9. – Emília Dzemjanová (Slovensko) \n\nMezinárodní varhanní festival Olomouc 2000\n\n7.9. – Eva Bublová (ČR) \n\n11.9. – Jaroslav Tůma (ČR) \n\n14.9. – Rino Rizzato (Itálie) \n\n18.9. – Duo Luisella a Emilio Traverso (Itálie) \n\n21.9. – Yoshimi Oshima – Shizuka Ishikava (Japonsko) \n\nBohuslav Matoušek  - Ivo Anýž – Petr Hejný – Jaroslav Tůma (ČR)\n\nMezinárodní varhanní festival Olomouc 2001\n\n6.9. – Alfréd Baczkowicz (Polsko) \n\n10.9. – Marcus Eichenlaub (Německo) \n\n13.9. – Emanuel Amtmann (Rakousko) \n\n17.9. – Imrich Szabó (Slovensko) \n\n20.9. – Gerard Legierse (Nizozemí) \n\nMezinárodní varhanní festival Olomouc 2002\n\n5.9. – Klaus Linsenmeyer (Německo) \n\n9.9. – Ennio Cominetti (Itálie) \n\n12.9. – Rino Rizzato (Itálie) \n\n16.9. – Masaaki Tsukioka (Japonsko) \n\n19.9. – Julian Gembalski (Polsko) \n\nMezinárodní varhanní festival Olomouc 2003\n\n4.9. – Jaroslav Tůma (ČR) \n\n8.9. – Julian Gembalski (Polsko) \n\n11.9. – Naji Hakim (Libanon – Francie) \n\n15.9. – Gregory D´Agostino (USA) \n\n18.9. – Věra Heřmanová (ČR) \n\nMezinárodní varhanní festival Olomouc 2004\n\n6.9. – Merrill N. Davis III. (USA)\n\n9.9. – Tomáš Thon – Marek Eben (ČR)\n\n13.9. – d´Arcy Trinkwon (Anglie)\n\n16.9. – Gűnther Kaunzinger (Německo) \n\n20.9. – Irena Chřibková (ČR) \n\nMezinárodní varhanní festival Olomouc 2005\n\n5.9. – José Enrique Ayarra Jarne (Španělsko) \n\n8.9. – James Kibbie (USA) \n\n12.9. – Zuzana Růžičková – Jaroslav Tůma (ČR) \n\n15.9. – Naji Hakim (Francie) \n\n19.9. – Reitze Smits (Nizozemí) \n\nMezinárodní varhanní festival Olomouc 2006\n\n7.9. – Petr Planý (ČR) \n\n11.9. – Mario Perestegi (Chorvatsko) \n\n14.9. – Justin Bischof (USA) \n\n18.9. – Gerhard Weinberger (Německo) \n\n21.9. – Kateřina Chroboková (ČR) \n\nMezinárodní varhanní festival Olomouc 2007\n\n6. 9. – Georges Athanasiades (Švýcarsko)\n\n10. 9. – Pavel Kohout (ČR)\n\n13. 9. – Petr Čech (ČR)\n\n17. 9. – Roberto Bertero (Itálie)\n\n20. 9. – Gerhard a Beatrice-Maria Weinberger (Německo)\n\nMezinárodní varhanní festival Olomouc 2008\n\n4.9. – Karel Paukert (ČR-USA) \n\n8.9. – Olivier Latry (Francie) \n\n11.9. – Reitze Smits (Nizozemí) \n\n15.9. – Jean Guillou (Francie) \n\n18.9. – Naji Subhy Hakim (Libanon – Francie) \n\nMezinárodní varhanní festival Olomouc 2009\n\n3.9. – Irena Chřibková (ČR) \n\n7.9. – Gunter Rost (Rakousko) \n\n10.9. – Jaroslav Tůma (ČR) \n\n14.9. – Bernadetta Šuňavská (Slovensko)\n\n17.9. – Tomáš Thon – Schola Gregoriana Pragensis (ČR)\n\nMezinárodní varhanní festival Olomouc 2010\n\n6.9. – Kateřina Chroboková (ČR) \n\n9.9. – Marek Kozák (ČR) \n\n13.9. – Joachym Grubich (Polsko) \n\n16.9. – Drahoslav Gric (ČR) \n\n20.9. – Gunter Rost (Rakousko) \n\nMezinárodní varhanní festival Olomouc 2011\n\n5.9. – Aleš Bárta (ČR) \n\n8.9. – Johannes Gebhardt (Německo) \n\n12.9. – Georgij Kurkov (Ukrajina) \n\n15.9. – Zuzana Ferjenčíková (Rakousko) \n\n19.9. – Karel Martínek (ČR) \n\nMezinárodní varhanní festival Olomouc 2012\n\n6.9. – Petr Rajnoha (ČR) \n\n10.9. – Martin Jakubíček (ČR) \n\n13.9. – Ernst Wally (Rakousko) \n\n17.9. – Justin Bischof (USA) \n\n20.9. – Monika Melcová (ČR – Francie) \n\nMezinárodní varhanní festival Olomouc 2013\n\n5.9. – Adriano Falcioni (Itálie) \n\n9.9. – Marek Vrábel (Slovensko) \n\n12.9. – Michael Bártek (ČR – Francie) \n\n16.9. – Drahomíra Matznerová – Miroslav Laštovka (ČR) \n\n19.9. – Thierry Escaich (Francie) – Ladislav Bilan (ČR) \n\nMezinárodní varhanní festival Olomouc 2014\n\n4.9. – Karel Martínek (ČR)\n\n8.9. – Philippe Lefebvre (Francie) \n\n11.9. – Ben van Oosten (Nizozemí)\n\n15.9. – Martin Sander (Německo)\n\n18.9. – Petr Čech – Alena Čechová (ČR)\n\nMezinárodní varhanní festival Olomouc 2015\n\n3.9. – Karel Martínek – Jumping drums\n\n7.9. – Kateřina Chroboková (ČR) \n\n10.9. – Jean-Pierre Leguay (Francie) \n\n14.9. – Carsten Klomp (Německo) \n\n17.9. – Henryk Gwardal (Alandské ostrovy / Finsko) \n\n21.9. – Marek Stefański a Agnieszka Radwan-Stefańska (Polsko) \n\nMezinárodní varhanní festival Olomouc 2016\n\n5.9. – Pavel Svoboda (ČR)\n\n8. 9. – Giampaolo di Rosa (Itálie)\n\n12.9. - Wladyslaw Szymanski (Polsko) \n\n15.9. - Olivier Latry (Francie)\n\n19.9. - Sergio Orabona (Německo)\n\nMezinárodní varhanní festival Olomouc 2017\n\n4.9. - Franz Lörch (Německo)\n\n7.9. - Tuomas Pÿrhonen (Finsko)\n\n11.9. – Edward de Geest (Belgie)\n\n14.9. - Baptiste-Florian Marle-Ouvrard (Francie)\n\n18.9. - Irena Chřibková (ČR)\n\nMezinárodní varhanní festival Olomouc 2018\n\n3.9. – Karel Martínek (ČR)\n\n6.9. – Paolo Oreni (Itálie)\n\n10.9. – Thomas Ospital (Francie) & Pavel Hekela (ČR) (recitace)\n\n13.9. – Aleš Bárta (varhany) & Roman Fojtíček (saxofon) (ČR)\n\n17.9. – Bernadetta Šuňavská (Slovensko)\n\n19.9. – Daniel Roth (Francie) \n\nMezinárodní varhanní festival Olomouc 2019 \n\n5.9. – Richard Brasier (Velká Británie) \n\n9.9. – Maurice Clerc (Francie) \n\n12.9. – Michal Markuszewski (Polsko) \n\n16.9. – Pavel Svoboda & Barocco sempre giovane (ČR) \n\n19.9. – Giampaolo Di Rosa (Itálie)\n\n"}
{"id": "347735", "url": "https://cs.wikipedia.org/wiki?curid=347735", "title": "Marguerite Gérard", "text": "Marguerite Gérard\n\nMarguerite Gérard (28. ledna 1761 Grasse – 18. května 1837 Paříž) byla francouzská malířka a zabývala se i rytectvím. Její dílo je řazeno ke klasicismu.\n\nMarguerite Gérard se začala školit u malíře Fragonarda (1732–1806), svého švagra, který ji motivoval a doporučil k dalšímu studiu. Marguerite Gérard patřila vedle Élisabethy Vigée-Lebrun (1755–1842), Adélaïde Labille-Guiard (1749–1803) a Angeliky Kauffmann (1741–1807) k nejznámějším malířkám své doby.\n"}
{"id": "347736", "url": "https://cs.wikipedia.org/wiki?curid=347736", "title": "Nejsvětější synod", "text": "Nejsvětější synod\n\nNejsvětější vládnoucí synod (rusky \"Святейший Правительствующий Синод\", starorusky \"Святѣйшій Правительствующій Сѵнодъ\") byla nejvyšší instituce Ruské pravoslavné církve zřízená Petrem I. Velikým v roce 1721 a existující až do roku 1918. Sídlo Nejsvětějšího synodu byla budova Senátu a Synodu na Senátním náměstí u nábřeží v Petrohradu. V čele stál do roku 1917 státní úředník oberprokurátor jmenovaný carem.\n\nZřízení Nejsvětejšího synodu bylo výsledkem snah Petra I. Velikého o maximální kontrolu státu nad pravoslavnou církví v Rusku. V rámci této reformy nechal Petr I. zrušit dosavadní nejvyšší církvevní instituci ruské pravoslavné církve – moskevský patriarchát a zrušil úřad patriarchy. Mezi léty 1721–1917/18 byli členy synodu kyjevský, moskevský a petrohradský metropolita a gruzínský exarchát. Další členové byli jmenování carem většinou z řad laiků. \n\nSynod řídil všechny záležitosti církve. Biskupové museli při nástupu do funkce složit přísahu carovi, který byl \"nejvyšší církevní soudce\". \"To znamená, že nejvyšším ochráncem víry byl laik (byť by to byl pomazaný car), a vysoká církevní instance, zřízena samoděržavnou mocí, je institucí vládní moci. Až 23. února 1901 se tato přísaha, pro křesťanské svědomí nepřijatelná, z carova příkazu přestala užívat.\" Car komunikoval s církevní správou přes vrchního prokurátora, který byl \"jeho mužem\" v synodu.\n\nV současné době je ruská pravoslavná církev spravována Svatým synodem.\n"}
{"id": "347737", "url": "https://cs.wikipedia.org/wiki?curid=347737", "title": "Minnie Mouse", "text": "Minnie Mouse\n\nMinnie Mouse nebo zkráceně pouze Minnie je původně animovaná postava ze světa Mickeyho Mouse, jejímž autorem je Walt Disney. Původně byla dabována samotným Waltem Disneym, poté jej postupně vystřídali Marcellite Garner (1928 – 1940), Thelma Boardman (1940 – 1942), Ruth Clifford (1942 – 1952) a Russi Taylor (1986 – současnost). V češtině ji v současnosti dabuje Eva Spoustová.\n\nPoprvé se objevila s Mickeym Mousem v krátkém animovaném filmu \"Plane Crazy\" z roku 1928.\n"}
{"id": "347741", "url": "https://cs.wikipedia.org/wiki?curid=347741", "title": "Hmota (filosofie)", "text": "Hmota (filosofie)\n\nHmota, také látka nebo materie (lat. \"materia\", řec. \"hylé\", angl. \"matter\") je filosofický pojem, který označuje stálou, beztvarou a spíše netečnou stránku smyslové skutečnosti. Užívá se obvykle v protikladu k jiným základním pojmům, podle toho, jakou stránku různé filosofické směry zdůrazňují: u Aristotela a ve scholastice forma, v novověkém dualismu duch, v současné filosofii vědy informace. \n\nO předfilosofickém chápání pojmu svědčí původ odpovídajících slov: jak řecké \"hylé\", tak latinské \"materia\" znamenaly asi původně dříví, dřevo jako materiál pro stavbu nebo topení. Nebo je latinské \"materia\" odvozeno od slova \"matka\". České hmota se snad odvozuje od praslovanského kořene \"gomo\"- (staročeské \"homota\" je podobně jako hmotnost či \"massa\" od hroudy hněteného těsta či chleba/μᾶζα), který znamenal náplň nebo výplň (srovnej: forma na těsto), ve středověké češtině slovo znamenalo také hnis (podobně jako latinské \"materia\"). Srovnej slovo \"hníst/mást/mísit\"\n\nPrvní řečtí filosofové uvažovali o živlech, ne o obecné hmotě. První, kdo tento filosoficky důležitý pojem zavedl, byl patrně Anaximandros a po něm atomisté (Leukippos, Démokritos): látka se skládá z nepatrných, nedělitelných (řecky \"atomos\") a pohyblivých částeček, které se nahodile spojují. Podle Aristotela se jsoucna tvoří spojením beztvaré látky a tvaru (\"eidos\", \"forma\"). Plótinos a křesťanský platónismus se na hmotu dívali s podezřením, gnóze ji pokládala za hrob či vězení ducha. Scholastika převzala Aristotelovo pojetí, s nímž se lze setkat ještě u Kanta. Descartes rozlišil dvojí substanci, totiž rozlehlou a myslící: rozlehlá nemyslí, kdežto myslící nemá rozměry. V osvícenství i v britském empirismu rostou pochybnosti o \"myslící substanci\" a o duchovním světě vůbec, takže v 18. století se ve Francii šíří mezi vzdělanými lidmi materialismus, který pak v 19. století obecně převládl. Během 20. století fyzikové silně zkomplikovali názornou a zdánlivě samozřejmou představu pevné, neprostupné a netečné \"hmoty\", kdežto biologové se ji snažili vybavit také životem (hylozoismus). V současné filosofii se pojem hmoty užívá spíše polemicky. \n\nNěkteré filozofické směry poukazují na vědecký fakt, že okolní svět a hmota je pouze naše vnímání reality. To znamená, že signály, které nám přichází do mozku a vytváří tak smyslové vjemy vidění, čichu, hmatu, prostoru, atd., nejsou objektivní, ale naše subjektivní vnímání reality vytvářené mozkem.\n\n\n"}
{"id": "347743", "url": "https://cs.wikipedia.org/wiki?curid=347743", "title": "Yugo", "text": "Yugo\n\nYUGO – pod touto značkou vyrábí od r. 1981 automobily závod \"Crvena zastava\" (dnes pouze Zastava) v Kragujevaci v Srbsku.\nPočátky automobilového průmyslu v Kragujevaci sahají do 30. let 20. století, kdy byla ve zdejší zbrojovce licenčně vyrobena první americká auta. Po 2. světové válce proběhlo v podniku celozávodní referendum, které téměř jednomyslně rozhodlo, že se podnik bude nadále zabývat pouze výrobou automobilů. Licenčně se zde začaly vyrábět Fiaty pod značkou Zastava, později Yugo.\nV 90. letech podnik, který se významně podílel na automobilizaci Jugoslávie (SFRJ), velmi upadl a dnes je i přes snahy vlády ve velkých problémech.\nNa podzim 2008 byla zastavena produkce vozů Yugo. Továrna vyjednává o převzetí Fiatem.\n\nS původním nápadem dovážet do spojených států vozy Yugo přišel Malcolm Bricklin, dovozce Fiatů X1/9 a 2000 Spyder. Prodej začal v roce 1985 pod názvem Yugo GV (Great value = dobrá cena). Cena se pohybovala pod hranicí 4000 dolarů. Exportní verze měla ve výbavě nejvýkonnější motor, pětistupňovou převodovku od firmy Porsche, hliníková kola a rallyeové světlomety. Během tří let se prodalo 120 000 kusů. V Kragujevci byla pro americkou verzi vybudována zvláštní montážní linka, na které pracovali jen zkušenější zaměstnanci a noční směny byly zrušeny. Na kvalitu vozu bylo dohlíženo systémem kontroly jugoslávského vedení a americký tým Bricklinových zástupců. Zákazníci ale zapomínali na pravidelnou údržbu (např. výměnu rozvodového řemenu) a do vozů lili méně kvalitní olej, což vedlo k častému zadření motoru. Mezi lidmi kolovaly historky o Yugu, které smetl vítr z mostu přes metrové zábradlí. Přesto tyto vozy získaly několik ceněných úspěchů ve vytrvalostních závodech. Od roku 1991 byl vůz nabízen s přímým vstřikováním a automatickou převodovkou Renault. Také se objevilo Yugo Cabrio za dvojnásobek ceny hatchbacku. Po bombardování továrny Severoatlantickou aliancí byla produkce pozastavena a export se již neobnovil. Vůz si hojně zahrál v americké kriminální komedii 460 podezřelých jako vůz nejen šerifa, (jehož roli ztvárnil Danny De Vito), ale jako vůz téměř všech obyvatel městečka, kde se děj odehrává.\n\n"}
{"id": "347744", "url": "https://cs.wikipedia.org/wiki?curid=347744", "title": "Kozlov (Střelské Hoštice)", "text": "Kozlov (Střelské Hoštice)\n\nKozlov je vesnice, část obce Střelské Hoštice v okrese Strakonice. Nachází se něco přes ½ km západním směrem od Střelských Hoštic, na protilehlém (pravém) břehu řeky Otavy. V roce 2011 zde trvale žilo 127 obyvatel.\n\nPrvní písemná zmínka o vesnici pochází z roku 1347, kdy byla rozprodána část pozemků u Kozlovy tvrze obyvatelům Střelských Hoštic. Historie osídlení je zde mnohem starší, především díky toku zlatonosné Otavy, podle níž se od nejstarších dob rýžovalo zlato. Toto dokládají sejpy (hromady písku po rýžování) na mnohých místech bohužel porušené orbou. Dosud jsou k vidění na pravém břehu Otavy mezi Kozlovem a Horním Poříčí, dále směrem ke Katovicím. V okolí bylo zaznamenáno osídlení z doby bronzové- lid mohylové kultury, ale jsou zde i důkazy k pronikání keltského obyvatelstva do této krajiny, v době laténské.\n\n"}
{"id": "347745", "url": "https://cs.wikipedia.org/wiki?curid=347745", "title": "Hmota (rozcestník)", "text": "Hmota (rozcestník)\n\nHmota může být :\n\n"}
{"id": "347746", "url": "https://cs.wikipedia.org/wiki?curid=347746", "title": "Alčevsk", "text": "Alčevsk\n\nAlčevsk (; ) je průmyslové město v Donbasu na východní Ukrajině, administrativně město oblastního významu v Luhanské oblasti. Leží asi 45 km od Luhanska směrem na Doněck (tj. na západ). Žije zde 116 000 obyvatel.\n\nAlčevsk nese jméno svého zakladatele, ukrajinského magnáta a mecenáše Oleksije Alčevského, který zde roku 1895 při stavbě Jekatěrinské železnice zbudoval slévárnu a dělnické sídliště. Městem byl Alčevsk od roku 1905. Ve 20. století třikrát změnil jméno: v letech 1931–1961 nesl název Vorošilovsk (po Klimentu Vorošilovovi), 1961–1991 pak Kommunarsk, načež se vrátil k původnímu jménu.\n\n\"zdroj:\" \n\nNa Alčevsk připadá téměř čtvrtina průmyslové výroby Luhanské oblasti. Hlavními podniky jsou Alčevský koksochemický kombinát (Alčevskkoks) a Alčevský metalurgický kombinát.\n\nV Alčevsku je kromě autobusové MHD v provozu trolejbusová doprava (od r. 1954). Městem prochází hlavní železniční trať Luhansk – Debalceve – Doněck; alčevská železniční stanice se však dosud jmenuje \"Kommunarsk\".\n\n"}
{"id": "347753", "url": "https://cs.wikipedia.org/wiki?curid=347753", "title": "Remorkér", "text": "Remorkér\n\nRemorkér je loď s výkonným motorem a poměrně malou vlastní tonáží, která se používá zejména k tažení nebo tlačení velkých lodí v přístavních bazénech, kde tyto velké lodě nemohou využít svého velkého tahu a mají tak sníženou manévrovací schopnost. Používají se i na řekách, kanálech nebo i na širém moři. Mohou tahat lodě bez pohonu, poškozené nebo porouchané lodě, ale i jiné mohutné plovoucí konstrukce, např. vrtné plošiny. Často se přitom používá více remorkérů současně.\n\n"}
{"id": "347757", "url": "https://cs.wikipedia.org/wiki?curid=347757", "title": "Kód", "text": "Kód\n\nKód je předpis, podle nějž se informace převádějí do jiné reprezentace za účelem jejich přenosu či záznamu. Je to tedy způsob, jakým se informace sdělují nebo zapisují na různá média. Často se slovem kód označuje také sama zakódovaná informace. Kódování je proces převodu informací na symboly kódu, dekódování je opačný proces. Známým příkladem kódu je Morseova abeceda, která převádí písmena na sekvence teček a čárek.\n\nObecně při jakémkoliv přenosu či záznamu je třeba zvolit vhodnou reprezentaci s ohledem na specifické požadavky, mezi které obvykle patří:\n\nÚčelem kódování může být také utajení smyslu zprávy před nezasvěceným příjemcem. Ačkoli se dnes k tomuto účelu mnohem častěji používá šifrování, kódy se vyznačují jednoduchostí a například substituce na úrovni slov může někdy poskytnout dostatečnou ochranu. Známé je využití takových kódů při komunikaci mezi zločinci nebo v historii při válečných operacích.\n\n\n"}
{"id": "347761", "url": "https://cs.wikipedia.org/wiki?curid=347761", "title": "Jaroslav Věšín", "text": "Jaroslav Věšín\n\nJaroslav Věšín, \"křtěný\" Jaroslav Friedrich Julius (23. května 1860 \"(některé dokumenty udávají chybné datum narození 23.května 1859\"\")\", Vraný - 9. května 1915, Sofie) byl český malíř, profesor a zakladatel malířské školy v Sofii.\nJaroslav Věšín se narodil ve Vraném v rodině lékaře Františka Věšína. V letech 1876-1881 studoval na Akademii výtvarných umění v Praze u prof. Antonína Lhoty a Jana Swertse a od roku na malířské akademii v Mnichově (\"Akademie der bildenden Künste München\") u prof. Carla Theodora von Piloty a Józefa Brandta.\n\nRoku 1884 odešel na Slovensko a své obrazy představil na soukromé výstavě v Turčianském sv. Martině (1887). Roku 1889 se vrátil do Mnichova, v roce 1891 se zúčastnil Jubilejní zemské výstavy v Praze.\n\nV roce 1897 byl zakladatelem malířské školy v Sofii a byl zde jmenován profesorem. Ze Sofie obesílal výstavy v Praze (galerie Ruch), v Mnichově (Galerie Moderner Meister), ale také v St. Louis v USA. Publikoval v časopise Zlatá Praha. Byl zpravodajem generálního štábu a dvorním malířem knížete Ferdinanda I., předsedou Sdružení jihoslovanských umělců, členem Krasoumné jednoty v Praze a Jednoty umělců výtvarných. Během života obdržel četná vyznamenání, řády a diplomy. Věšínovu podobiznu namaloval Lev Lerch.\n\nVěšínovy obrazy jsou oceňovány i sto let po jeho smrti. Obraz \"Koulovačka\" (1892) dosáhl na aukci v Praze hodnotu 700 000,- Kč.\n\nVěšínova díla náleží slohově do realistické malby generace 80. let, kdy se probudil zájem o venkovský lid a národopisné žánry. Po návratu z Mnichova vystavil v Praze cyklus obrazů ze Slovácka (\"Slovácká svatba\"). Námětem jeho obrazů je obvykle konkrétní děj - svatby, hony na divokou zvěř (\"Snídaně v bažantnici v Průhonicích\", 1890, \"Výsledek honby\", 1890, \"Arcivévoda František Ferdinand na honbě\", 1891), apod. Často se věnoval malbě koní (\"Koňský trh v Sofii\", 1899, \"Vyjížďka na saních\"). V Bulharsku zachytil každodenní život bulharského venkova, etnografické motivy, vojenské výjevy, scény z 1. balkánské války, cvičení bulharské armády a ruské slavnosti na Šipce (1902). Jeho obrazy jsou v národní galerii v Sofii a ve vojenském historickém muzeu v Sofii. Obraz \"Útok na bodáky\" z roku 1912 je vystaven v erbovní hale na úřadě prezidenta.\n\n\n"}
{"id": "347763", "url": "https://cs.wikipedia.org/wiki?curid=347763", "title": "Nenuťte uživatele přemýšlet", "text": "Nenuťte uživatele přemýšlet\n\nNenuťte uživatele přemýšlet (v orig. ) je kniha Steva Kruga o vztahu člověka k počítačům a webové použitelnosti. Předpokladem knihy je, že dobrý program nebo webová stránka by měly umožňovat uživatelům provést jejich zamýšlené úkoly tak jednoduše a přímo, jak je to jen možné. Krug poukazuje na fakt, že lidé volí dostačující řešení (oproti optimálním řešením) či první dostupné řešení jejich problému, a design by toho měl využít. Často uvádí Amazon.com jako příklad dobře navržené website, která umožňuje velmi kvalitní interakci, přestože je tento web každým dnem větší a komplexnější.\n\n"}
{"id": "347766", "url": "https://cs.wikipedia.org/wiki?curid=347766", "title": "Lilie zlatohlavá", "text": "Lilie zlatohlavá\n\nLilie zlatohlavá (\"Lilium martagon\"), též lilie zlatohlávek, je vytrvalá rostlina, jeden z mála zástupců rodu lilie v Česku. Roste prakticky v celé Evropě a také ve většině mírného pásu Asie.\n\nDorůstá výšky 30 až 120 cm. Lodyha bývá skvrnitá. Listy jsou kopinaté až vejčité, ve střední části lodyhy vyrůstají v přeslenech, jinak střídavě. Květy jsou uspořádány v řídkých hroznech. Okvětní lístky se obloukovitě stáčejí nazpět. Z květu vybíhají dlouhé nápadné tyčinky a pestík. Kvete od června do srpna. Plodem je tobolka. Zimu přečkává pouze cibule v zemi. Cibule je díky zkracování takzvaných tažných kořenů schopna zatahovat se hlouběji do půdy.\n\nVyžaduje výživné a humózní půdy s dobrou propustností. Roste v listnatých a smíšených lesích od nížin do hor, ve vyšších polohách roste i na loukách. Vyskytuje se nepříliš hojně, roztroušeně, místy však i ve větším množství. Z hlediska celosvětového Červeného seznamu se řadí k druhům, které vyžadují pozornost (C4). Zákony ČR je chráněna jako ohrožený druh.\n\nVařené cibule lilie zlatohlavé se v Sibiři místy jedí. Někdy se také pěstuje v zahrádkách pro ozdobu.\n\nVe středověku byla považována za rostlinu léčivou. Mattioli doporučoval pít odvar ve víně lidem, kteří se nemohli úplně vymočit. Rozsáhlejší bylo použití zevní. Utlučená rostlina se míchala s vepřovým sádlem, růžovým olejem a dalšími přísadami a přikládala se na tvrdé otekliny i boule, často na způsob náplasti. Kořen utlučený s medem se používal na spáleniny a při bolestech kloubů. Nyní se v lidovém léčitelství využívá spíše lilie bělostná.\n\n"}
{"id": "347769", "url": "https://cs.wikipedia.org/wiki?curid=347769", "title": "Politické strany předrevolučního Ruska", "text": "Politické strany předrevolučního Ruska\n\nModerní politické strany v carském Rusku mohly oficiálně vstoupit na politickou scénu až po revoluci v roce 1905. Do této doby byly politické strany a hnutí považovány za nelegální a musely pracovat v ilegalitě. Jejich legalizace byla spojená s Říjnovým manifestem cara Mikuláše II. z října 1905, ve kterém car Mikuláš II. vyjádřil svojí vůli:\n\nPo roce 1905 až do roku 1917 se nicméně ruská politické scéna profilovala víceméně do klasického spektra pravice - střed - levice. Vedle celoruských resp. ruských politických stran se v rámci Ruské říše zformovaly také národní strany, které byly na jednu stranu národními odnožemi ruských stran (jako byly sociálně demokratické strany) a nebo zastupovaly zcela odlišné politické ideologie a zájmy (například židovské politické strany). Období tzv. dumské monarchie po roce 1905 bylo charakteristické relativní politickou nestabilitou a opakujícími volebními kampaněmi do první komory ruské Dumy. Dalším problémem byl protiklad nebo latentní konflikt mezi Dumou a ruskou vládou. Od existence I. Dumy existoval otevřený i latentní rozpor mezi tím, jak viděla politiku a svojí roli Duma a jak ji viděla carem jmenovaná vláda. Klasický vztah mezi zákonodárnou mocí a výkonnou mocí nebyl v době dumské monarchie zdaleka realitou. Relativně nestabilnější byla tzv. III. Duma (1907–1912) a její spolupráce s ministerským předsedou Petrem Stolypinem (1906–1911). Tato spolupráce byla postavena na kooperaci mezi Stolypinovou vládou a především Oktjabristy a Kadety.\n\n\n\n\n"}
{"id": "347770", "url": "https://cs.wikipedia.org/wiki?curid=347770", "title": "Alexej Konstantinovič Tolstoj", "text": "Alexej Konstantinovič Tolstoj\n\nHrabě Alexej Konstantinovič Tolstoj (; v Petrohradu – ve vsi Krasnyj Rog v Černigovské gubernii) byl ruský spisovatel, básník a dramatik pozdního romantismu.\n\nNarodil se ve starobylé šlechtické rodině. V roce 1836 absolvoval Moskevskou universitu. Od roku 1837 je v ruské diplomatické misi u německého sněmu ve Frankfurtu nad Mohanem. V roce 1840 nastoupil službu v kanceláři cara Mikuláše I. dočasně i jako jeho pobočník. V roce 1861 odešel do výslužby. Pobýval na svých statcích a věnoval se literatuře. Nesblížil se se žádným soudobým myšlenkovým hnutím. Byl proti carismu a byrokracii stejně jako proti opozičním hnutím revolučních demokratů nebo slavjanofilů. Kriticky se stavěl i proti vývoji v tehdejší Evropě. Zastával individualismus starých šlechtických rodů. Byl též jedním ze spoluautorů fiktivního spisovatele Kozmy Prutkova.\n\nJe autorem řady lyrických i epických básní (česky ve výboru \"Spisy\", vydal Jan Otto 1925).\n\n\n\n\n"}
{"id": "347780", "url": "https://cs.wikipedia.org/wiki?curid=347780", "title": "Karel Paukert", "text": "Karel Paukert\n\nKarel Paukert (* 1. ledna 1935, ve Skutči) je český varhaník, hobojista a umělecký kurátor, který emigroval do USA a žije v Clevelandu v Ohiu. Působil také jako hudební pedagog.\n\nPo studiích na Pražské konzervatoři studoval ještě na Královské konzervatoři v Gentu. Dva roky žil potom v Belgii, kde zastupoval profesora Gabriela Verschraegena v katedrále St. Bavon a byl jeho asistentem na konzervatoři. Do USA emigroval v roce 1964, v roce 1972 získal americké občanství. Vyučoval nejdříve na Washington University v St. Louisu, od roku 1968 do 1974 byl profesorem varhaní hry na Northwestern v Evanstonu (Chicago), v roce 1974 se stal ředitelem hudební sekce Clevelandskeho muzea a od roku 1976 vyučoval na Hudebním institutu v Clevelandu. Od roku 1979 je tam varhaníkem kostela sv. Pavla. Po roce 1989 se do Čech začal pravidelně vracet, vyučuje varhanní hru a především koncertuje.\n\n"}
{"id": "347781", "url": "https://cs.wikipedia.org/wiki?curid=347781", "title": "Hvízdák eurasijský", "text": "Hvízdák eurasijský\n\nHvízdák eurasijský (\"Anas penelope\", původně \"Mareca penelope\") je středně velká plovací kachna z čeledi kachnovitých, jeden ze tří druhů hvízdáků.\n\nHvízdák eurasijský je nápadný, asi 42 - 50 cm velký pták s rozpětím křídel 71 - 80 cm a hmotností mezi 400 - 1090 g. Samec ve svatebním šatě je naprosto nezaměnitelný. Má šedé boky a hřbet, černé letky a bílé zrcátka viditelné zvláště za letu, tmavý ocas, bílé břicho, růžovou hruď a kaštanově zbarvenou hlavu se světlým, dobře viditelným pruhem na čele a temeni a šedým zobákem. V prostém šatě se velmi podobá hnědočerné samici s oranžovým odstínem na bocích, hrudi a břiše.\n\nHnízdí v severní Evropě a Asii. Na zimu podniká dlouhé výpravy směrem na jih - zimuje ve Středomoří, severní Africe, Malé a jižní Asii a v Japonsku. Globální populace tohoto druhu je stále poměrně početná - čítá 2 800 - 3 300 000 jedinců, kteří žijí na ploše velké asi 10 000 000 km. Společně s blízce příbuzným hvízdákem americkým, který výjimečně zaletuje do střední Evropy, je jediným druhem hvízdáka, který se vyskytuje na území České republiky. Každoročně na českém území přitom zimuje 10 - 50 jedinců. Novější pozorování ukazují na podstatně vyšší počty (cca 70 - 170). Je možné je pozorovat i na vodních tocích ve městské zástavbě.\n\nHvízdák eurasijský preferuje velké vodní plochy a promáčené louky s vyšší vegetací. Mimo hnízdění je velmi společenský a často žije i v početných hejnech. Živí se především vodními i suchozemskými rostlinami. Všechny druhy hvízdáků patří mezi hlučné druhy. Samec se velmi často ozývá hvízdavým „huíu“, samice zase hlasitým „kar kar“.\n\nHnízdí výhradně na zemi a do hnízda, které si staví v hustém porostu, ročně klade 7 - 11 nažloutlých vajec, na kterých sedí pouze samice po dobu 22 - 23 dní.\n\n"}
{"id": "347784", "url": "https://cs.wikipedia.org/wiki?curid=347784", "title": "Plane Crazy", "text": "Plane Crazy\n\nPlane Crazy je šestiminutový, groteskní, černobílý animovaný film, ve kterém se poprvé společně představili Mickey Mouse i Minnie Mouse. Film oficiálně vyšel 15. května 1928. Hudba, kterou složil Carl Stalling, byla k filmu přidána až 29. prosince 1928. Téhož roku vyšly i další krátké filmy s Mickey Mousem, a to \"The Barn Dance\", \"Parník Willie\" a \"The Gallopin' Gaucho\".\n\nFilm byl režírován Ubem Iwerksem a Waltem Disneym, přičemž hlavním animátorem byl Iwerks.\n\nMickey Mouse, inspirován Charlesem Lindberghem, se chce naučit létat. Jeho zvířecí přátelé mu sestaví letadlo na psí pohon, se kterým se však Mickeymu nepodaří vzlétnout a nabourá do stromu. Poté si Mickey postaví letadlo sám, tentokrát již na motorový pohon, a pozve Minnie na společný první let. Již při startu Mickey vypadne z letadla, ve kterém zůstane Minnie sama, a letadlo se nekontrolovatelně rozjede po okolí. Po srážce s krávou se Mickeymu podaří nastoupit zpět do letadla. Letadlo úspěšně vzlétlo až po srážce s automobilem. Po chvilkovém nezřízeném letu se ustálí a Mickey vyžaduje od Minnie políbení. Ta odmítá a Mickey začne s letadlem létat všemi směry. Když přestane, opět chce políbit Minnie, která mu dává facku a skáče z letadla. K hladkému přistání použije své podvlíkačky. Mickeyho let pak končí nárazem do stromu a následným pádem z něho. Pod stromem se ještě setká s uraženou Minnie, která odejde, čímž děj končí.\n\n"}
{"id": "347789", "url": "https://cs.wikipedia.org/wiki?curid=347789", "title": "Simon Preston", "text": "Simon Preston\n\nSimon John Preston (* 4. srpna 1938 Bournemouth, Anglie) je britský varhaník, sbormistr, dirigent a hudební skladatel.\n\nSimon Preston se narodil 4. srpna 1938 v Bournemouth na jihu Anglie. Zpíval ve sboru King's College v Cambridgi a studoval hru na varhany u Hughe McCleana. Ve studiu pokračoval u C. H. Trevora na Royal Academy of Music v Londýně. Později se mu podařilo získat stipendium a vrátil se do King's College. Kromě Trevora byl jeho učitelem i známý varhaník Sir David Willcocks.\n\nPrvní Prestonovou nahrávkou byly skladby anglického renesančního skladatele Orlanda Gibbonse. V roce 1962 se stal druhým varhaníkem Westminsterského opatství. Westminsterské opatství opustil v roce 1967 a poté se věnoval koncertní činnosti. Vystupoval v Evropě i ve Spojených státech. V roce 1970 se stal varhaníkem a učitelem hudby v koleji Christ Church v Oxfordu. S kolejním sborem vytvořil řadu vynikajících nahrávek a získal řadu ocenění.\n\nV roce 1981 byl Preston jmenován varhaníkem a sbormistrem Westminsterského opatství. Pod jeho vedením vznikly vysoce oceňované nahrávky děl Georga Friedricha Händela, Palestriny a Gregoria Allegriho pro Deutsche Grammophon (DGG). Ve slavné Royal Festival Hall hrál v roce 1982 varhanní part v Glagolské mši Leoše Janáčka. Řídil hudbu pro královskou svatbu v roce 1981 a zkomponoval hudbu k postavě Antonia Salieriho ve Formanově filmu Amadeus.\n\nNa post ve Westminsterském opatství rezignoval v roce 1987, ale dále pokračuje v aktivní činnosti varhaníka a dirigenta. Byl jmenován komandérem (OBE) i důstojníke (CBE) Řádu britského impéria.\n\nKomponoval převážně skladby pro varhany, z nichž nejznámější je patrně \"Aleluja\" napsané ve stylu Oliviera Messiaena. Pro Edingtonský hudební festival zkomponoval v roce 1965 \"Žalm 119, verše 73–104\", v roce 1966 \"Pět hymnů\", v roce 1967 mši \"Missa Brevis\" a v roce 1968 \"Magnificat\" a \"Nunc Dimittis\".\n\n"}
{"id": "347791", "url": "https://cs.wikipedia.org/wiki?curid=347791", "title": "Parnaíba", "text": "Parnaíba\n\nParnaíba ( ) je řeka na severovýchodě Brazílie. Většina toku tvoří hranici mezi státy Maranhão a Piauí. Je přibližně 1450 km dlouhá.\n\nPramení v Brazilské vysočině na svazích pohoří Chapada das Mangabeiras. Na horním a středním toku překonává řadu peřejí. Na dolním toku protíná stejnojmennou propadlinu. Ústí do Atlantského oceánu.\n\nVodní režim je povodňový.\n\nVyužívá se k zisku vodní energie (Boa Esperanza). Vodní doprava je možná od města Teresina. Leží na ní města Floriano, Teresina, Parnaíba.\n"}
{"id": "347793", "url": "https://cs.wikipedia.org/wiki?curid=347793", "title": "Silvio Leonard", "text": "Silvio Leonard\n\nSilvio Leonard (* 20. září 1955 Cienfuegos) je bývalý kubánský atlet, běžec na krátkých tratích. Stal se druhým sprinterem na světě, který zaběhl 100 metrů pod 10.00 sekundy časem 9.98, stalo se tak dne 11. srpna 1977 v Guadalajaře. Prvním atletem, kterému se to podařilo byl Jim Hines na Letních olympijských hrách 1968 v Mexiku. V roce 1977 se stal nejrychlejším sprinterem na 200 metrů časem 20.08 sekundy.\n\n\n\n\n\n"}
{"id": "347795", "url": "https://cs.wikipedia.org/wiki?curid=347795", "title": "Parník Willie", "text": "Parník Willie\n\nParník Willie (v anglickém originále Steamboat Willie) je krátký animovaný film s Mickey Mousem, jež poprvé uveden 29. července 1928, se zvukem pak 18. listopadu 1928. Šlo o v pořadí třetí film s Mickeym Mousem a vůbec první animovaný film, který byl opatřen zvukem. Snímek režírovali Ub Iwerks a Walt Disney, přičemž hlavním animátorem byl Iwerks.\n\nDěj začíná na parníku, který kormidluje Mickey Mouse. Když přijde kapitán lodi Pete, vyžene Mickeyho z kapitánského můstku a sám se chopí kormidla. Když loď dorazí k molu, na loď tam už čekají různá zvířata. Po jejich naložení se parník rozjede a pluje pryč. Po břehu jej však dohání Minnie, které se s Mickeyho pomocí podaří dostat se na palubu parníku. Minnie při přenosu na palubu upustí kytaru a noty písně „Turkey in the Straw“, jež měla v ruce. Vše jí sežere koza. Když Minnie s Mickeym zjistí, že koza noty i s kytarou spolkla, udělají si z kozy hrací skříňku, ze které se začne ozývat melodie „Turkey in the Straw“. Mickey na to začne hrát na různé provizorní hudební nástroje (na dřevěný sud, pánvičky, kravské zuby, kachnu apod.) Mickeyho hru přeruší až kapitán, který jej zavře do místnosti s hromadou brambor, které Mickey začne škrábat. Děj končí tím, že Mickey hodí brambor po papouškovi, který se mu už podruhé v snímku smál, a sám se mu vysměje.\n"}
{"id": "347808", "url": "https://cs.wikipedia.org/wiki?curid=347808", "title": "The Gallopin' Gaucho", "text": "The Gallopin' Gaucho\n\nThe Gallopin' Gaucho je krátký animovaný film, v pořadí druhý, ve kterém hrál Mickey Mouse. Byl vydán v roce 1928 a předcházel mu film \"Plane Crazy\". Společnost Walta Disneyho měla tento film včetně zvuku dokončen již 7. října 1928, avšak kvůli problémům s jeho distribucí byl vydán až 30. prosince roku 1928, tedy až po \"Plane Crazy\" i \"Parníku Williem\".\n\nDěj je zasazen do prostředí divokého západu. Mickey Mouse se projíždí na pštrosu, který mu slouží na místo koně. Dorazí do saloonu, kde tančí Minnie. Mickey si zakouří, napije se piva a začne s ní tančit. Po chvíli tance však Mickeymu tanečnici násilím převezme Pete a začne ji na oslu unášet pryč krajinou. Mickey se pustí za ním na pštrosu, který se mezitím opil pivem. Po strastiplné cestě se Mickey ještě pokusí pštrosa vzpamatovat tím, že jej namočí do škrobu, ani pak však pštros není způsobilý k jízdě a Mickey se pustí za Petem.\n\nPete mezitím zatáhl Minnie do několikapatrového domu, z jehož okna se ozývá její volání o pomoc. Mickey díky svému ocasu do okna vyšplhá, načež nastane šermířský souboj mezi Mickey a Petem o svázanou Minnie. Mickey Peteho s pomocí nočníku přemůže a s Minnie na skočí na již střízlivého pštrosa. Děj končí jejich vzájemnými polibky.\n"}
{"id": "347811", "url": "https://cs.wikipedia.org/wiki?curid=347811", "title": "Pivovarské kvasinky", "text": "Pivovarské kvasinky\n\nPivovarské kvasinky se v provozní praxi nazývají „kvasnice“. Používají se při výrobě piva.\n\nPivovarské kvasinky jsou jednobuněčné organismy, které mají schopnost přeměňovat zkvasitelné cukry na ethanol (alkohol) a oxid uhličitý. Kromě těchto hlavních produktů metabolismu vytvářejí i řadu vedlejších metabolitů jako jsou estery, vyšší alkoholy a kyseliny, které se významnou měrou podílejí na utváření senzorických vlastností piva.\n\nPodle oficiální taxonomie nejsou jednoznačně odlišovány kvasinky pivovarské od divokých. Proto existuje několik používaných taxonomických variant. Označení pro druh spodních pivovarských kvasinek je \"Saccharomyces pastorianus\" a pro svrchní pivovarské kvasinky \"Saccharomyces cerevisiae\" (pocházející z kvasinek evropského hroznového a asijského rýžového vína).\n\nHistorie pivovarské výroby byla až do vynálezu chlazení v polovině 19. století výhradně spojena s kvasinkami svrchního kvašení. V současnosti jsou používány oba základní druhy a poskytují odlišné typy piv. Svrchní kvasinky slouží hlavně pro výrobu piva typů „ale“, „porter“, „stout“ a spodní pro piva plzeňského typu.\n\nV provozní praxi se hmota pivovarských kvasnic nazývá „kvasnice“. Kvasinky jsou schopny využívat jednoduché cukry (glukosu, fruktosu, galaktosu), disacharidy (sacharosu, maltosu) a některé trisacharidy (rafinosu, maltotriosu). Zmíněné sacharidy se do mladiny převedou ze sladu v procesu rmutování. Během hlavního kvašení piva se sacharidy (cukry) řízeně přemění na alkohol a oxid uhličitý za současného vytvoření chuťového charakteru piva. Celková doba hlavního kvašení je obvykle 6 až 10 dní je dána množstvím přítomných zkvasitelných cukrů.\n\n"}
{"id": "347812", "url": "https://cs.wikipedia.org/wiki?curid=347812", "title": "Diplomonády", "text": "Diplomonády\n\nDiplomonády (\"Diplomonadida\", v jiných pojetích též \"Diplomonadea\" a \"Diplozoa\") je řád jednobuněčných eukaryotických organismů z říše Excavata. Někdy se řadí do kmene Fornicata, jindy do kmene Metamonada. Patří k němu asi 100 druhů v osmi rodech, z nichž čtyři (\"Hexamita\", \"Spironucleus\", \"Octomitus\", \"Giardia\") jsou parazitické. Významným parazitem je právě \"Giardia intestinalis\", tedy česky lamblie střevní.\n\nTypickou vlastností buněk diplomonád je symetrie podle jedné osy (tzv. diplozoická stavba těla). Obsahují díky tomu dvě sady organel, včetně páru jader. Naopak se u nich nenacházejí mitochondrie, u rodu Giardia však byl nalezen mitozom. Také Golgiho aparát je silně redukovaný či zcela chybí, ačkoliv u \"Giardia intestinalis\" byly po něm určité stopy nalezeny.\n\nDiplomonadida se dělí na dvě přirozené skupiny. U čeledi \"Hexamitidae\" (~Distomatida) najdeme trubicovitá buněčná ústa procházející celým tělem, u čeledi \"Giardiidae\" došlo k úplné ztrátě buněčných úst.\n"}
{"id": "347817", "url": "https://cs.wikipedia.org/wiki?curid=347817", "title": "Izák (rozcestník)", "text": "Izák (rozcestník)\n\nIzák (také Isaac, Isaak, Izaak, Jicchak aj.) může být:\n\n\n\n"}
{"id": "347819", "url": "https://cs.wikipedia.org/wiki?curid=347819", "title": "Julian Casablancas", "text": "Julian Casablancas\n\nJulian Casablancas (23. srpna 1978) je zpěvák, frontman a skladatel písní indie rockové kapely The Strokes.\n\nJulianův otec John Casablancas, Španělo-Američan, je zakladatelem modelingové agentury Elite model Management. Jeho matka Jeanette Christiansen je dánskou modelkou a miss Dánska 1965. Julian má bratra Cecilea Casablancase. V Julianově dětství se jeho rodiče rozvedli a on nadále žil se svou matkou. Sam Adoquei ho učil umění a etice.\n\nPrvní z nynější kapely The Strokes, koho Jules (jak mu přátelé říkávají) potkal, byl Nikolai Fraiture. Znali se z mateřské školy, kterou 2 roky společně navštěvovali. Když Julianovi bylo 14, často než šel do školy, pil. Byl nucen navštěvovat nápravný program zvaný Phoenix House. Brzy poté jej jeho otec poslal do institutu Le Rosey, internátní školy ve Švýcarsku. Právě tady poznal Alberta Hammonda Jr. Když se Casablancas vrátil do New Yorku, po šesti měsících v Le Rosey pokračoval ve vzdělání na Dwight School v Manhattanu, kde se spřátelil s Fabriziem Morettim a Nickem Valensim, kteří se později stali členy kapely.\n\nJulesův hlas v písních jako kombinace zpěvu a mluvy a jeho psaní textů bylo z velké části ovlivňováno hudbou Lou Reeda, Iana Curtise a Shane MacGowana. Jeho hlasový rozsah však zdaleka nedosahuje intenzitu hlasového spektra. Zpívá hodně nízko (\"Heart in a Cage\", \"Ask Me Anything\"), jedny z nejvýše zazpívaných písní jsou \"You Only Live Once\", \"Razorblade\". Písně jako \"Vision of Division\", \"Reptilia\", nebo \"Juicebox\" začínají jemnými, duchaplnými tóny. Všechny jeho kompozice pro kapelu jsou jako dělané na míru pro dvě kytary, basovou kytaru, bicí a jeden zpěv. Tato stylizace je dovedla k vydání tří alb: \"Is This It\" (2001), \"Room on Fire\" (2003) a \"First Impressions of Earth\" (2006).\n\nV listopadu 2009 Julian představil svou první sólovou desku nazvanou \"Phrazes for the Young\" nahrávanou v Los Angeles, Nebrasce a Julesově rodišti New Yorku. Album produkoval Jason Lader ve spolupráci s Mike Mogisem z kapely Bright Eyes. Je také inspirací pro jiné známé muzikanty, například pro Courtney Love, která o něm napsala píseň \"But Julian, I'm a Little Bit Older Than You\".\n\nV roce 2014 nahrál desku \"Tyranny\" s kapelou \"The Voidz, \"která byla zformována roku 2013.\n\n\n\n\n"}
{"id": "347820", "url": "https://cs.wikipedia.org/wiki?curid=347820", "title": "Wilhelm Egger", "text": "Wilhelm Egger\n\nWilhelm Emil Egger (it. Guglielmo Emilio Egger; 14. května 1940 Innsbruck – 16. srpna 2008 Bolzano) byl italský katolický duchovní, kapucínský mnich a spisovatel rakouského původu, biskup diecéze bolzansko-brixenské (1986–2008).\n\n\"V češtině vyšlo\"\n"}
{"id": "347830", "url": "https://cs.wikipedia.org/wiki?curid=347830", "title": "Bičenka", "text": "Bičenka\n\nBičenka je české označení pro několik taxonů:\n\n\n\n"}
{"id": "347836", "url": "https://cs.wikipedia.org/wiki?curid=347836", "title": "Robert Whittaker", "text": "Robert Whittaker\n\nRobert Harding Whittaker (27. prosince 1920 – 20. října 1980) byl americký ekolog.\n\nRobert Whittaker se narodil v obci Wichita, Kansas. Studoval na dnešní Washburn University a po ukončení vojenské služby také Ph.D. na University of Illinois. Později učil na Washington State College, pracoval v Hanford National Laboratories, ale také v Brooklyn College, University of California-Irvine a na Cornell University.\n\nWhittaker se zasloužil o rozvoj gradientové analýzy, metody užívané v rostlinné ekologii. Jako oponent Frederica Clementse poskytl některé důkazy v rámci určitých ekologických teorií. Konkrétně se věnoval studiu rostlinných společenstvev, ekologické sukcese a primární produkce ekosystému.\n\nTaké poprvé navrhl systém pěti říší, klasifikaci všech organismů na říše Animalia (živočichové), Plantae (rostliny), Fungi (houby), Protista (protisté) a Monera (prokaryota).\n\n"}
{"id": "347840", "url": "https://cs.wikipedia.org/wiki?curid=347840", "title": "Marie-José Pérecová", "text": "Marie-José Pérecová\n\nMarie-José Pérecová (* 9. května 1968 Basse-Terre) je bývalá francouzská atletka, dvojnásobná olympijská vítězka, dvojnásobná mistryně světa a mistryně Evropy v běhu na 400 metrů. Je také olympijskou vítězkou a halovou mistryní Evropy v běhu na 200 metrů.\n\nPérecová se narodila a vyrostla ve městě Basse-Terre na ostrově Guadeloupe, v 16 letech se přestěhovala do Paříže. Na letních olympijských hrách poprvé reprezentovala v roce 1988, kdy se hry konaly v jihokorejském Soulu.\n\n\n\n\n\n\n\n"}
{"id": "347845", "url": "https://cs.wikipedia.org/wiki?curid=347845", "title": "Oranjestad", "text": "Oranjestad\n\nOranjestad (papiamento Playa) je přístavní a zároveň hlavní město na Arubě.\n\nMěsto bylo postaveno v roce 1796 a od té doby je dodnes hlavním městem.\n\nVýznamné zastoupení měl dříve petrochemický průmysl, dnes je významný průmysl farmaceutický a výroba kosmetik z aloe. Význam zde má i cestovní ruch.\n"}
{"id": "347850", "url": "https://cs.wikipedia.org/wiki?curid=347850", "title": "Český národní symfonický orchestr", "text": "Český národní symfonický orchestr\n\nČeský národní symfonický orchestr (ČNSO) je soukromý symfonický orchestr.\n\nŘeditelem orchestru je trumpetista Jan Hasenöhrl, který jej v roce 1993 společně s dirigentem Zdeňkem Košlerem založil. ČNSO pravidelně pořádá abonentní koncerty v Praze a vystupuje i na turné v zahraničí. V současnosti začala agentura ČNSO organizovat i letní hudební festival Prague Proms, který každoročně láká publikum programem a hostujícími světově proslulými umělci. Šéfdirigentem orchestru byl na počátku roku 2007 jmenován Libor Pešek, od roku 2019 je jím Steven Mercurio. Od sezóny 2007/2008 koncertuje ČNSO ve Smetanově síni Obecního domu v Praze. V roce 2016 nahrál orchestr ČNSO v londýnském studiu Abbey Road hudbu skladatele Ennia Morricone pro Tarantinův film The Hateful Eight. Morriconeho hudba následně získala Zlatý glóbus a Oscara za rok 2016.\n\n\n\n\n"}
{"id": "347854", "url": "https://cs.wikipedia.org/wiki?curid=347854", "title": "The Cookbook", "text": "The Cookbook\n\nAlbum debutovalo na 2.místě Billboard Hot 200 Albums Chart a dostalo zlaté ocenění (RIAA) za 645,000 prodaných kopií v USA.Album získalo pozitivní recenze a bylo nominováno na ceny Grammy 2006 za nejlepší rapové album, ale bylo poraženo albem Late Registration rapera Kanye Westa.Pro album The Cookbook je důležité, že zde Timbaland produkoval dvě písně a ne celé album jako předešlé.\n\n\n\n\n\n\n\nUSA prodej - 645.000 kopií, zlaté ocenění\n\nSvětový prodej - 4 miliony kopií\n"}
{"id": "347855", "url": "https://cs.wikipedia.org/wiki?curid=347855", "title": "Psychotronika", "text": "Psychotronika\n\nPsychotronika je varianta parapsychologie, kterou tak na konci 60. let 20. století nazval její zakladatel Zdeněk Rejdák, aby se vyhnul negativním konotacím spojeným s názvem parapsychologie. Roku 1973 první mezinárodní konference psychotroniků definovala psychotroniku jako interdisciplinární obor studující jednak interakce mezi živými organismy a jejich vnitřním i vnějším prostředím a jednak energetické procesy za těmito interakcemi. Psychotronika zkoumala jevy jako telepatie, psychokineze a telegnoze (jasnovidnost), jejichž existenci považovala za prokázanou, a profilovala se důrazem na jejich vědecké vysvětlení ve shodě s tehdy oficiálním marxisticko-leninistickým materialismem. Podobný obsah a motivaci jako psychotronika má Františkem Kahudou preferovaný termín psychoenergetika.\n\nOd konce 60. do počátku 90. let 20. století byla psychotronika v komunistickém Československu oficiálně považována za vědní disciplínu a její výzkum probíhal na několika akademických pracovištích. Nikdy však nebyla jako vědní obor šířeji akceptována a po Sametové revoluci byla její akademická pracoviště zrušena, takže od té doby se jí zabývají jen jednotlivci a zájmová sdružení, zatímco většina vědecké obce ji jako vědecký obor nepřijímá.\n\nSlovo psychotronika () navrhl již roku 1955 francouzský inženýr Fernand Clerc jako označení pro tehdy ještě futuristické metody snímání a zesilování mozkových proudů, umožňující ovládat stroje pouhou myšlenkou. Termín se však prosadil až díky českým parapsychologům. Počátkem 70. let 20. století chápal Zdeněk Rejdák jak termín parapsychologie, tak i dřívější termíny mesmerismus a metapsychologie jako označení starší vývojové etapy oboru; nový termín psychotronika měl podle něj naznačit, že jde o zkoumání mimořádných (paranormálních) schopností člověka souvisejících s lidskou psychikou (nervovou soustavou) a jsoucích zároveň energetické povahy. Nový název zároveň měl obor zbavit negativních konotací spojených s názvem parapsychologie.\n\nPsychotronika se dokázala v tehdejším Československu etablovat jako vědní obor. Koncem 60. let 20. století ji zaštítil psychiatr a neurolog Jaroslav Stuchlík a první oficiální psychotronické pracoviště tehdy vzniklo při Komitétu aplikované kybernetiky Československé vědeckotechnické společnosti pod názvem Sekce pro psychotroniku. Kromě Rejdáka tehdy mezi spolupracovníky patřili katolický kněz a léčitel František Ferda, parapsycholog starší generace Karel Kuchyňka či radiotechnik Ing. Karel Drbal.\n\nSekce stála u zrodu Mezinárodního sdružení pro výzkum psychotroniky (International Association for Psychotronic Research, IAPR), jehož předsedou se stal Zdeněk Rejdák, a roku 1973 v Praze uspořádala I. Konferenci o výzkumu psychotroniky, která přispěla k rozšíření povědomí o české psychotronice i samotného jména oboru do zahraničí. Kongresu se zúčastnil také František Kahuda, který navrhl pro vysvětlení údajných schopností senzibilů nové částice mentální energie, mentiony které měly podle jeho názoru materialisticky vysvětlit parapsychologické jevy. Mezinárodní sdružení pro výzkum psychotroniky tehdy „vycházejíc… z Leninova chápání pojmu vědomí“ přijalo tuto operacionální definici svého oboru: „Psychotronika je věda, která interdisciplinárním způsobem studuje interakce mezi živými organismy a jejich prostředím (vnitřním a vnějším) a energetické procesy, které jsou za těmito vzájemnými vztahy.“\n\nFrantišek Kahuda se stal zakladatelem pracoviště, které pod názvem Psychoenergetická laboratoř působilo při pražské Vysoké škole chemicko-technologické. Laboratoř pracovala v letech 1973–1992, pro rozdílnost názorů byla v roce 1980 rozdělena na Psychoenergetickou laboratoř pod vedením Františka Kahudy a Pracoviště pro psychotronický výzkum a juvenologii pod vedením Zdeňka Rejdáka. obě části prováděly výzkum až do zrušení roku 1992.\n\nJeden z výzkumů biotroniky prováděla Psychoenergetická laboratoř v roce 1982 ve vimperské nemocnici patřící OÚNZ Prachatice. Na tomto výzkumu se podílel mezi jinými biotronik Josef Zezulka. Těsně před relevantním zhodnocením a dokončením výzkumu údajně zasáhla tehdejší Státní bezpečnost přesto, že úkol byl řádně odsouhlasen vedením nemocnice i z „vyšších míst“. Zastánci tvrdí, že mají k dispozici materiály prokazující úspěšnost týdenního působení.\n\nNa činnost Psychoenergetické laboratoře navázalo občanské sdružení Česká psychoenergetická společnost (původně Psychoenergetická společnost), které se orientovalo hlavně na psychotronické léčitelství. Na činnost Pracoviště pro psychotronický výzkum a juvenologie navázala Společnost pro psychotroniku a juvenologii, která v druhé polovině 90. let upadla. V r. 1999 ji nahradilo Sdružení badatelů v psychotronice (původně Jednota českých a slovenských badatelů v psychotronice), které se orientuje hlavně na sdružování badatelů podílejících se na vytváření přírodovědných základů psychotroniky.\n\nPodobná instituce, která by se obdobně jako bývalé Psychoenergetické laboratoře věnovala výzkumu diagnostických schopností léčitelů, dnes není.\n\nJako směr parapsychologie se psychotronika a příbuzné větve (biotronika podle V. Patrovského, psychoenergetika) profiluje tím, že údajné parapsychologické jevy (například mimosmyslové vnímání nebo telekinezi) standardně považuje za výsledek působení jakéhosi fyzikou dosud nepopsaného druhu energie. Tato zvláštní energie, související s lidskou myslí, má podle psychotroniků vlastnosti u ostatních druhů energie nepozorované: může se pohybovat rychleji než světlo, neslábne s rostoucí vzdáleností, není možno ji odstínit hmotnou překážkou a podobně. Psychotronika tím na jednu stranu přejímá fyzikální terminologii a modely vysvětlení, na druhou stranu je ve sporu s principiálními teoriemi současné fyziky. Někteří autoři, například Milan Rýzl, český parapsycholog a psychotronik působící v Kanadě, z působení uvedené neznámé energie vyvozují existenci dvou paralelních navzájem se pronikajících světů, hmotného a duchovního.\n\nObor psychotroniky ovšem není jednotný, jeho pojetí, výklady a definice se v různých zdrojích liší.\n\nPodle Z. Vojtíška do hnutí New age patří i alternativní věda, zvaná parapsychologie (jiným názvem je metapsychologie či se používá pouze český termín psychotronika).\n\nPsychotronika, podle Milana Nakonečného a Zdeňka Rejdáka, uznává, že hmota, energie a vědomí jsou vzájemně propojeny a že studium těchto vzájemných vztahů přispívá k novému porozumění energetických schopností člověka, životních procesů a hmoty vůbec.“ Zdeněk Rejdák rozlišuje „distanční interakce“ v rámci živé přírody (např. telepatie, bioterapie), dále distanční interakce mezi živou a neživou přírodou (psychokineze a paranormální aktivace hmoty, dermooptické vnímání, proutkařství) a distanční interakce mezi živou přírodou a informačním polem vnějšího prostředí (telegnóze, která má formy retrokognice (poznávání minulého), prekognice (poznávání budoucího) a aktuální telegnóze, což je vlastně kryptestézie (jasnozření v současnosti).“\n\nPsychotronické jevy jsou telepatie, telepatická hypnóza, telegnoze, telestezie, jasnovidnost, retrokognice, aktuální telegnoze, prekognice, telekineze, levitace, teleportace, aktivace hmoty, bioterapie, transmutace (dle Oldřicha Válka jsou tyto jevy základní), Radiesteze (proutkařenní), Bioaktivace, Psychokineze, bioindikace, biodiagnostika, Dermokognice – dermooptie (schopnost vnímání barev a textů pokožkou), nekromancie (dotazování se duchů zemřelých), xenoglozie (dar hovořit jazykem, jemuž se člověk prokazatelně nikdy neučil), jev kdy člověk dokáže z písma vyčíst rodinné a místní události, premonice – předtucha (příležitostná jasnovidnost), zprostředkovaná vize (příklad: jasnovidec si nechá zobrazit např. tlak, který vyjadřujeme v MPa formou trojrozměrných energetických útvarů), Autoskopie (vidění sebe sama), Materializace – zhmotnění, Dematerializace – odhmotnění a další ...\n\nKryptestézie, telepatie a jasnozření jsou podle Milana Nakonečného druhy mimosmyslového vnímání a podle Jiřího Heřta parapsychologické fenomény.\n\nMilan Nakonečný tvrdí, že „pojem mimosmylové vnímání vyjadřuje četnými případy a experimentálně doložený fakt, že existuje způsob vnímání, který není zprostředkován dosud známými smyslovými orgány a dosud známým fyzikálním polem“.\nJiří Heřt tvrdí, že existence parapsychologických fenomenů nebyla nikdy prokázána, takže jsou buď mýlkou, nebo podvodem, nebo je lze vysvětlit racionálně jinak, zpravidla placebo efektem.\n\nZdeněk Rejdák v knize \"Průvodce po psychotronice\" uvádí jako české a slovenské badatele K. Kuchynku, O. Fischera, Břetislava Kafku, Karla Drbala, Zdeňka Rejdáka, M. Rýzla, O. Kurza, J. Krmešského, A. Sandora.\n\nKlub psychotroniky a UFO řadí mezi badatele ještě např. Stanislava Grofa, Františka Kahudu, Milana Nakonečného nebo Věnceslava Patrovského. Podle L. Šafaříka je za teoretika psychotroniky Klubem psychotroniky a UFO pokládán O. Válek.\n\nBadatelé v psychotronice jsou lidé, kteří jsou přesvědčeni o existenci psychotronických jevů a o nutnosti jejich zkoumání a pochopení. Snaží se je, s různou mírou úrovně, vědecky popsat a vysvětlit. Ve společnosti prosazují změnu obecného povědomí o psychotronice. Badatelé v oboru psychotroniky o sobě říkají, že je nelze spojovat s pojmem psychotronik a zároveň říkají o lidech, kteří se za psychotroniky prohlašují, že mají s psychotronikou jen málo společného. Považují psychotroniku za potenciální, v budoucnu přijatelný, vědní obor a vychází z řady pracovních hypotéz, které publikují a dále teoreticky rozpracovávají.\n\nMilan Nakonečný a Zdeněk Rejdák v psychotronické fenomenologii vytvořili novou klasifikaci jevů. Za podstatný znak považují distancové interakce mezi organismy vázané na energetické formy vlastní organismu. Předpokládají, že půjde převážně o známé energetické formy např. infrazáření, elektromagnetické vlny, ultrazvuk, studená plazma atd., avšak nevylučují možnost, že studium těchto interakcí nás přivede z hlediska energetického i k poznání něčeho principiálně nového.\nRozeznávají trojí druh distancových interakcí: 1) mezi organismy 2) mezi organismy a hmotou 3) mezi organismy a vnějším prostředím.\n\nVedle pojmu distancové interakce se používá v literatuře o psychotronice tzv. distanční interakce. Jedním z popisů distanční interakce je elektromagnetická hypotéza S. Manczarského a I. M. Kogana a neelektromagnetická hypotéza L. L. Vasiljeva. S. Manczarský na základě své experimentální činnosti dospěl k závěru: 1. Zdrojem telepatických emisí jsou elektrické proudy, které během procesu myšlení protékají lidským mozkem. 2. Charakter telepatického vysílání stejně jako u jiných přirozených emisí je širokopásmový, se širokým rozsahem frekvenčního spektra. 3. Vlnový rozsah účinný na příjmové straně leží přibližně v mezích od 10 metrů do 15 kilometrů. Celé vysílané spektrum je však ještě širší. 4. Energie, která je vyzařována mozkem, je u průměrného člověka tak nepatrná (řádově 2.10 -10 W), že telepatické emise nelze dosavadními přijímacími aparaturami zjistit (pozn.: na začátku 70. let 20. století).\n\nI. M. Kogan zkoumal v ústavu A.S. Popova tzv. bioinformaci, na základě svých výpočtů shledal, že není třeba trvat při „telepatickém přenosu“ na krátkých vzdálenostech, jak tvrdil S. Manczarský. Kogan tvrdí, že z jeho rovnic plyne, že v zásadě existuje možnost přenosu telepatické informace pomocí elektromagnetického pole vyvolaného biologickými proudy na libovolnou vzdálenost, tato vzdálenost může být tím větší, čím je pomalejší rychlost přenosu. Při přenosu představ předmětu se dobrý „příjem“ uskutečnil asi ve 30% případů a uspokojivý „příjem“ asi v 50% experimentů. Výkon přijímaného signálu je podle něj v rozmezí 10-17 až 10-19 W/m², vypočtené hodnoty závisí ovšem na vlnové délce, na kterou je „telepatická informace“ přenášena. Elektrické proudy skupin nervových buněk mohou dosahovat řádově µA (zjištěno pokusně). Vlnová délka je u dolní hranice 1m a horní až 1000 km.\n\nS. Inomata v vytvořil teorii komplexního elektromagnetického pole (On Complex EM Fields Theory) s imaginární složkou, která má předpokládanou vlastnost volného \"bezztrátového\" šíření ve hmotě, prochází např. kovovou deskou. Toto elektromagnetické vlnění označuje jako Teslovy vlny.\n\nL.L. Vasiljev si kladl za cíl prokázat, že telepatická informace přenášená na větší vzdálenost nemá charakter elektromagnetických vln. Experimentoval s dálkovou hypnózou, kdy byl hypnotizovaný subjekt umístěn v místnosti nebo ve Faradayově kleci, přičemž byl na dálku uspáván a probouzen. Výsledkem pokusů bylo zjištění, že není rozdílu mezi časem potřebným k uspání dálkovou hypnózou za podmínek stínění a bez stínění. Experimentátoři dospěli k závěru, že s velkou pravděpodobností přenosovým energetickým agens telepatické informace nejsou na větší vzdálenosti elektromagnetické vlny, ale jiná fyzikální, pravděpodobně subtilnější energie.\n\nMezi částicové fyzikální hypotézy patří např. hypotéza neutrinová a tachyonová. M. Ruderfer ve své neutrinové hypotéze (Neutrino Theory of Extrasensory Perception) předpokládá přenos informací pomocí neutrin. Podstatou jeho hypotézy jsou neutrina, která prolétají látkami a otiskuji v sobě o ní informaci a tuto informaci je psychika schopna detekovat. A. Sylva obdobně uvažuje o tom, že tuto roli provádějí předpokládané částice šířící se větší rychlostí než světlo tachyony (Post-Relativism and Psiphenomenon).\n\nMezi částicové nefyzikální hypotézy patří hypotézy předpokládající existenci dalších hypotetických částic. Příkladem jsou částice psychon a mention předpokládané Františkem Kahudou, který vypracoval hypotézu psychické energie vybavované podnětem lidské vůle. Dominantní složku psychické energie nazval mentální energie a spojuje ji s hypotetickými částicemi mentiony. František Kahuda dále předpokládá v mozku „struktury“ temporu a mentoru, ve kterých jsou organizovány psychony a právě tyto psychony vyzařují uvedené mentiony do prostoru.\n\nTempor tvoří tzv. časový orgán v mozku, který je nejen zdrojem jím vysílaných mentionů a jejich mentální energie, ale zároveň příjemcem mentionů a mentální energie k němu došlé buď od nositele odrazu procesu zpětného získání uložené informace (zpětná vazba), nebo jiným emitorem k němu vyslané (telepatie). V tomto smyslu se v literatuře mluví o \"radaru psychiky\" nebo též o \"radaru lidské duše\".\n\nKoncept psychonů František Kahuda převzal od akademika N.I. Kobozeva, který je zavedl pro vysvětlení procesu myšlení (физика мышления). N.I. Kobozev zjistil, že mechanismus myšlení nemůže být vytvářen na atomárně molekulárních úrovních, tvořených až dosud známými částicemi, neboť „ani jeden ze známých druhů elementárních částic, a tím méně i atomy a molekuly, nemohou zajistit pro myšlení požadovanou úroveň entropie“. Zavedl proto hypotetický druh elementárních vakuových částic, které nazval psychony, jež existují v mozku člověka. Teprve tyto částice při svém rozpadu vyzařují kvanta dosud neznámé energie.\nČeská lékařská komora na své internetové stránky umístila varování před riziky tzv. alternativní léčby v onkologii. Autorem kritiky je český onkolog Pavel Klener, který ve svém textu uvádí: \"„Psychotronika předpokládá možnost transmise psychických impulsů na nemocného člověka ... existenci mimosmyslových kontaktů mezi léčitelem a pacientem. Kromě dočasného zlepšení psychiky nemocného nebyl přinesen jediný spolehlivě ověřený důkaz o léčebném účinku těchto metod.“\"\nTechnický pokrok ve vojenství vede k modernizaci výzbroje na základě nejnovějších technologií a pokračuje v oblasti neletálních (nesmrtících) zbraní. Tyto zbraně jsou výhodné pro dočasné vyřazení živé síly a zachovaní infrastruktury a nepoškozeného terénu. Cílem je minimalizovat destrukční účinky a tím umožnit využití prostorů, obsazených protivníkem. Patří mezi ně například psychotronické zbraně (americký projekt HAARP), využívající radarových paprsků a umožňující manipulovat s výškou ionosféry, což má nepříznivý vliv na činnost lidí a může neutralizovat naváděcí systémy raket i narušovat spojovací systémy. Ministr obrany Ruské federace Anatolij Serdjukov v březnu 2012 prohlásil, že součástí státního zbrojního programu pro ruskou armádu na období 2011–2020 je návrh vývoje zbraní založených na nových principech fyziky, například zbraně se směrovanou energií, geofyzikální zbraně, vlnověenergetické zbraně (radiofrekvenční), biogenetické zbraně, psychotronické zbraně a další.\n\nPodle Radomíra Ščurka jsou psychotronické zbraně (nazývané BOULE) vyvinuty proti davu, šíří elektromagnetické parsky ovlivňující náladu, chování a tělesné procesy zasažených osob. Jsou schopny vysílat na různých vlnových délkách velmi dlouhých vln ULF v kombinaci, kdy jedny vlny jsou nositeli vln druhých (modulace, interference), např. radiových. Vlny na 2–3 dny otupují myšlení osob, působí depresi, zmatenost, ochablost, výbuchy agrese, natékání jazyka, srdeční arytmie, pocit strachu, bolesti hlavy, otupělost a rozházení menstruačního cyklu.\n\nPodle slovníku geopolitické a národní bezpečnosti Ruska jsou psychotronické zbraně prostředkem působení na psychické funkce a fyziologickou činnost orgánů člověka, mají psychofyzické účinky a v klasifikaci zbraní jsou zařazeny mezi nesmrtonosné zbraně.\n\nPodle Cigankova tvoří psychotronické zbraně jednu z kategorií tzv. psychofyzických zbraní, které se vyznačují tím, že zásadním způsobem dovedou ovlivnit organismus a psychiku člověka. Působí prostřednictvím generování (výroby) vysokých kmitočtů a nízkých kmitočtů ke kódování mozku biolokačními (biologicko radiolokačními) stanicemi pro vyvolávání psychických reakcí. Aktivní využití psychotronických zbraní je při vedení psychologické války.\n\nNa kanálu Hvězda bylo zveřejněno zavedení psychotronické zbraně dva a půl-té generace do ruské armády. Zbraň optickými pulsy ovlivňuje psychický stav člověka a jeho podvědomí, její použití doprovází např. halucinace a ztráta orientace.\n\n\n\n\n\n\n\n"}
{"id": "347860", "url": "https://cs.wikipedia.org/wiki?curid=347860", "title": "Dune du Pilat", "text": "Dune du Pilat\n\nDune du Pilat (též Dune de Pyla) je nejvyšší duna v Evropě. Momentálně je vysoká 107 metrů a nachází se 60 km jihozápadně od Bordeaux, těsně u mořského pobřeží Biskajského zálivu. Je to oblíbená turistická atrakce. Pod dunou se nachází písečná pláž, která je však nebezpečná kvůli vysokému přílivu.\n\nDuna vzniká navíváním písku z mořského pobřeží. Ačkoliv se jedná o chráněnou oblast, poslední dobou duna ohrožuje vnitrozemí. Rozšiřuje se rychlostí 5 metrů ročně (což znamená 15 000 m lesa) a již pohltila několik cest a budov.\n\nRekreačně se duna využívá k paraglidingu.\n\n"}
{"id": "347863", "url": "https://cs.wikipedia.org/wiki?curid=347863", "title": "The Barn Dance", "text": "The Barn Dance\n\nThe Barn Dance je krátký animovaný film s Mickeym Mousem, který byl uveden 14. března 1929. Jde o v pořadí čtvrtý film Mickeyho a Minnie. Jeho režiséry byli Walt Disney a Ub Iwerks coby hlavní animátor.\n\nNa počátku děje přijíždí Mickey Mouse na bryčce tažené oslem k domu Minnie. Když ho Minnie spatří z okna, jde se domů převléknout. V tom však přijíždí v automobilu Pete a společně s Mickeym čeká na Minnie. Ta když vyjde ze vrat, vybere si Peteho a nasedne k němu do auta. To se však po nastartování rozpadne a Minnie přesedá na Mickeyho bryčku, s nímž jede na taneční zábavu.\n\nKdyž tam po cestovních neshodách se zapřáhnutým oslem dojedou, začne Mickey s Minnie tančit. Mickey však Minnie neustále šlape na nohy, čehož využije Pete a Mickeymu jeho nespokojenou taneční partnerku přebírá. Mickey ji však s pomocí nafukovacího balónku, který jej vznáší kousek nad zemí, brzy dostává zpět. Když Pete spatří Mickeyho balónek, propíchne jej ve chvíli, kdy se Mickey při tanci nad Minnie vznáší. Mickey Minnie zalehne a ta dá opět přednost Petemu. Mickey se ještě rozbrečí, čímž celý děj končí.\n\n"}
{"id": "347865", "url": "https://cs.wikipedia.org/wiki?curid=347865", "title": "Respect M.E.", "text": "Respect M.E.\n\nRespect M.E. je první album největších hitů americké raperky Missy Elliott vydané společnosti Atlantic 4. září 2006 v Evropě, Asii a Austrálii. Album zahrnuje sbírku singlů vydávaných mezi roky 1997–2005 z jejich šesti alb. Objevily se spekulace, že se na albu objeví dvě nové písně 123 a Magnifica. Píseň 123 se prý měla stát CD singlem, ale ani jedna píseň se na albu neobjevila.\nNa albu se neobjevil americký singl Take Away, který v řadě zemí nevyšel a na jeho místo byl zařazen, v Evropě úspěšný singl, 4 My People v remixu Basement Jaxx. Na albu se neobjevila ani video verze singlu One Minute Man s Ludacrisem a Trinou, ale jenom verze s Ludacrisem.\nRespect M.E. se stalo druhým top 10 albem Missy Elliott v Anglii a jejím nejvyšším hitparádovým umístěním na čísle 7 a bylo oceněno zlatým oceněním (BPI) za 100 000 prodaných kopií.\n\n\nSvětový prodej - 1.3 milionů kopií\n"}
{"id": "347868", "url": "https://cs.wikipedia.org/wiki?curid=347868", "title": "Světelná studna", "text": "Světelná studna\n\nSvětelná studna (\"světelný komín či světelný tubus\") je v architektuře typ světlovodu, který má za úkol vést sluneční světlo (přímé, ale i difúzní) z vnějšího prostředí (nejčastěji střecha domu) do vnitřního.\n\nJedná se o krátké kruhové potrubí, ústící nad střechou, vyložené po obvodu speciálním vysocereflexním (zrcadlícím) materiálem. Využívá fyzikálního jevu odrazu světla.\nSvětelnou studnu tvoří tři hlavní části:\nStudna je schopna odrazit 95–99 % slunečního záření (maximum udáváno výrobcem Solatube).\nS výhodou se ji využívá např. u nízkoenergetických staveb ke snížení nákladů na elektrickou energii nutnou pro osvětlení prostor. Užívá se jí tam, kde konstrukce neumožňuje užití klasických oken či jejich zvětšení a kde cílem je přivádět světlo\nVytváří iluzi okna a výhledu.\n\nPoužívání světelné studny bylo známo již starověkým civilizacím, zejména Egypťanům, ale zmínky poukazují i užívání v mínojském paláci Knossosu na Krétě. Římané rovněž znali světlovody na způsob světelné studny.\n\n\n+ tepelná izolace (menší úniky tepla než v případě světlíků)\n\n+ bezpečnost (vzhledem k malému průměru studny cca 250 mm - 500 mm není možný vstup do objektu)\n\n− nevhodný pro obytné místnosti (frustrace z nepřítomnosti okna, nedostatečné prosvícení prostoru)\n\n− nároky na finance a nainstalování studny\n\nPo nainstalování musí být splněny požadavky dle ČSN 73 05 80 (Denní osvětlení obytných budov) a ČSN 36 00 11 (Měření osvětlení vnitřních prostorů).\n\n"}
{"id": "347872", "url": "https://cs.wikipedia.org/wiki?curid=347872", "title": "Kaple Navštívení Panny Marie (Malá Svatá Hora)", "text": "Kaple Navštívení Panny Marie (Malá Svatá Hora)\n\nKaple Navštívení Panny Marie na Malé Svaté Hoře je pozdně barokní stavba, postavená v roce 1809 Edmundem Chvalským za přispění mníšeckého hraběte Jana z Unwertu (poskytl pozemek a stavební materiál). Vysvěcena byla mníšeckým děkanem Janem Cipeliem. Nachází se v jihozápadní části katastrálního území Mníšek pod Brdy, u mimoúrovňové křižovatky dálnice D4 mezi Mníškem pod Brdy a Voznicí, u staré Dobříšské ulice nedaleko odbočky do Kytína. V sousedství kaple je restaurace Malá Svatá Hora, od roku 2018 uzavřena.\n\nKaple se nachází v polovině cesty mezi Prahou a Příbramí; často zde proto odpočívali poutníci při cestě na Svatou Horu. K pojmenování místa přispěl i fakt, že za jasného počasí odtud bylo možné spatřit věže svatohorského chrámu.\n\nHlavní oltář je rokokový. Součástí výzdoby je křížová cesta a sochy světců – sv. Antonína Poustevníka, sv. Prokopa, sv. Pavla a sv. Ivana.\n\nBohoslužby v kapli se konají pouze po předchozí domluvě.\n\n"}
{"id": "347877", "url": "https://cs.wikipedia.org/wiki?curid=347877", "title": "Kaple Navštívení Panny Marie", "text": "Kaple Navštívení Panny Marie\n\nKaplí zasvěcených Navštívení Panny Marie je více:\n\na další...\n\n"}
{"id": "347879", "url": "https://cs.wikipedia.org/wiki?curid=347879", "title": "Block Party", "text": "Block Party\n\nBlock Party je plánované sedmé studiové a celkově osmé album americké raperky Missy Elliott. Na produkci se podílí Timbaland, Danja, Podvod Beatz, T bolest, a Arkitects.\n\nU alba už bylo několikrát přeloženo datum vydání. Ze začátku roku uspořádala Missy soutěž o název alba a datum vydání bylo 6. května 2008. Pak bylo přeloženo 16. září 2008, poté bylo plánováno na listopad 2008. Nakonec se odložilo na neurčito. Znovu se o něm začalo mluvit v roce 2010.\n\n9. ledna, 2008 byl na jejich oficiálních webových stránkách vydaný singl Ching-a-Ling jako hlavní singl ze soundtracku k filmu Step Up 2 the Streets a také by se měl objevit na albu Block Party.\n\nI přes soutěž o název chtěla Missy Elliott dát albu název F-A-N, jako poctu fanouškům. Ale nakonec oficiální název alba zní Block Party. Píseň Best, Best je navržena, aby se stala prvním singlem alba.\n\n"}
{"id": "347891", "url": "https://cs.wikipedia.org/wiki?curid=347891", "title": "Jig'al Alon", "text": "Jig'al Alon\n\nJig'al Alon (: , rodným jménem Jig'al Pajcovič; 10. října 1918 – 29. února 1980) byl izraelský politik, velitel elitních úderných jednotek Palmach a generál Izraelských obranných sil. Byl jedním z vůdců strany Mapaj a Strany práce, poslancem Knesetu, ministrem izraelských vlád a po smrti Leviho Eškola se stal na měsíc prozatímním izraelským premiérem. Byl autorem mírové iniciativy, známé jako tzv. Alonův plán, která vznikla po dobytí arabských území Izraelem v šestidenní válce v roce 1967.\n\nNarodil se v zemědělské osadě Kfar Tavor v Dolní Galileji v tehdejší Osmanské říši (dnešní Izrael). Jeho otec, který se podílel na založení osady, patřil mezi jedny z prvních sionistických průkopníků, kteří dorazili z carského Ruska v rámci první aliji v roce 1882. Studoval na Střední zemědělské škole Kadoorie, kterou absolvoval v roce 1937. V témže roce s mládežnickou skupinou založil kibuc Ginosar na severozápadním břehu Galilejského jezera.\n\nAlon velel polní jednotce Hagany a posléze mobilní patrole v severní části mandátní Palestiny během arabského povstání v letech 1936 až 1939. V tomto období se zúčastnil řady operací Zvláštních nočních čet pod vedením Orde Wingata a H. E. N. Bredina. V roce 1941 se stal jedním ze zakládajících členů elitních úderných jednotek Palmach. V témže roce se zúčastnil britské invaze do Libanonu a Sýrie. V roce 1943 se stal zástupcem velitele Palmach a na tomto postu sloužil až do roku 1945, kdy se stal jejich velitelem. Z pozice velitele schválil v prosinci 1947 úder proti arabské vesnici al Khisas při libanonské hranici, při němž byly vyhozeny do povětří domy a zahynuly desítky civilistů.\n\nPo vzniku Izraele v květnu 1948 mu jeho počáteční neochota začleni Palmach do nově vzniklé izraelské armády vysloužila nevraživost ministerského předsedy Davida Ben Guriona. Když 11. června 1948 vyvrcholil konflikt mezi Ben Gurionem a Irgunem v otázce rozdělení zbraní, velel Alon jednotkám, které na Ben Gurionův rozkaz potopili loď Altalena, která vezla Irgunu zbraně z Evropy.\n\nBěhem izraelské války za nezávislost Alon velel několika hlavních operací na všech třech frontách, včetně operace Jiftach v Galileji, operace Danny v centrálním Izraeli či operacím Jo'av a Chorev v Negevské poušti. V rámci poslední zmíněné pronásledoval egyptské jednotky na Sinajský poloostrov, kde se mu podařilo zajmout řadu egyptských vojáků, včetně budoucího egyptského prezidenta Gamála Násira. Během války byl povýšen na generálmajora a působil ve funkci velitele Jeruzalémského sektoru.\n\nJakožto operační velitel Jižního velitelství byl zodpovědný za bezpečnost podél hranic s Egyptem a podél části hranic s Jordánskem. 4. června 1949 nařídil, že bude podél hranic vytyčena osmikilometrová vojenská zóna. Kdokoli by se v ní neoprávněně nacházel bude bez výslechu zastřelen.\n\nV době své zahraniční cesty byl 25. října 1949 nahrazen na pozici velitele Jižního velitelství Moše Dajanem. Většina důstojníku štábu tohoto velitelství na protest rezignovala. V roce 1950 odešel z armády.\n\nPo odchodu z armády vstoupil do politiky a stal se jedním z prominentních vůdců strany Achdut ha-avoda, za níž byl ve volbách v roce 1955 zvolen poslancem Knesetu, kterým byl následně až do své smrti v roce 1980. Během svého působení v parlamentu byl členem ekonomického výboru, výboru pro ústavu, právo a spravedlnost, výboru pro sport a zahraničního a branně-bezpečnostního výboru.\n\nV letech 1961 až 1967 zastával ve vládě post ministra práce. Ze své funkce pracoval na zlepšení státních úřadů práce, rozšiřování silniční sítě a bojoval za prosazení zákonů upravujících pracovní právo. V roce 1967 též působil ve skupině plánující šestidenní válku. V letech 1967 až 1969 působil byl místopředsedou vlády a ministrem pro absorpci přistěhovalců. Po smrti premiéra Leviho Eškola v únoru 1969 se stal dočasně prozatímním premiérem. Premiérský úřad zastával od 26. února 1969 do 17. března 1969, kdy se stala ministerskou předsedkyní Golda Meirová. V její vládě opět zastával post místopředsedy vlády a nově ministra školství a kultury, a to až do roku 1974. Během událostí tzv. černého září roku 1970 navrhoval podpořit jordánského krále Husajna v jeho konfliktu s Organizací pro osvobození Palestiny (OOP). V roce 1974 byl členem delegace, která vyjednávala dohodu o oddělení/odpoutání vojsk (). V témže roce byl jmenován ministrem zahraničních věcí, kterým byl až do roku 1977. Krátce před svou smrtí byl v roce 1980 kandidátem ve volbě na post předsedy Strany práce, v níž vyzval k souboji stávajícího předsedu Šimona Perese.\n\nAlon byl architektem tzv. Alonova plánu, podle kterého by Izrael ukončil okupaci Západního břehu po dohodě o rozdělení teritorií.\n\nZemřel 29. února 1980 ve věku 61 let v severoizraelské Afule. Je pohřben na břehu Galilejského jezera na hřbitově kibucu Ginosar.\n\nPo Alonovi nese jméno hlavní silnice na Západním břehu vedoucí severojižním směrem podél východního okraje Samařska a vojenské základna Michve Alon v Galileji. V roce 2005 byl v celostátní izraelské soutěži internetového deníku \"Ynetnews\" zvolen 65. největším Izraelcem všech dob.\n\n"}
{"id": "347894", "url": "https://cs.wikipedia.org/wiki?curid=347894", "title": "The Opry House", "text": "The Opry House\n\nThe Opry House je krátký animovaný film s Mickeym Mousem, který byl vydán 28. března 1929. Je to v pořadí pátý film Mickeyho. Jeho režiséry byli Walt Disney a hlavní animátor Ub Iwerks. Je to vůbec první snímek Mickeyho Mouse, ve kterém nosí rukavice.\n\nMickey zametá před budovou opery a baví se tím, že tančí a hraje na koště. Když přijede na oslu tlustý návštěvník a nemůže se vejít do dveří, Mickeyho napadne jej vypustit, čímž host může vstoupit do operní budovy. Všechen další děj se odehrává přímo v operním sále. Zvířata s lidskými rysy tam hrají na různé hudební i netradiční nástroje, jako jsou např. bubliny. Ve vystoupení hraje i Mickey, který ztvárňuje krotitele hadů. Po jejich vystoupení se zatáhne opona a po jejím zvednutí na scénu opery přichází osamocený Mickey, který začne hrát sólo na piano. Po jeho komické hře, kdy jej na chvíli oživlé piano i nakopne, Mickey své vystoupení v opeře končí. Ještě se s pianem i židličkou ukloní, děj filmu končí ve chvíli, kdy na Mickeyho spadne opona.\n\n"}
{"id": "347895", "url": "https://cs.wikipedia.org/wiki?curid=347895", "title": "Seznam náčelníků generálního štábu (Československo)", "text": "Seznam náčelníků generálního štábu (Československo)\n\nNa postu náčelníka generálního štábu se vystřídalo během existence Československa dohromady dvacet osob, přičemž první dva náčelníci byli Francouzi, další potom Češi a Slováci. Československý generální štáb byl zřízen 17. prosince 1919 v rámci francouzské vojenské mise v Československé republice. V roce 1926 musel být vykonáván úřad zástupci kvůli náčelníkovi, který byl zároveň ministrem národní obrany. V letech 1938 a 1944–1945 vykonávali funkci hlavní velitelé armád. Zanikl zánikem ČSFR v roce 1992.\n\nČeskoslovenský generální štáb se jmenoval mezi lety 1919–1938 a poté mezi lety 1945–1950 Hlavní štáb československé branné moci. Během okupace mezi lety 1938–1945 štáb Československé vojenské správy, který sídlil ve Francii, a štáb Ministerstva národní obrany, který vznikl po obsazení Francie ve Spojeném království. V roce 1950 vznikl Generální štáb Československé armády, později Československé lidové armády.\n\n\n\n\n\n\n\n\n\n"}
{"id": "347897", "url": "https://cs.wikipedia.org/wiki?curid=347897", "title": "Diaspor", "text": "Diaspor\n\nDiaspor (Haüy, 1801), chemický vzorec α-AlO(OH), je kosočtverečný minerál.\nNázev pochází z řeckého \"\" (diaspeírein) – rozptylovat, protože se ve dmuchavce rozpadá.\n\nNázev Zultanit je synonymum diasporu.\n\n\nKrystaly tabulkovité ve směru {010} s rýhovanými plochami, prodloužené až jehlicovité ve směru [001], až 40 cm velké. Dvojčatí podle {021} a vytváří srdcovitá a pseudohexagonální dvojčata. Agregáty tabulkovité, masivní, náteky a krápníky.\n\n\nZdroj hliníku, výroba ohnivzdorných materiálů.\n\nV bauxitech a krystalických břidlicích celkem běžný minerál.\n\n\n\n\n"}
{"id": "347898", "url": "https://cs.wikipedia.org/wiki?curid=347898", "title": "David Musulbes", "text": "David Musulbes\n\nDavid Musulbes (Čocheli) (: ), (: ) a (: ), (* 28. května 1972 v Ordžonikidze, Sovětský svaz) je bývalý ruský zápasník volnostylař gruzínského původu, olympijský vítěz z roku 2000. V roce 2008 krátce reprezentoval Slovensko.\n\nZápasit začal v 10 letech v rodném Vladikavkazu pod vedením Savela Mojsejeviče. V ruské seniorské reprezentaci se poprvé objevil v roce 1993 v těžké váze. Připravoval se v tréninkové skupině Kazbega Dedegkajeva společně s veterány Macharbekem Chadarcevem a Leri Chabelovim. V roce 1996 musel zkušenějšímu Chabelovimu ustoupit při nominaci na olympijské hry v Atlantě. V roce 2000 si nominaci na olympijské hry v Sydney vybojoval. Bez ztráty bodu postoupil ze základní skupiny a ve finále se utkal s rodákem ze Severní Osetie Arturem Tajmazovem reprezentujícím Uzbekistán. Po napínavém průběhu ho dokázal porazit o tři body a získal zlatou olympijskou medaili. Po olympijských hrách vyšel najevo jeho původ. V několika rozhovorech prohlašoval, že není Oset, ale Gruzín. Jeho rodina utekla do Severní Osetie před krevní mstou z gruzínské hornaté oblasti Chevi a změnila identitu. Jeho rodové jméno po otci je Čocheli a po matce Butchuzi.\n\nPo zisku zlaté olympijské medaile se přesunul do armádního tréninkového centra CSKA v Moskvě a patřil k oporám ruské reprezentace vedené Džambolatem Tedejevem. Od roku 2003 však jeho místo reprezentační jedničky začal ohrožovat Kuramagomed Kuramagomedov a v roce 2004 s ním prohrál nominaci na olympijské hry v Athénách. \n\nV roce 2007 byl stále členem širšího reprezentačního výběru Ruska, když dostal nabídku reprezentovat Slovensko od bývalého slovenského reprezentanta Rodiona Kertantyho původem ze Severní Osetie. V květnu 2007 Kertanty společně s prezidentem slovenského zápasnického svazu Peterem Marčekem pro něho začali vyřizovat občanství. Slovenské občanství obdržel v září téhož roku.\n\nV roce 2008 se poprvé představil v slovenských barvách na mistrovství Evropy. Probojoval se do finále, ve kterém podlehl Gruzínci Davitu Modzmanašvilimu. Gruzínec byl však záhy pozitivně testován a tak dodatečně získal titul mistra Evropy. V srpnu startoval na olympijských hrách v Pekingu a dle vlastních slov byl připraven na zisk zlaté olympijské medaile. V semifinále však nestačil na \"lépe připraveného\", v roce 2016 z dopingu usvědčeného Artura Tajmazova a nakonec pro samostatné Slovensko vybojoval historickou bronzovou, po dopingu Tajmazova stříbrnou olympijskou medaili v zápase ve volném stylu. Po olympijských hrách jevil zájem vydržet do olympijských her v roce 2012, ze které však záhy sešlo. V roce 2009 žil s rodinou v Moskvě, podnikal ve stavebnictví a o vrcholový zápas nejevil zájem. Na Slovensku ještě v roce 2012 marně doufali, že bude připravený bojovat o olympijské hry v Londýně. Tehdy se definitivně vyjádřil, že se zápasením končí.\n\n"}
{"id": "347899", "url": "https://cs.wikipedia.org/wiki?curid=347899", "title": "Lucy Lawlessová", "text": "Lucy Lawlessová\n\nLucy Lawless, rodným jménem Lucille Frances Ryan, (* 29. března 1968 Auckland, Nový Zéland) je novozélandská herečka a zpěvačka. Je známa především hlavní rolí v televizním seriálu \"Xena\".\n\nNarodila se 29. března 1968 v městě Mount Albert na Novém Zélandu matce Julii Ryanové a otci Franku Ryanovi. Pochází ze sedmi dětí, vyrůstala s pěti bratry a sestrou. Měří 180 cm, její tělesná hmotnost se pohybuje kolem 63–68 kg. Na rozdíl od seriálové Xeny má světlé vlasy. Její oči jsou modré.\n\nSeriálovou postavu Xeny měla původně ztvárnit Britská herečka Vanessa Angel, která ovšem krátce před natáčením onemocněla a tak nemohla odcestovat na Nový Zéland, kde celý seriál vznikl. Role poté byla přidělena Lucy Lawless.\n\nRoku 1996 se Lucy během natáčení zranila. Její seriálový kůň \"Argo\" ztratil rovnováhu a při společném pádu na zem ji zvíře zavalilo. Herečka utrpěla zlomeninu pánevní kosti a další již menší pohmožděniny. Lucy se zanedlouho úplně zotavila, tato skutečnost se ale podepsala na seriálu. Několik epizod z druhé série muselo být přepsáno, příběhy a zápletky byly adaptovány vedlejším postavám tak, aby Lucy byla co nejméně potřebná na natáčecím place a aby byly minimalizovány potřeby jejích bojových a gymnastických dovedností.\n\nRole Xeny také vybudovala v Lucy oblíbenou gay ikonu. Od začátku seriálu do jeho úplného konce se vyvíjí vztah Xeny a Gabrielly, který většina diváků po zhlédnutí označuje za lesbický vztah. Sama Lucy Lawless se nechala slyšet roku 2003 v rozhovoru s Lesbian News Magazine: \"Po zhlédnutí seriálu až do konce jsem také shledala vztah Gabrielly a Xeny homosexuálním, působí tak\". Po další době oficiálně autoři seriálu přiznali, že vztah dvou hlavních hrdinek byl jakýmsi kompromisem pro všechny. Své si v seriálu našli heterosexuálové v epizodách, ve kterých Xena prahla po mužích, ale své si našli i homosexuálové, kteří doufali ve víc, než jen přátelství mezi Xenou a Gabriellou. To vše samozřejmě pod rouškou tabuizovaného tématu, kterým stejnopohlavní páry, v té době ještě rozhodně byly. Proto hluboké pohledy a smyslné doteky dvou žen na plátnech dodaly odvahu tisíce gayům a lesbám po celém světě k tomu, aby vyšli se svou barvou najevo.\n\nAčkoliv je Lucy heterosexuální, účastní se každoročně pochodu hrdosti lidí LGBT komunity, tzv. \"Gay Pride, \"aby všem vyjádřila svou podporu. Pravděpodobně především proto, že její dcera Daisy Lawless se otevřeně hlásí k homosexualitě.\n\nV této souvislosti se objevila v roli policistky v posledních dvou dílech šesté série seriálu s homosexuální tematikou \"The L Word.\"\n\nJiž v devatenácti letech se provdala za Gartha Lawlesse, asi po roce se jim narodila dcera Daisy. V roce 1995 se však rozvedla a v březnu 1998 si vzala producenta Xeny, Roberta Taperta, se kterým má dvě děti. Lucy Lawlessová zpívá, od mládí umí jezdit na koni, ovládá bojové umění a šermování s mečem. Lucy hovoří plynně anglicky, německy, francouzsky a italsky.\n\nRoku 1997 byla časopisem \"People Weekly Magazine\" zařazena do kategorie \"50 vzhledově nejkrásnějších osobností na Zemi.\"\n\nOd téhož roku také působila na Broadwayi v představení \"Grease Revival\" (Znovu ztvárnění Pomády), v roli \"Betty Rizzo\". Lucy se ucházela o hlavní roli \"Sandy\", dle jejích slov jí život Sandy připomínal své dětství a vyrůstání na Novém Zélandu se staršími bratry, kteří jí vždy chránili. Producent představení byl ovšem natolik okouzlen jejím ztvárněním drsné Xeny, že jí opět přidělil roli drsnějšího charakteru.\n\nV roce 2015 proběhlo otevřené internetové hlasování v kategorii \"\"Who is the most kick-ass woman in TV history\"\", kde čtenáři hlasovali naprosto jasně. Xena získala oficiální titul nejdrsnější bojovnice na televizních obrazovkách, i přes to, že hlasování probíhalo zhruba po dvaceti letech od natočení prvního dílu a tedy i přes to, že byla porovnávána s daleko modernějšími a v současné době velmi oblíbenými hrdinkami.\n\nOd roku 2015 také Lucy Lawless začala vystupovat v roli temné Ruby Knowby v novém seriálu Ash vs. Evil Dead, který navazuje na kultovní horrory ze série Evil Dead (Lesní duch), známý z devadesátých let. V této roli Lucy stane po (nebo spíše proti) boku hlavního hrdiny Ashe, jehož postavu ztvárňuje hororová legenda Bruce Campbell. Zajímavostí je, že Lucy a Bruce si spolu zahráli již v Xeně, kde Bruce vystoupil jako Autolycus - král zlodějů. Seriál zároveň produkuje Rob Tapert, současný manžel Lucy Lawless.\n\n\nNatočila již dva kompaktní disky, jež byly nahrány v Hollywoodu\n\n"}
{"id": "347911", "url": "https://cs.wikipedia.org/wiki?curid=347911", "title": "FK Baník Sokolov", "text": "FK Baník Sokolov\n\nFK Baník Sokolov (celým názvem: Fotbalový klub Baník Sokolov) je český fotbalový klub, který sídlí v Sokolově v Karlovarském kraji. Založen byl v roce 1948 pod názvem SK FHDB Falknov nad Ohří. Dříve ve městě působily pouze německé kluby, z nichž nejvýznamnější byl NSTG Falkenau. Svůj současný název nese sokolovský klub od roku 1992. Baník je v názvu obsažen nepřetržitě od roku 1953. Od sezóny 2006/07 působí ve druhé nejvyšší fotbalové soutěži v České republice. Klubové barvy jsou žlutá a černá.\n\nSvé domácí zápasy odehrává na stadionu FK Baník Sokolov s kapacitou 5 000 diváků.\n\nFotbal se v Sokolově hrál již dlouho před druhou světovou válkou, kdy zde působily pouze německé kluby. Tehdy se město jmenovalo Falknov (německy Falkenau), jehož oddíly DSK Falknov a Falkenauer FK hrály německé župní soutěže. V roce 1940 se tyto kluby sloučily do NSTG Falkenau, který o dva roky později dosáhl na tehdejší dobu zcela mimořádného úspěchu. Mužstvu se totiž podařilo postoupit v sezóně 1942 mezi nejlepších dvaatřicet německých klubů pohárové soutěže, tehdejší Tschammerpokal. Falkenau totiž po vyřazení Planitzeru SC postoupil do bojů o osmifinále a na domácím hřišti hostil soupeře z nejslavnějších, mužstvo First Vienna FC 1894. Kvůli tomuto atraktivnímu utkání bylo nutné rozšířit kapacitu hlediště na 5 tisíc diváků, ale ani to nakonec nestačilo a stovky diváků se na zápas nedostaly. V samotném utkání po famózním výkonu domácí vyhráli jasně 4:0, a postoupili tak do dalšího kola. V něm Falkenau zajížděl do Berlína, kde sice s domácím celkem Blau-Weiß 90 Berlin vedl, ale nakonec prohrál 4:1. Pro tehdy dvanáctitisícové město to ale znamenalo úspěch, který se výrazně zapsal do jeho fotbalových dějin. Po válce byl ovšem úspěšný klub zcela zrušen. Důvodem bylo násilné vysídlení německého obyvatelstva a s ním tak zanikl i místní komunitní fotbal.\n\nPrvní český sokolovský klub byl založen 7. července roku 1948, a to fotbalový oddíl SK FHDB Falknov nad Ohří. Svou činnost zahájil na škvárovém hřišti za sokolovským klášterem u koupaliště řeky Ohře. Po sjednocení tělovýchovy byl ve stejném roce v listopadu začleněn do ustavené ZTS Sokol HDB Sokolov. V krajské soutěži ROH se mužstvo stalo mistrem Karlovarského kraje a postoupilo do celostátního mistrovství ROH. O kvalitě mužstva hovořila skutečnost, že v celém jarním kole neprohrálo ani jediný zápas a pouze dvakrát remizovalo, i když hrálo s mnoha těžkými soupeři. O úspěch se zasloužili hráči Vaněk, Fišer, Bialek, Slanec, Teugler, Mikuláš, Kunert, Gebovský, Trešl, Čížek, Podzimek, Ocela, Adámek, Mutinský, Kříž, Maršík, Šimůnek, Holub, Němec, Doboš, Hyťka, Poslední, Wurbs, Kreuzmann, Zeithamer, Oplt a Havránek.\n\nV roce 1951 se v Sokolově hrála krajská soutěž, oddíl pod názvem ZSJ Sokol HDB Sokolov tehdy soutěž vyhrál před druhou Slavií Karlovy Vary a třetí Eskou Cheb. V rozhodujícím utkání o přeborníka kraje si v Sokolově domácí HDB před 5 tisíci diváky poradil s karlovarskou Slavií 3:2. Současný název Baník Sokolov vznikl až v roce 1953 a divize se klub dostal o čtyři roky později. Do roku 1968 se na Baníku střídavě hrála divize nebo oblastní přebor. V tomto roce byl Baník opět účastníkem divize, ve které obsadil druhé místo. Tehdy bojoval o prvenství s klubem Kovo Děčín, ale do třetí ligy nakonec postoupily oba celky. Trenérem byl V. Hora, hráči například Jaroslav Borovička, dlouholetý fotbalista Dukly Praha a reprezentant ČSSR, dále M. Šlégr, Fr. Hladík, J. Červenka, J. Welfl, St. Hauf či V. Kapusta. V nově sestavené třetí lize vydržel Baník jen sezonu a pak na dva roky opět sestoupil do divize. Třetí liga, neboli Národní liga, přišla do Sokolova podruhé v roce 1972. Mužstvo tehdy trénoval kouč Vaněk, z hráčů vynikali Maršík, brankář Zíma nebo Milan Daranyi, Pavel Kňazík či Pavel Karafiát.\n\nV letech 1973 až 1975 bylo podle odborníků v Sokolově vůbec nejlepší mužstvo jeho dosavadní historie. Poté Baník střídal sezony v Národní lize a divizi, aby nakonec od roku 1978 pendloval mezi divizí a oblastním přeborem. Černé roky devadesátých let vyvrcholily sestupem až do I. A třídy, ze které se Baník mezi krajskou elitu dostal až v roce 2003. Do té doby patřil mezi úspěšné rok 2000, ve kterém Baník vyhrál Západočeský pohár. O rok později Baník stanul v semifinále poháru proti Manětínu, kterému ale podlehl nečekaně vysoko 0:6. Po reorganizaci hrál Baník tři sezony krajský přebor, který vyhrál v roce 2005. V premiérovém ročníku divize obsadili baníkovci skvělé druhé místo. V roce 2006 se klub z občanského sdružení rozšířil o akciovou společnost, jehož jediným akcionářem je Sokolovská uhelná, právní nástupce a.s. V témže roce se navíc do Sokolova stěhovala druhá liga, kterou vedení klubu odkoupilo z Pardubic. V první sezoně obsadilo mužstvo pod vedením trenéra Martina Pulpita solidní šesté místo. Vyrovnat tento úspěch se po několika trenérských výměnách podařilo až v sezoně 2008/09.\n\nZdroj: \n\n\n\nZdroj: \n\n\n\nZdroj: \n\n\n\n"}
{"id": "347912", "url": "https://cs.wikipedia.org/wiki?curid=347912", "title": "Běh na 100 metrů překážek", "text": "Běh na 100 metrů překážek\n\nPřekážkový sprint na 100 metrů je lehkoatletická běžecká disciplína, kde ženy závodí v běhu přes překážky (muži běhají na delší trati 110 metrů překážek). Tento běh patří k atraktivním běžeckým disciplínám a zahrnuje v sobě jak rychlost a výbušnost hladkého sprintu, tak i složitou techniku přechodu přes překážky. V minulosti (v letech 1926 - 1968) ženy závodily na 80 m překážek.\n\nBěží se obvykle s maximálním úsilím od startu do cíle, překážky jsou vysoké 83,8 cm. Překážek je celkem 10 a první překážka se nachází ve vzdálenosti 13 metrů od startovní čáry. Dalších 9 překážek je umístěno s rozestupy 8,5 metru a cílová čára je vzdálena 10,5 metru od poslední překážky.\n"}
{"id": "347917", "url": "https://cs.wikipedia.org/wiki?curid=347917", "title": "Ronov (hrad, okres Brno-venkov)", "text": "Ronov (hrad, okres Brno-venkov)\n\nRonov je zřícenina hradu nacházejícího se v okrese Brno-venkov v katastru obce Bílovice nad Svitavou, na ostrohu kopce nad řekou Svitavou, u prudké zatáčky silnice z Útěchova do Adamova. Jeho zbytky jsou chráněny jako kulturní památka České republiky.\n\nPrvní historická zmínka je z roku 1364, kdy Čeněk Krušina z Lichtenburku datuje listinu „na Ronově, našem novém hradě“. K hradu tehdy patřily vesnice Útěchov, Vranov, Brodek (později zaniklá), Kanice, Jehnice, Březina, Lhota (později zaniklá), Vítovice, Habrůvka, Babice a Obřany. Již z výčtu osad je zřejmé, že hrad byl postaven na panství, jehož centrem býval hrad Obřany, který zanikl v 1. polovině 14. století.\n\nČeněk Krušina z Lichtenburka se po Ronově píše roku 1369, a to i přesto, že hrad ještě nebyl dokončen. Z tohoto roku totiž pochází zpráva, kdy je dodáván stavební materiál staviteli Zdenku Okřínovi a tesaři Filipu Wagnerovi pracujícím na novém hradě Ronově. Zpráva z roku 1369 je také poslední známou připomínkou hradu a nedlouho poté, pravděpodobně za moravských markraběcích válek hrad zanikl, bezprostřední příčina není známa. Vzhledem k tomu, že Čeněk Krušina zemřel bezdětný, lze usuzovat, že zboží připadlo odúmrtí moravskému markraběti, který již vlastnil či stavěl poblíž Nový hrad, jenž se stal novým centrem panství a existence Ronova tak byla zbytečná.\n\nZachovány jsou zbytky základového zdiva a soustava valů opevnění.\n\nHrad stával na výběžku do údolí Svitavy. Hrad nevynikal ani svojí polohou, ani opevněním. Hrad byl vymezen asi metr silnou hradbou ve tvaru pětiúhelníku. V západní části hradby se nacházela hranolová věž, ke které vedle přístupová cesta po nástupní rampě. Vlastní jádro hradu, o půdorysu obdélníka (28,5 × 10 m), se nacházelo na východě nádvoří a bylo členěno na tří části, přičemž prostřední byla výrazně delší. Pravděpodobně se jednalo o palácovou budovu nebo o palác mezi dvěma věžemi, jak můžeme vidět např. na hradech Radyně nebo Kašperk, pocházejících ze stejné doby. Na jihozápadě jádra se nacházela plošinka, snad dvorek, na který se vstupovalo druhou bránou.\n\n\n"}
{"id": "347921", "url": "https://cs.wikipedia.org/wiki?curid=347921", "title": "Brambůrky", "text": "Brambůrky\n\nBrambůrky, bramborové lupínky nebo chipsy, jsou drobné pochutiny vyráběné z plátků brambor smažené a dochucené solí nebo dalšími jinými ingrediencemi.\n\nPrvní brambůrky prý vyrobil 24. srpna 1853 indiánský kuchař George Crum v Moon's Lake House poblíž Saratoga Springs v New Yorku. Kuchař byl rozezlen zákazníkem (populární mýtus chybně označuje za tohoto zákazníka Cornelia Vanderbilta nebo Neila Vanderbilta), který si objednal francouzské brambory a následně je nechal vrátit kuchaři s tím, že jsou plátky brambor moc silné. Crum nakrájel plátky brambor tak tenké, že nešly uvařit v rozpáleném oleji v kotlíku, proto je usmažil, a ke všemu je naschvál přesolil. Ačkoliv Crum očekával kritiku, hosté byli velmi nadšeni z této pochutiny. Chipsy se poté staly pravidelným chodem na menu pod názvem „Saratoga Chips“.\n\nJiná verze tohoto příběhu přisuzuje objev Dr. Kelloggovi (bratru zakladatele společnosti Dr. Kellogg).\n\nBrambůrky jsou nezdravá strava, vedoucí ke špatné životosprávě, obezitě a celulitidě.\n\nVědci z Technické univerzity v Mnichově poprvé prokázali přítomnost rakovinotvorné látky – glycidamidu – ve smažených hranolcích a chipsech. Glycidamid je látka, jež vzniká při zahřívání produktů z brambor a je daleko nebezpečnější než v hranolcích před několika lety objevený akrylamid.\n\nGlycidamid je ve výrobcích ve velmi malém množství, od 0,3 do 1,5 mikrogramu na kilogram v deseti vzorcích bramborových lupínků a ve třech druzích hranolků.\n\n\n"}
{"id": "347924", "url": "https://cs.wikipedia.org/wiki?curid=347924", "title": "Seznam náčelníků Generálního štábu Armády České republiky", "text": "Seznam náčelníků Generálního štábu Armády České republiky\n\nFunkce náčelníka Generálního štábu Armády České republiky vznikla po rozpadu ČSFR a po vzniku nové Armády České republiky v roce 1993. Na počátku tuto funkci zastával bývalý náčelník Generálního štábu Československé armády.\n\nSeznam náčelníků:\n\n\n"}
{"id": "347926", "url": "https://cs.wikipedia.org/wiki?curid=347926", "title": "Anděl v křesťanství", "text": "Anděl v křesťanství\n\nAnděl je v křesťanství označení pro svatou a dokonalou duchovou bytost obdařenou rozumem a vůlí, která slouží Bohu jako posel. Tradiční křesťanská představa anděla je okřídlená antropomorfní bytost často zobrazovaná v křesťanském umění. Andělé mají význam v Novozákoním příběhu a v teologii, zabývá se jimi obor zvaný angelologie.\n\nBible mluví o andělech jako o Božích poslech či služebnících, kteří jsou mu poslušní: „Dobrořečte Hospodinu, jeho andělé, vy silní bohatýři, kteří plníte, co řekne, vždy poslušni jeho slova!“ Vyjadřuje i nesmrtelnost andělů: „Vždyť už nemohou zemřít, neboť jsou rovni andělům…“ Známá je pak definice anděla podle Augustina: \n\nNový zákon mluví o andělech na mnoha místech a jejich úloha v příběhu rozhodně není zanedbatelná.\n\nAnděl předpovídá jak narození Jana Křtitele Zachariášovi, tak i narození Krista Panně Marii a pastýřům, ve snu Josefovi sdělí původ Mariina těhotenství a pošle ho do Egypta, aby byl Ježíš zachráněn před Herodem. Nakonec pak zvěstuje (zvěstují) i Ježíšovo zmrtvýchvstání. Kornélia anděl informuje o vyslyšení jeho modliteb a přikazuje mu poslat pro Petra, aby mu zvěstoval víru. Anděl pak také několikrát vysvobozuje zatčené apoštoly z vězení.\n\nTaké Ježíš mluví o andělech. Vyjadřuje se o nich ve svých podobenstvích, často v souvislosti s jejich úlohou na konci světa, kde mají být dobří andělé nástrojem Božího soudu, špatní však zavrženi. Dále pak v rozmluvách, kde k andělům přirovnává lidi po smrti, kteří se již nežení a nevdávají. Jinde Ježíš dává najevo svou moc nad anděly. Andělé však v těžkých chvílích Ježíšovi taktéž pomáhají: jednak po pokušeních ďábla na poušti, kdy ho obsluhují, nebo v Getsemanské zahradě, kdy mu anděl dodává sílu.\n\nKniha Zjevení je na bytosti andělů zvlášť bohatá. Vyskytují se v podstatě v celém jejím dění. Už samotné zjevení je Janovi dáno skrze anděla, který mu vše ukazuje. V podstatě všechny činy, které kniha popisuje, jsou konány prostřednictvím andělů – ohlašují různé eschatologické události. Objevují se i andělé jednotlivých církevních obcí. Počet andělů se dle knihy Zjevení jeví jako obrovský.\n\nPád andělů je označení pro vzepření některých andělů proti Bohu v čele s postavou nazývanou satan nebo ďábel. O pádu se mluví např. v Druhém listě Petrově:\n\nnebo v listě Judově:\nKatolická církev učí, že Bůh stvořil všechny bytosti a všechny jako dobré. Tuto nauku potvrdil i Čtvrtý lateránský koncil: Satana, který se pak postavil proti Bohu, vidí jako původce zla a jako postavu Svůdce z . Tak se vyjadřuje i Ježíš v Janově evangeliu: „On byl vrah od počátku a nestál v pravdě, poněvadž v něm pravda není. Když mluví, nemůže jinak než lhát, protože je lhář a otec lži.“ Hřích andělů se chápe jako absolutní (neodpustitelný, nezrušitelný) pro neodvolatelný charakter všech jejich rozhodnutí. Sv. Jan z Damašku se k tomu vyjadřuje: „Po pádu už nemají možnost litovat, tak jako už nemohou litovat lidé po smrti.“\n\nShodné stanovisko zastává i většina protestantských církví.\n\nV rámci exegeze vznikly také jiné interpretace zla, které reálnou existenci zlých duchových bytostí, a tedy i satana, popírají. Tvrdí, že biblická vyjádření nutně neznamenají existenci satana, ale spíše jistého neosobního principu zla v lidské přirozenosti. Pojmu ďábla je pak v Novém zákoně používáno jako symbolu pro hřích. Ačkoliv mnohé tyto interpretace vznikaly na půdě katolické teologie, římskokatolická církev je odmítá. Odmítání reálné existence ďábla a démonů se vyskytuje i v teologii protestantské – v extrémní podobě je spojeno zejména s demytologizačním přístupem Rudolfa Bultmanna; většina protestantů (zejména evangelikálové) však toto odmítání rovněž zavrhuje.\n\nZnámé rozdělení andělů vypracoval na přelomu 5. a 6. století křesťanský mystik Pseudo-Dionysios Areopagita, který ve svém spise o nebeské hierarchii popsal – zčásti na základě starších tradic – devět hierarchických stupňů andělů, takzvaných andělských chórů, které se dělí do tří kůrů (triád či sfér). Nejvyšší trojici podle jeho učení tvoří chóry serafínů, cherubinů a trůnů, prostřední triádu tvoří panstva, síly a mocnosti, a konečně ve třetí sféře jsou chóry označené jako knížectva, archandělé a andělé. Tuto nauku převzal i Tomáš Akvinský a ve své Summě k jednotlivým chórům přidává ještě tzv. postavení. Popořadě: láska, vědění, poznání; řízení, zázraky, zahánění; vedoucí, vyslanci, poslové. Názvy jednotlivých chórů však pocházejí z Bible.\n\nCírkevní tradice vidí jako Archanděly tři anděly, jejichž jména se nacházejí v Písmu – Michaela, Gabriela a Rafaela. V Bibli je však za archanděla výslovně označen pouze Michael, jako kníže Božích „vojsk“ či ochránce Izraele a odpůrce ďábla ve sporu o Mojžíšovo tělo. Anděl Rafael (též Refáel, Ochranitel) je zmíněn v deuterokanonické (apokryfní) knize Tóbijáš, kde pomáhá hlavní postavě knihy. V Bibli je dále zmiňován anděl Gabriel ( Zvěstovatel ), který např. zvěstuje narození Krista Jména dalších archandělů se vyskytují v různých starozákonních apokalypsách či židovských apokryfech. Pravoslaví uznává 8 archandělů - vedle tří výše zmíněných též : Uriel ( viz apokryfní knihy : 4.Ezdrášova a 1.Henochova ), Šealtiel , Jugidiel , Barachiel , Jeremiel.\n\nV křesťanství je taktéž rozvinuta víra, že každý člověk má svého tzv. \"strážného anděla\", aby ho chránil a pomáhal mu vést správný život. Např. sv. Basil píše: „Každý věřící má u sebe anděla jako ochránce a pastýře, aby ho vedl k životu.“ Toto tvrzení je několikrát naznačeno i v Bibli. V katolické církvi nebylo učení o andělech strážných nikdy definováno, ale zejména lidová zbožnost k nim pěstuje úctu.\n\nV katolické církvi (západní) se slaví svátky týkající se andělů:\n\nSvátky týkající se andělů se slaví i v některých protestantských církvích. Např. některé luterské církve slaví 29. září svátek archanděla Michaela a všech andělů.\n\nAndělům jsou zasvěceny i mnohé sakrální stavby. V České republice např.:\n\n\n"}
{"id": "347943", "url": "https://cs.wikipedia.org/wiki?curid=347943", "title": "Krytenky", "text": "Krytenky\n\nKrytenky (Arcellinida, též Testacealobosia či Testacealobosea) je řád jednobuněčných eukaryotických amébovitých organismů krytých schránkou. Dnes se řadí do třídy Tubulinea, říše Amoebozoa. Typ pohybu je dříve řadil mezi kořenonožce (mají speciální typ panožek, lobopodie).\n\nSchránky krytenek jsou specifické tím, že se skládají především z organických látek, dále někdy vyztužených anorganickými látkami či částicemi (zrnka písku). Jediný otvor na schránce slouží jako místo, kudy vychází ze schránky panožky. Mnoho druhů krytenek žije i v mechu a vlhké půdě, pak má schránka význam především v ochraně proti vyschnutí.\n\nKrytenky podle všech současných systémů spadají pod měňavkovce (Amoebozoa), ať už se v tom kterém systému jedná o superskupinu, říši či kmen. S výjimkou shody na příslušnosti k třídě lalokonohých (Tubulinea) se již jednotlivé systémy liší. Jako příklady lze uvést systém dle Adla a kol. (2019) či systém dle Cavaliera-Smithe (2016):\n\n(sesterskou skupinou jsou Leptomyxida )\n\n(sesterskou skupinou je řád Euamoebida )\n\nVlastní systém krytenek prošel podstatnými změnami v souvislosti s pokračujícími molekulárně-genetickými analýzami. Zatím poslední velká revize, publikovaná v r. 2019, odhalila nepřirozenost původních podřádů Arcellina a Difflugina a změny zasáhly až do úrovně rodů (některé bylo kvůli přirozenosti potřeba sloučit, jiné naopak rozdělit):\n\nSoučasné (2019) představy o příbuznosti jednotlivých skupin krytenek zobrazuje následující fylogenetický strom:\n"}
{"id": "347949", "url": "https://cs.wikipedia.org/wiki?curid=347949", "title": "Marcus Miller", "text": "Marcus Miller\n\nMarcus Miller (* 14. června 1959, Brooklyn, New York) je jazzový hudebník, skladatel, producent a multiinstrumentalista. Proslavil se jako baskytarista, ale hraje také na basklarinet, klávesy, saxofon a kytaru. Příležitostně i zpívá. Během své hudební kariéry spolupracoval s trumpetistou Milesem Davisem, zpěvákem Lutherem Vandrossem či saxofonistou Davidem Sanbornem.\n\n\n\n\n"}
{"id": "347958", "url": "https://cs.wikipedia.org/wiki?curid=347958", "title": "Budatínský hrad", "text": "Budatínský hrad\n\nBudatínský hrad se nachází na Slovensku v žilinské městské části Budatín na soutoku řek Váh a Kysuca. Je zachovalý a zpřístupněný pro veřejnost.\n\nPůvodně vznikl jako strážní hrad v druhé polovině 13. století. Postaven je na strategicky významném místě, stojí při brodu na soutoku řeky Váhu a řeky Kysuca, kde byla celnice a vybíralo se zde clo. Význam hradu zvýrazňovalo í jeho mohutné opevnění. Základem hradu byla mohutná kruhová obytná věž v kamenném opevnění, která se ve svém půdorysu zachovala dodnes a vytváří charakteristickou siluetu Budatínskeho zámku. Původně královskou pevnost získal počátkem 14. století do svého majetku Matúš Čák. S jeho výboji a koncepcí obrany souvisí i opevnění věže obrannou zdí a výstavbou obytného paláce v prostoru opevnění. S výjimkou jižní strany obranná zeď tvoří dodnes obvod zámku. \n\nV roce 1487 se stal novým majitelem zámku Gašpar Suňog, který naznačil směr, jakým se posléze ubíral stavební vývoj hradu spjatý s jeho rodem po několik století. Renesanční úprava stavby pocházející z roku 1551 spojila jednotlivé budovy podle jednotné architektonické koncepce, scelujíce tak různorodé funkce do jednoho harmonického celku zdůrazněného i navenek řešením fasád. Jsou v nich zvýrazněny především rytmicky členěná průčelí a nádvoří s arkádovou chodbou.\n\nHrozba nejen tureckého nebezpečí, ale hlavně vnitřních rozbrojů a interních stavovských povstání, přispěla v první polovině 17. století k výstavbě nového renesančního opevnění, které zpevnily bastiony a zabezpečily příkopem v severovýchodním předhradí. V té době už původně gotická pevnost, jež byla postupně přebudována na pohodlné renesanční šlechtické sídlo, splňovala požadavky pohodlného bydlení a střediska hospodářského života i moderní vojenské techniky. \n\nV období baroka se stavitelé zámku v roce 1745 soustředili na výstavbu kapličky; současně dostavěli i budovy letohrádku (kaštieľa) a celek obklopili parkem navazujícím svojí kompozicí na průčelí zámku. \n\nVzhledem k tomu, že Suňogové vymřeli, se v roce 1798 majiteli hradu stali Csákyové, kteří zde bydleli až do roku 1945. Za revoluce v letech 1848/1849 císařští vojáci v lednu 1849 hrad podpálili. Ničivý požár vážně poškodil stavební konstrukce a vnitřní vybavení hradu. V roce 1870 hrad částečně opravili a využívali jej jako kasárna. Z těch dob se podnes zachovaly hlavně budovy předhradí s výraznými dobovými fasádami. Poslední a nejvýznamnější stavební úprava, která dala hradu jeho dnešní vzhled, pochází z let 1922 až 1923. Vycházela z historizujících romantických motivů a uplatnila se hlavně v jihozápadním křídle, kde vznikl velký reprezentační sál a vstupní prostory. Csákyové čerpali ze starších vzorů goticko-renesančních feudálních staveb, což se projevilo především při úpravě stropů a obložení místností. \n\nPamátková obnova hradu byla uskutečněna na přelomu 50. let 20. století a respektovala stavební úpravy pocházející z 20. let téhož století. Přilehlý zámecký park byl zmenšen výstavbou Košicko-bohumínské železnice koncem 19. století jakož i rozparcelováním významné části parku krátce po druhé světové válce. V současnosti je park víceméně neudržovaný.\n\nDne 1. ledna 2007 byl zámek pro veřejnost uzavřen. Drotárská expozice byla dočasně přemístěna do nově zrekonstruované bývalé konírny. Připravována je rekonstrukce zámku, která by měla proběhnout v letech 2008 až 2013.\n\n\n"}
{"id": "347960", "url": "https://cs.wikipedia.org/wiki?curid=347960", "title": "Kyselina hyaluronová", "text": "Kyselina hyaluronová\n\nKyselina hyaluronová (KH) je přirozeně se vyskytující glykosaminoglykan, čili lineární polysacharid, o vysoké molekulové hmotnosti. Je složena z opakujících se disacharidových jednotek, kdy každá z těchto jednotek obsahuje kyselinu -glukuronovou a \"N\"-acetylglukosamin. Protože je známo, že se tato látka v organizmu povětšinou nachází jako sodná nebo jiná sůl, prosazuje se spíše označení hyaluronan či hyaluronát.\n\nKH tvoří jednu z hlavních složek mezibuněčné hmoty. Je součástí pojivových, epiteliálních a nervových tkání. Ve velkém množství se nachází v očním sklivci, synoviální tekutině a kůži. Rovněž tvoří slizovité obaly vajíček některých organizmů.\n\nPoužívá se mj. v oční medicíně a v plastické chirurgii, její další využití jsou však obvykle kontroverzní, protože neexistují dostatečné důkazy o její účinnosti.\n\n\nUžívá se k dočasnému vyplnění prostoru přední komory oční a ochraně očních tkání (zvláště endotelu rohovky a duhovky) před poškozením při nitroočních operacích (např. operace šedého zákalu, implantace čočky). Díky své schopnosti navázat vodu se také používá v přípravcích na suché oko a také v roztocích či kapkách pro uživatele kontaktních čoček.\n\nKH se dále používá při augmentaci v plastické chirurgii (např. výplň vrásek na tváři či doplňování drobných asymetrií na nose po zákrocích).\n\nDalší využití KH představuje intraartikulární aplikace (tzv. viskosuplementace) do kloubu u pacientů s osteoartrózou, ale metoda je vysoce kontroverzní a vědecká studie z roku 2003 shledala, že pravděpodobně neúčinkuje více než slepě podané placebo.\n\nKyselina hyaluronová se používá jako podpůrný přípravek k léčbě celé řady dalších onemocnění a zranění, ale není jasné, zda v těchto případech vůbec nějak účinkuje. Neexistují například dostatečné důkazy o účinnosti hyalorunanu v přípravcích pro podporu hojení ran. Podobně neexistují spolehlivé důkazy o prospěšnosti KH pro hojení chronických ran, jako jsou např. bércové vředy, ani pro léčbu kloubních onemocnění u hospodářských zvířat.\n\nKyselinu hyaluronovou ve výrobním procesu mohou produkovat geneticky změněné kmeny bakterií \"Escherichia coli\". Dalším užívaným způsobem biotechnologické výroby je získávání kyseliny hyaluronové fermentací z buněčných stěn bakterií druhu \"Streptococcus zooepidemicus\" - takto to dělá např. česká firma Contipro. Používají se i další kmeny bakterií.\n"}
{"id": "347961", "url": "https://cs.wikipedia.org/wiki?curid=347961", "title": "Iezzi", "text": "Iezzi\n\nPříjmení Iezzi má více osobností:\n"}
{"id": "347964", "url": "https://cs.wikipedia.org/wiki?curid=347964", "title": "Ryan Lochte", "text": "Ryan Lochte\n\nRyan Steven Lochte (* 3. srpna 1984 v Rochesteru, New York, USA) je americký sportovec–plavec, šestinásobný olympijský vítěz a osmnáctinásobný mistr světa z dlouhého bazénu a dvaadvacetinásobný mistr světa z krátkého bazénu, k srpnu 2011 držitel světových rekordů na distancích 200 m znak (krátký a dlouhý bazén), 400 m polohový závod (krátký bazén) a také jako součást štafety 4×200 m volným způsobem (dlouhý bazén). Časopis \"Swimming World Magazine\" jej v roce 2010 vyhlásil \"Nejlepším plavcem světa\" a vystřídal tak Michaela Phelpse a Conora Dwyera. Z olympijských medailí má kromě šesti zlatých tři stříbrné a tři bronzové.\n\nNarodil se v Rochesteru v New Yorku. Jeho otec Steven R. Lochte (* 14. května 1952), trenér plavání, je holandského, anglického a německého původu a jeho matka Ileana \"Ike\" Lochte, rozená Aramburu (* 22. srpna 1954), trenérka plavání a ředitelka pečovatelské služby, je Kubánka se španělsko-kubánskými a baskickými předky a narodila se a vyrostla v Havaně, ze které se v sedmi letech s rodinou přistěhovala do USA. Jeho rodiče se v roce 2011 rozvedli.\n\nMá dvě starší sestry, Kristin (* 1979) a Megan Jean (* 1980) a dva mladší bratry, Devona (* 1990) a Brandona (* 1996), kteří se všichni také věnují plavání.\n\nVe dvanácti letech se s rodinou přestěhoval na Floridu.\n\nV roce 2007 absolvoval obor sportovní management na University of Florida.\n\nPlavání se začal věnovat v pěti letech, trénovali ho jeho rodiče.\n\nSpecializuje se zejména na závody ve volném způsobu a znaku.\nNa vrcholnou plaveckou akci se poprvé do silného amerického týmu prosadil na olympijské hry 2004 v Aténách. Tam byl členem vítězné americké štafety 4×200 m volným způsobem, když Američané poprvé po šesti letech na této trati porazili Austrálii. V individuálním polohovém závodě na 200 metrů vybojoval stříbrnou medaili.\n\nNa mistrovství světa v Indianapolis v roce 2004 získal tři medaile, dvě zlaté a jednu bronzovou.\n\nNa mistrovství světa v Montrealu v roce 2005 získal tři medaile, jednu zlatou a dvě bronzové.\n\nNa mistrovství světa v krátkém bazénu v Šanghaji v roce 2006 získal šest medailí, tři zlaté, jednu stříbrnou a dvě bronzové.\n\nNa mistrovství světa v Melbourne v roce 2007 získal pět medailí, dvě zlaté a tři stříbrné.\n\nNa Letních olympijských hrách 2008 v Pekingu získal zlatou medaili na trati 200 m znak, kde zaplaval nový světový rekord časem 1:53,94 min a se štafetou obhájil vítězství na 4×200 metrů a získal dvě bronzové medaile. Na mistrovství světa v krátkém bazénu v Manchesteru v roce 2008 získal šest medailí, čtyři zlaté a dvě stříbrné. Od roku 2009 postupně vystřídal Michaela Phelpse na pozici nejlepšího plavce současnosti. Kombinací výborné výkonnosti na kraulařských i znakařských tratích je velmi silný v polohových závodech, kterým v posledních letech vládne. Na mistrovství světa v roce 2009 v Římě získal čtyři zlaté medaile, na mistrovství světa v krátkém bazénu v roce 2010 v Dubaji dokonce šest zlatých medailí a jednu stříbrnou.\n\nNa mistrovství světa v Šanghaji v červenci 2011 vyhrál čtyři indiviuální závody – 200 m a 400 m polohově, 200 m volný způsob a 200 m znak, pátý titul přidal ve štafetě 4×200 m volný způsob.\nV polohovém závodě na 200 m vytvořil světový rekord, což byl první plavecký světový rekord po 18 měsících od zákazu celotělových plavek. Stal se tak nejúspěšnějším plavcem tohoto mistrovství světa.\n\nNa Letních olympijských hrách 2012 v Londýně získal pět medailí, dvě zlaté, dvě stříbrné a jednu bronzovou. Na mistrovství světa v krátkém bazénu v prosinci 2012 v Istanbulu získal jako první plavec osm medailí, šest zlatých, jednu stříbrnou a jednu bronzovou. Vytvořil světový rekord v 200 m polohovém závodě – 1:49,63 minut. Jako první plavec v historii se na této trati dostal pod hranici 1:50 minut. Zlatou medaili z tohoto závodu věnoval desetiletému tureckému chlapci. Byl také zvolen nejlepším plavcem tohoto mistrovství světa.\n\nNa mistrovství světa v Barceloně v roce 2013 získal čtyři medaile, tři zlaté a jednu stříbrnou.\n\nNa mistrovství světa v krátkém bazénu v prosinci 2014 v Kataru získal osm medailí, jednu zlatou, čtyři stříbrné a tři bronzové.\n\nNa mistrovství světa v Kazani v roce 2015 získal čtyři medaile, tři zlaté a jednu stříbrnou.\n\nNa Letních olympijských hrách 2016 v Riu de Janeiru v roce 2016 získal jednu zlatou medaili.\n\nNa významných mezinárodních soutěžích v plavání získal celkem 91 medailí, z toho 54 zlatých, 23 stříbrných a 14 bronzových.\n\n\nV neděli 14. srpna 2016 na olympijských hrách v Riu oznámil Lochte, že byl společně se svými reprezentačními kolegy Gunnarem Bentzem, Jackem Congerem a Jamesem Feigenem přepaden ozbrojenými muži, kteří se vydávali za policii. Podle Lochteho byli přinuceni vystoupit z taxíku, poté povaleni na zem a okradeni. K přepadení mělo dojít poté, co vraceli z oslav po ukončení plaveckých soutěží na olympiádě. Celou událost potvrdila novinářům v neděli ráno také matka Ryana Lochteho Ileana Lochte. Policejní vyšetřování a záběry z uličních kamer posléze ukázaly, že tato vyjádření byla nepravdivá a měla zakrýt incident, kdy skupina v čele s Lochtem po celonočních oslavách v opilosti zdemolovala záchod na čerpací stanici Shell a dostala se do konfliktu s ozbrojenou ochrankou poté, když odmítala škody uhradit.\n\nLochte opustil Rio de Janeiro ještě před tím, než skandál stačil vypuknout a brazilské úřady obvinili americké sportovce ze lži. Další dva účastníci incidentu Gunnar Bentz a Jack Conger byli přinuceni opustit letadlo, kterým chtěli odletět a byli předvedeni k výslechu. Poslední člen skupiny Jimmy Feigen spolupracoval s brazilskými úřady a mohl opustit Rio po zaplacení jedenácti tisíc dolarů na charitativní účely. V důsledku aféry Lochteho opustili jeho dlouhodobí sponzoři Speedo a Airweave, další olympijský sponzor Ralph Lauren se od Ryana Lochteho distancoval.\n\nNárodním svazem bylo poté Lochtemu zakázáno 10 měsíců soutěžit a využívat olympijská tréninková střediska, v Brazílii byl policií obviněn z falešného svědectví.\n\nRyan Lochte označil později své výroky o ozbrojeném přepadení za velkou chybu, současně však podle něj média celý incident přehnala. Podle Lochteho je pravda, že na čerpací stanici zničil zarámovaný plakát, avšak další obvinění označil za lživá.\n\nV červnu 2017 zdůvodnil Ryan Lochte magazínu ESPN vznik události především telefonátem své matce ráno po incidentu. V telefonické rozhovoru jí celé vymyšlené přepadení přehnaně popsal a jeho matka pak vše předala médiím.\n\nPracuje také pro modelingovou agenturu \"Ford Modeling Agency\".\n\nObjevil se ve videích, reklamních spotech a reklamách, například \"Nissan Altima\", \"Gillette\", \"Gatorade\", \"Mutual of Omaha\", \"Procter & Gamble\", \"AT&T\", \"TYR Sport\", PowerBar nebo \"Debt.com\" a na obálkách časopisů \"Vogue\", \"Time\", \"Men's Health\" (víckrát), \"Men's Journal\" (víckrát), \"Vimamen Magazine\", \"Popular Mechanics\" nebo \"Outside\".\n\nByl hostem v mnoha televizních pořadech a objevil se na předávání cen. Objevuje se také v olympijských studiích.\n\nV roce 2012 si zahrál sám sebe v díle \"Stride of Pride\" seriálu \"Studio 30 Rock\", díl byl poprvé vysílán 18. října 2012. V tomto roce si také zahrál sám sebe v seriálu \"\" v díle \"Vzhůru do divočiny\" (\"Into the Wild\") a ve filmu \"The Olympic Ticket Scalper\".\n\nNa jaře roku 2013 měl televizní pořad \"What would Ryan Lochte do?\", kde byla zaznamenávána jeho příprava na letní olympijské hry, kariéra modela, čas s rodinou a přáteli a hledání ženy, která by mohla být jeho manželka. Bylo natočeno a odvysíláno osm dílů. Pořad byl nominován na cenu \"Teen Choice Awards\".\n\nV roce 2016 se zúčastnil třiadvacáté řady taneční televizní soutěže \"Dancing with the Stars\". S taneční partnerkou Cheryl Burke skončili na sedmém místě z třinácti.\n\nV roce 2017 si ve zahrál ve filmu \"Little Something for Your Birthday\".\n\nJe ženatý, jeho manželkou je od 9. ledna 2018 modelka Kayla Rae Reid (* 5. července 1991 ve Fairfaxu, Virginie, USA). Mají spolu syna Caidena Zanea (* 8. června 2017).\n\nOd sestry Kristin Lochte-Keeler má neteře Silviu a Daliu a od sestry Megan Jean Lochte Torrini synovce Zaydina, Trustina a Lytina. \n\nJeho dobrými přáteli jsou plavci Michael Phelps, Conor Dwyer, Ed Moses a James Feigen.\n\n"}
{"id": "347968", "url": "https://cs.wikipedia.org/wiki?curid=347968", "title": "Peter Wust", "text": "Peter Wust\n\nPeter Wust (28. srpna 1884, Rissenthal - 3. dubna 1940, Münster, Německo) byl německý filosof.\n\nPeter Wust napsal sedm knih, dále přednášel a publikoval mnoho odborných článků. Mezi jeho nejdůležitější díla patří \"Die Auferstehung der Metaphysik\", \"Naivität und Pietät, Die Krisis des abendländischen Menschentums,Die Dialektik des Geistes, Gestalten und Gedanken, Ein Abschiedswort\". Za jeho životní dílo se považuje \"Ungewißheit und Wagnis\". Toto dílo vyšlo v českém překladu pod názvem Nejistota a odhodlání.\n\n\n\n"}
{"id": "347976", "url": "https://cs.wikipedia.org/wiki?curid=347976", "title": "Alkmaión z Krotónu", "text": "Alkmaión z Krotónu\n\nAlkmaión z Krotónu (řecky: Ἀλκμαίων, asi 6. století př. n. l.) byl řecký filosof a lékař. Starověcí autoři, jako například Díogenés Laertios, jej řadili mezi pythagorejce. Pythagorejské myšlení mu bylo blízké, nesdílel však s pythagorejci jejich nadšení pro magii.\n\nJeho dílo se nedochovalo, známe jej však zprostředkovaně z jiné starověké literatury (Hippokrates, Platón). Jako první aplikoval pythagorejskou metodu protikladů v medicíně. Tvrdil, že zdraví je výsledkem isonomie (rovnoprávnosti) protikladů. Nejsou-li protiklady v isonomii, pak nastává nemoc (monarchie). Jeho vlastním přínosem bylo, že mezi tyto protikladné síly zařadil \"chlad x teplo\" a \"vlhko x sucho\". Učil také, že existují spojnice mezi smyslovými orgány a mozkem. K těmto závěrům nedošel, jak tomu činila většina jeho současníků, dedukcí, ale vlastní chirurgickou praxí. Prováděl pitvy zvířat a operace očí a přitom si všiml zrakového nervstva. Zabýval se ovšem i astronomií, matematikou a jinými přírodními naukami.\n\n\n"}
{"id": "347977", "url": "https://cs.wikipedia.org/wiki?curid=347977", "title": "Karel Nešpor", "text": "Karel Nešpor\n\nKarel Nešpor (* 24. srpna 1952, Karlovy Vary) je český psychiatr specializovaný na léčbu návykových nemocí, publicista a pedagog.\n\nV roce 1976 absolvoval studia medicíny na Lékařské fakultě Univerzity Karlovy v Plzni. Roku 1981 vykonal atestaci z psychiatrie, v roce 1984 pak specializační atestaci pro obor léčení návykových nemocí a roku 1987 završil dlouhodobý výcvik v psychoterapii. V roce 1992 získal vědeckou hodnost \"kandidáta věd\" (CSc.). V témže roce absolvoval měsíční studijní pobyt v USA.\n\nOd roku 1991 do roku 2017 vedl primariát mužského oddělení závislostí Psychiatrické nemocnice Bohnice, dnes je emeritním primářem. Do roku 2006 zastával funkci vědeckého sekretáře Společnosti návykových nemocí České lékařské společnosti, zároveň působil jako koordinátor Evropského akčního plánu o alkoholu SZO pro Českou republiku. Přednáší pro zdravotníky v rámci jejich vzdělávání.\n\nJe autorem několika desítek odborných a populárně naučných knih a řady odborných článků o léčení návykových nemocí, józe, relaxaci, zvládání stresu sebeovládání, zdravých emocích atd. Mnohé z nich jsou volně přístupné na jeho osobním webu, kam pravidelně přispívá.\n\nVe volném čase se zabývá jógou, relaxačními technikami, studiem smíchu a psaním básní.\n\n\n"}
{"id": "347981", "url": "https://cs.wikipedia.org/wiki?curid=347981", "title": "Sherbrooke", "text": "Sherbrooke\n\nSherbrooke je město v Kanadě, v jižní části provincie Québec. Jedná se převážně o frankofonní město (v roce 2006 uvedlo 90 % obyvatel jako svůj první jazyk francouzštinu).\n\nVe městě také sídlí francouzskojazyčná univerzita nesoucí označení Université de Sherbrooke. Podle informací z roku 2006 zde žije 147 427 obyvatel. Počet obyvatel se značně zvýšil k 1. lednu 2002, kdy byl Sherbrooke administrativně spojen s několika okolními městy. Město je známé pro svou výrobu hokejek.\n\n\nOficiální stránky města (francouzsky a anglicky)\n"}
{"id": "347984", "url": "https://cs.wikipedia.org/wiki?curid=347984", "title": "Požehování textilií", "text": "Požehování textilií\n\nPožehování textilií je odstraňování volných konců vláken na přízi nebo na plošných textiliích za pomocí plamene, tažením přes rozžhavený válec nebo sálavým žárem infrazářičů. \n\nPožehování (častěji nazývané opalování) jednotlivých nití je (v přepočtu na váhu materiálu) podstatně nákladnější než ožehování plošné textilie. Opalování tkalcovských nebo pletařských přízí se proto provádí jen u exkluzivních výrobků, běžné je však opalování příze z bavlny nebo syntetických stříží k použití na ruční práce a na šicí nitě. \nNa opalovacích strojích prochází jednotlivé nitě hořáky (nebo přes žhavé těleso) za současného převíjení z jedné cívky na druhou. Jen zcela výjimečně se opalují jednoduché příze (vedením přes horké těleso z keramického materiálu). Obvyklé je opalování skaných přízí plamenem plynových hořáků při pohybu niti až 1500 m/min. \n\n K požehování přichází v úvahu nejčastěji tkaniny a pleteniny z bavlny a viskózy, požehují se však i textilie z vlny a syntetických vláken. \n\nPožehování je nejčastěji zařazeno jako první operace v předúpravě textilií (před bělením, barvením atd.). U tkanin určených k potiskování je předchozí požehování nezbytné. Podle některých systémů zušlechťování se však požehování provádí až po barvení (vliv na barevný odstín). \n\nObvykle se požehuje na strojích s plynovými plamenovým hořáky, které dosahují teploty až 1300° C. K intenzivnímu požehování se hořáky nastavují kolmo k textilii na vzdálenost 5–6 mm při rychlosti pohybu zboží 60–200 m/min., pro lehčí nebo choulostivější tkaniny se volí tangenciální směr plamene a vzdálenost 6–10 mm.\n\nPro požehování vlasových tkanin se používají válcové stroje vyhřívané na 700–800°C s pracovní rychlostí 50–60 m/min. \n\nPožehováním se dá do určité míry snížit náchylnost textilie ke žmolkování. Za tím účelem se obzvlášť textilie ze staplových polyesterových přízí požehují navlhčené a při snížené rychlosti průchodu materiálu.\n\nStroje jsou vybaveny kartáčovacím zařízením, odsáváním a dusičem jisker. Teplota požehované textilie je permanentně měřena a podle ní se automaticky reguluje intenzita opalování.\n\nVedle univerzálních zařízení se vyrábí také požehovací stroje konstruované jen pro určitý druh textilií, např. na pleteniny, koberce nebo netkané textilie. \n\n"}
{"id": "347994", "url": "https://cs.wikipedia.org/wiki?curid=347994", "title": "Elektropneumatické kladivo", "text": "Elektropneumatické kladivo\n\nElektropneumatické kladivo je elektrické nářadí k vrtání otvorů do betonu, železobetonu a kamene. Některé typy, označované jako kombinovaná kladiva, slouží také k sekání při úpravách a demolicich staveb. Na rozdíl od příklepové vrtačky používající příklep s rohatkou (mechanický), kladiva používají k vyvinutí příklepu pneumatického systému. Ten pracuje s mnohem menším počtem úderů, avšak s mnohonásobně větší intenzitou, která je udávána v Joulech.\n\nKladiva menších hmotnostních kategorií, typicky od dvou do pěti kilogramů, jsou vzhledově podobná elektrickým ručním vrtačkám, kupř. vrtačkám tzv. příklepovým. Jsou konstrukčně řešena tak, že hlavní pohon pracovního nástroje obstarává vždy stlačený vzduch, vznikající stlačením pístu, hnaného elektromotorem (nejedná se tedy o vzduch, který převážná většina elektrického ručního nářadí používá pro chlazení svého hnacího elektromotoru).\n\n\n"}
{"id": "347995", "url": "https://cs.wikipedia.org/wiki?curid=347995", "title": "Þ", "text": "Þ\n\nThorn nebo þorn (Þ, þ) je písmeno staroanglické a islandské abecedy. Používalo se také ve středověké Skandinávii, kde bylo ale později nahrazeno spřežkou \"th\". Znak pochází z runy ᚦ prostého germánského futharku, která se ve staré angličtině nazývala \"thorn\" a ve skandinávských runových básních \"thorn\" nebo \"thurs\" („obr“). Rekonstruované jméno runy v germánském prajazyce je \"*Thurisaz\".\n\nPísmeno reprezentuje buď neznělou dentální frikativu, jaká je např. v anglickém slově „thick“, nebo znělou dentální frikativu, jaká je např. v anglickém slově „the“. V moderní islandštině se používá pouze pro neznělou variantu, znělou reprezentuje písmeno eth (Ð, ð).\n\nThorn je jedno z mála písmen z abeced odvozených z latinky, kde je moderní minuskule v normálním řezu větší než majuskule.\n\nV Unicode jsou definovány variany písmena thorn s přeškrtnutím nahoře (Ꝥ, ꝥ) a thorn s přeškrtnutím dole (Ꝧ, ꝧ).\n"}
{"id": "347998", "url": "https://cs.wikipedia.org/wiki?curid=347998", "title": "Kokotice", "text": "Kokotice\n\nKokotice (\"Cuscuta\"), lidově otáčka, otočka či užerka, je rod asi 100-170 druhů žlutých, oranžových či červených, jen vzácně zeleně zbarvených rostlin, jež jsou známé svým parazitických způsobem života. Dříve se řadila do vlastní čeledi kokoticovitých, nyní podle nedávných genetických výzkumů (taxonomický systém APG III) spolu s množstvím dalších rodů do čeledi svlačcovitých (\"Convolvulaceae\").\n\nKokotice se dokonale přizpůsobila parazitickému způsobu života. Listy jsou silně redukovány a obsahují jen málo chlorofylu (alespoň částečně fotosyntetizovat mohou jen některé druhy, jako \"Cuscuta reflexa\", kokotice evropská vůbec). Produkují množství semen s tvrdým osemením, které vydrží 5-10 let v půdě.\n\nV tropických deštných lesích může kokotice být trvalka, protože po smrti jednoho hostitele kontinuálně přechází na jiného. V mírných pásech se obvykle chová jako jednoletka.\n\nPo vyklíčení musí najít kokotice svou hostitelskou rostlinu. Zřejmě dokáže tuto rostlinu najít podle „čichu“, snímá totiž těkavé látky charakteristické pro danou hostitelskou rostlinu, jak ukázaly výzkumy na \"Cuscuta pentagona\". Pokud totiž nenajde hostitele do 5-10 dnů od počátku klíčení, zahyne.\n\nPokud najde kokotice hostitele, začne se kolem něj ovíjet a produkovat vlákna zvaná haustoria, vrůstající do cévních svazků hostitele. Následně obvykle shnije kořen, jímž byla klíčící kokotice připoutána k zemi.\n\nV průběhu cizopasení obvykle snižuje kokotice schopnost hostitelských organismů bránit se proti virové infekci a dokonce může zprostředkovat přenos viru z jednoho hostitele na druhého. Také snižuje schopnost hostitele bránit se býložravému hmyzu.\n\nKokotice je význačným karanténním plevelem. Pokud se osoby pohybují mezi místem s výskytem kokotice a místem bez ní, musí se zkontrolovat, zda nedochází k přenosu semen Pokud však k tomu dojde, doporučuje se několik let pěstovat plodiny, jež nemohou být pro kokotici hostitelem (některé jednoděložné).\n\n\n \n"}
{"id": "348004", "url": "https://cs.wikipedia.org/wiki?curid=348004", "title": "Kožíšek", "text": "Kožíšek\n\nKožíšek může být:\n\n"}
{"id": "348009", "url": "https://cs.wikipedia.org/wiki?curid=348009", "title": "Katolická univerzita v Ružomberku", "text": "Katolická univerzita v Ružomberku\n\nKatolická univerzita v Ružomberku (slovensky \"Katolícka univerzita v Ružomberku\") je slovenská veřejná vysoká škola se sídlem v Ružomberku. Tato katolická univerzita byla založena v roce 2000. Jejím zřizovatelem je Konference biskupů Slovenska, jejím velkým kancléřem arcibiskup košický. V letech 2013 až 2014 byla poznamenána aférou týkající se neprůhledného financování na její pedagogické a filosofické fakultě, jemuž se tehdejší rektor prof. ThDr. Tadeusz Zasępa pokoušel zabránit.\n\nSoučasným rektorem je Mons. prof. ThDr. Jozef Jarab.\n\n\n"}
{"id": "348019", "url": "https://cs.wikipedia.org/wiki?curid=348019", "title": "Psychologický test", "text": "Psychologický test\n\nPsychologický test (někdy též psychotest) je jedním z nástrojů psychologické diagnostiky. Jde o souhrnné označení metod, které měří duševní vlastnosti a stavy, případně i vlastnosti skupiny osob (například sociometrické škály v pracovním týmu). Na rozdíl od klinických metod jsou metody testové standardizované a je kladen vyšší důraz na jejich objektivitu. Vývojem psychologických testů se přímo zabývá psychometrika.\n\nV širším významu lze psychologický test chápat jako psychodiagnostické vyšetření obecně, případně také jako výzkum v psychologii.\n\nMožných dělení psychologických testů je větší množství (podle způsobu absolvování, způsobu zaznamenávání reakcí apod.). Svoboda uvádí nejčastější dělení:\nVýkonové testy měří výkon, dovednost respondenta, obsahují „správné“ a „špatné“ odpovědi. Měří úroveň výkonu některých duševních funkcí nebo pokrok v jejich vývoji.\n\nTesty osobnosti slouží k měření osobnostních charakteristik respondenta.\n\nPsychologické testy by měly dodržovat určité standardy, které je odlišují od nevědeckých „kvízů“ dostupných zdarma na internetu nebo v zábavných časopisech.\n\nV prvé řadě jde o dodržení objektivity, která sleduje, zda lidé se stejnou úrovní určitého rysu dosáhnou v tomtéž testu stejného skóru. Vysoké objektivity lze dosáhnout stejnými podmínkami testové situace, nezávislostí na „zdání“ administrátora testu apod. Nezbytnými předpoklady objektivity jsou validita a reliabilita. Míra validity udává, nakolik test měří konstrukt, který měřit má, reliabilita pak popisuje přesnost tohoto měření. Bez vysoké míry validity a reliability není možné alespoň částečně objektivního testu dosáhnout.\n\nProces ověřování psychologické metody bývá nazýván standardizace nebo normalizace bez jejich zajištění není možné považovat metodu za „standardní“ či „ověřenou“. Ta má tři úrovně:\n"}
{"id": "348031", "url": "https://cs.wikipedia.org/wiki?curid=348031", "title": "Trinità dei Monti", "text": "Trinità dei Monti\n\nTrinità dei Monti nebo také Santissima Trinità al Monte Pincio je římský titulární kostel zasvěcený Svaté Trojici, který stojí nad Španělskými schody, v rione Campo Marzio. V sousedství je Vila Medici a stanice metra A \"Spagna\". Před kostelem stojí obelisk.\n\nV roce 1483 francouzský král Ludvík XI. onemocněl a prostřednictvím papeže požádal o pomoc svatého Františka z Pauly, poustevníka z jižní Itálie. Ten ho sice nemohl uzdravit, získal si ale jeho úctu a obdiv. Jeho syn, budoucí král Karel VIII. koupil 1494 vinici na pahorku \"Pincio\" a postavil tam klášter Františkova řádu Nejmenších bratří (paulánů). Roku 1502 začal francouzský král Ludvík XII. v sousedství stavět kostel v pozdně gotickém slohu, stavbu však nedokončil. Papež Sixtus V. dal na jejím místě postavit kostel, snad pod vedením A. della Porty, který byl vysvěcen 1585. Dvojité schodiště naproti kostelu, součást Španělských schodů, vedoucích dolů na \"Piazza di Spagna\", je dílem D. Fontany. Před kostelem stojí od roku 1789 obelisk, starověká římská kopie podle obelisku na \"Piazza del Popolo\".\nRoku 1816 podstoupila stavba důkladnou rekonstrukci a přestavbu.\nRoku 1828 byl klášter s kostelem svěřen ženskému řádu Dames du Sacré-Coeur, který komplex udržoval do léta 2006; od té doby je pod správou francouzského společenství Communautés Monastiques de Jérusalem.\n\nKostel tvořil součást urbanistického projektu papeže Sixta V., který vybudoval dnešní \"Via Sistina\", vedoucí na \"Piazza Barberini\". Vznikl tak dlouhý prospekt, který pokračuje až k bazilice Santa Maria Maggiore. Jednolodní pozdně renesanční stavba se dvěma věžemi v průčelí, s kupolí a s bočními kaplemi. Kaple jsou vyzdobeny freskami a obrazy řady malířů: Daniele da Volterra, Giambattista Noldini, fresky v kupoli maloval Perino del Vaga.\n\nTrinità dei Monti se stal titulárním kostelem 13. dubna 1587.\n\nSeznam kardinálů:\n\n"}
{"id": "348034", "url": "https://cs.wikipedia.org/wiki?curid=348034", "title": "The Plow Boy", "text": "The Plow Boy\n\nThe Plow Boy je krátký animovaný film s Mickeym Mousem, který byl vydán 9. května 1929. Režíroval jej Walt Disney, autorem hudby k filmu je Carl Stalling. Hlavním animátorem byl Ub Iwerks. Ve filmu se vůbec poprvé objevil kůň Horace Horsecollar.\n\nDěj se odehrává na farmě. Mickey s koněm orá pole, když jde kolem prozpěvující Minnie s krávou. Když je Mickey spatří, vydá se k nim krávu podojit. Mezitím, co Mickey s drobnými obtížemi dojí krávu, Minnie jim zpívá a hraje na kytaru. Když dozpívá, Mickey ji políbí a Minnie ho na oplátku udeří kýblem plným nadojeného mléka a odejde. Kráva i kůň se Mickeymu vysmějí a ten chytne vztek. Pak však přiletí vosa, píchne koně do zadnice a ten se rozutíká a vláčí za sebou dřevěný pluh i s Mickeym, který se zamotal do oprátky. Kůň Mickeyho vláčí přes farmu a kameny, zastaví se až o kmen stromu. Když Mickey zjistí, že je pluh rozbitý, začne brečet. Pak však spatří prase, jak ryje rypákem v zemi a zapřáhne jej za koně na místo pluhu a začne jím orat, čímž děj končí.\n\nMickeyho kůň je Horace Horsecollar, tedy postava, která se později objevila i v dalších Disneyho filmech. Minnienina kráva pak je kráva Clarabelle, která taktéž hrála v mnoha Disneyho snímcích.\n\n"}
{"id": "348036", "url": "https://cs.wikipedia.org/wiki?curid=348036", "title": "Filharmonie Brno", "text": "Filharmonie Brno\n\nFilharmonie Brno (do roku 2006 Státní filharmonie Brno) je klasický symfonický orchestr janáčkovského typu.\n\nTradice brněnské filharmonie se datuje od 70. let 19. století, kdy v Brně vznikl zásluhou Leoše Janáčka amatérský Český symfonický orchestr a začal působit v nově postaveném Besedním domě, sídle dnešní filharmonie. \n\nFilharmonie Brno v současné podobě vznikla v roce 1956 sloučením rozhlasového a krajského orchestru pod vedením svého prvního šéfdirigenta Břetislava Bakaly a o několik měsíců později získala uznání na festivalu Varšavská jeseň. \n\nV roce 2008 zahajovala Filharmonie Brno v Obecním domě v Praze mezinárodní hudební festival Pražské jaro.\n\n\n\n"}
{"id": "348040", "url": "https://cs.wikipedia.org/wiki?curid=348040", "title": "SMS Zenta", "text": "SMS Zenta\n\nSMS Zenta byl chráněný křižník rakousko-uherského námořnictva, první loď tříčlenné třídy \"Zenta\". Jejími sesterskými loděmi byly SMS \"Aspern\" a SMS \"Szigetvár\". Na vodu byla loď spuštěna 18. srpna 1897, v roce 1912 byla přestavěna. Jejím konstruktérem byl český loďařský inženýr Kuchyňka. Během své služby loď podnikla dvě dlouhé zámořské plavby, podílela se na potlačení Boxerského povstání v Číně a nakonec byla, na samém počátku první světové války, potopena poblíž černohorského přístavu Bar v bitvě s nepoměrně silnějším protivníkem.\n\nLoď měla hladkou palubu, dva komíny a dva stěžně. Veškerou dělovou výzbroj lodi dodala Škoda Plzeň. \"Zenta\" nesla osm 120mm děl, deset 47mm děl a dva torpédomety. Pancéřová paluba lodi měla sílu 50 mm. Loď poháněly dva parní stroje s kotly Yarrow. Měla dva lodní šrouby a rychlost 20 uzlů.\n\nPo svém zařazení do služby byla \"Zenta\" odeslána na cestu do východní Asie ze které se vrátila až v roce 1902. Během této plavby byla jednou z rakousko-uherských lodí, které se podílely na potlačení Boxerského povstání v Číně. V letech 1902–1903 pak podnikla další zámořskou plavbu, tentokrát do Afriky a Jižní Ameriky.\n\n\"Zenta\" se stala obětí pokusu Rakousko-Uherska provést, po vypuknutí první světové války, blokádu pobřeží Černé Hory. Blokáda byla vyhlášena 10. srpna 1914 (avšak \"Zenta\" spolu se \"Szigetvárem\" ostřelovala černohorské město Bar již 9. srpna), země však neměla dostatek sil ji dlouhodobě udržet, protože do války vstoupily také Francie a Velká Británie. Zatímco tedy rakousko-uherské lodě hlídkovaly u černohorského pobřeží, blížila se k nim silná francouzská a britská námořní eskadra, čítající dohromady 17 lodí, která měla za úkol blokádu prolomit. Zahrnovala například francouzské dreadnoughty \"Courbet\", \"Jean Bart\", dvě eskadry predreadnoughtů a eskadru britských pancéřových křižníků.\nDne 16. srpna 1914 se tato eskadra přiblížila do oblasti, kde hlídkovala \"Zenta\" společně s torpédoborcem SMS \"Ulan\". Dohodová plavidla odřízla rakousko-uherské dvojici ústup. Když se kapitán \"Zenty\" Paul Pachner rozhodl bojovat navzdory drtivé nepřátelské přesile, byla jeho loď poblíž přístavu Bar potopena. Torpédoborci \"Ulan\" (velitel korv. kpt. Panfili) se díky mnohem vyšší rychlosti podařilo uniknout.\n\nPoslední boj \"Zenty\" patří k legendám rakousko-uherského námořnictva. Přestože francouzští a britští dělostřelci žádné oslnivé výkony nepředvedli, rakouský křižník byl brzy zasažen těžkým granátem do přední kotelny. Střepiny prorazily hlavní parovod a usmrtily obsluhu, takže loď se ocitla bez chodu. Očití svědkové potvrdili, že její dělostřelci pálili ještě v době, kdy se rozstřílená loď potápěla. Z 312 mužů jich přežilo pouze 139, mimo jiné i z toho důvodu, že Francouzi nezachraňovali topící se námořníky a ti měli v silných protiproudech problém doplavat ke břehu. Šanci zachovat si život tak měli jen zdraví nebo jen lehce ranění muži. Francouzský velící admirál Boué de Lapeyrére sice záchranu trosečníků výslovně nařídil, ale vinou zmatků při předávání signálů mezi dohodovými plavidly jej nikdo neposlechl.\n\nZkáza křižníku \"Zenta\" byla koncem blokády Černé Hory a naopak počátkem zablokování Rakousko-uherského loďstva v Jaderském moři, které trvalo až do konce války. V následujících letech ho opouštěly již jen ponorky, kterým ale operace ztěžovala Dohodou vybudovaná protiponorková bariéra v Otrantském průlivu.\nPřes mnohonásobnou přesilu spojených loďstev Francie, Velké Británie a Itálie však zůstala rakousko-uherská marína velmi aktivní, až od samého konce války vedla úspěšné útočné i obranné akce a ve srovnání se silnějším protivníkem utrpěla relativně malé ztráty.\n\n"}
{"id": "348042", "url": "https://cs.wikipedia.org/wiki?curid=348042", "title": "Isabela Parmská", "text": "Isabela Parmská\n\nIsabella Marie Parmská (: \"Maria Elisabetta Luisa Antonietta Ferdinanda Giuseppina Saveria Dominica Giovanna Borbone, principessa di Parma\") (31. prosince 1741 – 27. listopadu 1763) byla dcerou Filipa Parmského a první manželkou následníka trůnu habsburské monarchie Josefa II.\n\nIsabellin otec Filip byl španělský princ, syn krále Filipa V., její matka Luisa Alžběta byla nejstarší dcerou francouzského krále Ludvíka XV.\n\nIsabela se narodila, když bylo její matce jen čtrnáct let a další dva sourozenci se narodili až o hodně později, po deseti letech. Byli to bratr Ferdinand, budoucí parmský vévoda, a sestra Marie Luisa, která se stala manželkou španělského krále Karla IV.\n\nMalá princezna vyrůstala v Madridu na dvoře svého děda, španělského krále Filipa V. Když se však její otec Filip stal parmským vévodou, přesídlil s rodinou do tohoto panství na severu Itálie.\n\nIsabella se učila hrát na housle a četla mnoho knih od filosofů a teologů, jako byli Jacques-Bénigne Bossuet nebo John Law. Někdy propadala melancholii a když v roce 1759 zemřela její matka, často ji přepadaly myšlenky na smrt.\n\nV říjnu 1760, ve věku osmnácti let, byla Isabella provdána za rakouského arcivévodu Josefa, dědice habsburské monarchie. Parmská princezna rychle okouzlila vídeňský dvůr svým půvabem a inteligencí - dokonce prý řešila složité matematické problémy. Sám Josef si svou manželku hluboce zamiloval, ta ale jeho city neopětovala.\n\nIsabella a Josefova sestra Marie Kristýna se staly nejlepšími přítelkyněmi, možná i něčím víc. Přestože se viděly každý den, psaly si dokonce dopisy.\n\nV jednom z nich Isabella popisuje svou lásku k Marii Kristýně, o které Josef podle všeho nevěděl: \"\"Píši ti znovu, krutá sestro, ačkoliv jsme se zrovna rozloučily. Nemohu snést to doufání, zda mě uznáš jako osobu hodnou tvé lásky, nebo zda mě raději srazíš do řeky... Nedokáži myslet na nic jiného, než že jsem hluboce zamilovaná.\"\" V jiném dopise Isabella píše: \"\"Tvrdili mi, že den začíná Bohem. Já ale začínám den myšlenkou na osobu, kterou miluji, protože na ni myslím neustále.\"\"\n\nV roce 1762 Isabella čekala dítě a trpěla bolestmi hlavy. Josef jako správný manžel ji držel za ruku při porodu a dočkal se dcery, Marie Terezie (1762-1770). Až po šesti týdnech byla Isabella schopná opustit postel.\n\nJejí dopisy stále více prozrazovaly fascinaci smrtí: \"\"Smrt je dobrá. Nikdy jsem na ni nemyslela více než teď. Všechno ve mně probouzí touhu brzy zemřít. Bůh zná mé přání odejít ze života, jenž jej musí den co den urážet. Kdyby bylo dovoleno zabít sám sebe, už bych to udělala.\"\" Později Marii Kristýně napsala: \"\"Smrt ke mně promlouvá jasným hlasem. Po tři dny jsem ten hlas slyšela.\"\"\n\nV roce 1763 Isabella porodila druhou dceru, Marii Kristýnu, pojmenovanou podle její švagrové. Dítě však zemřelo při porodu; Isabella sama je brzy následovala, když v necelých dvaadvaceti letech zemřela na neštovice. Její první dcera Marie Terezie zemřela v lednu 1770 na zápal plic.\n\nIsabella Parmská je pohřbena v Císařské hrobce ve Vídni. Po její předčasné smrti už Josef nebyl schopen navázat žádný užší citový vztah k jiné ženě. K druhému sňatku ho vlastně donutila jeho matka Marie Terezie.\n\nJosefovou druhou manželkou se v roce 1765 stala sestřenice druhého stupně, dcera císaře Karla VII. a Marie Amálie Habsburské - Marie Josefa Bavorská. Brzy po svatbě se Josef stal císařem, když zemřel jeho otec, ani druhé manželství mu ale příliš štěstí nepřineslo a zřejmě ani nebylo konzumováno.\n\n"}
{"id": "348051", "url": "https://cs.wikipedia.org/wiki?curid=348051", "title": "Létající Hamburčan", "text": "Létající Hamburčan\n\nLétající Hamburčan () byl prvním vysokorychlostním spojem Německých říšských drah (DRG). Spojoval od roku 1933 města Berlín a Hamburk. Počátek provozu tohoto spoje je spjat s nasazením motorové jednotky řady 877 – u DB ř. VT 04.0. Díky svému výjimečnému výkonu – souprava dosahovala rychlosti až 145 km/h – se Létající Hamburčan stal ve své době legendou.\n\nJednotka měla 98 míst ve velkoprostorových oddílech tehdejší 2. třídy a čtyři místa v bufetu. Jako znak výjimečnosti nesla fialovo-krémový nátěr po vzoru soupravy Rheingold. Tvořily ji dva vozy na třech podvozcích, z nichž střední byl typu Jakobs, tj. společný pro oba díly jednotky. Vlak poháněly dva dieselové motory Maybach, každý o výkonu 410 koní, s elektrickým přenosem výkonu. \n\nOd 15. května 1933 byl tento spoj provozován mezi stanicemi Berlin Lehrter Bahnhof a Hamburg Hauptbahnhof. 286 km absolvoval v čase 138 minut. Tento čas byl na stejné trase znovu dosažen až v květnu 1997 spojem ICE.\n„Létající Hamburčan“ se stal vzorem pro další rychlé spoje, pro něž byly postaveny další jednotky vycházející z koncepce jednotky ř. 877. Tyto jednotky nesly společné řadové označení SVT 137. Jednalo se o typy Hamburg, Köln, Leipzig a Berlin, s nimiž DRG vytvořily před 2. světovou válkou hvězdicovitou síť rychlé dopravy se středem v Berlíně. Za druhé světové války byla rychlá doprava zrušena, a to především z důvodů potřeby nafty pro vojenské účely. Jedna polovina prototypové jednotky ř. 877 se zachovala v Dopravním muzeu v Norimberku. \n\nOd 90. let do 15. prosince 2002 nesl jeden pár spojů ICE mezi Berlínem a Hamburkem tradiční název \"Fliegender Hamburger\".\n\n"}
{"id": "348052", "url": "https://cs.wikipedia.org/wiki?curid=348052", "title": "Clarabelle Cow", "text": "Clarabelle Cow\n\nClarabelle Cow („kráva Clarabelle“) je fiktivní postava vytvořená Ubem Iwerksem pro Walta Disneyho v roce 1928. Postava je přítelkyní koně Horsecollara a jedna z nejlepších kamarádek Minnie Mouse. Clarabelle hraje v drtivé většině jen doprovodné role. Poprvé se objevila po boku Minnie i Mickeyho Mouse ve filmu \"Plane Crazy\" z roku 1928.\n\n"}
{"id": "348056", "url": "https://cs.wikipedia.org/wiki?curid=348056", "title": "Hary Šoumen", "text": "Hary Šoumen\n\nHary Šoumen je jeden z hlavních hrdinů českého dětského televizního pořadu Studio Kamarád.\n\nPostavičku vytvořil v 80. letech 20. století Stanislav Holý (tvůrce postav Jů a Hele či pana Pipa). Hlas jí zpočátku propůjčoval Jiří Císler. Po jeho smrti pak v obnoveném vysílání Studia Kamarád od 2. 1. 2011 až do 31. 1. 2016 Martin Dejdar. V mezidobí mluvil Haryho Tomáš Pavelka, který je již několik let také hlasem pana Pipa. Od pořadu vysílaného 1. 5. 2016 se Haryho ujal Petr Panzenberger.\n"}
{"id": "348059", "url": "https://cs.wikipedia.org/wiki?curid=348059", "title": "Nukleomorf", "text": "Nukleomorf\n\nNukleomorf je redukované buněčné jádro v plastidu, které se objevuje poté, co došlo k sekundární endosymbióze určité fotosyntetizující buňky. Prvním, kdo o jejich vzniku spekuloval a označil termínem nukleomorf, byl A. D. Greenwood.\n\nNukleomorf byl dosud nalezen u dvou skupin řas, skrytěnek (\"Cryptophyta\") a chlorarachniofyt (\"Chlorarachniphyta\"). Představují důkaz, že mnohé plastidy vznikly pozřením jiného eukaryotního organismu, a to konkrétně u skrytěnek pozřením ruduchy a u chlorarachniofyt pozřením zelené řasy.\n\nNukleomorf bývá umístěn mezi čtyřmi buněčnými membránami, tento počet je způsobem právě několika endosymbiotickými události, které vzniku nukleomorfu předcházely.\n\nU buněk, které mají nukleomorf, je tak eukaryotní DNA přítomná nejen ve vlastním jádře daného organismu, ale též uvnitř jejich plastidu. Dále mají tyto organismy samozřejmě jednu plastidovou DNA a také mitochondriální DNA.\n\nNukleomorfy však mají svou dědičnou informaci značně redukovanou (podobně jako plastidy a mitochondrie), a tak jejich DNA obsahuje jen asi 1 milion párů bází. Zřejmě k tomu částečně došlo horizontálním přenosem genů z nukleomorfu do vlastního jádra.\n\n"}
{"id": "348062", "url": "https://cs.wikipedia.org/wiki?curid=348062", "title": "Jaselda", "text": "Jaselda\n\nJaselda, Jasolda ( nebo , , ) je řeka v Brestské oblasti v Bělorusku. Je 250 km dlouhá. Povodí má rozlohu 7790 km².\n\nPramení východně od Bělověžského pralesa. Protéká jezerem Sporauskaje. Ústí zleva do Pripjati (povodí Dněpru).\n\nZdrojem vody jsou především sněhové srážky. Průměrný průtok vody v ústí činí 35,8 m³/s. Zamrzá v listopadu až v prosinci rozmrzá ve druhé polovině března až v první polovině dubna. Nejvyšších stavů dosahuje od března do května.\n\nŘeka je spojena Ahinským kanálem se Ščarou v povodí Němenu, přes řeku Pinu Dněpersko-bugským kanálem s Muchavcem v povodí Bugu. Řeka i její přítoky jsou na některých úsecích kanalizovány. Na řece leží město Bjaroza.\n"}
{"id": "348066", "url": "https://cs.wikipedia.org/wiki?curid=348066", "title": "Campo Marzio", "text": "Campo Marzio\n\nCampo Marzio (\"Martovo pole\") je IV. městská část Říma. Zabírá severní část území Campa Martia od Španělských schodů k Piazza del Popolo.\n\nV antice leželo území mimo hranice města a bylo zde postaveno mnoho veřejných budov. Od středověku patří k nejhustěji obydleným částem Říma.\n\nZnak rione tvoří stříbrný měsíc na modrém pozadí.\n\n"}
{"id": "348068", "url": "https://cs.wikipedia.org/wiki?curid=348068", "title": "Strana práce", "text": "Strana práce\n\nNázev Strana práce označuje několik politických stran:\n\nDo angličtiny se název Strana práce překládá jako Labour Party:\n"}
{"id": "348071", "url": "https://cs.wikipedia.org/wiki?curid=348071", "title": "Methanosarcina acetivorans", "text": "Methanosarcina acetivorans\n\nMethanosarcina acetivorans je metanogenní archeon z kmene Euryarchaeota. Je zajímavý tím, že má největší genom ze všech archeí, a to 5 751 492 párů bází.\n\n\"Methanosarcina acetivorans\" se vyživuje metanogenním rozkladem kyseliny octové za vzniku metanu, nikoliv spalováním vodíku. Tvoří často mnohobuněčné útvary (sarciny), shluky několika buněk. Jeho genom ukazuje na velmi široké spektrum metabolických a buněčných prvků, jež jsou v jeho DNA kódovány. Zarážející je přítomnost genů pro nové methyltransferázy, monoxid dehydrogenáza skládající se z jediné podjednotky, shluk genů pro syntézu flagelinu (přestože nemá bičík) a dva shluky genů pro chemotaktický pohyb. Methanosarcina se tak zdá být ideálním modelovým organismem.\n"}
{"id": "348075", "url": "https://cs.wikipedia.org/wiki?curid=348075", "title": "Pavel Koutský", "text": "Pavel Koutský\n\nPavel Koutský (* 6. prosince 1957 Praha) je český filmař, autor animovaných filmů.\n\nPo ukončení gymnázia studoval v letech 1977 – 1983 na Vysoké škole uměleckoprůmyslové v Praze obor filmová a televizní grafika u prof. Miloslava Jágra. Školu zakončil kresleným filmem „Navštivte Prahu“.\n\nKoutský se věnuje převážně kreslenému animovanému filmu. Je čelním představitelem takzvané ‘‘totální animace‘‘, která se vyznačuje tím, že každý jednotlivý filmový záběr je nakreslen zvlášť. Výsledkem je pak velmi dynamický a expresivní styl animovaného filmu. Je autorem dlouhé řady autorských filmů, televizních blackoutů, znělek a reklam. Pavel Koutský byl mimo jiné také dvorním výtvarníkem prvních pěti ročníků mezinárodního festivalu animovaných filmů AniFest. Mezi jeho nejslavnější filmy patří ‘‘Curriculum vitae‘‘, za které dostal v roce 1987 Zlatého medvěda na berlínském festivalu Berlinale nebo film z roku 1999 ‘‘Media‘‘, za který dostal stříbrného medvěda a cenu FIPRESCI na festivalu ve francouzském Annecy.\n\nV současné době pracuje na svém prvním celovečerním snímku s názvem ‘‘Husiti‘‘.\n\nOd roku 1993 učí animaci na pražské na Katedře animované tvorby pražské FAMU. Je ženatý, má jedno dítě.\n\n1985 – The prize for the best graduated film, International Festival Tours, Francie\n\"Laterna Musica\" (se Zuzanou Vorlíčkovou) – 1985: 1987 – Diploma and Prize of City Besancon, Int. Fest. Of Music Films, Francie\n1991 – Ecumenical Jury's special honourable mention, Leipzig, Německo, 1992 – Jury's prize, Bombay, Indie\n\n"}
{"id": "348077", "url": "https://cs.wikipedia.org/wiki?curid=348077", "title": "Václav Antonín z Kounic-Rietbergu", "text": "Václav Antonín z Kounic-Rietbergu\n\nVáclav Antonín z Kounic a Rietbergu ( \"Wenzel Anton von Kaunitz-Rietberg\", 2. února 1711, Vídeň – 27. června 1794, Mariahilf u Vídně) pocházel ze staré moravské šlechtické rodiny Kouniců (prvně rytíři, později pánové a od roku 1683 hrabata). Byl prvotřídním císařským diplomatem a vyslancem. Od roku 1753 také působil ve funkci dvorského a státního kancléře. Roku 1764 mu byl za zásluhy udělen říšský knížecí titul (\"Reichsfürst\") a roku 1776 i český knížecí titul.\nVáclav Antonín z Kounic-Rietbergu byl synem moravského zemského hejtmana Maxmiliána Oldřicha z Kounic. Jeho otec získal sňatkem i vestfálské hrabství Ostfriesland-Rietberg. Stejně jako otec a děd se i Václav Antonín vydal na diplomatickou dráhu. Vystudoval práva a historii v Lipsku (únor 1731 – červenec 1732). Posléze se vydal na kavalírskou cestu. Zavedla jej do obojího Nizozemí, Itálie (nejdéle pobýval v Římě – od ledna do června 1733), Francie (stěžejní je jeho pobyt v Paříži od srpna do prosince 1733) a Lotrinska. Z cesty se vrátil v únoru 1734 na počátku války o polské dědictví.\n\nOd roku 1735 byl Václav Antonín z Kounic-Rietbergu v císařských státních službách. Od roku 1737 byl říšským dvorním radou, od roku 1744 ministrem ve vládě Habsburského Nizozemí a od roku 1748 se účastnil vyjednávání míru v Cáchách. V letech 1750 až 1753 byl činný jako císařský velvyslanec v Paříži.\n\nPo 39 let (1753–1792) byl Kounic odpovědný za císařskou zahraniční politiku jako domácí, dvorský a státní kancléř. V této funkci působil za vlády Marie Terezie, Josefa II., Leopolda II. i Františka II. Zastával vnější politiku zaměřenou proti Britskému království, což byla zřetelná změna kurzu oproti jeho předchůdci Janu Kryštofu z Bartensteina. Se záměrem znovu nabýt Slezsko ztracené ve válce s Pruskem realizoval roku 1756 požadovaný obranný pakt s Francií, o který usiloval již od roku 1749, známý též jako „Změna aliancí“ (\"renversement des alliances\"), jakož i spolek s Ruskem, díky čemuž se Rakousko po vypuknutí sedmileté války roku 1756 mohlo o obě tyto mocnosti opřít. Během této války byl Kounic nejbližším poradcem císařovny Marie Terezie a mnoho vojenských rozhodnutí učinil i sám. Poté, co Rusko z paktu vystoupilo, podněcoval hrabě Kounic mírové snahy, které roku 1763 vyvrcholily uzavřením míru na zámku Hubertusburg. Poté uplatňoval protiruskou politiku, z čehož chtěl vyzískat podporu Pruska. Po neúspěchu této snahy se vrátil znovu ke spojenecké politice s Ruskem.\n\nRoku 1761 se ve Svídnici stal svobodným zednářem a členem vídeňské lóže \"U tří děl\" (\"Zu den drei Kanonen\"). Do řádu iluminátů byl přijat pod jménem 'Caesar', přičemž doba přijetí a také řádové jméno nejsou jisté. Kounic obýval palác na vídeňské Herrengasse a také Kounický palác na dnešní Amerlingstraße č. 6, později využívaný jako škola.\n\nRoku 1764 mu byl za zásluhy udělen říšský knížecí titul (\"Fürst von Kaunitz-Rietberg\"). Dne 27. ledna 1776 byl jmenován českým knížetem.\n\nJako poradce a spolutvůrce reforem Josefa II. prosadil Kounic proti Marii Terezii nabytí Haliče v prvním dělení Polska. Varoval však před spolčením s Pruskem a válečným tažením proti revoluční Francii, stejně jako před druhým dělením Polska. V březnu 1792 nazval francouzského ministra jakobínem. Roku 1793 Kounic odstoupil z funkce poté, co František II. postoupil některá polská území Prusku a rakouské državy v Nizozemí chtěl vyměnit za Bavorsko.\n\nKromě zahraniční politiky se Kounic zabýval i vnitřními záležitostmi s cílem přivést monarchii oslabenou válkami zpět mezi evropské mocnosti. Prosadil řadu reforem, jimiž postupně reorganizoval státní správu, finanční správu, školství a posléze i správu zemskou.\n\nJeho vnučka Marie Eleonore se provdala za pozdějšího nástupce v jeho úřadě, knížete Klementa Václava z Metternichu.\n\nPo smrti byl mumifikován a pohřben v rodové hrobce Kouniců ve Slavkově u Brna.\n\n\n"}
{"id": "348084", "url": "https://cs.wikipedia.org/wiki?curid=348084", "title": "Sož", "text": "Sož\n\nSož ( , , ) je řeka ve Smolenské oblasti v Rusku, v Homelské a v Mohylevské oblasti v Bělorusku a částečně také tvoří hranici Černihivské oblasti na Ukrajině. Je 648 km dlouhá. Povodí nad ústím Piny má rozlohu 42 100 km².\n\nPramení na Smolenské vysočině. Protéká Aršansko-Mohylevskou rovinou a na dolním toku Polesím. Teče širokou dolinou, přičemž od Homelu k ústí je bažinaté říční údolí široké až 10 km. Ústí zleva do Dněpru.\n\n\nZdrojem vody jsou především sněhové srážky. Průměrný průtok vody u města Homel ve vzdálenosti 100 km od ústí činí 207 m³/s. Zamrzá v listopadu až na začátku ledna a rozmrzá na konci března až v dubnu.\n\nNa horním toku jsou na řece zdymadla. Využívá se k plavení dřeva. Vodní doprava je možná od Kryčau. Na řece leží města Kryčau, Čerykov, Slavgorod, Homel.\n"}
{"id": "348090", "url": "https://cs.wikipedia.org/wiki?curid=348090", "title": "Martin Kusý", "text": "Martin Kusý\n\nMartin Kusý (14. listopadu 1916, Dobroč, Rakousko-Uhersko (nyní Slovensko) – 24. února 1989, Bratislava, ČSSR) byl slovenský architekt, vysokoškolský pedagog, odborný publicista a zasloužilý umělec.\n\n\n\n\nTvořil v poválečné době. Byl mistrem proporce, hledačem výsledné harmonie hmot a prostorů – toto je znak táhnoucí se celou jeho architektonickou tvorbou. Podařilo se mu tvořit architekturu ve všech jejích typologických podobách. Urbanismus sídel, krajiny, parků, domy pro bydlení rodinné i kolektivní, školy, administrativní budovy, historické rekonstrukce, domy pro vědu, ambasády, muzeum, přehrady, památníky, hrobky a náhrobky.\n\n\nAutor monografií, studií a článků, spolutvůrce encyklopedických děl, autor publikací:\n\n"}
{"id": "348091", "url": "https://cs.wikipedia.org/wiki?curid=348091", "title": "Tomáš Hrubý", "text": "Tomáš Hrubý\n\nJméno a příjmení Tomáš Hrubý nese více osob:\n\n"}
{"id": "348092", "url": "https://cs.wikipedia.org/wiki?curid=348092", "title": "Velký Kosíř", "text": "Velký Kosíř\n\nVelký Kosíř (442 m n. m.) je výrazný vrch v geomorfologickém podcelku Bouzovská vrchovina, nejjižnějším to podcelku Zábřežské vrchoviny, ležící zhruba 9 km severozápadně od Prostějova a 15 km jihozápadně od Olomouce; jeho vrcholová část náleží ke katastru obce Slatinky, okres Prostějov. Jméno kopce pochází z protáhlého tvaru, který připomíná kosu. Pro svou nápadnou polohu v rovinaté hanácké krajině bývá humorně nazýván „Hanácké Mont Blank“.\n\nNa vrcholu kopce je mohyla na památku Františka Palackého a také 25 m vysoká rozhledna. Přes kopec a okolní obce vede naučná stezka. Na západním úpatí Kosíře je památník čtyř letců, kteří zde zahynuli při havárii vrtulníku v roce 1998.\n\nV roce 2000 bylo území zalesněného kopce i s nejbližším okolím vyhlášeno Přírodním parkem Velký Kosíř.\n\nPřes vrchol vede žlutá i zelená turistická značka a ještě naučná stezka Velký Kosíř. Nejkratší výstup vede z obce Čechy pod Kosířem po žluté značce, dlouhý asi 2 km, s převýšením 165 metrů.\n"}
{"id": "348096", "url": "https://cs.wikipedia.org/wiki?curid=348096", "title": "Vasilij Danilovič Sokolovskij", "text": "Vasilij Danilovič Sokolovskij\n\nVasilij Danilovič Sokolovskij (; Kozliki, Grodenská gubernie – 10. května 1968 Moskva) byl sovětský vojevůdce. Za Velké vlastenecké války byl náčelníkem štábu a velitelem frontu, po válce dosáhl hodnosti maršála Sovětského svazu a funkce náčelníka generálního štábu Sovětské armády.\n\nNarozen v rolnické rodině u Białystoku na území dnešního Polska, které bylo tehdy součástí carského Ruska. Brzy po Říjnové revoluci vstoupil do Rudé armády.\nPo absolvování vojenské akademie sloužil ve střední Asii, později v centrálním Rusku.\nVe druhé polovině 30. let postoupil na funkci náčelníka štábu vojenského okruhu.\n\nZačátkem roku 1941 přešel do Moskvy, se Žukovem a Vatutinem patřil k nejužšímu vedení generálního štábu. Koncem července 1941 byl přeložen k Západnímu frontu. Účastnil se plánování a uskutečnění protiútoku u Moskvy. V bitvě u Kurska velel Západnímu frontu, který v operaci Kutuzov osvobodil Orel. V následující operaci Suvorov Sokolovského vojska osvobodila Smolensk, od října 1943 však další postup sovětských vojsk uvázl. Po neúspěchu dalších útoků v zimě 1943/44 byl Sokolovskij přeložen k 1. ukrajinskému frontu jako náčelník štábu. Zde podílel se na přípravě Lvovsko-Sandoměřské a Viselsko-Oderské operace. V dubnu 1945 si ho vyžádal maršál Žukov jako zástupce k provedení Berlínské operace.\n\nPo válce zůstal v Německu, po odchodu Žukova se stal jeho nástupcem. V březnu 1949 byl přeložen do funkce 1. náměstka ministra ozbrojených sil, od roku 1952 současně náčelníka generálního štábu.\nV této funkci využil své široké zkušenosti z velitelské i štábní práce, měl výrazný podíl na změnách v Sovětské armádě v padesátých letech. Soustředil se mimo jiné na vypracování teoretických koncepcí vedení jaderné války a patřičnou reorganizaci ozbrojených sil. Výsledky činnosti Sokolovského týmu byly publikovány ve sborníku \"Военная стратегия\".\n\nZemřel 10. května 1968 v Moskvě, byl pochován na Rudém náměstí u Kremelské zdi.\n\n\n\n\n\n\n"}
{"id": "348102", "url": "https://cs.wikipedia.org/wiki?curid=348102", "title": "Generálplukovník", "text": "Generálplukovník\n\nGenerálplukovník je generálská vojenská hodnost, používaná v některých armádách obvykle jako ekvivalent hodnosti generála používané v jiných státech. Mezi státy tradičně používané tuto vojenskou hodnost patří Severní Korea a Rusko, stejně jako je úzce spojeno s vojenskou historií Německa, kde hodnost \"Generaloberst\" bývala výše než hodnosti \"General\", ale níže než hodnost \"Generalfeldmarschall\".\n\nPoprvé byla zavedena hodnost generálplukovníka (\"generaloberst\") v Prusku roku 1854 jako druhá nejvyšší hodnost pod generálem polním maršálem. \nHodnost byla převzata německou armádou, odpovídala hodnosti generáladmirála (generaladmiral) v námořnictvu, resp. SS-Oberst-Gruppenführer v jednotkách SS. \nPozději byla převzata i některými dalšími armádami.\n\nV roce 1915 byla hodnost zavedena v armádě Rakousko-Uherska. Do roku 1918 bylo jmenováno 25 generálplukovníků.\nV roce 1940 byla v Sovětském svazu hodnost generálplukovníka zavedena v Rudé armádě při přejmenování generálských hodností. Hodnost byla zařazena mezi armádním generálem (vyšší) a generálporučíkem (nižší), odpovídala hodnosti admirála v námořnictvu. V roce 1940 bylo jmenováno pouze sedm generálplukovníků, během války jejich počet vzrostl na asi 150. Po rozpadu SSSR hodnost zůstala v armádách většiny postsovětských států - ruské, ukrajinské, běloruské (zde je nejvyšší hodností).\n\nPo roce 1945 byl sovětský systém generálských hodností, včetně generálplukovníka, převzat armádami států sovětského bloku. V Československé armádě byla hodnost zavedena v r. 1951, když nahradila sborového generála, a byla zachována i v ČSLA. Armáda ČR hodnost při svém vzniku v r. 1993 převzala, ale po vstupu do NATO v r. 1999 ji zrušila.\n\nV čínské lidové osvobozenecké armádě byla hodnost \"Ta Ťiang\" (: 大将; v doslovném překladu \"velký generál\") využívána v letech 1955 až 1965. Odpovídala sovětské hodnosti \"general-polkovnik\" (: генерал-полковник, : generálplukovník). Udělena byla pouze v roce 1955, a to deseti zasloužilým vůdcům ČLOA. Hodnostní systém čínské lidové osvobozenecké armády byl v roce 1965 zrušen a obnoven byl opět v roce 1988. Nicméně v roce 1988 byla původně užívaná hodnost \"Ta Ťiang\" nahrazena hodností \"I Ťi Šang Ťiang\" (: 级上将, v doslovném překladu \"první třída staršího generála\"). Avšak tato hodnost nebyla nikomu udělena a v roce 1994 byla zrušena.\n\n"}
{"id": "348109", "url": "https://cs.wikipedia.org/wiki?curid=348109", "title": "Beaujolais nouveau", "text": "Beaujolais nouveau\n\nBeaujolais nouveau — je druh mladého, svěžího, francouzského vína nafialovělé barvy, které pochází z vinařské oblasti Beaujolais severně od města Lyon a vyrábí se z odrůdy Gamay.\n\nVíno se začíná prodávat každý rok vždy třetí čtvrtek v listopadu. Tento den je ve Francii nazýván den Beaujolais a rovná se téměř státnímu svátku.\n\nVíno je charakteristické silnou vůní s ovocným buketem. Doporučuje se podávat vychlazené na 11 - 13 °C.\n\n\n"}
{"id": "348112", "url": "https://cs.wikipedia.org/wiki?curid=348112", "title": "Hrabě Kounic", "text": "Hrabě Kounic\n\nHrabě Kounic může být některý z příslušníků rodu Kouniců:\n\n"}
{"id": "348114", "url": "https://cs.wikipedia.org/wiki?curid=348114", "title": "Operní scéna", "text": "Operní scéna\n\nOperní scéna, operní dům nebo jen zkráceně opera je divadlo určené převážně k provozování oper a případně příbuzných hudebně-dramatických žánrů, jako jsou operety a balety. Většina operních domů má k dispozici stálý soubor profesionálních operních zpěváků (operních pěvců) a svůj vlastní operní orchestr, často doplněný i o svůj vlastní pěvecký sbor a baletní skupinu.\n\nPrvní operní divadla se objevila ve druhé třetině 17. století v Itálii, první bylo v Benátkách. Vnitřní uspořádání prostoru opery se ustálilo již během baroka: Velké jeviště vybavené příslušnou divadelní mašinérií je od hlediště odděleno orchestřištěm umístěným v prohlubni, aby orchestr nerušil pohled na scénu. Diváci nemohou být příliš daleko od jeviště, a proto jsou sedadla rozmístěna na několika úrovních, zpravidla pomocí systému několika pater lóží.\n\nV České republice se nachází celkově 10 operních domů, což je rekordní počet na zemi s deseti miliony obyvatel.\n\n"}
{"id": "348116", "url": "https://cs.wikipedia.org/wiki?curid=348116", "title": "Renee O'Connor", "text": "Renee O'Connor\n\nRenée O’Connor, rodným jménem Evelyn Renée O’Connor, (* 15. února 1971 Texas, Spojené státy americké) je americká herečka, jež je známa především svojí rolí v televizním seriálu \"Xena\".\n\nNarodila se 15. února 1971 v Texasu. Její matka a nevlastní otec vlastnili známou restauraci zvanou \"Threadgill’s\". Má staršího bratra, který je vedoucí v potravinářském obchodě. Její první divadelní role byla v osmi a herectví ji úplně pohltilo. Ve dvanácti začala studovat na Alley Theatre a později navštěvovala High School for the Performing and Visual Arts v Houstonu.\n\nOpravdu začala hrát až v šestnácti, kde dělala reklamu pro McDonald's a později pro Exxon. Svoji první televizní roli obdržela v seriálu \"Teen Angel\". Následovaly další seriály jako \"FBI: The Untold Stories\", \"NYPD Blue\" a pak přišla role Gabrielly v seriálu \"Xena\" a zároveň hrála v \"Herkulesovi\".\n\nNejprve ovšem hrála v prvním filmu \"Hercula, Hercules a Ztracené království\", kde si zahrála princeznu.\n\nZískala tři ocenění za Xenu v letech 2000 a 2001.\n\n"}
{"id": "348117", "url": "https://cs.wikipedia.org/wiki?curid=348117", "title": "Francesco Cavalli", "text": "Francesco Cavalli\n\nFrancesco Cavalli, původním jménem \"Pier Francesco Caletti-Bruni\" (14. února 1602, Crema – 14. ledna 1676, Benátky) byl italský varhaník a skladatel. Dnes je znám především svými operami.\n\nPrvním učitelem byl jeho otec Giovanni Battista Caletti (1577–1642), ředitel kůru a varhaník v Cremě. Talentu chlapce si povšiml benátský guvernér Cremy Federigo Cavalli, vzal ho k sobě do Benátek a stal se jeho patronem. Z vděčnosti pak Pier Francesco přijal jeho příjmení. V roce 1616 angažoval Claudio Monteverdi chlapce jako zpěváka do sboru baziliky svatého Marka v Benátkách, kde zpíval nejprve soprán a později tenor. V roce 1620 se stal varhaníkem v kostele \"San Giovanni e Paolo\", kde působil až do roku 1630, kdy se oženil s bohatou vdovou Marií Schiavinou. Manželství zůstalo bezdětné, jeho manželka zemřela v roce 1652.\n\nV roce 1639 se na základě výběrového řízení stal druhým varhaníkem chrámu sv. Marka a téhož roku uvedl na scénu i svou první operu \"Le Nozze di Teti e di Peleo\" v divadle San Cassiano, které bylo první veřejnou operní scénou otevřenou před pouhými dvěma roky. V roce 1641 měla v témže divadle premiéru opera \"Didone\", jejíž libreto podle Vergilia napsal Giovanni Francesco Busenello, libretista slavné opery \"Korunovace Poppey\" Claudia Monteverdiho. V roce 1642 začala operou \"La virtù de' strali d'Amore\" spolupráce a libretistou Giovanni Faustinim (1615–1651), která trvala až do Faustiniho smrti. Mezitím Cavalli získal mezinárodní proslulost. jeho opera \"Egisto\" byla provedena v roce 1646 v Paříži a opera \"Giasone\" z roku 1649 se stala jednou z nejhranějších oper \"17. století\". Jeho největším rivalem v té době byl Pietro Antonio Cesti zejména svou operou \"L’Orontea\".\n\nV roce 1651 odcestoval do Neapole, kde uvedl další tři opery. Jeho opera \"Orione\" byla v roce 1653 hrána v Miláně na oslavu volby Ferdinanda IV. Habsburského římským králem (volba proběhla v Praze).\n\nV dubnu roku 1660 odjel na pozvání kardinála Mazarina do Paříže, kde měla být uvedena jeho opera \"Ercole Amante (Zamilovaný Hercules)\" při příležitosti svatby Ludvíka XIV. se španělskou infantkou Marií Terezií Habsburskou. Špatný zdravotní stav kardinála, průtahy spojené s baletními vložkami skladatele Jeana-Baptiste Lullyho a i fakt, že nové divadlo v Palais des Tuileries, kde měla být opera uvedena, nebylo dosud dokončeno, vedly k tomu, že místo \"Ercole Amante\" byla uvedena v Louvru Cavalliho starší opera \"Xerxes\" doplněná francouzskou předehrou a baletní hudbou Jeana-Baptiste Lullyho.\n\nOpera \"Ercole amante\" byla v Tuileries uvedena o jeden a půl roku později. Byla doplněna 21 baletními sekvencemi Lullyho a trvala více než šest hodin. Jako tanečník vystoupil v průběhu představení několikrát „král slunce“ Ludvík XIV. Cavalliho opera tak zůstala poněkud ve stínu baletní hudby Lullyho.\n\nPařížské představení přineslo skladateli velké zklamání, takže zpočátku již nechtěl komponovat další opery, nicméně v letech 1664 až 1673 složil dalších šest oper. V roce 1665 se, poté co Massimiliano Neri odešel do Bonnu, stal prvním varhaníkem chrámu sv. Marka a po smrti Giovanni Rovetty ředitelem kůru (maestro di cappella San Marco). V tomto postavení zůstal až do své smrti v roce 1676. Ke konci svého života již komponoval pouze duchovní hudbu včetně Requiem, které bylo hráno na jeho pohřbu. Je pohřben v kostele San Lorenzo.\n\nSpolu s rostoucím zájmem o barokní hudbu jsou v současné době Cavalliho opery znovu uváděny na scénu.\n\nPokud není uvedeno jinak, byly místem premiéry Benátky.\n\n\nobsahuje mše, hymny, Magnificat a šest vícehlasých sonát\n\n\n"}
{"id": "348118", "url": "https://cs.wikipedia.org/wiki?curid=348118", "title": "Abba Eban", "text": "Abba Eban\n\nAbba Eban (: אבא אבן, rodným jménem Aubrey Solomon Meir; 2. února 1915, Kapské Město – 17. listopadu 2002, Tel Aviv) byl izraelský diplomat a politik. Během své diplomatické kariéry působil v letech 1949 až 1959 jako izraelský velvyslanec při Organizaci spojených národů. V tomto období zároveň od roku 1952 zastával post místopředsedy Valného shromáždění této organizace. V roce 1959 vstoupil do politiky a více než dvacet let byl poslancem izraelského parlamentu. Zároveň zastával významné pozice v několika izraelských vládách, konkrétně místopředsedu vlády, ministra zahraničních věcí a ministra školství. Kromě diplomatických a politických aktivit byl rovněž akademikem; přednášel na řadě světových univerzit a působil coby ředitel Weizmannova institutu v Rechovotu.\n\nNarodil se v Kapském Městě v Jihoafrické unii a ve velmi raném věku se s rodiči přestěhoval do Spojeného království. Ještě jako dítě chodil každý víkend k dědovi, kde se učil hebrejsky a vzdělával se v biblické literatuře. Absolvoval gymnázium St. Olave's Grammar School v londýnském Southwarku, načež pokračoval ve studiích klasických a orientálních jazyků na Queens's College na Cambridge University. Po odpromování působil v letech 1938 až 1939 na Pembroke College své alma mater jako výzkumný pracovník v oblasti arabštiny a hebrejštiny.\n\nPo vypuknutí druhé světové války začal od prosince 1939 pracovat ve Světové sionistické organizaci pro Chajima Weizmanna. O několik měsíců později narukoval k britské armádě, kde si coby důstojník zpravodajských služeb vysloužil hodnost majora. Ve své funkci sloužil jako styčný důstojník pro spojence z řad židovského osídlení (jišuvu) v britské mandátní Palestině.\nPo válce se vrátil do Londýna, kde pracoval v informačním oddělení Židovské agentury. Odtud byl poslán do New Yorku, kde Valné shromáždění OSN projednávalo „Palestinskou otázku.“ V roce 1947 se stal styčným úředníkem Zvláštní komise OSN pro Palestinu, v níž se mu podařilo získat podporu pro rozdělení mandátní Palestiny na židovský a arabský stát, k čemuž došlo podle rezoluce č. 181. V tomto období si změnil jméno na Abbu (hebrejské slovo , \"aba\" znamená „otec“), jelikož se mohl symbolicky chápat jako otec izraelské státnosti. Ve strukturách OSN posléze strávil deset let, přičemž zároveň působil jako izraelský velvyslanec ve Spojených státech. Byl velmi uznávaný za své řečnické dovednosti.\n\nDíky svému vytříbenému vystupování, znalosti dějin a řečnickým schopnostem si vydobyl uznání v OSN, která byla vůči Izraeli všeobecně skeptická či dokonce nepřátelská. Plynně mluvil deseti jazyky. V roce 1952 byl zvolen místopředsedou Valného shromáždění OSN.\n\nV roce 1959 opustil Spojené státy a vrátil se do Izraele, kde byl v listopadových parlamentních volbách zvolen poslancem Knesetu za levicovou stranu Mapaj. V letech 1960 až 1963 působil ve dvou po sobě jdoucích vládách premiéra Davida Ben Guriona na postu ministra školství a kultury. Mezi lety 1963 až 1966 zastával funkci místopředsedy dvou po sobě jdoucích vlád premiéra Leviho Eškola. Zároveň k tomu působil v letech 1959 až 1966 jako jako prezident Weizmannova institutu v Rechovotu.\n\nV letech 1966 až 1974 zastával funkci ministra zahraničních věcí ve vládách Leviho Eškola a Goldy Meirové, a po šestidenní válce v roce 1967 obhajoval reputaci státu. I přesto však byl silným zastáncem vzdání se území získaných v této válce výměnou za mír. V roce 1967 sehrál důležitou roli v utváření rezoluce RB OSN č. 242 (stejně jako později rezoluce RB OSN č. 338 v roce 1973). Na izraelské politické scéně byl občas kritizován za to, že své názory nevyjadřoval ve vnitropolitických debatách v Izraeli. V izraelské politice zastával obecně umírněnější postoje (někdy označované jako holubičí), které ještě zintenzivnily poté, co opustil vládu. V roce 1984 mu byl nabídnut post ministra bez portfeje ve vládě národní jednoty, ale místo toho se rozhodl pro post předsedy parlamentního zahraničního a braně-bezpečnostního výboru, který zastával až do roku 1988.\n\nPo třech desetiletích působení v Knesetu přišel v roce 1988 o funkci poslance, a to kvůli vnitřním rozporům ve Straně práce (nástupkyně Mapaje). Zbytek života se věnoval psaní a učení. Působil jako externí akademický pracovník na Princetonské univerzitě, Columbia University a na The George Washington University. Rovněž namluvil komentář k televizním dokumentárním pořadům: \"Civilization and the Jews\" (PBS, 1984), \"Israel, A Nation Is Born\" (1992), a \"On the Brink of Peace\" (PBS, 1997).\n\nV roce 2001 obdržel nejvyšší izraelské vyznamenání – Izraelskou cenu. O rok později zemřel ve věku 87 let v Tel Avivu a je pohřben v Kfar Šmarjahu.\n\nJeho švagrem byl někdejší izraelský prezident Chajim Herzog. Bratranec Oliver Sacks je neurolog a spisovatel, a Ebanův syn Eli je uznávaný klarinetista, který vyučuje na Indiana University. Eli má dvě děti, Jael a Omriho. Jeho synovec Jonathan Lynn je filmař, scenárista satirického sitcomu BBC, Jistě, pane premiére a Jistě, pane ministře.\n\n\n"}
{"id": "348121", "url": "https://cs.wikipedia.org/wiki?curid=348121", "title": "Future Systems", "text": "Future Systems\n\nFuture Systems byla britská architektonická kancelář se sídlem v Londýně, kterou v roce 1979 založil architekt českého původu Jan Kaplický s Davidem Nixonem. Po jeho odchodu do USA v roce 1989 se Kaplického partnerkou ve firmě stala britka Amanda Levete.\n\nKancelář byla známa svým inovativním přístupem, aplikací nových technologií a netradičním designem. Firma hledala inspiraci v přírodě a pro řadu jejich staveb jsou typické zaoblené organické tvary, kancelář zastupovala architektonický styl blobitecture/blobism.\n\nDesign tvoří méně medializovanou a stejně podstatnou součást práce studia. V 80. letech kancelář spolupracovala pro NASA a dnes lze realizace Future Systems najít na několika kontinentech. Návrhy designu zahrnují od kancelářského nábytku, přes lampy či skleničky až po elektromobil.\n\nK nejvýznamnějším realizovaným projektům patří mediální centrum na kriketovém hřišti Lords v Londýně (Lord's cricket), pontonový most v londýnských docích, obchodní centrum Bull Ring (Birmingham, Anglie) nebo obchodní dům Selfridges. Za projekt tiskového centra postaveného v letech 1994–9 získala kancelář v roce 1999 Stirlingovu cenu za architekturu.\n\n\nAteliér doposud v České republice nerealizoval žádný projekt. Kancelář zvítězila v mezinárodní architektonické soutěži pro novou budovu Národní knihovny v Praze, ale realizace vítězného návrhu se nakonec neuskutečnila. V srpnu 2008 bylo zveřejněno, že Future Systems navrhl Koncertní a kongresové centrum Antonína Dvořáka pro České Budějovice. Architektonická studie v podobě zvlněného černého trojúhelníku je přirovnávána k rejnokovi, ležící ženě, kytaře či předhůří Šumavy. V roce 2016 projevila zájem pražská radnice o realizaci stavby „rejnoka\" v Praze. Autobusová zastávka inspirována blobem který měl stát na letné byla postavena v roce 2011 na brněnské zastávce hromadné dopravy a čtvrti Lesná, má půdorys 7x7 metrů a je vysoká 4 m, na jejím návrhu se nepodílel Jan Kaplický ani Future Systems, navrh ji fanoušek Jana Kaplického Martin Felgr.\n\n\n"}
{"id": "348125", "url": "https://cs.wikipedia.org/wiki?curid=348125", "title": "Marcello Lippi", "text": "Marcello Lippi\n\nMarcello Lippi (* 12. dubna 1948, Viareggio, Itálie) je italský fotbalový trenér a bývalý profesionální fotbalista. Za celou svou dobu působení v profesionálním fotbale působil a trénoval v mnoha italských klubech, s nimiž získal mnoho ocenění. Největším úspěchem bylo dosažení titulu Mistrů světa na MS 2006 s týmem Itálie.\n\nV listopadu 2014 ukončil trénování čínského klubu Kuang-čou Evergrande FC, se kterým vyhrál asijskou Ligu mistrů, a stal se jeho technickým ředitelem.\n\n"}
{"id": "348130", "url": "https://cs.wikipedia.org/wiki?curid=348130", "title": "Ub Iwerks", "text": "Ub Iwerks\n\nUb Iwerks (24. března 1901, Kansas City – 7. července 1971) byl americký animátor, dvojnásobný držitel Ceny Akademie, známý především díky své práci pro Walta Disneyho.\n\nNarodil se v Kansas City v americkém státě Missouri. Jeho otec Eert Ubbe byl přistěhovalec z Německa. Poprvé potkal Walta Disneyho v roce 1919, jen několik měsíců předtím, než Disney založil své první studio, jehož zatím jediným animátorem se stal pravě Iwerks. Byl přezdíván „nejrychlejší animátor“, jelikož dokázal nakreslit až 700 obrázků denně.\n\nS Disneym se Iwerks rozešel v roce 1930 a založil si své vlastní studio. O šest let později studio zaniklo a Iwerks několik měsíců pracoval pro Columbia Pictures a v roce 1940 se vrátil zpět k Disneymu. Na sklonku života spolupracoval s významnými režiséry jako byl např. Alfred Hitchcock.\n\nZemřel v Kalifornii ve věku 70 let. Pro Disneyho společnost pracovali i Iwersovi synové Don a David i jeho vnuk Michael Iwerks.\n"}
{"id": "348135", "url": "https://cs.wikipedia.org/wiki?curid=348135", "title": "Giovanni Trapattoni", "text": "Giovanni Trapattoni\n\nGiovanni Trapattoni (* 17. března 1939, Cusano Milanino, Itálie) je italský fotbalový trenér, působící momentálně u reprezentace Irska. Je jediným trenérem, který dokázal získat tituly ze všech soutěží pořádaných asociací UEFA.\n\nV Německu je Giovanni Trapattoni znám zejména díky tiskové konferenci, která se konala 10. března 1998, dva dny po porážce 0:1 proti Schalke 04. Tam Trapattoni, v té době trenér Bayernu Mnichov, kritizoval velmi emocionálním způsobem výkon svých svěřenců. Dopouštěl se i mnoha gramatických chyb, čímž udělal svůj projev ještě vtipnějším. Kritizoval zejména Mehmeta Scholla a Maria Baslera a také častá zranění Thomase Strunze. Příjmení posledně jmenovaného má navíc v lombardštině, rodném jazyce Trapattoniho, vulgární význam.\n\nSlovní spojení „Was erlauben Strunz“, „… ware’ schwach wie eine Flasche leer“ (česky \"co dovolovat Strunz, byl slabý jako láhev prázdná\", tam jde mimo jiné o špatný slovosled) a zejména „Ich habe fertig.“ (česky \"Já mít hotov\" místo \"Já jsem hotov\" neboli skončil jsem) se dostala do běžného užívání v němčině a stala se tak okřídlenými slovy.\n"}
{"id": "348137", "url": "https://cs.wikipedia.org/wiki?curid=348137", "title": "Vittorio Pozzo", "text": "Vittorio Pozzo\n\nVittorio Pozzo (2. března 1886, Turín – 21. prosince 1968, Ponderano) byl italský fotbalový hráč a trenér.\n\nJe jediným trenérem, který kdy získal dva tituly z Mistrovství světa a to konkrétně z MS 1934 a MS 1938 s týmem Itálie. Kromě dalších úspěchů získal i zlato na Olympiádě v roce 1936.\n"}
{"id": "348141", "url": "https://cs.wikipedia.org/wiki?curid=348141", "title": "Muž na radnici", "text": "Muž na radnici\n\nMuž na radnici je jedenáctidílný televizní seriál z roku 1976 v režii Evžena Sokolovského. Seriál se odehrává v prostředí pracovníků tehdejších Národních výborů.\n\nVypráví příběh předsedy MěNV Kunštátu, který se rozhodl přestavět a zmodernizovat město. V jednotlivých dílech můžeme sledovat problémy a potíže, které jej provází po celou dobu výstavby. Paralelně běží také soukromý život předsedy a jednotlivé příběhy (smrt manželky, problémy syna Přemysla ve škole a jeho odchod z domova, svatba a následně rozchod s druhou manželkou, nemanželské dítě jeho dcery Bohunky atd.). Seriál nakonec skončí v duchu někdejšího socialistického realismu dobře. Výstavba je dokončena, rodina se opět sejde a předseda Bavor si najde novou lásku, ke které se nastěhuje.\n\nFrantišek Bavor, poslanec ve Starém Kunštátě, se pokouší z titulu své funkce pomoci s nepořádkem ve městě, ale naráží na byrokratický přístup činovníků radnice. Nakonec ho předseda městského výboru KSČ Brandejs navrhne na funkci předsedy Městského národního výboru. Bavor se snaží zvládnout nejzávažnější problémy, mezi něž patří především váznoucí bytová výstavba. Souběžně musí řešit i velké osobní problémy: záhy se mu zabije manželka, dcera Bohunka prožije nevydařený vztah s Vítězslavem Markem, z nějž se jí narodí nemanželská dcera Lucie. Bavor se opět potkává se známou z mládí Jitkou Pačesovou/Martínkovou, kterou si později vezme. Projekt bytové výstavby je svěřen mladému architektovi Janu Mikolášovi, který přijde s odvážným řešením nové výstavby města – hodlá asanovat 92 domů a začlenit moderní výstavbu do historického centra Kunštátu. Bavor s tímto řešením zpočátku nesouhlasí, ale zejména jeho tajemník Josef Hlavica a Brandejs ho nakonec přesvědčí, aby se k myšlence přidal. Musejí však svést nelehkou bitvu nejen s rozhořčenými občany, kteří se nechtějí vzdát svých původních domů, ale také s nadřízenými složkami, které často komplikují plynulost výstavby nebo ji i brzdí. Často v tomto směru hrají prim bývalí členové Městského národního výboru Chovanec, stavitel Drápal a ředitel průmyslovky Šebesta. Na Bavora dopadne další rodinná pohroma, když jeho syn Přemysl, jemuž hrozí propadnutí na střední škole, uteče z domova. Krátce nato jeho druhá žena Jitka obviní Bavora z prospěchářství a nedostatečné úcty k její osobě, a rovněž ho opouští. Třetí ranou je smrt penzionovaného řídícího Pravoslava Honýska, o níž se městem nese fáma, že to byla sebevražda kvůli chystanému zbourání domku, ve kterém řídící se svou dcerou Kateřinou Hanákovou bydlel. Bohunka vede dál své životní dilema, zda přijmout náklonnost architekta Mikuláše, navíc se do města vrací Vítězslav Marek a opět se o Bohunku zajímá. Bavor se však náhodou dozví, že za jeho návratem stojí snaha využít jeho funkce ke zřízení autoservisu v asanačním pásmu. Rovněž poznává, že Jitka jej přes proklamovanou snahu o opětovné sblížení obelhala, a proto se s ní definitivně rozchází. Přes další těžkosti při realizaci projektu (pozastavení výstavby, spory s městským podnikem) se nakonec povede úspěšně završit první etapu výstavby „nového“ Starého Kunštátu.\n\nSeriál doprovází mnoho postav, mezi nimiž jsou takové, které projdou prakticky celým seriálem. Jednotlivé díly nebyly stejně dlouhé, jejich stopáž oscilovala od 53 minut po hodinu a čtvrt. Seriálové exteriéry byly z větší části natáčeny v Berouně.\n\n\n\n"}
{"id": "348143", "url": "https://cs.wikipedia.org/wiki?curid=348143", "title": "Antonín Matěj Píša", "text": "Antonín Matěj Píša\n\nAntonín Matěj Píša (10. května 1902, Volyně – 26. února 1966, Praha) byl český básník, literární a divadelní kritik a novinář (redaktor \"Práva lidu\", \"Národní práce\").\n\nNa Filosofické fakultě University Karlovy v Praze vystudoval bohemistiku a germanistiku, v roce 1927 obhájil titul PhDr (byl žákem prof. Otokara Fischera). Od roku 1925 spolupracoval s redakcí novin \"Právo lidu\" a působil zde jako kulturní redaktor, literární a divadelní kritik až do roku 1938. V období 1939 až 1941 pracoval v redakci \"Národní práce\", později až do roku 1945 v jejím nakladatelství. Po roce 1945 byl krátce redaktorem deníku \"Práce\". V sezóně 1945/1946 se stal dramaturgem Národního divadla v Praze. Následně se vrátil do deníku \"Práce\" (1946–1947), \"Práva lidu\" (1947–1948), od roku 1948 pak tři roky pracoval v nakladatelství \"Práce\". V období 1952 až 1954 byl vědeckým pracovníkem Ústavu pro českou literaturu ČSAV a v letech 1954 až 1963 redaktorem nakladatelství Československý spisovatel.\n\nV básnické tvorbě byl ovlivněn dobovými směry 20. let (\"Dnem i nocí\", \"Pozdravy\", \"Hořící dům\"), později se věnoval kritice; generačním kritikem se stal knihou \"Soudy, boje a výzvy\". Věnoval se též literární historii (monografie \"Otakar Theer, Poezie své doby, Josef Hora\") a od roku 1926 divadelní kritice (\"Stopami dramatu a divadla, Divadelní avantgarda\"). Ve spolupráci s H. Doležilem zpracoval v roce 1939 soupis činoherního repertoáru Národního divadla za léta 1881 až 1935.\n\nJe pohřben na pražském Šáreckém hřbitově.\n\n\n"}
{"id": "348149", "url": "https://cs.wikipedia.org/wiki?curid=348149", "title": "Chajim Nachman Bialik", "text": "Chajim Nachman Bialik\n\nChajim Nachman Bialik (hebrejsky: ; leden 1873, Volyň, Ukrajina, tehdy Ruské impérium – 4. července 1934, Vídeň, Rakousko) byl židovský básník píšící v hebrejštině a jidiš. Bialik je považován za jednoho z největších a nejvlivnějších hebrejských básníků a za izraelského národního básníka.\n\nBialik se narodil ve vesnici Rady nebo Ivnycja nedaleko Žytomyru ve Volyni, v rodině učence a obchodníka Jicchaka Josefa Bialika. V roce 1879 se rodina přestěhovala do Žytomyru, kde si Balikům otec otevřel pohostinství a krátce nato zemřel. Pohled na otce, který se musel ponižovat tím, že obsluhoval opilé zákazníky Bialika hluboce poznamenal – jeho zážitky vyplavaly na povrch v básnických sbírkách \"Širati\" (Moje báseň) a \"Jatmut\" (Opuštěnost). Do výchovy si malého Chajima vzal jeho ortodoxní děda Jaakov Moše Bialik. V patnácti letech začal Chajim studovat na voložinské ješivě. Jeho učitelem byl známý učenec rabi Naftali Cvi Jehuda Berlin.\nBialika však přitahoval svět židovského osvícenství – haskaly. V osmnácti letech opustil ješivu a přestěhoval se do Oděsy, která byla právě působištěm takových osvícenců, jakými byli Mendele Mojcher Sforim a Achad ha-Am. Bialik začal studovat němčinu a ruštinu a na živobytí si přivydělával výukou hebrejštiny. Snil o možnosti studovat v berlínském rabínském semináři. V této době (1892) napsal svoji první báseň \"El ha-cipor\" (Ptákovi), kterou se dodnes učí nazpaměť děti v izraelských školách. Báseň vyjadřuje autorovu tužbu po daleké domovině - Sijónu. Vydání této básně ve sborníku ha-Pardes ulehčilo Bialikovi přístup do oděských literárních kruhů. Spřátelil se i s Achadem ha-Amem, který měl velký vliv na jeho sionistický světonázor, a stal se členem jedné z prvních sionistických organizací Chovevej Cijon. Ve svých básních, jako například \"ha-Matmid\" (Student talmudu, 1898), Bialik navzdory tomu vyjadřoval ambivalentní vztah ke světu ortodoxního judaismu: u studentů Talmudu obdivoval jejich oddanost studiu, na druhé straně však nedokázal skrýt pohrdání omezeností jejich světa.\n\nV roce 1892 se Bialik narychlo vrátil do Žytomyru, aby jeho děda nezjistil, že už delší dobu nepokračuje ve studiu na ješivě, kterou mezitím otevřeli. Dědu zastihl na smrtelné posteli. Po jeho smrti (1893) se oženil s Maňou Averbuchovou a začal pracovat jako účetní u svého tchána prodávajícího dřevo v Korostyšivě nedaleko Kyjeva. Po neúspěších v této oblasti se roku 1897 přestěhoval do města Sosnowiec u pruských hranic. Tam pracoval jako učitel hebrejštiny a přivydělával si jako obchodník s uhlím. Provinční život ho však dusil. V roce 1900 se mohl konečně odstěhovat zpět do Oděsy, kde získal místo učitele.\n\nNásledujících dvacet let je považováno za Bialikovu „zlatou éru.“ Byl aktivní v oděských sionistických a literárních kruzích a jeho spisovatelská sláva byla na vzestupu. Roku 1901 vydal ve Varšavě svoji první básnickou sbírku, kterou si u kritiků vysloužil pojmenování „básník národní obnovy.“ Od roku 1904 pracoval šest let ve Varšavě jako redaktor časopisu \"ha-Šiloach\", který založil Achad ha-Am.\n\nV roce 1903 vyslala Bialika oděská Židovská historická komise, aby vyslechl lidi, kteří přežili Kišiněvské pogromy (odehrály se v roce 1903 a padlo jim za oběť asi 70 Židů a několik set jich bylo zraněných). Tímto pobytem byla inspirována dvě díla: báseň \"Al ha-šchita\" (O jatkách, 1903) a poéma \"Be-ir ha-haraga\" (V městě zabíjení, 1904). V roce 1909 navštívil Palestinu.\nZačátkem 20. století byl Bialik spoluzakladatelem vydavatelství Moria, které vydávalo hebrejskou klasiku a učebnice. Do hebrejštiny přeložil významná díla evropské literatury, jako například \"Julia Caesara\" od Williama Shakespeara, Schillerova \"Viléma Tella\", Cervantesova \"Dona Quijota\" a básně Heinricha Heina.\n\nBialik žil v Oděse až do roku 1921, kdy sovětské úřady zavřely vydavatelství Moria. Po intervenci Maxima Gorkého získalo několik židovských spisovatelů povolení opustit zemi. Bialik se usadil v Berlíně, kde spolu s několika přáteli založil vydavatelství Dvir. V roce 1924 se spolu s vydavatelstvím přestěhoval do Tel Avivu. Okamžitě se z něho stala oslavovaná literární osobnost. V roce 1925 přednesl projev při slavnostním otevřením Hebrejské univerzity na hoře Scopus. V roce 1927 se stal předsedou Unie hebrejských spisovatelů. Oslavy jeho šedesátin v roce 1933 se proměnily v celonárodní svátek, jehož součástí bylo i setkání básníka se všemi telavivskými studenty.\n\nBialik zemřel roku 1934 ve Vídni na následky nevydařené operace prostaty. Je pohřben na Trumpeldorově hřbitově v Tel Avivu.\n\n\n"}
{"id": "348152", "url": "https://cs.wikipedia.org/wiki?curid=348152", "title": "Vojtěch Tittelbach", "text": "Vojtěch Tittelbach\n\nVojtěch Tittelbach (30. července 1900 Mutějovice – 16. září 1971 Praha) byl český malíř a grafik, absolvent AVU v Praze, žák Maxe Švabinského, člen Umělecké besedy, SVU Mánes a Skupiny 58.\n\nNarodil se v rodině učitele Viléma Tittlebacha (1859–??) a jeho manželky Marie Amalie, rozené Záhoříkové (1868–??). Vystudoval Akademii výtvarných umění a veřejně poprvé vystoupil v roce 1924 ve studentském časopisu \"Trn\". Byl levicového přesvědčení a již v roce 1929 podpořil Gottwaldovo bolševické vedení KSČ.\n\nZpočátku byl ovlivněn sociální grafikou a její expresívností, později pod vlivem surrealismu (\"Bludný rytíř\"). Oživení expresívního výrazu v námětech z cirkusového prostředí (\"V manéži\") vystřídal po druhé světové válce vliv socialistického realismu v portrétu, monumentální tvorbě (strop bývalého muzea Klementa Gottwalda v Praze) a ilustraci (např. \"Siréna\" Marie Majerové či \"Mariáš a jiné živnosti\" Karla Poláčka). Koncem 50. let 20. století navázal na předválečnou tvorbu a dosáhl umělecké syntézy v obrazech ze sportovního a každodenního života.\n\nZ jeho ateliéru vyšly na Akademii výtvarných umění vyšly dvě desítky absolventů. Mezi jeho žáky patřili např. Jiří Altmann, Petr Hampl, Vladivoj Kotyza, Karel Stretti, Ludmila Jandová, Jaroslava Severová nebo Eva Činčerová.\n\n"}
{"id": "348156", "url": "https://cs.wikipedia.org/wiki?curid=348156", "title": "Bedřich Mendl", "text": "Bedřich Mendl\n\nBedřich Mendl (29. srpna 1892, Břežany – 28. září 1940, Praha) byl český historik a první profesor hospodářských dějin na Univerzitě Karlově v Praze.\n\nStudium dějin opíral o využití nových metodologických hledisek i metodických postupů (\"Nové proudy v hospodářském a sociálním dějepise\"). Jeho dílo obsahuje prvky strukturálního pojetí oboru, které se v evropském měřítku prosadilo až po druhé světové válce. Zabýval se historií měst (\"Vývoj řemesel a obchodu v Městech pražských\"), ale i dějinami agrárními a politickými. Připravil významnou edici \"Knihy počtů města Brna\" (1935). Používal syntetickou metodu a metodu typologickou. Byl židovského původu a v zoufalství nad perzekucí pro svůj původ i nad poměry v protektorátu spáchal sebevraždu. \n\n\n"}
{"id": "348157", "url": "https://cs.wikipedia.org/wiki?curid=348157", "title": "The Chain Gang", "text": "The Chain Gang\n\nThe Chain Gang je krátký animovaný film s Mickeym Mousem, který byl vydán 18. října 1930. Je to vůbec, první film, ve kterém se objevil pes Pluto (hrál jednoho ze psů, které ve snímku honili Mickeyho po jeho útěku z vězení).\n\nProstředím děje je věznice. Tam pochodují různá zvířata představující vězně s řetězy a koulí na nohou, Mickey se nechá táhnout na své kouli na samotném konci řady. Vězni se dají do práce, načež si jejich dozorce (kterého hraje Pete) zdřímne. Vězni jeho nepozornosti využijí a začnou zpívat a hrát na improvizované hudební nástroje, jediný Mickey hraje na opravdový hudební nástroj – foukací harmoniku. Jeden z vězňů pak nechtěně probudí Peteho, který začne kolem sebe křičet na poplach a všichni vězni se dají na útěk. Dozorci po nich začnou střílet z pušek, mezitím se však Mickeymu podaří dostat se přes vězeňskou zeď.\n\nDozorci jej spatří a jeden za ním začne utíkat s hlídacími psy (jeden z nich je Pluto, který se tak vůbec poprvé představil ve filmu). Mickeymu se podaří utéci a nasedne na bryčku taženou dvěma koňmi, které se vydají bez bryčky na zběsilý útěk s Mickeym na svých zádech. Dojedou až ke srázu, kde se zastaví a Mickey přes ně přepadne a padá dolů. Spadne na střechu věznice, kterou se propadá až do přízemní cely. Tam jsou již dva psi, se kterými si Mickey ještě krátce zazpívá a tím celý děj končí.\n\n"}
{"id": "348161", "url": "https://cs.wikipedia.org/wiki?curid=348161", "title": "Karel Štipl", "text": "Karel Štipl\n\nKarel Štipl (21. ledna 1889 Praha – 22. srpna 1972 Praha) byl český sochař, architekt a sklářský výtvarník.\n\nNarodil se v rodině kočího Františka Štipla (1861-??) a matky Františky, rozené Čeňkové (1863-??) jako nejstarší ze tří synů.\n\nPřed první světovou válkou studoval UPŠ v Praze, žák Josefa Drahoňovského a Josipa Plečnika. Když profesor Drahoňovský zemřel, stal se Karel Štipl jeho nástupcem na speciálce pro \"užité sochařství se zvláštním zřetelem ke sklu a glyptice\".\n\nZa okupace byl vězněn v terezínské Malé pevnosti.\n\nV roce 1959 mu byl propůjčen Řád práce \"...za vynikající tvorbu v oboru sochařství a užitého umění a za úspěšnou činnost pedagogickou\".\n\nZemřel v Praze, je pohřben na pražském šáreckém hřbitově.\n\nKarel Štipl se podílel na řadě významných soukromých i veřejných zakázek z rozmanitých oborů, např.:\n\n"}
{"id": "348169", "url": "https://cs.wikipedia.org/wiki?curid=348169", "title": "Oldřich Tomíček", "text": "Oldřich Tomíček\n\nOldřich Tomíček (10. října 1891 – 21. října 1953) byl český analytický chemik, profesor na Univerzitě Karlově v Praze, kde vedl Ústav analytické chemie Přírodovědecké fakulty UK.\nNarodil se v rodině kladenského lékárníka Františka Tomíčka (1861-1931) a Růženy, rozené Kramářové. Měl tři děti.\nByl průkopníkem moderních analytických metod. Zabýval se odměrnou analýzou, zejm. potenciometrickými titracemi, a studiem indikátorů.\n"}
{"id": "348171", "url": "https://cs.wikipedia.org/wiki?curid=348171", "title": "Jiří Malý", "text": "Jiří Malý\n\nJiří Malý (6. listopadu 1899, Mělník – 7. července 1950, Praha) byl český antropolog a lékař, od roku 1946 řádný profesor na Přírodovědecké fakultě Univerzity Karlovy v Praze.\n\nPo maturitě na mělnickém gymnáziu vystudoval v letech letech 1918–1924 Fakultu lékařství UK. Pracoval jako asistent profesora Jindřicha Matiegky, po němž se stal ředitelem Antropologického ústavu Univerzity Karlovy. Byl také žákem Aleše Hrdličky a v Praze vedl Hrdličkovo muzeum člověka. Zabýval se historickou, forenzní antropologií a fyzickou antropologií dítěte. Byl členem expedice na Aljašku, kde v průběhu cesty po Yukonu studoval Inuity a Indiány. Od roku 1932 působil jako hlavní redaktor časopisu \"Antropologie\".\n\nV roce 2002 mu bylo uděleno in memoriam čestné občanství města Mělníka, od roku 2003 zde má pamětní desku. V oboru antropologie pracovala také jeho manželka RNDr. Ludmila Malá, stejně jako dcera doc. RNDr. Helena Malá, CSc. Syn doc. MUDr. Jan Malý, CSc. je lékař specializující se v oboru nefrologie, ředitel IKEM Praha.\n\nNarodil se 6. listopadu 1899 v Mělníku v rodině kupce. S rodným městem je spojeno celé jeho dětství. Osud ho svedl dohromady s Jindřichem Matiegkou v místě bydliště v době gymnaziálních studií při práci v mělnické kostnici. Pravděpodobně pod vlivem pana profesora se rozhodl pro studium na Lékařské fakultě UK, kterou absolvoval v letech 1918 – 1924.\n\nPoté nastoupil krátce na doporučení J. Matiegky jako externí lékař na dětské oddělení prof. Pešiny v Plzni, kde mu získaná praxe měla být úvodem do studia pedologie a pedoantropologie. Vzápětí se však stal asistentem Ústavu pro anthropologii a demografii u prof. J. Matiegky. Okamžitě byl zapojen do jeho činnosti, neboť se v Praze ve dnech 14. – 21. září 1924 konal druhý kongres Mezinárodního antropologického ústavu a Jiří Malý se podílel na jeho zajištění. Tehdy se poprvé setkal s čelnými zahraničními antropology a měl možnost získat přehled o jednotlivých oborech antropologie.\n\nV roce 1926 se seznámil s dr. Alešem Hrdličkou, se kterým absolvoval studijní cestu do USA v letech 1929 – 1930. Pod Hrdličkovým vedením zde jednak získával vědomosti a zkušenosti v Národním muzeu ve Washingtonu, jednak prováděl výzkum mezi českými, ale zvláště slovenskými emigranty, jehož výsledky uveřejnil v práci „Čechoslováci zahraniční, zvláště severoameričtí“ z roku 1932. Dva měsíce z téměř ročního pobytu strávili na Aljašce, kde sledovali problémy migrace asijských populací do Ameriky.\n\nPrávě za pobytu v USA získal J. Malý po J. Matiegkovi svého druhého učitele, A. Hrdličku, jemuž později věnoval jak antropologii živého člověka, tak i výzkumu v oblasti osteologie, kam by patřila jeho práce habilitační s názvem „Uměle deformované lebky z Tiahuanaco v Bolívii“, kterou předložil a obhájil v roce 1927. V souvislosti s ní vytvořil se sochařem J. Beutlerem plastickou rekonstrukci podoby indiána na základě deformované lebky, v čemž získal evropské a možná i světové prvenství. Stejné téma mu poskytlo i domácí prostředí v podobě deformovaných lebek z Čelákovic u Prahy. Do minulosti antropologie u nás se vrátil např. studií o J. E. Purkyňovi.\n\nPo dosažení docentury se stal Jiří Malý mimořádným profesorem antropologie a po odchodu J. Matiegky na odpočinek v roce 1935 převzal vedení Antropologického ústavu a Hrdličkova muzea člověka, na jejichž budování pracovali společně. Neopominutelný je také podíl J. Malého na vydávání časopisu Anthropologie nejprve jako spoluredaktora a od roku 1935 hlavního redaktora.\n\nZa pomoci Prof. Malého vznikala vrcholná díla J. Matiegky, vydaná ve 30. letech, např. „Tělesné pozůstatky českých králů a jejich rodin v hrobce svatovítského chrámu v Praze“ či „Homo předmostensis“. J. Matiegka a J. Malý jsou oba podepsáni pod prací „Kostry středoafrických Pygmejů v poříčí Ituri“. Společně prozkoumali ostatky K. H. Borovského a Albrechta z Valdštejna.\n\nSám Prof. Malý byl pověřen průzkumem ostatků K. H. Máchy, přičemž jeho podíl na převezení básníkových pozůstatků z Litoměřic, které byly součástí záboru po mnichovské dohodě do Prahy, zdaleka překročil rámec antropologie. Projev Prof. Jiřího Malého při uzavření rakve 4. května 1939 byl projevem občanské statečnosti, výrazem odporu proti nacistické okupaci. I proto si za války vysloužil pozornost gestapa. Příčinu však musíme hledat i v letech dřívějších. Roku 1934 totiž vyšel sborník Rovnocennost evropských plemen, který byl v tehdejší době jediným vědeckým protestem proti nacistickým názorům o nadřazenosti nordické rady. Na něm se Jiří Malý (spolu s dalšími vědci včetně J. Matiegky) podílel statí „Rovnocennost lidských plemen po stránce tělesné“.\n\nPo uzavření vysokých škol byl Jiří Malý penzionován a prožil spolu se svou rodinou nelehké období okupace. V samém závěru války se znovu ujal vedení Antropologického ústavu, v jejím průběhu proměněném v Institut für Rassenbiologie. Se svými spolupracovníky obnovil normální vědecký a pedagogický provoz. Roku 1946 byl jmenován druhým řádným profesorem antropologie Karlovy univerzity po J. Matiegkovi. Avšak život již mu nedopřál příliš mnoho času. Stačil alespoň naznačit plán rozvoje antropologie (byl průkopníkem aplikované antropologie v průmyslu, kriminalistice a soudnictví). Vytyčil úkoly, které měly být v nejbližší době řešeny, které již z velké části realizovali jeho kolegové a žáci.\n\nV červenci 1945 se stal členem Československé strany národně socialistické. Nelehce nesl dění v poúnorovém Československu, zvláště pak proces s Miladou Horákovou, popravenou 27. června 1950, což byla jedna z okolností, které se odrazily na jeho zdravotním stavu.\n\nJiří Malý zemřel 7. července 1950 ve věku nedožitých 51 let.\n\nJiří Malý byl členem Královské české společnosti nauk, Československé akademie věd a umění, Masarykovy akademie práce, Antropologické společnosti v Brně a dalších. Účastnil se mezinárodních kongresů, publikoval doma i v zahraničí. Za přínos v antropologii mu byla udělena in memoriam pamětní medaile dr. Aleše Hrdličky. Vedle toho je nositelem Pamětního odznaku druhého národního odboje. Roku 2000 byl navržen Senátem ČR na udělení Řádu T. G. Masaryka a v témže roce udělil prezident republiky Prof. Malému in memoriam Státní vyznamenání za zásluhy o vědu a stát I. stupně. 28. 2. 2002 rozhodlo městské zastupitelstvo v Mělníku o udělení čestného občanství in memoriam profesoru J. Malému. Jako první občan Prahy 6 byl v září roku 2005 starostou Prahy 6 Mgr. Tomášem Chalupou vyznamenán in memoriam \"Cenou za mimořádný vědecký přínos\".\n\nV práci vědecké i organizační mu byla oporou jeho manželka RNDr. Ludmila Malá, rozená Čížková, taktéž žákyně Jindřicha Matiegky. Syn Doc. MUDr. Jan Malý, CSc. je ředitel IKEM.\n\n\n"}
{"id": "348172", "url": "https://cs.wikipedia.org/wiki?curid=348172", "title": "GTR (hudební skupina)", "text": "GTR (hudební skupina)\n\nGTR byla hudební superskupina založená roku 1986 kytaristy Stevem Hackettem (ex-Genesis) a Stevem Howem (Yes). Mezi další členy patří zpěvák Max Bacon, baskytarista Phil Spalding (např. Mike Oldfield) a bubeník Jonathan Mover (ex-Marillion). Za povšimnutí stojí jejich pokus vytvořit skupinu s kytarami a syntetickým zvukem, ale bez použití běžných klávesových syntezátorů, které nahradili kytarami se speciálními snímači využívajícími kmitání strun k vytvoření MIDI signálu. To sice fungovalo ve studiu, ale na koncerty si museli vzít klávesistu.\n\nStejnojmenné album GTR produkoval Geoffrey Downes (Asia) a bylo vydáno Arista Records. Brzy získalo zlatou desku a singl \"When the Heart Rules the Mind\" zůstal v hitparádě po 16 týdnů. Bezpochyby šlo o velký úspěch, ale album se nesetkalo s příznivým hodnocení fanoušků Genesis a Yes. Někteří tvrdí, že jde jen podprůměrný materiál a jiní kritizují ostrý hlas Max Bacona. Fanoušci GTR ale album považují za klasiku a jednu z nejlepších nahrávek vůbec.\n\nPo nepříliš úspěšném turné a problémech s financemi se Hackett rozhodl roku 1987 skupinu opustit.\n\n\n"}
{"id": "348174", "url": "https://cs.wikipedia.org/wiki?curid=348174", "title": "Black Ice", "text": "Black Ice\n\nBlack Ice je patnácté studiové album australské hard rockové kapely AC/DC. Album vyšlo po osmi letech od jejich posledního alba \"Stiff Upper Lip\". Producentem alba byl Brendan O'Brien (spolupracoval s Pearl Jam, Bobem Dylanem, Brucem Springsteenm, Rage Against the Machine, The Offspring aj.) Album bylo nahráno ve Warehouse Studios ve Vancouveru. První singl s názvem „Rock 'n Roll Train“ vychází 28. srpna 2008, v průběhu září se k tomuto singlu objeví video.\n\nAutory jsou Angus Young a Malcolm Young\n\n\n"}
{"id": "348178", "url": "https://cs.wikipedia.org/wiki?curid=348178", "title": "Marie Krčmová", "text": "Marie Krčmová\n\nMarie Krčmová (* 24. prosince 1940 Brno) je česká lingvistka, pedagožka, emeritní profesorka Masarykovy univerzity. Je dcera Josefa Hrabáka.\n\nV roce 1962 ukončila na Filozofické fakultě Masarykovy univerzity (FF MU) v Brně studium češtiny a ruštiny a rozšiřovací fonetiky. Po absolutoriu působila v brněnské pobočce akademického Ústavu pro jazyk český (ČSAV), v roce 1971 přešla jako odborná asistentka na FF MU. V roce 1966 získala na základě práce \"Přízvukování předložek na Brněnsku\" titul PhDr., v roce 1972 titul CSc. prací \"Městská mluva brněnská\". Docentkou byla jmenována v roce 1988, v roce 1991 se habilitovala prací \"Běžně mluvený jazyk v Brně.\" Od roku 1998 působila na fakultě jako profesorka pro obor český jazyk. Na katedře českého jazyka založila v roce 1995 spolu s profesorem Adolfem Erhartem Ústav jazykovědy, který vedla až do roku 2004. V roce 2009 se stala emeritní profesorkou v Brně a o rok později v Ostravě.\n\nVědeckou dráhu začala jako fonetička, fonetice se věnovala po celou dobu své činnosti, publikovala své práce a tvořila učební texty, například \"Fonetika a fonologie\" (2008). Svou pozornost věnovala také dialektologii, publikovala tak na jedné straně práce, které se týkaly proměn národního jazyka v současné době a studie sociolingvistické, na druhé straně pak práce zabývající se stylem a stylistikou. Vedle toho se zabývala otázkami didaktickými. Je spoluautorkou dvou středoškolských učebnic a několika učebních textů pro cizince.\n\nSoustavně se věnovala také popularizaci jazykovědy a otázkám jazykové kultury – \"Jazyk a kultura vyjadřování\", 1998. Je spoluautorkou publikace \"O češtině každodenní\" (1984) a vysokoškolské učebnice \"Stylistika češtiny\" (1990). Spolupracovala na tvorbě \"Biografického slovníku českých zemí\" a je autorkou několika hesel v \"Novém encyklopedickém slovníku češtiny\". Přeložila ze staré češtiny tzv. \"Dalimilovu kroniku.\"\n\n\n\n\n\n"}
{"id": "348181", "url": "https://cs.wikipedia.org/wiki?curid=348181", "title": "Ruční fetišismus", "text": "Ruční fetišismus\n\nRuční fetišismus (nebo též ruční parcialismus) je sexuální fetišismus, kde předmětem zájmu jsou ruce. Může zahrnovat sexuální přitažlivost určité části rukou, například prstů, dlaně nebo nehtů, anebo přitažlivost specifické činnosti prováděné rukama (která jinak není považována za sexuální - například mytí nebo utírání nádobí). Tento fetiš se může projevovat jako touha po fyzické interakci nebo jako zdroj sexuální fantazie.\n\n"}
{"id": "348184", "url": "https://cs.wikipedia.org/wiki?curid=348184", "title": "Řehtačka", "text": "Řehtačka\n\nŘehtačka je výrobek (obvykle dřevěný) vydávající rámus, stejně jako klapačky, mlýnky, trakářky a různé další doma vyrobené nástroje, které byly používány dle tradice za účelem svolání na bohoslužby od Zeleného čtvrtka, kdy zvony umlkaly (odlétaly do Říma). Nyní však jde o hudební nástroj.\n\nPůvod řehtačky a její původní význam sahá až do pohanských dob, kdy s nimi staří Slované podnikali rituální magické obchůzky, jež měly ochránit obec a úrodu.\n\nZvukem řehtačky nebo zvonu na sebe museli upozorňovat malomocní.\n"}
{"id": "348185", "url": "https://cs.wikipedia.org/wiki?curid=348185", "title": "Rukavicový fetišismus", "text": "Rukavicový fetišismus\n\nRukavicový fetišismus je druhem sexuálního fetišismu, kdy je osoba sexuálně přitahování rukavicemi na svých nebo cizích rukou. V některých případech je fetiš rozšířen o materiál rukavic (např. kůže, bavlna, latex, satén nebo nylon). Často jsou činnosti prováděné rukama oblečenýma v rukavicích stejně vzrušující jako rukavice samotné, protože rukavice jsou vlastně druhou kůží, nebo jinak řečeno, fetišistická náhražka vlastní kůže toho, kdo má rukavice oblečeny. Jemné pohyby prstů v rukavicích nebo i celé ruky poskytuje příslušné osobě velký vizuální podnět a v důsledku toho i sexuální vzrušení. Akt natahování rukavic nebo jejich svlékání z rukou může být také zdrojem rukavicově fetišové fantazie.\n\nNěkteří rukavicoví fetišisté preferují určité délky rukavic, například \"operové\" (dlouhé) nebo jen s manžetou. Někteří je mají také v oblibě jako součást celého oblečení, například zdravotní sestry, policistky nebo francouzské děvečky.\n\nKromě vzhledu rukavic, některé osoby je využívají (samy sobě nebo od jiných) jako formu sexuální stimulace. Nejčastěji se k tomuto účelu používají latexové rukavice, například lékařské vyšetřovací, někdo preferuje gumové rukavice pro domácnost. Přitažlivost rukavic pro domácnost může spočívat v jejich barevnosti, avšak mohou poskytnout i to, co latexové rukavice nemohou. Jsou tlustší, o něco více u nich záleží, k čemu jsou určeny.\n\nRuční fetišismus\n\n"}
{"id": "348186", "url": "https://cs.wikipedia.org/wiki?curid=348186", "title": "Kašna svatého Floriána", "text": "Kašna svatého Floriána\n\nKašna svatého Floriána je v Česku na více místech:\n\nTento název se může vztahovat i na\n"}
{"id": "348192", "url": "https://cs.wikipedia.org/wiki?curid=348192", "title": "Vladimír Žabotinský", "text": "Vladimír Žabotinský\n\nVladimír Ze'ev Žabotinský MBE ( ; Влади́мир Евге́ньевич Жаботи́нский, \"Vladimír Jevgeňjevič Žabotinskij\"; \"Ze'ev Jabotinsky\"; 18. října 1880, Oděsa – 4. srpna 1940, New York) byl jeden z nejvýznamnějších židovských vůdců 20. století, zakladatel revizionistického sionismu, spisovatel, řečník, voják a zakladatel židovské sebeobranné organizace v Oděse. V první světové válce pomáhal v rámci britské armády zformovat Židovskou legii a byl zakladatelem a vůdcem tajné židovské národní vojenské organizace Irgun (\"Irgun Cvaj Leumi\" nebo \"Ecel\").\n\nVladimír Žabotinský se narodil v Oděse, v Ruském impériu (dnešní Ukrajina), vyrůstal v židovské rodině střední třídy a byl vzděláván v ruských školách. Zatímco jako malý chlapec dostával lekce hebrejštiny, později ve své autobiografii napsal, že jeho výchova byla rozvodem židovské víry a tradic.\n\nŽabotinského novinářský talent začal být zřejmý již před tím, než dokončil střední školu. První texty uveřejnil v oděských novinách již v šestnácti letech. Po absolvování byl jako reportér ruského tisku poslán do švýcarského Bernu a později do Itálie. Psal pod pseudonymem „Altalena“ (italské slovo pro „swing“; další informace v článku Altalena). Během svého pobytu v Itálii vystudoval právo na univerzitě v Římě. Jeho působení v Itálii mu získalo uznání jednoho z nejbystřejších rusky mluvících novinářů. Později vydával noviny v ruštině, jidiš a hebrejštině. Koncem roku 1907 se oženil s Annou Markovou Gelperinovou. Měli spolu jedno dítě, syna Ariho, který zahynul po Šestidenní válce v roce 1967 ve věku 59 let.\n\nPo Kišiněvském pogromu v roce 1903 se Žabotinský přidal k sionistickému hnutí, kde byl již brzy na to známý coby energický mluvčí a vlivný vůdce. Jelikož situace naznačovala, že se vyskytnou další pogromy, Žabotinský založil Židovskou sebeobranou organizaci, židovskou milici, k ochraně židovských komunit v Rusku. V důsledku těchto postupů se stal Žabotinský velmi kontroverzní postavou ruského židovstva. V tomto období se rozhodl naučit se moderní hebrejštinu a přijal hebrejské jméno Ze'ev („vlk“). Během pogromů organizoval v židovských komunitách v Rusku sebeobranné jednotky a bojoval za občanská práva pro židovskou populaci jako celek. Téhož roku byl zvolen jako ruský delegát na šestém sionistickém kongresu ve švýcarské Basileji. Po Herzlově smrti v roce 1904 se stal vůdcem pravicově zaměřených sionistů. V roce 1906 byl jedním z hlavních řečníků na konferenci ruských sionistů Helsingfors v Helsinkách, kde vyzval evropské Židy aby se zapojili do (práce v současnosti) a přidali se k osvobozeneckému boji etnických menšin v Rusku. V roce 1909 silně kritizoval vůdčí představitele ruské židovské komunity za účast na slavnosti stého výročí narození ruského spisovatele Nikolaje Gogola. Říkal, že vzhledem ke Gogolovým antisemitským názorům bylo nemístné, že se ruští Židé této slavnosti zúčastnili, což podle něj ukázalo, že nemají žádnou židovskou sebeúctu.\n\nBěhem první světové války přišel s myšlenkou vytvoření Židovské legie, která by po boku Britů bojovala proti Osmanům, kteří vládli nad Palestinou. V roce 1915 proto vytvořil společně s Josefem Trumpeldorem, jednorukým veteránem Rusko-japonské války, Sbor sionských mezkařů (), který sestával z několika stovek židovských mužů, zejména Rusů, kteří byli z Palestiny vyhnáni Osmany do Egypta. Jednalo se o dopravní jednotku, jejíž příslušníci museli být beze zbraní. Nejznámější akcí této jednotky byla účast na riskantní ofenzívě proti Osmanům na poloostrově Gallipoli. Když se Sbor sionských mezkařů rozpadl, Žabotinský odcestoval do Londýna, kde pokračoval ve své snaze o vytvoření židovských jednotek, které by bojovaly v Palestině, jako součást britské armády. V roce 1917 souhlasila britská vláda s ustanovením tří židovských jednotek. Žabotinský sloužil jako voják v roce 1918 v Jordánském údolí a byl vyznamenán za statečnost. Jedno z jeho největších zklamání bylo, že se židovští vojáci nemohli zúčastnit více bitev, jelikož Britové měli sklon je kontrolovat tím, že je ponechali ve Sboru sionských mezkařů.\n\nPoté, co byl v srpnu 1919 Ze'ev Žabotinský propuštěn z britské armády, jako „indiskrétní politický řečník“, byly jeho snahy v Palestině zaměřeny na otevřený trénink židovských dobrovolníků v sebeobraně. Tato snaha však byla zamítnuta britskými úřady. I přesto však bylo přibližně 600 Židů tajně vycvičeno v používání malých zbraní.\n\nPo palestinských nepokojích v roce 1920 a žádostech arabského vedení provedli Britové prohlídky kanceláří a bytů sionistických představitelů, včetně domů Weizmanna a Žabotinského, s cílem najít zbraně. V Žabotinského domě našli 3 pušky, 2 pistole a 250 nábojů. Celkem bylo včetně Žabotinského zatčeno devatenáct mužů.\n\nVyšetřovací komise rozhodla, že za nepokoje je odpovědná Sionistická komise, která měla provokovat Araby. Žabotinský byl za držení zbraní odsouzen k patnácti letům vězení. Soud jej obvinil z bolševismu s tím, že pramení ve skrytém sionistickém srdci, a ironicky ztotožnil krajně antisocialistického Žabotinského se socialistickou stranou Poalej Cijon („Dělníci Sijónu“). Po bouřlivých protestech proti verdiktu nakonec dostal amnestii a byl propuštěn z vězení v Akko.\n\nPo válce byl Žabotinský v Palestině zvolen do první legislativní rady a v roce 1921 byl zvolen do výkonné rady Světové sionistické organizace. Světovou sionistickou organizaci opustil v roce 1923 a kvůli rozdílným názorům mezi ním a předsedou organizace Chajimem Weizmannem založil novou revizionistickou stranu s názvem Aliance revizionistických sionistů a její mládežnické hnutí Betar (hebrejský akronym pro „Ligu Josefa Trumpeldora“). Jeho nová strana požadovala, aby sionistické hnutí uznalo objektivnost založení židovského státu po obou březích řeky Jordán. Jeho hlavním cílem bylo založení moderního židovského státu s pomocí Britského impéria. Jeho filosofie kontrastovala se socialisticky orientovaným dělnickým sionismem v zaměření na ekonomiku a sociální politiku ideální židovské střední třídy v Evropě. Měl podporu především v Polsku a jeho aktivity se zaměřovaly na získání britské pomoci pro vybudování jišuvu. Dalším místem Žabotinského podpory byla Litva, kdy jeho ohnivé projevy v ruštině udělaly velký dojem na rusky mluvící litevskou židovskou komunitu.\nV roce 1929 Žabotinský opustil Palestinu, aby se vypravil na šestnáctý sionistický kongres. Když se chtěl vrátit, nebylo mu to britskými úřady povoleno. Hnutí, jež založil, nebylo jednolitou entitou, ale bylo tvořeno třemi oddělenými frakcemi, z nichž byl Žabotinský ten umírněný.\n\nŽabotinský upřednostňoval spolupráci s Brity, zatímco osoby jako David Raziel, Abba Ahimeir a Uri Cvi Greenberg se zaměřovali na akce, kterými by získaly nezávislost na mandátní Palestině, přičemž politicky bojovali proti dělnickým sionistům, britským úřadům a mstili se za arabské útoky.\n\nBěhem 30. let se Žabotinský velmi znepokojoval situaci židovské komunity v Polsku. V roce 1936 připravil Žabotinský tzv. „evakuační plán“, který počítal s evakuací veškeré židovské populace Polska do Palestiny. Téhož roku Žabotinský navštívil východní Evropu a setkal se s polským ministrem zahraničí, plukovníkem Józefem Beckem, regentem Maďarska, admirálem Miklósem Horthym a premiérem Rumunska, Gheorghe Tătărescu, aby společně projednali evakuační plán. Plán získal podporu všech tří vlád, ale způsobil značnou kontroverzi uvnitř polského židovstva, kvůli tomu, že hrál do rukou polských antisemitů. Zejména skutečnost, že evakuační plán měl podporu polské vlády, si mnoho Židů vyložilo tak, že Žabotinského podporují ti, které považovali za „zlé lidi“. Evakuace židovských komunit z Polska, Maďarska a Rumunska se měla uskutečnit během deseti let. Britská vláda však tento plán vetovala a předseda Světové sionistické organizace Chajim Weizmann jej odmítl. O dva roky později, roku 1938, řekl Žabotinský v projevu polským Židům, že \"„žijeme na pokraji vulkánu“\", a varoval, že se v Polsku v blízké budoucnosti odehraje vlna krvavých super-pogromů. Žabotinský jezdil varovat Židy do Evropy, aby uprchli do Palestiny, co nejdříve to půjde.\n\nŽabotinský byl složitý člověk, v němž se mísil cynismus a idealismus. Byl přesvědčen, že není žádná možnost, jak by Židé mohli znovuzískat Palestinu, aniž by se postavili na odpor Arabům, ale zároveň věřil, že by měl židovský stát být domovem arabských obyvatel. V roce 1934 sepsal návrh ústavy pro židovský stát, který deklaroval, že arabská menšina bude požívat rovnoprávnosti \"„ve všech oblastech veřejného života.“\" Obě komunity by měly sdílet státnické povinnosti, vojenské i civilní služby a užívat svých výsad. Žabotinský navrhl, aby hebrejština a arabština měly stejné postavení, a aby „v každé vládě, kde je premiérem Žid, byl post vicepremiéra nabídnut Arabovi, a naopak.“\n\nŽabotinský zemřel v New Yorku 4. srpna 1940 na následky srdečního infarktu, při návštěvě tábora vedeného Bejtarem. Požadavek B'nai B'rith, aby byl pohřben v Izraeli, byl izraelským premiérem Davidem Ben Gurionem zamítnut. Ben Gurion napsal v dopise datovaném 7. května 1958 soudci Telavivského distriktního soudu Josefu Lammovi, viceprezidentovi B'nai B'rith v Izraeli, že: \"„Izrael nepotřebuje mrtvé Židy, ale živé Židy a já nevidím důvod pro rozšiřování hrobů v Izraeli.“\"\n\nPohřeb Žabotinského a jeho ženy na Herzlově hoře, byl nakonec schválen v roce 1964 veteránem Židovské legie a tehdejším premiérem Levi Eškolem.\n\nOdkaz Ze'eva Žabotinského dnes v Izraeli nese strana Cherut (která se v roce 1973 sloučila s dalšími pravicovými stranami do formace Likud), Cherut - Národní hnutí (odštěpená část Likudu), Magšimej Cherut (mladé aktivistické hnutí) a Betar (hnutí mladých). Ve Spojených státech vedlo jeho volání po židovské sebeobraně k zformování uskupení \"Americans for a Safe Israel\" a \"Jewish Defense Organization.\" V Izraeli je po Žabotinském pojmenováno více ulic, parků a náměstí, než po jakékoliv jiné osobě židovských nebo izraelských dějin. Za vynikající službu Státu Izrael je udělována Žabotinského medaile a ve většině izraelských měst lze nalézt ulice s jeho jménem. Žabotinský je pohřben na izraelském národním hřbitově na Herzlově hoře. Izraelská levicová ministryně školství Juli Tamir za Stranu práce oznámila 11. srpna 2008 plán odstranit Žabotinského ze školních osnov a nahradit jej výukou o arabském pohledu na vznik Státu Izrael.\n\n\n\n"}
{"id": "348197", "url": "https://cs.wikipedia.org/wiki?curid=348197", "title": "Silvan Šalom", "text": "Silvan Šalom\n\nSilvan Šalom, (narozen 4. října 1958 Gabès, Tunisko), je izraelský politik, který od května 2015 zastával ve čtvrté vládě Benjamina Netanjahua pozici vicepremiér a ministr vnitra, a to až do 20. prosince 2015, kdy rezignoval na své vládní posty a poslanecký mandát pro obvinění ze sexuálního obtěžování. V předchozích izraelských vládách zastával množství ministerských postů, včetně šéfa resortů zahraničních věcí, financí, energetiky a vodních zdrojů, regionálního rozvoje a rozvoje Negevu a Galileje.\n\nNarodil se ve městě Gabès v Tunisku a aliju do Izraele uskutečnil v roce 1959. Jako většina Izraelců vstoupil v 18 letech do izraelské armády a dosáhl hodnosti seržanta.\n\nAbsolvoval Ben-Gurionovu univerzitu v Negevu v Beerševě, kde získal titul bakalář ekonomie (B.A.). Dále absolvoval Telavivskou univerzitu, kde studoval práva a získal titul L.L.B. a titul magistr (M.A.).\n\nPřed politickou kariérou působil jako novinář. V roce 1992 byl zvolen do Knesetu za stranu Likud. V rámci strany je prominentní sefardský politik. Velmi nečekaný byl jeho postup na post ministra zahraničních věcí, kde nahradil Benjamina Netanjahua. Stalo se tak poté, co Strana práce v roce 2002 opustila vládu.\n\nKoncem roku 2005 se ucházel o křeslo předsedy Likudu a nakonec se za Benjaminem Netanjahu umístil na druhém místě, což mu zajistilo druhé místo na kandidátce Likudu v parlamentních volbách v roce 2006. V těch svůj mandát obhájil, podobně jako ve volbách v roce 2009 a 2013. Od roku 2009 stojí v čele resortů regionálního rozvoje a rozvoje Negevu a Galileje. Od března 2013 navíc i v čele ministerstva energetiky a vodních zdrojů.\n\nPoslanecký mandát obhájil rovněž ve volbách v roce 2015. Od května do prosince 2015 zastával čtvrté Netanjahuově vládě post vicepremiéra a ministra vnitra. Na obě pozice a svůj poslanecký mandát rezignoval 20. prosince 2015 v souvislosti s obviněními ze sexuálního obtěžování.\n\nJe ženatý s Judy Šalom Nir-Mozes, se kterou má pět dětí. Žije ve městě Ramat Gan.\n\n"}
{"id": "348199", "url": "https://cs.wikipedia.org/wiki?curid=348199", "title": "Pinchas Lavon", "text": "Pinchas Lavon\n\nPinchas Lavon (hebrejsky: פנחס לבון; 12. července 1904 – 24. ledna 1976, Tel Aviv, Izrael) byl izraelský politik, ministr obrany a zemědělství a dělnický vůdce známý Lavonovou aférou.\n\nLavon se narodil v malém městě Kopyčincy v tehdejší Haliči v Rakousku-Uhersku (nyní Ukrajina). Vystudoval práva na univerzitě ve Lvově, kde založil zorganizoval pobočku Histadrutu v regionu. Aliju do mandátní Palestiny provedl v roce 1929.\n\nLavon byl zvolen poslancem do prvního Knesetu v roce 1949 a v Ben Gurionově druhé vládě zastával post ministra zemědělství.\n\nSvé poslanecké křeslo si udržel ve volbách v roce 1951 a o rok později byl jmenován ministrem bez portfeje. Po Ben Gurionově rezignaci byl v roce 1954 jmenován ministrem obrany. Avšak kvůli Lavonově aféře, v níž byl obviněn ze zapletení do plánu na bombový útok v Egyptě nakonec odešel z vlády.\n\nNicméně i nadále zůstal členem Knesetu i po následujících volbách v letech 1955 a 1959. Později byl zproštěn jakéhokoliv zapletení s egyptskými bombami. Z veřejného života odešel v roce 1964 po dlouhotrvajících sporech s Ben Gurionem a v roce 1976 zemřel v Tel Avivu.\n\n"}
{"id": "348200", "url": "https://cs.wikipedia.org/wiki?curid=348200", "title": "Ladislav Kofránek", "text": "Ladislav Kofránek\n\nLadislav Jan Kofránek (24. června 1880, Vojice u Hořic – 20. října 1954, Praha) byl český sochař a loutkář, člen Československé akademie věd a umění.\n\nLadislav Kofránek v letech 1894-1898 absolvoval C. k. odbornou školu sochařsko-kamenickou v Hořicích a v letech 1898-1902 studoval na Akademii výtvarných umění v Praze v sochařské speciálce Josefa Václava Myslbeka.\n\nStejně jako jeho spolužáci a vrstevníci byl ovlivněn secesním symbolismem a přivítal v Praze výstavu a návštěvu francouzského sochaře Augusta Rodina (1902).\n\nSám poprvé vystavoval roku 1902 s Krasoumnou jednotou v Rudolfinu a již na této výstavě obdržel první cenu (dívčí akt, \"Po koupeli\", 1902). Následovala další ocenění v letech 1904 a 1905, kdy získal za vystavené práce cestovní stipendium a se spolužákem Janem Štursou, se kterým se spřátelil již na Akademii, podnikl studijní cestu po Evropě, postupně navštívili Německo, Francii, Anglii, Belgii, Holandsko a Itálii. Od roku 1898 do roku 1949 byl členem SVU Mánes.\n\nZa první světové války byl na italské frontě (1915-1918), kde později vytvořil pomník padlých v Logu pod Mangartom. Roku 1930 se stal členem zednářské lóže Sibi et posteris.\n\nVěnoval se především monumentální tvorbě figurálních děl, alegorickým sochám pro výzdobu architektury, pomníkům a portrétům. Účastnil se až do pozdního věku mnoha sochařských soutěží a byl velmi pilný. Přesto jeho dílo zůstává poněkud ve stínu slavnějších vrstevníků Bohumila Kafky, Josefa Mařatky či Jana Štursy.\n\nLadislav Kofránek zemřel v Praze 20. 10. 1954 ve věku 74 let.\n\n\nZ výchozího secesního symbolismu (\"Do divadla\"), zahrnujícího i portrétní tvorbu, postupně dospěl ke klasickému realismu (\"Žena s kahancem\", \"Snění\"). V jeho secesních plastikách a během následujícího návratu k archaické řecké stylizaci lze nacházet určité styčné body zejména s Janem Štursou.\n\nRoku 1913 vystavil reliéfy Křížové cesty, které napovídaly spíše oživení zájmu o gotické umění. Kofránek odmítal kubismus a po válce jen formálně zjednodušil modelaci a dospěl k jistému zhrubnutí a ostřejší modelaci tvaru (Jan Žižka, Prométheus, návrh na pomník Svatopluka Čecha). Ve 20. letech, kdy se věnoval monumentálním dekorativním realizacím, se přiklonil ke klasicizujícímu pojetí v souladu s dobovými požadavky na pomníkovou tvorbu. Kofránek získal řadu zakázek na výzdobu nově postavených veřejných staveb - bank, ministerstva, knihovny, telefonní ústředny, mostu. Spolu s architektem Kamilem Roškotem spolupracoval v letech 1934-1935 na úpravách hrobky českých králů v Katedrále sv. Víta (erby).\n\nNěkteré jeho návrhy zůstaly nerealizovány (Filosofická fakulta v Praze, kašna Přelouč, pomníky Jana Žižky).\n\nV době První republiky vytvořil sérii loutek pro Loutkové divadlo Umělecké výchovy.\n\n\n\n\n\n"}
{"id": "348209", "url": "https://cs.wikipedia.org/wiki?curid=348209", "title": "Statenice", "text": "Statenice\n\nObec Statenice se nachází v okrese Praha-západ, kraj Středočeský, v údolí Únětického potoka zhruba 11 km severozápadně od centra hlavního města Prahy. Žije zde obyvatel. Obec Statenice se skládá ze dvou částí, Statenice a Černý Vůl, které obě leží v katastrálním území \"Statenice\".\n\nPrvní písemná zmínka o vsi (\"Ztativnice\") pochází z roku 1227, kdy se připomíná ve výčtu majetku, potvrzeného králem Přemyslem Otakarem I. svatojiřskému klášteru na Pražském hradě; vzhledem k popřednímu postavení vsi ve zmíněné listině lze spekulovat, že Statenice náležely klášteru již od jeho založení v roce 973.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Statenice \"(přísl. Černý Vůl, 630 obyvatel)\" byly v roce 1932 evidovány tyto živnosti a obchody: nákladní autodoprava, výroba cementového zboží, 2 cihelny, 3 hostince, 2 klempíři, 2 mlýny, obuvník, pekař, 2 řezníci, 5 obchodů se smíšeným zbožím, Spořitelní a záložní spolek pro Statenice, 3 trafiky, velkostatek, obchod se zvěřinou a drůbeží.\n\nNa počátku 21. století se v centru obce staví nové domy, např. komplex \"Statenický mlýn\". Rozvoj iniciovalo zvýšení poptávky po lokalitách za hranicemi Prahy, v souvislosti s rozšířením fenoménu tzv. satelitních městeček. V souvislosti s tímto se počítá se zvýšením počtu obyvatel ze zhruba osmi set až na dva a půl tisíce (přitom ještě v 90. letech byly záměry podstatně skromnější). Posílena byla také příměstská doprava; Statenice mají autobusové spojení s Prahou, hlavně tedy s Dejvickou.\n\n\nDopravní síť\n\nVeřejná doprava 2011\n"}
{"id": "348212", "url": "https://cs.wikipedia.org/wiki?curid=348212", "title": "Židovská národní rada", "text": "Židovská národní rada\n\nŽidovská národní rada (: , Va'ad le'umi; : \"\") byla hlavní národní institucí židovské komunity (jišuvu) v rámci Britského mandátu Palestina.\n\nŽidovská národní rada byla spolu s Histadrutem a Haganou založena roku 1920, za účelem vytvoření židovské samosprávy. Jejím prvním předsedou byl rabín Abraham Isaac Kook.\n\nOrganizace reprezentovala téměř všechny hlavní židovské frakce, nicméně několik malých skupin z počátku odmítalo vytvoření centrálního vedení. Zejména Agudat Jisra'el vstoupila jen v roce 1935. Členové Židovské národní rady se rovněž účastnili setkání Sionistické generální rady (\"ha-Va'ad ha-po'el ha-cijoni\").\n\nZa vztahy s Araby, spojení s Židovskou agenturou a vyjednávání s britskou vládou bylo odpovědné politické oddělení Židovské národní rady. Jak se jišuv rozrůstal, Židovská národní rada přibírala více funkcí, jako je vzdělání, zdravotní a sociální péče, vnitřní obrana a bezpečnostní otázky a během druhé světové války organizovala nábor židovských mužů do britských ozbrojených sil. Ve 40. letech se rozrostla o oddělení pro fyzický výcvik, kulturu, tisk a informace.\n\nZpráva Anglo-amerického vyšetřovacího výboru z roku 1946 tvrdí:\nKdyž byl v roce 1948 založen Stát Izrael, posloužila struktura jednotlivých oddělení jako základ pro vládní ministerstva. <time datetime=\"1948-03-02\">2. března 1948</time> se Židovská národní rada rozhodla zformovat prozatímní vládu a <time datetime=\"1948-05-14\">14. května 1948</time> (den, kdy vypršel britský mandát) se její členové sešli v Telavivském muzeu umění a podepsali Deklaraci nezávislosti Státu Izrael. Členové Židovské národní rady utvořili přechodnou vládu rodícího se Izraele.\n\n\n\n\n"}
{"id": "348213", "url": "https://cs.wikipedia.org/wiki?curid=348213", "title": "PlainTeX", "text": "PlainTeX\n\nPlainTeX je soubor základních maker pro sázecí systém TeX, vytvořený autorem TeXu Donaldem Ervinem Knuthem. Obecně je plain pokládán za dobrý výchozí bod pro definice vlastních (mnohdy složitějších) maker.\n\nPlainTeX v první řadě nastavuje takzvané kategorie znaků, pak definuje interpretaci znaků v matematickém modu, alokuje a nastavuje nové registry. Důležité je, že plainTeX nahrává do paměti metriky Knuthových fontů Computer Modern. Kromě několika ukázkových maker předvádějících sílu TeXu jsou vesměs definovány praktické řídící sekvence tak, aby bylo možné jednoduchý článek napsat v podstatě ihned a bez větších znalostí algoritmů a primitivů TeXu.\n\nPro potřeby českých uživatelů existuje odvozenina plainu nazvaná csplain, která nastavuje registry pro stránku A4 a namísto odpovídajících CM fontů nahrává jejich českou variantu, CS fonty.\n"}
{"id": "348218", "url": "https://cs.wikipedia.org/wiki?curid=348218", "title": "Fernando Pessoa", "text": "Fernando Pessoa\n\nFernando António Nogueira Pessoa (13. června 1888 Lisabon — 30. listopadu 1935 tamtéž), známý častěji jako Fernando Pessoa, byl portugalský spisovatel a básník.\n\nPessoa je vedle Luíse de Camões považován za největšího portugalského básníka; někteří kritici (např. Harold Bloom) jej řadí mezi nejreprezentativnější básníky 20. století. Pessoa prožil dětství a část mládí v jihoafrickém Durbanu, kde se mu dostalo vzdělání v angličtině; angličtina tak byla vedle portugalštiny Pessoovým druhým literárním jazykem.\n\nFernando Pessoa byl v občanském životě nenápadným korespondentem několika lisabonských firem. Za svého života nepublikoval téměř nic. Své básnické dílo napsal pod mnoha jmény, které nejsou prostými pseudonymy, nýbrž, jak Pessoa sám napsal, heteronymií: Álvaro de Campos, Ricardo Reis a Alberto Caeiro byli obyvateli Pessoova vnitřního světa, vzniklými fragmentárností Pessoovy osobnosti, kterou básník pociťoval od dětských let. Pessoa byl také zednářem a vyznavačem mystického portugalského vlastenectví (sebastianismu).\n\nPessoa přeložil řadu portugalských knih do angličtiny. Také přeložil do portugalštiny Scarlet dopis Nathaniel Hawthorne, krátké povídky \"teorie a honič\", \"cesty jdeme\" a \"Gruzie vládnoucí\" O. Henry a básně \"Raven\", \"Annabel Lee\" a \"Ulalume\" Edgar Allan Poe, který spolu s Walt Whitmanem silně ovlivňoval. Kromě toho Pessoa přeložil do portugalštiny řadu knih theosofů jako Charles Webster Leadbeater a Annie Besant.\n\nV letech 1912-14, když žil se svou tetou \"Anicou\" a bratranci, se účastnil \"semi-spirituálních setkání\", které byly prováděny doma, ale byl považován za \"zpožďovací prvek\" ostatních členů zasedání. Pessoaův zájem o spiritismus byl probuzen ve druhé polovině roku 1915, při překladu theosofických knih. Zájem byl prohlouben koncem března 1916, kdy náhle začal mít zkušenosti, kde se stal médiem, které byly odhaleny automatickým psaním. 24. června Pessoa napsal impozantní dopis své tetě a kmotře. Poté žil ve Švýcarsku se svou dcerou a synem, v němž popisuje tento \"tajemný případ\", který ho překvapil. Kromě automatického psaní uvedl Pessoa také, že má \"astrální\" nebo \"éterické vize\" a byl schopen vidět \"magnetické aury\" podobné radiografickým obrazům. Cítil \"více zvědavosti než strachu\", ale byl vůči tomuto jevu obezřetný a požádal o utajení, protože věděl \"o výhodách, ale i nevýhodách tohoto počínání\". Mediumship měl silný vliv na Pessoovy spisy, kteří cítili, že \"někdy najednou vlastnili něco jiného\" nebo měli \"velmi zvědavý pocit\" v pravé paži, která byla \"bez vůle\" zvednutá do vzduchu \". Při pohledu do zrcadla viděl Pessoa několikrát to, co vypadalo jako heteronémie: jeho \"tvář se vytratila\" a byla nahrazena \"vousatým mužem\" nebo jinými čtyřmi muži celkem.\n\nPessoa také vyvinul silný zájem o astrologii. Vypracoval více než 1500 astrologických grafů, včetně grafů známých lidí jako William Shakespeare, lord Byron, Oscar Wilde, Chopin, Robespierre, Napoleon I, Benito Mussolini, Wilhelm II, Belgičan Leopold II, Victor Emmanuel III, Alfonso XIII. Král Sebastian a portugalský Charles a Salazar. V roce 1915 Pessoa vytvořil heteronym Rafael Baldaya, astrolog a plánoval napsat pod jeho jménem \"Astrologický systém\" a \"Úvod do studia okultismu\". Pessoa založil ocenění svých astrologických služeb od 500 do 5000 réi a vytvořil horoskopy zákazníků, přátel a také sám sebe a úžasně heteronmy a také časopisů jako Orpheu. Narodil se 13. června a Pessoa byl původem z Blíženců a měl znamení Štíra. Postavy hlavních heteronymů byly inspirovány čtyřmi astrálními prvky: vzduchem, ohněm, vodou a zemí. Znamená to, že Pessoa a jeho heteronomy zcela obsahovaly plné principy starověkých znalostí. Ty heteronymy byly navrženy podle jejich horoskopů, všechny včetně Merkuru, planety literatury. Astrologie byla součástí jeho každodenního života a Pessoa udržoval tento zájem až do své smrti, kterou dokázal předpovědět s určitou přesností.\n\nJako mystik byl Pessoa nadšený esoterismem, okultismem, hermetizmem, numerologií a alchymií. Spolu se spiritismem a astrologií také věnoval pozornost neopaganismu, teosofii, rosicrucianismu a svobodě, která silně ovlivňovala jeho literární dílo. Prohlásil se za Pagana ve smyslu \"intelektuálního mystika smutné rasy neoplatonistů z Alexandrie\" a věřící v \"bohové, jejich agendu a jejich skutečnou a hmotně vyšší existenci.\" Jeho zájem o okultismus vedl Pessoa k tomu, aby odpovídal Aleisterovi Crowleymu a později mu pomohl vypracovat falešnou sebevraždu, když Crowley navštívil Portugalsko v roce 1930. Pessoa přeložil Crowleyho báseň \"Hymn To Pan\" do portugalštiny a katalog knihovny Pessoa ukazuje, že měl Crowleyho knihy Magick v Teorii a praxi a vyznání. Pessoa také napsal na Crowleyho doktríně Thelemy několik fragmentů, včetně Morala.\n\nV televizní anketě Naši velcí Portugalci v roce 2007 se umístil na osmém místě.\n\n"}
{"id": "348220", "url": "https://cs.wikipedia.org/wiki?curid=348220", "title": "Inhalační inzulin", "text": "Inhalační inzulin\n\nInhalační inzulin (někdy psán jako inhalační inzulín) je nová metoda aplikace inzulinu při léčbě diabetu. Myšlenka inhalace inzulinu je téměř stejně stará jako objev inzulinu. Avšak technologický pokrok umožnil praktickou výrobu inhalačního inzulinu až dnes. Inhalační inzulin byl vyvinut americkou firmou Pfizer, schválen vládní organizací FDA a k léčení diabetiků byl tento medikament uvolněn teprve v září roku 2006 pod obchodní značkou EXUBERA. Avšak kvůli špatným ziskům a vysokým nákladům firma Pfizer tento produkt po roce prodeje v říjnu roku 2007 stáhla z trhu.\n\nHlavní výhodou inhalačního inzulinu je, že jeho inhalací se lze vyhnout injekčnímu podkožnímu píchání bolusových dávek inzulinu. Bazální dávku inzulinu však nelze inhalací inzulinu zajistit, protože inzulin se z plic vstřebává velmi rychle (rychleji než z podkoží) a nebyl nalezen způsob, jakým vstřebávání inhalačního inzulinu zpomalit pro bazální dávky. Tudíž i při inhalaci inzulinu diabetik I. typu musí subkutánně aplikovat bazální dávku inzulinu inzulinovými pery (2 dávky „dlouhých“ inzulinů nebo 1 dávka „dlouhého“ inzulinového analoga denně).\n\nMezi nevýhody inhalačního inzulinu patří vysoké náklady na léčbu, téměř žádná distribuce v ČR, nutnost dávkování velkých dávek inzulinu a nehrazení léčby českými pojišťovnami. Kdybychom pominuli finanční nevýhody, diabetik navíc musí splňovat určitá kritéria: být nekuřák, nesmí trpět astmatem a jinými respiračními chorobami a musí být starší 18 let. Inhalování inzulinu snižuje kapacitu plic, může způsobovat změny v plicní tkáni (inzulin je totiž stimulátor růstu) a teoreticky i rakovinu plic. Také neodhadnutí dávky inzulinu a vysoká rychlost jeho vstřebávání může způsobovat časté hypoglykemie. Rovněž není možné využít jemného dávkování inzulinu po jednotkách (IU), jako je tomu u inzulinových per a pump.\n\nInhalační inzulin by mohl pomoci diabetikům I. typu, kteří mají nepřekonatelný psychický odpor vůči jehlám a kterým se špatně vstřebává inzulin z podkoží. Pro diabetiky II. typu by výhody z tohoto druhu aplikace plynula zřejmě jen tehdy, pokud by diabetik II. typu nepotřeboval aplikovat bazální dávku. Nevýhody inhalačního inzulinu spíše převažují nad výhodami, a tudíž inhalace nepřináší v současnosti revoluční léčbu DM I. typu. Revolučnost inhalačního inzulinu spočívá v tom, že v historii to je druhý možný způsob podávání inzulinu (1. způsob: podkožní aplikace inzulinu injekcemi od roku 1921).\n\nInzulin\n\nInzulinové pero\n\nInzulinová pumpa\n\nInhalační léčba inzulinem (česky)\n\nOficiální stránky EXUBERA (anglicky)\n"}
{"id": "348221", "url": "https://cs.wikipedia.org/wiki?curid=348221", "title": "Jehuda ha-Levi", "text": "Jehuda ha-Levi\n\nJehuda ben Šmu'el ha-Levi ( יהודה הלוי , španělsky Yehudah Halevi); asi 1075, Toledo – 1141, Palestina) byl španělský židovský básník a filosof, píšící arabsky a hebrejsky, pokládaný za vůbec největšího středověkého hebrejského básníka.\n\nNarodil se patrně v Tudele nebo v Toledu, brzy v mládí ale odešel do Granady, která byla v jeho době centrem židovského intelektuálního života. Tam se také jeho učitelem stal básník Moše ibn Ezra. Brzy byl rozpoznán jeho básnický talent, dostalo se mu také širokého vzdělání v řecké a arabské filosofii i přírodních vědách. O jeho osobním životě je známo jen, že měl jednu dceru, která měla syna, také pojmenovaného Jehuda. Jako židovský intelektuál a lékař putoval po mnoha španělských městech. Na sklonku života se rozhodl vykonat pouť do Svaté země, 8. září 1140 proto doplul do Alexandrie. Navštívil Egypt, odkud 14. května 1141 odplul do Palestiny, v létě téhož roku zemřel neznámo kde, do Palestiny se ale patrně dostal.\n\nJako většina židovských básníků té doby psal své básně dle formálních zvyklostí arabské poezie. Psal náboženskou i světskou poezii. Světská byla spíše příležitostná: básně o jeho přátelích, elegie na smrt významných osobností, gnómické epigramy i milostné básně. Více než tři sta jeho náboženských básní se stalo součástí židovské liturgie. Nejvýznamnější součástí jeho díla jsou tzv. sionidy, básně, líčící touhu roztroušených Židů po návratu do Svaté země a znovunabytí její někdejší slávy, což byl literární žánr v židovské poezii té doby velmi oblíbený. Jeho jazyk usiluje o přísný biblický styl, jeho hebrejština je ale silně ovlivněna arabštinou, často používá kalky z arabských výrazů a arabské literární formy.\n\nHa-Leviho filosofie se vymyká ostatním proudům středověké židovské filosofie. Jeho hlavní filosofické dílo \"Kitáb al-Chazarí\" ( \"Kniha o Chazarech\") se snaží polemickou formou obhájit židovskou víru, na rozdíl od ostatních středověkých židovských filosofů však odmítá racionalizaci judaismu. Snaží se pravdu odvodit z biblického zjevení, nikoli z rozumových filosofických odůvodnění. Ha-Levi odmítá podle něj polyteistický koncept zprostředkujících bytostí mezi Bohem a světem a radikální oddělenost Boha a světa: biblický Bůh dále zasahuje do běhu dějin.\n\nPodle ha-Leviho nelze společenství s Bohem dosáhnout pouhou teoretickou znalostí. Pravé náboženství vzniká Božím zjevením a nikoli lidskou aktivitou filosofů. Proti úsilí racionálně poznat Boha či se mu přiblížit asketickým úsilím ha-Levi klade důraz na zbožný život, modlitbu a bohoslužbu.\n\nHa-Levi dále vyzdvihuje zvláštní postavení židů, kteří mají zvláštní dispozice pro Boží zjevení a proroctví, nebeskou odměnu ovšem mohou získat i ti, kteří zachovávají morální zákony. V mesiášském věku pak nakonec izraelský národ do sebe vstřebá všechny ostatní národy.\n\nJako autor tohoto spisu je také jednou z hlavních postav románu Chazarský slovník Milorada Paviće, kde funguje jako „židovský kronikář“ polemiky.\n\nPodle Jehudy ha-Leviho byl nazván mošav Bejt ha-Levi v Izraeli.\n\n"}
{"id": "348223", "url": "https://cs.wikipedia.org/wiki?curid=348223", "title": "Bateson", "text": "Bateson\n\nBateson je vlastní jméno\n\n"}
{"id": "348224", "url": "https://cs.wikipedia.org/wiki?curid=348224", "title": "Matāʻutu", "text": "Matāʻutu\n\nMata Utu (uvejsky Matāʻutu) je hlavní a přístavní město francouzského teritoria Wallis a Futuna. Leží na ostrově Wallis v oblasti Hahake, jejíž je též hlavním městem. Má 1 191 obyvatel (2003).\n\nV centru města se nachází římskokatolická katedrála (diecéze Wallis a Futuna), která je zároveň francouzskou národní památkou. V blízkosti města se nachází palác krále Uvey (jednoho ze tří království, do kterých je ostrovní země rozdělena) a dvě významné archeologické lokality Talietumu a Tonga Toto.\n"}
{"id": "348228", "url": "https://cs.wikipedia.org/wiki?curid=348228", "title": "Bohdalice", "text": "Bohdalice\n\nBohdalice ( \"Bochdalicz\") jsou vesnice, která společně s Pavlovicemi tvoří obec Bohdalice-Pavlovice v okrese Vyškov v Jihomoravském kraji. Do roku 1964 byly samostatnou obcí. Bohdalice mají přes 800 obyvatel. Nacházejí se 9 km jižně od města Vyškov při silnici z Vyškova do Bučovic v kopcovitém terénu o průměrné nadmořské výšce 296 m n. m. Obec má půdorysně nepravidelnou náves částečně zastavěnou s kostelem situovaným na severní straně návsi. Vsí protéká Bohdalský potok, ústící do potoka Rostěnického. Od roku 1785 je součástí Bohdalic nově založená osada Manerov.\n\nBohdalice byly po značnou část své historie v majetku olomouckých jezuitů (1638–1773). V obci stojí Farní kostel Nanebevzetí Panny Marie postavený v letech 1807–1814 na základě zřejmě dřevěného kostela z 15. století. Dnešní obec je od roku 2000 součástí mikroregionu Větrník.\n\nNejstarší známky osídlení pochází z pozdního eneolitu, z období kultury se zvoncovitými poháry. Další nálezy spadají do doby stěhování národů, které jsou pravděpodobně langobardské. Dokládá to nález dvou hrobů z tohoto období. V jednom z nich se našla tepaná ozdobná spona.\n\nPrvní písemná zmínka o obci pochází ze dne 24. června 1337, kdy je v dobových dokumentech uvedeno jméno Vojtěcha z Bohdalic. V průběhu staletí se často střídali majitelé panství. V roce 1368 jsou známi čtyři majitelé: Klára z Bohdalic (vdova po Čertovi z Bohdalic), jež přenechala svůj díl Petru Hechtovi z Rosic. Dalšími majiteli byli Svoch z Milotic a Přibík z Nítkovic. Po smrti posledně jmenovaného propadl majetek kroměřížskému Židu Icovi. Následujícími majiteli, jenž panství vykoupili, byli Hřivín z Roštítek (bratr Kláry z Bohdalic), vdova po Přibíkovi Kateřina a Martin Nosek z Načešic. V roce 1401 je v dochovaných listinách poprvé jmenován farní kostel. V roce 1413 zakoupil jeden z bohdalických dvorů Ondřej ze Zástřizl a z Pavlovic. Od roku 1420 jsou tak Bohdalice pevně spjaty s Pavlovicemi, kde měli Zástřizlové tvrz. Rod Zástřizlů držel Bohdalice a Pavlovice od roku 1413 až do roku 1531.\n\nV roce 1531 po smrti Filipa ze Zástřizl byl dvůr intabuován Mikuláši Doupovcovi z Doupova. V roce 1539 byli vlastníky bratři Jan a Petr Doupovcovi, kteří v roce 1551 dali Bohdalice a Pavlovice Jeronýmu Bařickému z Bařic. Ten umřel v roce 1564 a statek byl vložen do rukou Janu Sedlnickému z Choltic. V roce 1566 zde seděl Jan Gbelský z Gbelska a vzápětí Jan Nekeš st. z Landeka.\nDalším majitelem se stal Jan Purkart Černčický z Kácova, jenž vše prodal Albrechtu Čertorejskému z Čertorej, který byl držitelem do své smrti v roce 1589. V roce 1601 se zde střídali Ladislav Berka z Dubé, Ladislav z Lobkovic, a roku 1614 se novým majitelem dvoru stal Lukáš Dembinský z Dembině. V roce 1638 vdova po Lukášovi Eliška Dembinská prodala veškerý majetek olomouckým jezuitům za 20 000 zl. mor. Jezuitům statek náležel až do násilného zrušení řádu v roce 1773.\n\nV roce 1788 státní správa prodala Bohdalice Rajmundu z Mannerova. Dědicové prodali statek v roce 1804 Janu Michalovi Mannerovi, jenž zemřel v Bohdalicích 7. srpna 1842. Významnou událostí pro obec byla návštěva ruského cara Alexandra I., který 29. listopadu 1805 přenocoval ve zdejším zámku, a návštěva císaře Františka II., který přenocoval v bytě správce několik dní před bitvou u Slavkova. Poté byl držitelem Bohdalic vlastenec a český agitátor Michal Josef Manner, jenž učinil z Bohdalic ohnisko národního obrození. Od roku 1882 je v Bohdalicích poštovní úřad, od roku 1855 je zde zřízen zdravotní obvod zahrnující osm okolních obcí a od roku 1894 zde fungovala četnická stanice. V období okolo roku 1848 se v Bohdalicích vytvořilo centrum národního hnutí okolo rytíře Mannera a zdejšího kaplana Škorpíka. Hlavní náplní tohoto hnutí byly agitace proti volbě do Frankfurtu.\n\nPo osvobození Sovětskou armádou a nástupu komunistické strany k moci se i v Bohdalicích začalo se zestátňováním místních podniků. Prvním z nich byl v roce 1950 Langův závod, ze kterého se stala Kovoslužba a poté Strojírny. Dále následovala kolektivizace zemědělství a vznik JZD Bohdalice. Sloučení Bohdalic a Pavlovic se uskutečnilo v roce 1964. Dnešní obec je součástí mikroregionu Větrník. Je zde evidováno 182 podnikatelských subjektů zaměřených převážně na obchod, stavebnictví, průmysl a zemědělství. Od roku 2006 bylo do katastru obce navráceno 51 300 m půdy z převodu majetku armády a následnému zániku kasáren Bohdalice-Pavlovice.\n\nStarostové v obci Bohdalice byli voleni od roku 1855. Starosty obce Bohdalice byli: Pavel Janoušek (v letech 1855–1857), Josef Jandl (1858–1860), Josef Judas (1861–1863), Josef Kypr (1864–1869), František Novotný (1870–1875), Josef Kypr (1876–1878), Jan Dračka (1879–1884), Josef Jandl (1885–1887), Matouš Janoušek (1888–1890), František Stříž (1891–1896), František Novotný (1897–1905), Albín Doupovec (1906–1918), Jan Michalík (1919–1927), Pavel Bár (1927–1935), Josef Kypr (1938–1945), Karel Lang (1945), Cyril Hynšt (1945, 1947), František Tobolka (1946), František Hudec (1948–1951), František Kubáček (1951–1957), Karel Halíř (1957–1960), Václav Krajtl (od 1960, po sloučení s Pavlovicemi do 1975)\n\nBohdalice jsou zemědělskou obcí, jež měla v roce 1930 i s Manerovem 600 obyvatel převážně české národnosti. O třicet let později v roce 1960 vzrostl počet obyvatel na 685 osob, 336 mužů a 349 žen. Podle sčítaní lidu, domů a bytů z roku 2001 zde žilo 810 obyvatel (součet je uveden i s Manerovem a Pavlovicemi), z toho 394 mužů a 416 žen. Národnostní složení obyvatel města je poměrně homogenní, 477 obyvatel se hlásí k národnosti české, 300 k národnosti moravské, 17 k národnosti slovenské a šest k národnosti vietnamské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObec Bohdalice je sídlem římskokatolické farnosti Bohdalice náležící do slavkovského děkanátu. Farním kostelem je místní kostel Nanebevzetí Panny Marie. V těsné blízkosti kostela stojí farní budova z roku 1848, jejíž výstavbu financoval Michal Josef Manner. Podle cenzu z roku 2001 se k víře hlásí 360 obyvatel, z toho 350 k římskokatolické církvi, 1 k Českobratrské církvi evangelické a dva k Církvi československé husitské.\n\nŠkola v obci stávala pravděpodobně již v druhé polovině 18. století, ale výslovně je jmenována až v roce 1785, kdy zemřel první známý učitel. Tato první škola byla jednotřídní, od roku 1874 je rozšířena na dvojtřídní a v roce 1887 na trojtřídní. Měšťanská škola je v Bohdalicích otevřena v budově bývalého zámku v roce 1945. V tomto roce zámek ještě patřil Mannerům a Skutezkým. Měšťanská škola byla v roce 1958 změněna na osmiletou střední školu pro šest okolních vesnic.\n\nDnes je v Bohdalicích Základní škola – příspěvková organizace, jež byla zřízena jako samostatný právní subjekt obecním úřadem v Bohdalicích. Tato škola sdružuje základní školu, mateřskou školu, školní družinu a školní jídelnu. Základní škola je považována za školu rodinného typu sídlící v budově rekonstruovaného zámku. Školu navštěvují i žáci z Kozlan, Bohatých Málkovic, Kučerova, Hlubočan a Hvězdlic.\n\nObec Bohdalice je též spojena s narozením řady slavných osobností. K nejznámějším patří moravský vlastenec a kněz František Xaver Škorpík, podnikatel a zakladatel zdejší mlékárny Karel Lang či Msgr. Dr. P. Antonín Ludvík Stříž, čestný papežský komoří a sídelní kanovník na Vyšehradě. Dále pak historii obce značnou měrou ovlivnil rytířský rod Mannerů.\n\nPřed druhou světovou válku bylo v Bohdalicích několik spolků; od roku 1906 zde existoval odbor Národní jednoty čítající 110 členů, od roku 1924 Lidová jednota, ke které se hlásilo 65 občanů a v roce 1927 zde byla založena pobočka strany živnostensko-obchodnické středostavovské. Z politických spolků zde působily dva: Agrární a Dělnická organizace. Hasičský sbor byl založen ustavující valnou hromadou dne 5. prosince 1929. Dnes je v obci patrná činnost Sokola a s ním spjatý fotbalový klub Sokol Kozlany – Bohdalice, od roku 1945 Myslivecký spolek a dále Český svaz chovatelů.\n\nNa konci 18. století byly při bohdalickém panství lihovar, pivovar a dva větrné mlýny. Chovaly se zde převážně ušlechtilé ovce a pěstovaly ušlechtilé druhy jetele a ovoce. V roce 1907 byl v obci založen Langův klempířský závod, jenž byl v roce 1950 přeměněn na Kovoslužbu a později na závod Strojíren drůbežářského průmyslu. Při tomto závodě stávala parní mlékárna na výrobu másla a sýrů. Tato mlékárna byla v roce 1936 odstavena a přemístěna mimo obec pro nedostatek vody.\n\nDnes je v obci dominantním podnikem nástupce Langových závodů akciová společnost Strojírny Bohdalice. Společnost se zaměřuje na výrobu závěsných balkonů pro revitalizaci panelových domů, výrobu solárních kolektorů, zařízení pro potravinářský průmysl a solárních panelů. Dále se zde nacházejí provozovny drobné výroby jako je firma zabývající se interiéry či firma na výrobu plastových tvarovek.\n\nV roce 1950 bylo v obci založeno jednotné zemědělské družstvo (JZD) s areálem na severním okraji obce. Při svém založení mělo JZD 88 členů. V roce 1958 se k Bohdalicím připojilo JZD Manerov a to již obhospodařovalo 296 hektarů polí. Následně se k JZD v roce 1962 připojilo i JZD Pavlovice s výměrou obhospodařovaných polí vyšší než 300 ha. Další sloučení proběhlo v roce 1977, kdy se k JZD Nový směr Bohdalice připojilo JZD Kojátky a vzniklo tak JZD Sokolovo se sídlem v Bohdalicích.\n\nDopravní obslužnost je zajištěna silnicí 2. třídy II/431 (Vyškov – Bohdalice – Bučovice – Ždánice). Po východní hranici katastrálního území prochází silnice 2. třídy II/429 (Bohdalice – Nesovice – Koryčany – Osvětimany), západní částí území prochází silnice 3. třídy III/4314 (Bohdalice – Rostěnice – Luleč). V obci je vybudována jedna autobusová zastávka v centru návsi. Autobusovou dopravu zajišťuje linkový spoj Vyškov – Bohdalice-Pavlovice – Hvězdlice – Nemochovice – Brankovice.\n\n\nObec Bohdalice není díky zemědělskému charakteru s velkými plochami polí příliš turisticky atraktivním místem. Krátkodobým cílem v obci jsou zejména památkově hodnotné prostory a církevní objekty. Přes obec nevede žádná trasa označená turistickou značkou, ani žádná cyklostezka. Katastrálním územím prochází modrá turistická značka míjející Bohdalice východním směrem přes obec Kozlany a Pavlovice. Severním směrem od obce je les \"Řežava\" a \"Malá strana\". Východním směrem se rozprostírá les s názvem \"Zadní jezírko\". K možným turistickým cílům patří přírodní památky \"Ve Žlebcách\", \"Pahorek\" či národní přírodní rezervace Větrník, jež leží jihozápadně od obce. Vyskytují se zde rozličné chráněné druhy fauny a flóry.\n\n\"Svazek obcí mikroregionu Větrník\" byl zaregistrován 20. listopadu 2000 a tvoří jej celkem 8 obcí: Rostěnice-Zvonovice, Bohdalice-Pavlovice, Dražovice, Kučerov, Lysovice, Hlubočany a Tučapy. Předmětem činnosti tohoto svazku obcí je vzájemná rozvojová pomoc při řešení samosprávných, kulturních, environmentálních i hospodářských problémů a získávání finančních prostředků na podporu cestovního ruchu a projektů v regionu apod. Sídlem svazku obcí byl ustanoven Obecní úřad v Rostěnicích-Zvonovicích. Nejvyšším orgánem svazku obcí je valná hromada, poté správní rada, dozorčí rada a jednatel.\n\n\n\n"}
{"id": "348234", "url": "https://cs.wikipedia.org/wiki?curid=348234", "title": "Jackson", "text": "Jackson\n\nJackson [\"džeksn\"] může znamenat:\n\n\n\n"}
{"id": "348238", "url": "https://cs.wikipedia.org/wiki?curid=348238", "title": "Bitva o Bradavice", "text": "Bitva o Bradavice\n\nTento článek pojednává o fiktivní kouzelnické bitvě z románu o Harry Potterovi.\n\nHarry Potter zjistí, že další z viteálů, které hledá je v Bradavicích (ty jsou v rukou nepřítele) a spolu s Ronem a Hermionou se je tam potají vydají je hledat. Přemístí se do Prasinek a Smrtijedi odhalí jejich příchod, uvěří však tvrzení Aberfotha Brumbála, že se jednalo o planý poplach a zruší pohotovost. S Aberfothovou pomocí se trio dostává do Bradavic, kde je rozšířena falešná zpráva, že se chystá bitva. Harry je však odhalen a nahlášen Voldemortovi. Voldemort proto přichází s celou svou armádou Smrtijedů a obrů k Bradavicím. Mezitím jsou tajnou chodbou evakuováni mladší studenti a do Bradavic přichází kouzelníci, jež chtějí bojovat proti Voldemortovi. Bradavice se dostávají zpět do rukou kouzelnického společenství a bojové síly jsou rozděleny na pozemní jednotku a na jednotky ve věžích. Profesorka McGonagallová očarovává bradavické sochy a brnění, aby bojovaly za jejich věc a splnili tak svoji povinnost vůči Bradavicím.\n\nVoldemort útočí na Bradavice a všichni v nich se je snaží bránit, aby poskytli Harrymu čas hledat viteál. Ten jej nakonec po dlouhém hledání nalezne a spolu s dalším zničí. Voldemort vyhlašuje hodinu bojového klidu a vyzývá Bradavice, aby mu vydali Harryho Pottera a budou ušetřeny. Bradavice odmítají.\n\nHarry se stává svědkem zavraždění Severuse Snapea Voldemortem a prohlédne si Snapeovy vzpomínky, přičemž odhalí celou pravdu a získá návod jak porazit Voldemorta.\n\nHodina klidu se chýlí ke konci a Voldemort vyzývá Harryho ať se mu vydá. Harry už ale ze Snapeových vzpomínek ví, že přesně to musí udělat a vydává se za Voldemortem do lesa. Ten na něj sešle smrtící kouzlo, ale to Harryho nezabije, pouze zničí viteál uchovaný v něm, avšak Voldemort si myslí, že je Harry mrtvý.\n\nVe znamení vítězství nese Voldemort Harryho tělo před Bradavice a vyzývá je, aby se vzdali, když jejich hrdina zemřel. Bradavice odmítnou a v tom se objeví kentauři a spustí salvu šípů mezi Smrtijedy. Přichází také mnoho dalších posil – jak lidé (především obyvatelé Prasinek), tak testrálové a další zvířata ze Zapovězeného lesa.\n\nBitva se přesunuje do interiérů hradu; venku je to mezi dovádějícími obry a všude létajícími kentauřími šípy nebezpečné. Kouzelnické společenství nad zbývajícími Smrtijedy vítězí až zůstane bojovat jen sám Voldemort; všichni ostatní jsou mrtví, nebo nejsou bojeschopni.\n\nHarry odhaluje, že žije a před zraky přeživších vede krátký rozhovor s Voldemortem o tom, jaká je skutečná pravda, a že Brumbál měl nad ním vždy navrch. Voldemort sešle na Harryho smrtící kletbu, ale ten jí čelí a následně bitvu vyhraje z důvodu, že Voldemortem používaná hůlka patří Harrymu. Voldemort umírá.\n\nTouto bitvou je zakončena celá válka proti Voldemortovi a Smrtijedům.\n\n"}
{"id": "348239", "url": "https://cs.wikipedia.org/wiki?curid=348239", "title": "Tkuma", "text": "Tkuma\n\nTkuma (: ‎, „Znovuzrození“) je malá pravicová osadnická izraelská politická strana, která je v současné době součástí Národní jednoty.\n\nTkuma byla založena radikálními židovskými osadníky roku 1998 před volbami do 15. Knesetu. Tito osadníci, kteří nechtěli volit Likud ani Národní náboženskou stranu byli podpořeni bývalými členy Národní náboženské strany Chananem Poratem a Cvi Hendelem. Nejprve se nově vzniklá strana jmenovala Emunim (hebrejsky: , „Důvěra“), ale později byla přejmenována na Tkuma. Společně se stranami Moledet a Cherut - Národní hnutí, zformovali koalici Národní jednota, která v parlamentních volbách v roce 1999 získala čtyři křesla v Knesetu.\n\nV roce 2003 vstoupil do koalice Národní jednota strana Jisra'el bejtejnu (Cherut odešel) a koalice získala ve volbách sedm křesel. Společně se stranami Likud, Šinuj, Národní náboženskou stranou a Jisra'el ba-alija tvořili koalici Ariela Šarona.\n\nKvůli tlakům způsobeným stažením z Gazy (které Tkuma ideologicky odmítala, částečně i proto, že Hendel žil v pásu osad Guš Katif) odešli ministři za Národní jednotu – Binjamin Elon a Avigdor Lieberman a strana odešla z koalice. Koalice stran Národní jednota byla posílena o nově vzniklou stranu Achi, která se oddělila od Národní náboženské strany, poté, co se rozhodla zůstat v Šaronově koalici.\n\nPřed parlamentními volbami v roce 2006 se strana Jisra'el bejtejnu rozhodla opustit koalici a kandidovat samostatně. Na poslední chvíli utvořila s Národní jednotou koalici Národní náboženská strana. Ve volbách získali devět křesel, z nichž dvě byly přiděleny Tkumě.\n\n\n"}
{"id": "348240", "url": "https://cs.wikipedia.org/wiki?curid=348240", "title": "M2", "text": "M2\n\nSpojení písmene M a číslice 2 může mít různé významy:\n\n"}
{"id": "348242", "url": "https://cs.wikipedia.org/wiki?curid=348242", "title": "Jan XII. Železný", "text": "Jan XII. Železný\n\nJan XI. (XII.) Železný jako olomoucký biskup, předtím Jan IV. jako litomyšlský biskup (kolem poloviny 14. století, pravděpodobně Praha — 9. října 1430 Ostřihom), byl český pozdně středověký biskup a později kardinál, Husův odpůrce a účastník kostnického koncilu.\n\nNarodil se jako Jan Bucek nebo Bucka či Bucca patrně v Praze, protože je uváděn také jako Ioannes Pragensis (Jan Pražský), ale přesné datum není známo. V pramenech se vyskytuje i jako Johann der Eiserne (Jan Železný) a Ioannes Germanus (Jan Němec). Zřejmě byl vyšehradským kanovníkem, a to až do doby, kdy se stal biskupem v Litomyšli. Biskupské svěcení přijal dne 28. 4. 1389 a uváděl se zde jako Jan IV. V roce 1395 se stal členem panské jednoty proti králi Václavovi IV. a o rok později se stal členem královské rady, která byla králi vnucena, čímž Jan získal politický vliv. Za druhého zajetí krále Václava IV. (1402–1403) ho Zikmund Lucemburský jmenoval jedním ze zemských správců. Pokusil se získat uvolněný pražský arcibiskupský stolec, avšak Zikmundovy neshody s papežem Bonifácem IX. vedly k tomu, že kurie potvrdila volbu Zbyňka Zajíce z Hasenburgu. Po Zbyňkově smrti v roce 1411 usiloval Jan o volbu arcibiskupem ještě jednou, ale neuspěl pro nesouhlas Václava IV.\n\nV konzistoři 24. května 1426 jej papež Martin V. jmenoval kardinálem - knězem titulu sv. Cyriaka.\n\nBiskup Jan Železný se stal zastáncem světského panování církve a rozhodným odpůrcem mistra Jana Husa a husitství vůbec. Od ledna 1415 se účastnil koncilu v Kostnici, kde vyžadoval zákaz přijímání pod obojí způsobou. Před koncilem také vystupoval jako jedním z žalobců proti Janu Husovi. Proto byl v Čechách nenáviděn a kališnická šlechta mu plenila statky. Po návratu v říjnu 1415 se nemohl ani ukazovat na veřejnosti a snažil se z Litomyšle udělat oporu boje proti husitství. V roce 1416 byl zvolen částí olomoucké kapituly biskupem, ale na olomoucký biskupský stolec dosazen milec krále Václava IV. Aleš z Březí, který byl násilně 29. 11. 1416 uveden do katedrály. Od 15. 12. 1416 byl Jan Železný jmenován koncilem jako administrátor olomoucký, přičemž zároveň zůstal biskupem v Litomyšli. Nový papež Martin V. spor nakonec vyřešil směnou, když dne 14. 2. 1418 potvrdil Jana Železného biskupem olomouckým a Aleše z Březí biskupem litomyšlským.\n\nV roce 1421 byl olomoucký biskup Jan XII. jmenován administrátotem pražské arcidiecéze a patriarchou akvilejským. Po vypuknutí husitských válek se stal jedním z úhlavních nepřátel husitů. Vedl svá vojska na koni v brnění do boje, proto dostal přízvisko \"\"Železný.\"\" V roce 1422 svedl boj u Litomyšle, o rok později u Černé Hory. Roku 1423 proti němu uspořádali kališníci výpravu na Moravu a obléhali Kroměříž. O rok později se ubránil náporu husitů na hradě Mírově. Jeho vojsko mělo 3000 mužů a roku 1427 se s utrakvisty střetlo u Brna. Jeho zásluhou nezapustilo na Moravě husitství takové kořeny jako v Čechách.\n\nKe konci svého episkopátu mohl přestat s válčením a začal se věnovat obnově své diecéze. Došlo však k pronásledování katolického duchovenstva kališníky, před nimiž musel uprchnout do Uher za králem Zikmundem, jehož nároky na český trůn podporoval. Král mu nabídl uvolněné vácovské biskupství a Jan požádal papeže o dispens. Ta stačila ještě dojít, avšak kardinál Jan Železný zemřel 9. 10. 1430 v Ostřihomi. Pohřben byl ve Vácu v nynějším františkánském kostele. Po své smrti byl ctěn jako ctihodný.\n\n\n\n"}
{"id": "348244", "url": "https://cs.wikipedia.org/wiki?curid=348244", "title": "Enbilulu", "text": "Enbilulu\n\nEnbilulu byl podle mezopotámské mytologie bohem řek a zavlažovacích kanálů. Podle Enúma Eliš (mýt o stvoření) mu byl bohem Enkim přidělen dozor nad svatými řekami Eufratem a Tigridem. Dále byl i bohem zavlažování a zemědělství. V sumerském příběhu \"\"Enlil a Ninlil\"\" je uváděn jako syn a manžel Enlila a Ninlil. V době babylonské byl uváděn i jako syn Ea a je spojován s Adadem.\n\nJak je uvedeno v Enúma Eliš, Enbilulu \"\"znal tajemství vody\"\" a \"\"tajemství řed tekoucích pod povrchem zemským\"\". Jiné verze ho nazývají \"\"Pánem, který dává kvést všem věcem\"\" a bohem který určuje zemi pro pastviny, který otevírá studny a jenž dovoluje vodě vytékat na povrch zemský.\n\nRůzné překlady Enúma Eliš připisují Ebiluluovi až tři různé aspekty božství. Zahrnují jména Epadun (\"\"Pan, který kropí pole\"\", který zná nejdetailnější symetrii zemskou), Enbilulugugal (\"\"Pán hojnosti, bohatství a velkých úrod\"\", síla vládnoucí všemu růstu a všem věcem rostoucím) a Hegal (\"jenž obstarává hojné deště pro širou zemi a bohatou vegetaci pro potřebu lidí\"; velmi často je nazýván pánem zemědělství, stejně jako \"ten, který zná tajemství kovu\").\n\nMichael Jordon, Encyclopedia of Gods, Kyle Cathie Limited, 2002\n\n"}
{"id": "348246", "url": "https://cs.wikipedia.org/wiki?curid=348246", "title": "Robel Teklemariam", "text": "Robel Teklemariam\n\nRobel Teklemariam (* 16. září 1974 Addis Abeba) je etiopský lyžař. Zúčastnil se zimních olympijských her v Turíně a stal se prvním sportovcem z Etiopie na zimních olympijských hrách.\nTeklemariam žije od 9 let v Spojených státech, kromě angličtiny mluví i amharsky.\n\n\n\n"}
{"id": "348247", "url": "https://cs.wikipedia.org/wiki?curid=348247", "title": "Stade de l'Abbé-Deschamps", "text": "Stade de l'Abbé-Deschamps\n\nStade de l'Abbé-Deschamps je fotbalový stadion ve francouzském městě Auxerre. Vlastníkem je místní klub AJ Auxerre, stadion má kapacitu 23 467 míst.\n\nErnest-Théodore Valentin Deschamps (\"Abbé Deschamps\") byl zakladatelem a prezidentem AJ Auxerre v letech 1905 až 1949. Zařídil nákup pozemků podél řeky Yonne a umožnil tak výstavbu prvního stadionu v místech dnešní stavby. \"Stade de la Route de Vaux\" byl otevřen 13. října 1918 a po smrti Deschampse byl pojmenován na jeho počest.\n\nTribuny zůstaly prakticky nezměněny až do 80. let. Roku 1984 došlo k rekonstrukci hlavní tribuny. Roku 1994 pak byly vyměněny tribuny za brankami (\"Vaux\" a \"Leclerc\")\n\nStadion dvakrát v historii hostil francouzskou reprezentaci:\n\nRekord v návštěvnosti na Ligue 1 zaznamenal stadion 18. května 1996, kdy na zápas proti FC Nantes přišlo pozdravit nové šampiony francie na 22 500 diváků. V poháru UEFA byla nejvyšší návštěva 21 304 v zápase proti Borussii Dortmund 19. března 1997.\n"}
{"id": "348250", "url": "https://cs.wikipedia.org/wiki?curid=348250", "title": "Taylor", "text": "Taylor\n\nJméno a příjmení Taylor [\"tejlr\"] nebo Tylor má více různých osobností:\n\n\n\n\n"}
{"id": "348252", "url": "https://cs.wikipedia.org/wiki?curid=348252", "title": "Moledet", "text": "Moledet\n\nMoledet (: מולדת‎, „Vlast“) je ultrapravicová izraelská politická strana, která je nejvýznamnější částí koalice Národní jednota. Je zastáncem myšlenky dobrovolného transferu arabské populace ze Západního břehu. Strana Moledet byla založena roku 1988 Rechav'amem „Gandhím“ Ze'evim, který byl jeho předsedou až do roku 2001, kdy podlehl následkům atentátu, který na něj spáchala LFOP. Od té doby je jeho předsedou rabín Binjamin Elon. V roce 1999 utvořila Tkuma, Moledet a Cherut - Národní hnutí koaliční stranu Národní jednota (hebrejsky: איחוד לאומי‎, \"ha-Ichud ha-Leumi\"). Koalici později opustila strana Cherut a v roce 2003 do ní vstoupila strana Jisra'el Bejtejnu (vedená Avigdorem Liebermanem), která se stala největší stranou koalice. Před volbami v roce 2006 však Jisrael Bejtejnu koalici opustil. Na poslední chvíli utvořila s Národní jednotou koalici Národní náboženská strana.\n\nStrana převzala značnou část voličů zakázané strany Kach a mezi jejími voliči je i mnoho religiózních osadníků. V roce 1992 získala v Knesetu tři poslanecká křesla, v následujících volbách v roce 1996 pak dvě. V roce 2007 měla v Knesetu dvě křesla. Ve volbách v roce 2009 získala Národní jednota čtyři křesla, z nichž jedno pro Moledet (Ja'akov Kac).\n\n"}
{"id": "348253", "url": "https://cs.wikipedia.org/wiki?curid=348253", "title": "Leninova cena", "text": "Leninova cena\n\nLeninova cena () byla v SSSR jedna z nejvyšších forem vyznamenání občana za nejvýznamnější dílo z oblasti vědy, techniky, literatury, umění a architektury. \n\nCena V. I. Lenina byla zřízena 23. června 1925 usnesením ÚV Všesvazové komunistické strany (bolševiků) a Sovětu lidových komisařů. Zpočátku se ceny udělovaly jen za díla vědecká.\n\nV letech 1935 až 1957 nebyly ceny udělovány. (V letech 1941 – 1954 byly udělovány Stalinovy ceny ve třech stupních).\n\n15. srpna 1956 přijal ÚV KSSS a Rada ministrů SSSR usnesení o obnovení Leninovy ceny, která bude udělována každoročně v den výročí narození V. I. Lenina – 22. dubna. Roku 1957 bylo stanoveno, že Leninovy ceny budou udělovány za vynikající vědecké práce, architektonické a technické projekty, vynálezy zavedené do národního hospodářství, technologické postupy a další; byla také zřízena Leninova cena za vynikající díla literatury a umění. V březnu 1960 byla zřízena Leninova cena za oblast žurnalistiky a publicistiky.\n\nOd roku 1957 se Leninovy ceny udělovaly každý rok, od roku 1967 jedenkrát za dva roky (v sudé roky). Dosti často se udělovaly tak zvané „skryté“, nebo „tajné“ Leninovy ceny (hlavně za práce spojené s obranou vlasti, usnesení o jejich udělení se nepublikovala). V těchto případech pravidlo „jedenkrát za dva roky“ nemuselo platit.\n\nOd roku 1961 se, v souladu se zřizovacím usnesením, mohlo udělit ročně až 76 cen. Z nich 60 uděloval výbor pro Leninovu cenu z oblasti vědy a techniky a 16 výbor pro Leninovu cenu z oblasti vědy a umění při Radě ministrů SSSR. Zprvu počet cen dosahoval čísla 42, ale roku 1967 se snížil na 25. Laureáti dostávali diplom, zlatou medaili a peněžní prémii. Roku 1961 to bylo 7500 rublů na laureáta, od roku 1969 pak 10000 rublů.\n\nV období let 1956-67 byla Leninova cena jedinou vysokou státní cenou, proto bylo množství laureátů vysoké. Roku 1967 byla zřízena Státní cena SSSR, která byla považována za méně prestižní, což zvýšilo úroveň Leninovy ceny. Nebylo také dovoleno udělit obě ceny za stejné dílo.\n\nPodle usnesení ÚV KSSS a Rady ministrů SSSR z 9. září 1966 (СП СССР, 1966, № 21, ст. 188) se jedenkrát za dva roky udělovalo 30 Leninových cen (z toho 25 za vědu a techniku a 5 za literaturu, umění, architekturu). Roku 1970 byla zřízena doplňková prémie za literární a umělecká díla pro děti. Usnesením ÚV KSSS a Rady ministrů SSSR ze 17. února 1967 byl stanoven okruh státních a společenských institucí, které navrhovaly laureáty Leninovy ceny. Leninova cena nemohla být udělena jednomu laureátovi vícekrát.\n\nLeninova cena se nesmí zaměňovat s Mezinárodní Leninovou cenou ( – Mezinárodní Leninova cena „Za upevnění míru mezi národy“), udělovanou sovětskou vládou většinou občanům jiných států.\n"}
{"id": "348254", "url": "https://cs.wikipedia.org/wiki?curid=348254", "title": "Reed", "text": "Reed\n\nReed [\"ríd\"] může znamenat:\n\n\n\n\n\n"}
{"id": "348256", "url": "https://cs.wikipedia.org/wiki?curid=348256", "title": "Amedeo Molnár", "text": "Amedeo Molnár\n\nAmedeo Molnár (24. ledna 1923 Praha – 31. ledna 1990 Praha) byl český teolog, vysokoškolský pedagog a historik, ve své době přední badatel v oboru medievistiky, světově známý především studiemi o české a evropské reformaci a středověkém kacířství. Jako polyhistor klasické vzdělanosti byl znalcem patristiky, valdenství, Husa a husitství a teologického vývoje Českých bratří.\n\nNarodil se jako mladší syn elektroinženýra Bedřicha Molnára a učitelky Anity, rozené Selli. Studoval na Jiráskově gymnáziu v Praze, kde byl jeho učitelem literární historik Felix Vodička. Zde byl za Protektorátu Čechy a Morava pro své výborné znalosti němčiny (otec pocházel z Vídně) a přátelství se studentem Roubíčkem (umučen v koncentračním táboře v Terezíně) při maturitě v roce 1942 účelově označen jako příslušník židovské rasy. Po maturitě absolvoval v letech 1942–1945 teologický kurs, organizovaný v době německé okupace Synodní radou Českobratrské církve evangelické. České vysoké školy totiž byly za války zavřeny.\n\nV letech 1944 a 1945 byl vikářem v Železném Brodě. Po osvobození Československa se zapsal v letním semestru 1945 jako posluchač na Husovu fakultu v Praze a zároveň i na Filozofickou fakultu Karlovy univerzity. V letech 1945 a 1946 studoval ve francouzském Štrasburku.\n\nRoku 1947 se stal asistentem na Husově teologické fakultě v Praze a v březnu 1948 zde obhájil doktorskou práci o Lukáši Pražském. V květnu téhož roku získal i doktorát univerzity ve Štrasburku (o druhé generaci Jednoty bratrské). Roku 1949 se habilitoval na Husově fakultě pro obor církevních dějin (Boleslavští bratři) a – po rozdělení bohosloveckých fakult na husitskou a evangelickou – v roce 1950 se stal docentem historické symboliky na Komenského evangelické bohoslovecké fakultě. Tehdy se oženil s bohoslovkou Marií, rozenou Harantovou (1927–2018), která od roku 1952 působila jako vikářka, resp. farářka Českobratrské církve evangelické na sborech Praha-Kliment, Horní Počernice a Kladno). V roce 1964 se jim narodila dcera Marie.\n\nV letech 1957–1961 působil jako tajemník komise pro vydávání Husových spisů v Ústavu pro českou literaturu při Československé akademii věd. Od roku 1962 do předčasné smrti v roce 1990 byl Molnár profesorem na katedře církevních dějin na Komenského evangelické teologické fakultě a od roku 1964 zároveň i profesorem dějin valdenství na Facoltà Valdese di Teologia v\nŘímě. V letech 1982–1990 pak vyučoval církevní dějiny a dějiny dogmatu paralelně dokonce i na Husově československé bohoslovecké fakultě v Praze.\n\nV roce 1967 mu byl udělen univerzitou v Paříži doktorát honoris causa. Během svého působení na Komenského fakultě v Praze byl A. Molnár opakovaně zvolen do funkce děkana (1972–1978, 1984–1986, 1989) či proděkana této fakulty. Děkanskou funkci vykonával i v náročné politické situaci komunistické normalizace, kdy byla chvílemi ohrožena i samotná existence fakulty. Tíha odpovědnosti a politického tlaku se však podepsala na jeho zdravotním stravu. Ve funkci děkana se v roce 1990 podstatně zasadil o znovuzačlenění teologické fakulty do rámce Univerzity Karlovy.\n\nMolnárovu badatelskou i pedagogickou činnost charakterizovala nejen mimořádná šíře odborných znalostí, ale i vědomí odpovědnosti za svěřenou instituci a především za lidi v ní. Hluboké porozumění teologie reformace, jejích biblických kořenů i odkazu patristiky, dovedlo Amedea Molnára k teologii krize. Přednáškou na toto téma uzavřel předčasně své pedagogické působení. Znalec reformace, která zůstala vždy ohniskem jeho badatelského zájmu, razil teorii „prvé reformace“ (i.e. hnutí a církve, která kladla důraz na autoritu zákona Božího ve smyslu Ježíšova „Kázání na hoře“ s eschatologickým výhledem ke konečnému dovršení Kristova kralování ve světě. Tato hnutí bývají v literatuře obecně označována za kacířská, v jiných, převážně německých, studiích jsou pak často deminutivně označována za „předreformační“. Výrazným rysem těchto hnutí je nesmlouvavá kritika společnosti, která se nezastává „uražených a ponížených“. Do této skupiny patří valdenští, Jan Hus, husitství a mladí Čeští bratři). „Druhá reformace“ (Martin Luther, Jan Kalvín etc.) je sice teologicky radikálnější (ve smyslu pavlovských listů se opájí radostí z daru milosti a svobody v zástupné oběti Kristově), ale společensky je opatrnější, konzervativnější, přístupnější ke kompromisům a má snad až nadměrnou důvěru ke světské moci.\n\nToto rozlišování vývoje reformace na první a druhou vzbudilo (dodnes neukončenou a nestrávenou) diskusi historiků a teologů nejen o zařazení a typologizaci jednotlivých osobností a směrů, ale i o jejich případné restauraci či odvolání hanlivého označení kacíř. (Např. \"Husovo místo v evropské reformaci\", in: ČČH 1966.) Ve vztazích jak k reformaci české, tak světové, sledoval Amedeo Molnár se skepsí vývoj orientace protestantismu, o jehož reformační identitu projevoval obavy. Při vší úctě k ekumenickým snahám církví cítil odpovědnost za uchování povědomí o závažných akcentech reformačních korektur a náprav. Specifika protestantismu, především důraz na předávání čistého učení, hrála i v jeho osobním životě podstatnou roli. Varoval před rozbředlostí a ústupky z neznalosti. Ve slábnoucím eschatologickém očekávání a sílící institucionalizaci církve odhalil příčinu jejího selháni v dějinách. Ta pak neodolala pokušení moci.\n\nČeským čtenářům umožnil publikacemi \"Patrologie v kostce\" (1950) a \"Lístky o mladé církvi\" (1952) vhled do patristiky. Ve svých četných studiích o různých středověkých hnutích vzdoru a nápravy církve, jejichž označování za kacířské jej někdy až zraňovalo, se spolu s těmito reformátory utíkal k jediné autoritě – Ježíši Kristu. Dynamickou silou pak zůstává živá eschatologická naděje.\n\nZahraniční věhlas a respekt si Molnár získal především svými studiemi a monografií o Valdenských. Kniha \"Valdenští. Evropský rozměr jejich vzdoru\" (1973) se během několika let dočkala různých vydání: opakovaných, rozšířených, doplněných a přeložených do cizích jazyků (\"Storia dei Valdesi\" (1974), \"Les Vaudois au Moyen Age\" (ve spolupráci s J. Gonnetem, 1974), \"A Challenge to Constantinism. The Waldensian Theology in Middle Ages\" (1976), \"Die Waldenser\" (1980)).\n\nDalším titulem, který dosud budí pozornost, je vypravěčsky mimořádně zdařilá kniha \"Na rozhraní věků. Cesty reformace\" (1985, 2007), která představuje protagonisty české a evropské reformace (Jana Husa, Jana Kalvína, Martina Luthera, Huldrycha Zwingliho a Jednotu bratrskou) v krátkých, literárně brilantních portrétech. V mistrné zkratce tu autor přibližuje kulturní a náboženský zápas, který se odehrál v Evropě v 15. a 16. století. Reformátory staví z piedestalů zpátky na zem, nezamlčuje jejich konflikty a vnitřní zápasy a klade důraz na jinak přehlížené zřetele. Knihu v roce 2007 nově uspořádala a předmluvou opatřila Dr. Noemi Rejchrtová.\n\ndo r. 1982 viz\ndodatek viz\n\n\n\n"}
{"id": "348257", "url": "https://cs.wikipedia.org/wiki?curid=348257", "title": "Kid", "text": "Kid\n\nKid () je americký němý film patřící do zlatého fondu světové kinematografie, který v roce 1921 natočil jako režisér, scenárista, producent a představitel hlavní role Charlie Chaplin. Film o tulákovi, který se ujme nalezeného sirotka, představoval do té doby nejúspěšnější snímek Chaplinovy kariéry a stal se druhým nejvýnosnějším filmem roku 1921 hned po filmu \"Čtyři příšerní jezdci z Apokalypsy\" (\"The Four Horsemen of the Apocalypse\"; 1921).\n\nPo rozporuplném přijetí Chaplinových dvou předchozích filmů \"Chaplin vesnickým hrdinou\" (\"Sunnyside\"; 1919) a \"V neděli odpoledne\" (\"A Day's Pleasure\"; 1919) u diváků i kritiky, strávil Chaplin celý rok 1920 nad scénářem a přípravou nového filmu \"Kid\", svého druhého celovečerního filmu (prvním byl v roce 1914 film \"Chaplin honí dolary\"), do kterého promítl řadu autobiografických vzpomínek na své dětství prožité v chudobě na předměstských čtvrtích Londýna. Po jeho boku se ve filmu objevuje tehdy šestiletý Jackie Coogen (1914 - 1984), jenž se již objevil v Chaplinově filmu \"V neděli odpoledne\", ve kterém nalezl vynikajícího partnera a se kterým vytváří na filmovém plátně sehranou dvojici. Film měl premiéru v newyorské Carnegie Hall 21. ledna roku 1921, 6. února pak zahájil svou pouť kiny ve zbytku spojených států. Evropská premiéra filmu za účasti samotného Chaplina se odehrála v říjnu téhož roku. V Československu byl snímek uveden do kin až v listopadu roku 1922. \n\nPo mimořádném úspěchu filmu u diváků v USA se Chaplin rozhodl, že jej osobně uvede v několika hlavních městech Evropy (Londýn, Paříž, Berlín). V září roku 1921 se Chaplin v New Yorku nalodil na transoceánský parník jménem \"Olympic\" a vyplul vstříc Evropě na své první turné na tomto kontinentu. Při této příležitosti se po deseti letech opět ocitl ve své rodné Anglii, kde neopomenul navštívit místa svého dětství. Všude, kde se v Evropě objevil, byl nadšeně vítán tisícovými davy svých fanoušků, i představiteli politického a kulturního života. Jedinou výjimkou byl Berlín, kde se jeho filmy do té doby nepromítaly.\n\nV roce 1971 byl snímek s hudebním doprovodem složeným Chaplinem znovu uveden do kin, kde i po 50 letech od své premiéry slavil u diváků opět úspěch.\n\n Film vypráví příběh mladé chudé ženy (Purviancová), která svou tíživou situaci řeší tím, že své nemanželské dítě odloží na sedadlo luxusní limuzíny stojící před vchodem přepychového domu s nadějí, že se bohatí lidé o něj postarají. Automobil je i s odloženým dítětem ukraden dvojicí zlodějů, kteří když zjistí, že se svou kořistí unesli i dítě, odloží nemluvně u popelnice. O pár chvil později prochází kolem tulák (Chaplin), který se po několika marných pokusech dítěte se okamžitě zbavit, malého sirotka ujímá. O pět let později již spolu vytváří sehranou pracovní dvojici - chlapec rozbíjí okenní tabule a on, pracujíc jako sklenář, je vždy nablízku, aby rozbité okno zasklil. Při tomto svém počínání se oba dva často dostávají do střetu se strážci zákona, ale vždy na poslední chvíli vyváznou bez újmy. Mladá žena, po pěti letech již úspěšná a bohatá, nemůže se zbavit myšlenek na své odložené dítě a proto se velkou měrou zapojuje do dobročinnosti. Díky tomu se nevědomky seznamuje se svým synem a jeho nálezcem.\n\nKdyž malý chlapec onemocní, je k němu přivolán lékař, který když se dozví, že je vlastně sirotkem, který byl odložen, udá sklenáře úřadům. Za asistence úředníků chudobince a strážníka se vrací do jejich příbytku, kde je chlapec odebrán a odvážen do chudobince. Charlie rozhodnut získat chlapce zpět, vysmekne se strážníkovi, kterému pak uniká po střechách. V sousední ulici dostihuje vůz, který odváží chlapce do chudobince. Vysvobozuje jej z moci úřední a neodvažujíc se vrátit do svého příbytku, ubytují se společně v nedaleké noclehárně. Na schodech domu, kde oba bydleli se srazí lékař s chlapcovou matkou a vše ji dopodrobna vylíčí. Když jí ukáže lístek, který nechala matka u odloženého dítěte, okamžitě jej poznává. Ještě tentýž den je v novinách otisknuto oznámení, ve které je nabízena odměna za nalezení chlapce. Oznámení v novinách si přečte také majitel noclehárny, ve které se oba ubytovali. Když oba usnou, chlapce unese a předá jej na policii, kde se shledává se svou matkou. Když Charlie zjistí, že chlapec zmizel, opuštěn a na pokraji zoufalství, se vrací ke dveřím svého domu, kde vyčerpáním usne. Zdá se mu sen, ve kterém se ocitá v nebi. Probouzí jej strážník, který místo na policejní stanici, odvádí jej k domu bohaté dívky, kde se setkává s chlapcem i jeho matkou.\n\n\n"}
{"id": "348258", "url": "https://cs.wikipedia.org/wiki?curid=348258", "title": "Kateryna Bondarenková", "text": "Kateryna Bondarenková\n\nKateryna Volodymyrivna Bondarenko ukr. \"Катерина Володимирівна Бондаренко\" (*8. srpna 1986, Krivoj Rog, Ukrajina) je současná ukrajinská profesionální tenistka, vítězka grandslamové čtyřhry na Australian Open 2008. Kateryna pochází z tenisové rodiny; je nejmladší ze tří sourozenců. Nejstarší sestra se jmenuje Valeria. Ta odehrála svůj poslední turnaj v Dubaji roku 2006. S druhou sestrou Aljonou tvoří úspěšný pár ve čtyřhře. Reprezentuje také Ukrajinu v Poháru Federace.\n\nKateryna se začala učit hrát tenis ve věku čtyř let pod dozorem svých rodičů, Natalie a Vladimira, kteří dodnes bdí nad její kariérou.\nProfesionální status získala v roce 2000 ve věku čtrnácti let. Od září tohoto roku zkoušela své síly na ženských turnajích okruhu ITF. Vítězství se dočkala v indickém Pune v roce 2002. Pak ještě vyhrála v srpnu 2003 v Gdyni a nakonec svého působení na juniorských turnajích si v roce 2006 odvezla titul z Dubaje.\n\nNejvětším úspěchem její juniorské kariéry se stalo vítězství na turnaji ve Wimbledonu 2004. Cestou k vítězství porazila takové hráčky jako jsou Šachar Peerová, Michaëlla Krajiceková a Ana Ivanovićová.\n\nV roce 2006 prošla hladce kvalifikací v Pattaya, ale byla rychle vyřazena z hlavního turnaje. V Bangalore se hned v 1. kole potkala se svou sestrou Alonou, která byla v tomto vzájemném souboji lepší. V Dubaji vyřadila Květu Peschkeovou, ale na Belgičanku Justine Heninovou ve 2. kole ji síly nestačily. Na Wimbledonu 2006 poprvé v životě vyhrála grandslamové utkání, když porazila Chorvatku Ivanu Lisjakovou 6:4, 7:5. Přes Nicole Vaidišovou se již nedostala. Tento rok se jí podařilo ještě dostat do čtvrtfinále v Taškentu.\nKromě dvouher hrála také čtyřhry. Nejúspěšnější byla na turnaji v Dubaji a v Hasseltu, kde se dostala do semifinále.\n\nV březnu 2007 se předvedla ve skvělé formě na turnaji v Dauhá. Po kvalifikačních utkáních dokázala ještě porazit Annu-Lenu Grönefeldovou a Saniu Mirzaovou. Porazila ji teprve Srbka Jelena Jankovićová 6:3, 6:3. \nNa antuce ve Warszawě se dostala do 2. kola. Porazila nejprve Věru Duševinovou a Tamiru Paszekovou, než ji vyřadila třetí nasazená Světlana Kuzněcovová po výsledku 2:6, 6:2, 6:1. O týden později v Berlíně (opět na oblíbené antuce) ve druhém kole urputně, ale neúspěšně bojovala s Martinou Hingisovou. Prohrála ve dvou setech 7:5, 7:6.\nDalší její akcí byl turnaj v Římě. Po výhrách nad Sarou Erraniovou a Karolinou Špremovou ji zastavila ve 3. kole Dinara Safinová 6:2, 6:3. Na French Open se sice dostala jen do druhého kola, ale i tak jí to stačilo na prozatím nejlepší umístění v žebříčku WTA (39. místo).\n\nNa Wimbledonu 2007 vypadla hned v 1. kole s Dinarou Safinovou. Vše si vynahradila ve smíšené čtyřhře, kde se spolu s Australanem Jordanem Kerrem dostala do čtvrtfinále. Vyřadili je pozdější finalisté Alicia Moliková - Jonas Björkman 4:6, 6:3, 6:4.\nV další části sezóny se Kateryna pomstila Dinaře Safinové za dřívější porážky. Povedlo se jí to na turnaji v Los Angeles ve 2. kole. Ve třetím však už nestačila na Viktorii Azarenkovou se kterou prohrála 6:1, 6:2.\nNa US Open nejprve porazila Virginii Ruanovou Pascualovou, ale už poněkolikáté prohrála s mladší sestrou Marata Safina. Ve druhém kole na turnaji ve Stuttgartu se postarala o obrovskou senzaci, když vyřadila pátou hráčku žebříčku WTA Anu Ivanovićovou po výsledku 6:2, 1:6, 6:3. Do té doby to bylo nejcennější vítězství její kariéry. Ve čtvrtfinále podlehla pozdější finalistce Tatianě Golovinové 6:3, 6:4.\n\nVe čtyřhře si tuto sezónu zapsala nejlepší výsledek během turnaje ve Warszawě. Spolu s Alonou se tam dostaly do semifinále, když je nakonec porazily Jelena Vesninová a Jelena Lichovcevová 6:3, 2:6, 10:5. Kromě toho se ještě několikrát probojovala do čtvrtfinále, mezi jinými v Dubaji či ve Stuttgartu.\n\nNa počátku roku vypadla ve dvouhře hned v prvních kolech turnajů v Hobartu i Australian Open. Tam si to však bohatě vynahradila ve čtyřhře, když společně se svou sestrou celý grandslamový turnaj poprvé v kariéře vyhrála. Cestou do finále porazily i pár nasazený jako č. 1 Cara Blacková - Liezel Huberová poměrem 6:3, 6:2. Ve finále samotném vyhrály nad 12. nasazeným párem Viktoria Azarenková - Šachar Peerová 2:6, 6:1, 6:4.\n\nNa dalším turnaji v Paříži se Kateryna dostala ve dvouhře do čtvrtfinále, kde ji porazila čtvrtá nasazená Jelena Dementěvová, ale ve čtyřhře s Alonou opět triumfovaly. Ve finále porazily český pár Eva Hrdinová - Vladimíra Uhlířová 6:1, 6:4.\nCelkem dobře si vedla tato ukrajinská dvojice i na grandslamovém French Open, když vypadla až v semifinále. Ve dvouhře tam Kateryna prohrála v prvním kole s Dinarou Safinovou 6:1, 6:3.\n\nV roce 2008 se Kateryna dočkala i svého prvního titulu na okruhu WTA ve dvouhře, když v červnu na trávě v Birminghamu prošla bez zaváhání celým turnajem. Porazila tam Češku Petru Cetkovskou 7:6, 6:2, Novozélanďanku Marinu Erakovićovou 6:3, 6:2 a ve finále Belgičanku Yaninu Wickmayerovou 7:6, 3:6, 7:6.\n\nV srpnu proběhly Olympijské hry v Číně, kde ve dvouhře narazila už v 1. kole na pozdější vítězku turnaje Jelenu Dementěvovou. Ta ji porazila ve dvou setech 6:1, 6:4.\nVe čtyřhře se se svou sestrou Alonou probojovaly do semifinále, přes které je nepustily sestry Williamsovy. V boji o bronzové medaile podlehly čínskému páru Jen C’ - Čeng Ťie 6:2, 6:2.\n\nKateryna Bondarenková se zúčastnila 11 zápasů ve Fed Cupu za tým Ukrajiny s bilancí 4-5 ve dvouhře a 8-0 ve čtyřhře.\n\n\n"}
{"id": "348259", "url": "https://cs.wikipedia.org/wiki?curid=348259", "title": "Mezenchym", "text": "Mezenchym\n\nMezenchym je původní výplň mezi zárodečnými listy ektodermem a entodermem. Má řídkou houbovitou stavbu – velké mezibuněčné prostory. Při diferenciaci z mezenchymu vycestovávají buňky pozdějšího mezodermu. Tyto vytvářejí základní hmotu, která plní opornou, trofickou (vyživovací) a výplňovou funkci. Také u člověka je mezenchym prvním stadiem vývoje mezodermu a vzniká během třetího týdne vývoje, při zanořování epiblastu (proces gastrulace).\n\n\n"}
{"id": "348263", "url": "https://cs.wikipedia.org/wiki?curid=348263", "title": "Satan (rozcestník)", "text": "Satan (rozcestník)\n\nSatan může být :\n\n\n"}
{"id": "348268", "url": "https://cs.wikipedia.org/wiki?curid=348268", "title": "Panevėžyský kraj", "text": "Panevėžyský kraj\n\nPanevėžyský kraj je jedním z deseti litevských krajů, leží na severovýchodě země a hlavním městem je Panevėžys. Dalšími velkými městy v kraji jsou Rokiškis, Biržai, či Pasvalys. Podle informací ze začátku roku 2008 žije v kraji 284 235 obyvatel.\n\nV Panevėžyském kraji je 6 administrativních celků na úrovni okresu (savivaldybės):\n\nOficiální stránky kraje (litevsky a anglicky)\n"}
