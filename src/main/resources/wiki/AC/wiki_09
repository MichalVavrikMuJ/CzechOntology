{"id": "229813", "url": "https://cs.wikipedia.org/wiki?curid=229813", "title": "Smilov (Štoky)", "text": "Smilov (Štoky)\n\nSmilov () je vesnice spadající pod městys Štoky. Jméno vsi vzniklo z osobního jména Smilův (dvůr), podle majitele pana Smila Z Lichtenburgu. V současnosti má Smilov 112 obyvatel.\n\nPrvní zmínka o Smilově pochází z roku 1308, kdy byl jako součást majetku pánů z Lichtenburka pravděpodobně odprodán sedleckému cisterciáckému řádu (podle některých pramenů k odprodeji došlo již někdy kolem roku 1250). Mezi lety 1379-1404 je v Městské trhové knize Německého Brodu mezi šenkýři uváděno jméno Ondřej ze Smilova. V letech 1390-1407 byli majiteli Smilova páni ze Smilova. V roce 1390 ves držel Hynek ze Smilova, od roku 1393 pak Epík ze Smilova.\n\nV roce 1407 byla ves zpustošena neznámými nepřáteli. Škody byly takové, že podle záznamů jakýsi Majnuš ze Smilova nemohl odvést ani povinný pacht vilémovskému klášteru. Později se již píše jen o poplužním dvoře.\n\nV letech 1566-1575 náležel Smilov s doloženým poplužným dvorem Janu Šmolovskému ze Šmolova. Po jeho smrti v roce 1575 zdědila statek Janova manželka Anna z Dobřenic, která jej později (roku 1577) odkázala svému druhému manželovi Adamu Vojkovskému z Mlhotic. Obec posléze získal Adamův bratr Kryštov Vojkovský, připomínaný poprvé až při prodeji osady roku 1594 Pavlu Mitrovskému z Nemyšle a na Jitkově.\n\nPravděpodobně při prodeji obce v roce 1594 se poprvé uvádí smilovská tvrz, která zanikla někdy za třicetileté války a při soupisu poddaných z roku 1651 byl ve vsi evidován již jen panský dvůr. Osadu téhož roku získal Pavel Mitrovský z Nemyšle. Od dědiců Pavla Nitrovského Smilov koupil v roce 1625 jihlavský rychtář Jan Rudolf Heidler z Bukova, držitel Stříteže. O třicet let později byl Smilov (statek a ves) odprodán dalším majitelům.\n\nDne 3. října 1701 přišel do Smilova jako nový majitel pan August Arnošt Šanovec z Ungerswertu, který na místě dřívější tvrze vystavěl zámek. Jednopatrový zámek obdélníkového půdorysu byl zbudován v barokním slohu se sedlovou střechou a s valeně sklenutým přízemím, do něhož vede prostý vchod bez portálu z hospodářského dvora. Ve Smilově byl tou dobou emfyteutický dvůr, myslivna a mlýn. Ke Smilovu rovněž patřila i osada Na Vysočině. V roce 1725 byl Smilov prodán střítežskému panství. Majiteli se stali hrabata Sinzendorfové.\n\nV roce 1900 měl Smilov 49 domů a 278 obyvatel, většinou Němců. V roce 1910 tvořili Němci kolem 90 % obyvatel. O dva roky později zde bylo 49 stavení, 268 obyvatel německé národnosti a 30 Čechů. Doloženi jsou i někteří živnostníci. Doloženým nájemcem dvora byl p. Rösler, který provozoval v místě i škrobárnu. Do roku 1930 vzrostl podíl českých obyvatel na více než 30%. V roce 1937 byla v obci otevřena česká škola.\n\nPo tzv. Vítězném únoru zažil Smilov to, co celá republika. Majetek byl přidělen JZD, které zdevastovalo většinu památek. Od 1. července 1974 se obec Smilov včetně osady Vysočina staly územními částmi střediskové obce Štoky.\n\nPodle sčítání 1921 zde žilo v 48 domech 289 obyvatel, z nichž bylo 153 žen. 72 obyvatel se hlásilo k československé národnosti, 214 k německé. Žilo zde 280 římských katolíků, 2 evangelíci a 6 příslušníků církve československé husitské. \n\n"}
{"id": "229820", "url": "https://cs.wikipedia.org/wiki?curid=229820", "title": "James Wolfensohn", "text": "James Wolfensohn\n\nJames Wolfensohn (* 1. prosince 1933) byl devátým prezidentem Skupiny Světové banky.\n\nŽivot Jamese Wolfensohna je charakteristický určitou formou hyperaktivity. Narodil se v australském Sydney. Austrálii reprezentoval v šermu na letní olympiádě v roce 1956. Po studiích na Harvard Business School se věnoval investičnímu bankovnictví v Londýně a New Yorku. V roce 1979 pomáhal zachraňovat finanční situaci výrobce automobilů Chrysler. Vedle svých podnikatelských aktivit zároveň předsedal newyorské Carnegie Hall a washingtonskému Kennedyho centru hereckých umění. Sám vystoupil s některými věhlasnými hudebníky.\n\nPrezidentem Skupiny Světové banky se stal na návrh amerického prezidenta Billa Clintona 1. července 1995.\n\nNa výročním zasedání Banky v říjnu 1996 mluvil Wolfensohn o rakovině korupce, což bylo doposud v rámci Banky naprosté tabu. Wolfensohn tak předznamenal větší zaměření banky na reformy soudnictví, veřejné správy atp. Brzy začal více zdůrazňovat i témata náboženství či kultury, což doposud bylo zcela mimo dosah instituce.\n\nPrvní obětí jeho boje proti rakovině korupce měl být Suharto. Byla to totiž návštěva v Indonésii v květnu 1996, která Wolfensohna upozornila na rozměry problému korupce.\n\nDíky své oblibě hudby se Wolfensohn seznámil například s Vladimirem Ashkenazym či Danielem Barenboimem. Ve svém londýnském bytě (když pracoval finanční dům Schroders) měl piano, na kterém Ashkenazy hrál při svých návštěvách. Strávili spolu i dovolenou v Řecku. Když byl pro své mimořádné schopnosti jmenován ředitelem pobočky v New Yorku, napadlo Wolfensohna uspořádat inaugurační koncert – zavolal Ashkenazyho a zeptal se jej, zda by se nechtěl stát prvním sovětským hudebníkem, který by otevřel komerční banku na Wall Streetu.\n"}
{"id": "229822", "url": "https://cs.wikipedia.org/wiki?curid=229822", "title": "Roman Havelka", "text": "Roman Havelka\n\nRoman Havelka (30. dubna 1877, Jemnice – 20. června 1950, Znojmo) byl český akademický malíř – krajinář.\n\nRoman Havelka pocházel ze síťařské rodiny z Jemnice. V osmi letech se s rodiči a sourozenci odstěhoval do Jihlavy. Tady navštěvoval německou měšťanku a našel zde prvního velkého příznivce svého talentu – učitele J. Haklera. Studoval na Vysoké škole uměleckoprůmyslové u Stanislava Suchardy a Felixe Jeneweina, později přešel na Akademii výtvarných umění v Praze k Juliu Mařákovi a Antonínu Slavíčkovi, aby absolvoval u Rudolfa z Ottenfeldu. Studia dovršil pobytem v Drážďanech a Mnichově. Na stipendijních cestách poznal Itálii, Bosnu a Hercegovinu.\n\nJiž jako studentovi mu učarovaly krajiny Podyjí, jejichž kouzlo mu pomohl objevit starší a již velmi uznávaný kolega F. B. Zvěřina. On zase o mnoho let později pomohl nalézt cestu k umění Janu Jůzlovi. Vystavovat začal od roku 1900 a sklízel mimořádné úspěchy, když v následujích letech 1902 a 1903 obdržel Hlávkovo cestovní stipendium. Dokázal vidět a zpodobnit přírodu tak, že přesně vystihovala náladu krajiny. Vycházel z krajinářství Julia Mařáka. Jako malíř se věnoval i organizátorské spolkové práci a od roku 1923 byl předsedou Sdružení výtvarných umělců moravských, jejichž čestným předsedou byl až do své smrti.\n\nVystavoval i v zahraničí, např. ve Vídni, Londýně, Berlíně. Díky výborně zvládnuté kresbě patřil i k významným ilustrátorům, například se podílel na ilustrování díla Augusta Sedláčka \"Hrady a zámky české\".\n\nRoman Havelka zemřel na své poslední návštěvě Podyjí na zápal plic 20. června 1950 ve Znojmě. Jeho dílo bylo prezentováno na sedmi desítkách výstav a čítá přes tři tisíce obrazů. Úctu k umělci vyjadřují i názvy ulic například v Jihlavě a ve Znojmě.\n\n"}
{"id": "229825", "url": "https://cs.wikipedia.org/wiki?curid=229825", "title": "Fuel 2000", "text": "Fuel 2000\n\nFuel 2000 je americké hudební vydavatelství specializující se na licencované reedice jazzových alb z katalogu BYG Actuel a dalších společností.\n\n\n"}
{"id": "229827", "url": "https://cs.wikipedia.org/wiki?curid=229827", "title": "Lichtenštejnská hymna", "text": "Lichtenštejnská hymna\n\nOben am jungen Rhein (\"Nad mladým Rýnem\") je státní hymna Lichtenštejnska.\n\nJejí melodie je stejná jako britská státní hymna God Save the Queen. Text vytvořil Jakob Josef Jauch v roce 1850. Současný název pochází z roku 1963, do té doby se nazývala Nad německým Rýnem (Oben am deutschen Rhein).\n\n\n"}
{"id": "229829", "url": "https://cs.wikipedia.org/wiki?curid=229829", "title": "Deluge", "text": "Deluge\n\nDeluge je BitTorrent klient napsaný v Pythonu a používající GTK+ (pomocí PyGTK). Deluge je určen pro Linux, BSD a další *NIXové operační systémy. Jeho cílem je přinést plnohodnotný a nativní klient na GTK desktopy jako jsou GNOME a Xfce. Existuje také oficiální port pro Windows. Program používá C++ knihovnu libtorrent.\n\nDeluge byl vytvořen dvěma členy ubuntuforums.org, Zachem Tibbittsem a Alonem Zakaiem. Původně byl spravován a hostován na Google Code, ale nyní se přesunul na vlastní webovou stránku, deluge-torrent.org.\n\nV počátcích vývoje se Deluge jmenoval gTorrent protože měl být BitTorrent klientem pro GNOME („g“ v „gTorrent“ znamená „GNOME“). Když byla 25. září 2006 veřejně vydán, byl přejmenován na Deluge aby nedošlo k mýlce že je pouze pro GNOME.\n\nVerze 0.5, která je od 18. března 2007 stabilní je kompletním přepsání 0.4.x větve. Druhé vydání 0.5.x větve, 0.5.1.1, přidalo podporu pro šifrování, Peer exchange, Si předpony a UPnP.\n\n\n"}
{"id": "229830", "url": "https://cs.wikipedia.org/wiki?curid=229830", "title": "Kostel svaté Maří Magdaleny (Olomouc)", "text": "Kostel svaté Maří Magdaleny (Olomouc)\n\nŘímskokatolický kostel svaté Maří Magdaleny je zaniklý kostel v Olomouci. Nacházel se v areálu olomouckého hradu a byl pravděpodobně jedním ze tří nejstarších olomouckých kostelů. Jeho základy se s velkou pravděpodobností podařilo identifikovat při stavbě Arcidiecézního muzea a jsou dnes součástí jeho expozice.\n\nKostel pocházel nejspíše z poloviny 11. století, první zmínka v listině Přemysla Otakara II. je z roku 1267. Naopak poslední písemná zmínka o kapli svaté Maří Magdaleny je z roku 1541.\n\nV polovině 17. století se objevily snahy o obnovení kostela, k čemuž ale nedošlo. Kostel byl pak postupně objevován při archeologických výzkumech v letech 1984, 1992, 1994 a 2005.\n\nPodle Václava Richtera se jednalo o soukromou kapli knížete, nejspíše však šlo o hlavní svatyni olomouckého hradu. Již od 13. století je kostel označován také jako kaple, souvisí to nejspíše se ztrátou jeho významu po přenesení sídla biskupa z kostela svatého Petra na Předhradí do kostela svatého Václava v těsném sousedství kostela svaté Maří Magdaleny\n\nPodle Víta Dohnala měla kaple rozměry 8,5 × 13,5 m, byla zděná, čtyřúhelníková a na východní straně ukončená obloukovitě vyklenutou zdí. Ke kostelu patřil hřbitov, ze kterého se zachovalo několik hrobů datovaných do 2. poloviny 11. století.\n\n\n"}
{"id": "229832", "url": "https://cs.wikipedia.org/wiki?curid=229832", "title": "FK Šachtar Doněck", "text": "FK Šachtar Doněck\n\nFK Šachtar Doněck (ukrajinsky: ФК «Шахтар» Донецьк; rusky: Шахтёр Донецк; anglický přepis: \"Shakhtar Donetsk\") je ukrajinský profesionální fotbalový klub sídlící ve městě Doněck na východě země. Název klubu \"Šachtar\" znamená v překladu \"horník\" a je v zemích bývalého Sovětského svazu poměrně častý (například FK Šachtěr Salihorsk nebo FK Šachtar Karaganda). Má souvislost s velkým počtem uhelných dolů v této oblasti a je srovnatelný s českým \"Baník\".\n\nKlub byl založen v roce 1936, a to pod názvem \"Stachanovec\" (anglicky \"Stakhanovets\"). Tento název dostal podle tehdy se rozvíjejícího Stachanovského hnutí. Byl jedním z nejstarších ukrajinských klubů. V roce 1946 byl klub přejmenován na Šachťor Doněck. Současný název nese od roku 1992.\n\nV nejvyšší sovětské lize působil klub s malými přestávkami již od roku 1938, ale vrcholné slávy dosáhl až po roce 1992 v ukrajinské nejvyšší soutěži zvané Premjer-liha, kde od jejího založení bez přestávky působí dodnes. Doposud zde získal devět mistrovských titulů, ten poslední v sezoně 2013/14 a spolu se svým největším rivalem, kterým je FK Dynamo Kyjev, je jediným klubem, který tuto soutěž vyhrál od sezony 1992/93. Dalšími velkými úspěchy na domácí scéně je zisk čtrnácti prvenství z domácího poháru, z toho desetkrát toho ukrajinského, či zisk osmi trofejí ze Superpoháru (šestkrát ukrajinského).\n\nAsi největším úspěchem klubu je však zisk jediné velké mezinárodní trofeje. V sezóně 2008/09 vyhrál klub Pohár UEFA, když ve finále v tureckém Istanbulu porazil německý klub SV Werder Bremen 2:1 po prodloužení.\n\nŠachtar nese i výraznou českou stopu. Pohár UEFA, úspěchy s ním získal mnohonásobný český reprezentant, stoper Tomáš Hübschman, dříve zde působil také brankář Jan Laštůvka.\n\nDomácím stadionem klubu byl do začátku roku 2014 tehdy supermoderní stánek Donbas Arena s kapacitou 52 667 diváků. Tento stadion hostil mimo jiné i závěrečné boje EURO 2012. Až do začátku války na východní Ukrajině patřil stadion k nejmodernějším v Evropě. Jeho vlastníkem je oligarcha Rinat Achmetov. Dne 24. srpna 2014 byl stadion dělostřeleckou palbou ukrajinské armády dvakrát zasažen a těžce poškozen. FK Šachtar Doněck nyní hraje svoje zápasy v západoukrajinském městě Lvově.\n\n20. července 2014 se po porážce 1:4 v přípravném zápase s francouzským klubem Olympique Lyon zprvu odmítli vrátit k týmu Brazilci Alex Teixeira, Fred, Dentinho, Douglas Costa, Ismaily a Argentinec Facundo Ferreyra. Jako důvod uvedli, že se nechtějí vrátit do země zmítané válečným konfliktem.\n\nFotbal se do oblasti Doněck dostal už před I. sv. válkou, a to zejména spolu s britskými dělníky. V září roku 1911 založili zaměstnanci podniku Novorossiysk Association, vlastněné Johnem Hughesem první klub, Yuzovka S.A., který byl pak v roce 1920 reorganizován na klub Vladimira Iljiče Lenina.\n\nSamotný Šachtar byl založen později, v květnu roku 1936, krátce pod názvem \"Bugilnik\" (tj. horník), ale ještě v roce 1936 získal jméno \"Stachanovec\", jako součást rozvíjejícího se stachanovského hnutí, odvozeného od Alexeje Stachanova, propagandistické legendy SSSR a národního hrdiny z řad horníků. Prvními fotbalisty byli hráči dvou místních klubů z předešlé Spartakiády - \"Dynamo Horlivka\" a \"Stalino\". První duel odehrál Šachtar 12. května 1936 proti Dynamu Oděsa a podlehl mu 2:3. Poté prohrál i další utkání, ale pracovní nasazení ve zbytku třicátých let mělo za následek neustálé zlepšování klubu. V roce 1941 zasáhla Sovětský svaz II. světová válka, místními nazývaná jako Velká vlastenecká válka. Po jejím konci byl klub z Doněcku zařazen až do 2. ligy a zpět do nejvyšší soutěže se dostal až v roce 1949, již pod názvem \"Šachťor Stalino\".\n\nPo návratu se klub dostal mezi špičku soutěže a v roce 1951 si připsal první velký úspěch - třetí místo. Poté však nastal výkonnostní propad a ve stále se zlepšující soutěži nedokázali \"horníci\" konkurovat. Následkem byl pád a na další čtyři roky účast ve 2. lize. V 60. letech, pod vedením trenéra Olega Oshenkova, se klub stal specialistou na Pohár SSSR, který v letech 1961 a 1962 dokonce vyhrál a začalo se mu přezdívat \"Pohárový team\". Daleko větší úspěchy však přišly v letech sedmdesátých.\n\nŠachtar v nich dvakrát (1975, 1979) obsadil v lize druhé místo a jako vicemistr mohl nakouknout do Evropských pohárů. První účast přišla v sezoně 1976/77, kdy se v Poháru UEFA probojoval až do osmifinále, kde vypadl s Juventus FC. Kapitán Šachatru, Vitaliy Starukhin, byl lize roku 1978 s 26 brankami nejlepším střelcem a vyhlášen i nejlepším hráčem soutěže. V tech 1979–1982 se Šachtar třikrát za sebou probojoval do Poháru UEFA, pokaždé ale skončil hned v úvodním kole.\n\nV letech 1980 a 1983 opět dvakrát zvítězil v Sovětském pohárů a v roce 1983 i v Superpoháru. Jako pohárového vítěze ho čekal i start v Poháru vítězů pohárů. Zde se dostal až do čtvrtfinále, kde vypadl až s FC Porto. Zaznamenal tím však jeden z největších úspěchů dosavadní existence klubu.\n\nV roce 1991 se Sovětský svaz rozpadl a s ním i Vyšší liga SSSR. Tím výrazně ubyla konkurence, zejména z řad ruských klubů, ale ukrajinské kluby už na konci 80. let zaznamenali výrazný růst. Pro Šachtar to tedy neznamenalo automatické umístění na čele domácí soutěže. To dokázal i její premiérový ročník, který překvapivě ovládla SK Tavrija Simferopol, Šachtar skončil až čtvrtý. První velkjý úspěch přišel až v roce 1995, kdy poprvé získal Ukrajinský pohár.\n\nDne 15. října 1995 zasáhla klub velká rána, když při bombovém atentátu přímo na stadionu klubu zemřel jeho prezident Achat Bragin. Ten rok zaznamenal Šachtar v Premier Lize až 10. místo, jediné horší než 4. místo za celou historii samostatné ukrajinské soutěže. Nový prezident Rinat Achmetov však klub revitalizoval a ten už v sezoně 1996/97 obsadil druhé místo, zvítězil v Ukrajinském poháru a kvalifikoval se do Poháru vítězů pohárů. Počínaje sezonou 1997/98 už v žádném z následujících ročníků Evropských pohárů klub nechyběl.\n\nKlub se pomalu, ale jistě přibližoval mezi evropské velkokluby. V roce 1999 byla otevřena nová fotbalová akademie spolu s tréninkovým centrem pro asi 3000 dětí. První historický titul získal Šachtar v sezoně 2001/02, a to po sérii pěti druhých míst, vždy za Dynamem Kyjev, čímž přerušil jeho sérii devíti titulů. Dynamo v konečném účtování překonal o jediný bod. V této sezoně získal i Ukrajinský pohár, když ve finálovém prodloužení porazil právě Dynamo 3–2 a získal tak hned první \"double\". Na Evropské scéně, přesněji v Poháru UEFA se však stále nemohl prosadit. Už v sezoně 2000/01 nakoukl do Ligy mistrů, když ve 3. předkole šťastně vyřadil Slavii Praha, a ve skupinové fázi, kde skončil třetí, vyřadil Spartu Praha. V sezoně 2004/05 získal svůj druhý titul, a to přesvědčivě, se ziskem 80 bodů ze 30 utkání. Dynamu ale podlehl ve finále poháru i Superpoháru. Podruhé se však probojoval do skupinové fáze Ligy mistrů a v Poháru UEFA poprvé až do osmifinále.\n\nV sezoně 2005/06 domácí titul obhájil, oplatil Dynamu porážku ze Superpoháru a v zimním poháru - zvaném Chanel One Cup porazil nejlepší kluby Ukrajiny a Ruska. Následná sezona se klubu příliš nepovedla. V lize ztratil na titul sedm bodů. Čtvrtý titul získal Šachtar v sezoně 2007/08, kdy s vítězstvím v domácím poháru i Superpoháru poprvé získal i \"tripple\".\n\nPamátná je sezona 2008/09 v lize i v poháru skončil druhý, ale třetí účast ve skupině Ligy mistrů v řadě, znamenala díky třetí příčce i účast v posledním ročníku Poháru UEFA (od toho dalšího Evropská liga). Ve vyřazovací části narazil Šachtar nejprve na Tottenham Hotspur FC a poté na CSKA Moskva. Oba vyřadil díky domácím výhrám 2–0.\n\nVe čtvrtfinále přesvědčivě vyřadil i Olympique Marseille, celkově 4–1 a v semifinále nemohl narazit na nikoho lepšího než na FK Dynamo Kyjev. První duel skončil 1–1, když za Šachtar vyrovnával Fernandinho. I odveta byla dlouho nerozhodnuta a za stavu 1–1 se směřovalo k prodloužení. V 89. minutě a poslal Šachtar do finále Ilsinho. Na finále v Istanbulu přijel německý SV Werder Bremen. Utkání se opět za stavu 1–1 muselo rozhodovat až v prodloužení. V 97. minutě poslal ukrajinský klub do vedení Jádson a Brémy už odpovědět nedokázaly. Šachtar jako druhý ukrajinský klub získal velkou evropskou trofej.\n\nToto vítězství však mělo i dalekosáhlejší důsledky. Šachtar se zařadil mezi evropské velkokluby. Odstartovalo nejúspěšnější období v historii klubu. Sedm účastí v základní skupině Ligy mistrů v řadě, včetně účasti v jejím čtvrtfinále v sezoně 2010/11. V sezonách 2009/10, 2010/11, 2011/12 a 2012/13 slavil mistrovský titul, nyní jich má na kontě již osm. V letech 2011 a 2012 získal ukrajinský pohár, 2010 a 2012 ukrajinský Superpohár. V roce 2009 se účastnil Superpoháru UEFA, kde podlehl týmu FC Barcelona.\n\nZdroj: \n\n\n\n\n\nPrvní logo klubu pochází z roku 1936. Představovalo modrý šestiúhelník s rudým \"S\" ve středu, které bylo překříženo hornickými kladivy. V roce 1946, při přejmenování klubu, bylo logo změněno na černo-bílé a byl přidán název klubu. Později byl kromě hornických kladiv přidán i nápis Šachtar Doněck v kruhu.\n\nV roce 1989, u příležitosti restrukturalizace klubu, navrhl umělec Viktor Savilov logo s prvky míče a hřiště. Následně bylo logo přemodelováno téměř do dnešní podoby. V roce 1997 se objevilo poprvé na dresu.\n\nV roce 2008, při prezentaci nového stadionu, bylo odhaleno logo nové. Poprvé po ve více než 30 letech se na měl objevila zkřížená kladiva, tradiční symbol klubu.\n\nZdroj: \n\nPoznámky:\n\nŠachtar-2 Doněck byl rezervní tým doněckého Šachtaru. Největšího úspěchu dosáhl klub v sezóně 1999/00, kdy se v Perša liha (2. nejvyšší soutěž) umístil na 4. místě. Rezervní tým zaniká v roce 2006.\n\nZdroj: \n\nŠachtar-3 Doněck byl druhý rezervní tým doněckého Šachtaru. Největšího úspěchu dosáhl klub v sezónách 2002/03 a 2003/04, kdy se v Druha liha (3. nejvyšší soutěž) umístil na 4. místě. Rezervní tým zaniká v roce 2015.\n\nZdroj: \n\n"}
{"id": "229833", "url": "https://cs.wikipedia.org/wiki?curid=229833", "title": "Májové spiknutí", "text": "Májové spiknutí\n\nMájové povstání byl pokus o ozbrojené povstání roku 1849, kterým chtěly české svobodomyslné síly navázat na revoluční rok 1848, stejně jako Maďaři a Italové.\nFrantišek Josef I., který nastoupil na rakouský trůn 2. prosince 1848, zaujímal ostře protirevoluční stanovisko.\n\nPopudem pro rozšíření další nespokojenosti v Čechách byl pravděpodobně „Prozatímní odvodní zákon“ z 5. 12. 1848, který měl za úkol navýšit odvodní kvóty do armády a zrušil dosavadní úlevy studentům při odvodech. Dále se přidala i všeobecná nespokojenost s rostoucí drahotou a nezaměstnaností. Povstání připravovali čeští radikální demokraté ve spojení se známým ruským anarchistou M. A. Bakuninem, který hlavní cíl (rozbití habsburské monarchie) formuloval ve dvou „Provoláních ke Slovanům“.\nKonkrétní příprava povstání byla zahájena v dubnu 1849, kdy byl získán pro tuto myšlenku i J. V. Frič a čeští studenti navázali kontakty s německými. Společně prováděli agitaci i mezi dělníky a na venkově. Byl ustaven Revoluční výbor, který chtěl dokonce vytvořit i prozatímní revoluční vládu v čele s K. Sladkovským.\n\nPovstání mělo být zkoordinováni s dalšími povstáními v Německu. Příprava povstání však byla odhalena kvůli indiskreci a stávala se pomalu veřejným tajemstvím. 3. května vypuklo v Drážďanech předčasně povstání (které bylo po 4 dnech potlačeno a zajat byl i Bakunin) a 7. května byl při návratu do Prahy chycen K. A. Röckel, jehož zápisník obsahoval jména osob, s nimiž se stýkal a v noci na 10. května 1849 byla většina účastníků zatčena. Mezi zatčenými byli např. K. Sabina, K. Sladkovský, J. V. Frič, E. Arnold, F. Havlíček nebo V. Gauč.\nBylo vydáno 25 rozsudků smrti. Nakonec byli zatčení amnestováni, a tudíž k vykonání rozsudků smrti nedošlo. Sabina zřejmě patřil k nemalé skupině lidí, kteří byli revolučním rokem 1848 zklamáni natolik, že je nakonec i zlomili k udavačství. Zatčení měla za následek potlačení radikálního proudu.\n\nPrvní amnestie byla udělena v roce 1854, druhá v letech 1855-1856 a generální byla udělena 8. května 1857.\n\nNad Prahou (ale i nad pevnostmi Hradec Králové, Terezín, Josefov s Jaroměří) byl vyhlášen výjimečný stav, který byl zrušen zároveň až 1. září 1853 (zároveň s Vídní).\n\n"}
{"id": "229836", "url": "https://cs.wikipedia.org/wiki?curid=229836", "title": "Měrné palivo", "text": "Měrné palivo\n\nMěrné palivo je teoretické ideální palivo o výhřevnosti 29,31 MJ/kg (výhřevnost čistého uhlíku). Je základem jednotky \"tuna měrného paliva\", používané pro jednotné vyjádření energie, obsažené v palivech různé kvality. \n\nSkutečnou výhřevnost reálných paliv lze vyjádřit koeficientem, který je podílem jejich výhřevnosti a výhřevnosti měrného paliva. Energie paliva se na měrné palivo přepočte tak, že se skutečná hmotnost reálného paliva vynásobí tímto koeficientem.\n\nHnědé uhlí má výhřevnost přibližně 11 MJ/kg. Koeficient přepočtu na měrné palivo je tedy přibližně 0,3. 10 tun hnědého uhlí proto odpovídá přibližně 3 t měrného paliva. (výpočet je přibližný - skutečná výhřevnost uhlí závisí na nalezišti)\n"}
{"id": "229840", "url": "https://cs.wikipedia.org/wiki?curid=229840", "title": "Kilmarnock FC", "text": "Kilmarnock FC\n\nKilmarnock FC (\"Kilmarnock Football Club\") je klub skotské Scottish Premiership, sídlící ve městě Kilmarnock. Kilmarnock FC patří k předním klubům Skotska. Klub byl založen roku 1869. Hřištěm klubu je Rugby Park s kapacitou 18.128 diváků.\n"}
{"id": "229845", "url": "https://cs.wikipedia.org/wiki?curid=229845", "title": "Falkirk FC", "text": "Falkirk FC\n\nFalkirk FC (\"Falkirk Football Club\") je klub skotské Scottish Premier League, sídlící ve městě Falkirk. Falkirk FC patří k předním klubům Skotska. Klub byl založen roku 1876. Hřištěm klubu je Falkirk Stadium s kapacitou 8 000 diváků.\n"}
{"id": "229848", "url": "https://cs.wikipedia.org/wiki?curid=229848", "title": "Xylofon", "text": "Xylofon\n\nXylofon (z řečtiny \"xylos\" – dřevo a \"phoné\" – hlas) je hudební nástroj ze skupiny bicích nástrojů. Podle Sachs-Hornbostelova dělení xylofon patří mezi úderné idiofony. S největší pravděpodobností pochází z Indonésie a do Evropy se dostal asi v 15. století.\n\nXylofon se skládá ze soustavy dřevěných kamenů (laděných obdélníkových destiček), na které se hraje údery dřevěnou, gumovou nebo plastovou paličkou. Pod kameny se nachází soustava rezonátorů. Tónový rozsah je dán počtem kamenů, nejčastější je od c (d) do g (c). Xylofon má krátký a ostrý tón. Kameny jsou laděny chromaticky.\n\nV symfonickém orchestru se používá jako sólový nástroj.\n\nXylofon se nachází v mnohých dílech evropské klasické hudby. Jedny z prvních děl s xylofonem jsou skladby \"Danse macabre\" (1874) a \"Karneval zvířat\" (1886) od francouzského skladatele Camilla Saint-Saënsa. Také Gustav Mahler použil xylofon ve své \"Šesté symfonii\". K popularizaci xylofonu v USA na začátku 20. století přispěla hlavně obliba hudebního stylu ragtime.\n\n\n"}
{"id": "229853", "url": "https://cs.wikipedia.org/wiki?curid=229853", "title": "Gretna FC", "text": "Gretna FC\n\nGretna FC (\"Gretna Football Club\") byl fotbalový klub, sídlící ve městě Gretna ve Skotsku. Gretna FC byl v roce 2007 nováčkem Scottish Premier League. Klub byl založen roku 1946. Stadion klubu byl Raydale Park s kapacitou 6 000 diváků, což je při celkovém počtu obyvatel Gretny (2705) rarita. Klub slavil v posledních letech své existence velké úspěchy a dokázal se probojovat v nejkratším možném čase z čtvrté ligy do nejvyšší. Kromě toho byl v sezóně 2006/07 účastníkem Poháru UEFA, díky druhému místu ve Skotském poháru. Klub začaly v sezóně 2007-2008 zmítat finanční problémy, kvůli nimž neměl v březnu ani na výplaty svých hráčů a přešel do nucené správy. Klub zanikl pro finanční potíže v létě roku 2008. Fanoušci zaniklého klubu založili klub nový Gretna FC 2008, který se začlenil do East of Scotland Football League. Zaniklý i nově vzniklý klub nemají žádnou vazbu.\n"}
{"id": "229856", "url": "https://cs.wikipedia.org/wiki?curid=229856", "title": "Chasmosaurus", "text": "Chasmosaurus\n\nChasmosaurus byl asi 5 až 7 metrů dlouhý rohatý býložravý dinosaurus, vážící kolem 1200 až 2000 kg. Známý je z dobře dochovaných fosilních pozůstatků tří druhů. Žil asi před 76 až 75 milióny let na západě dnešní Kanady.\n\nTento čtyřnohý rohatý dinosaurus představoval zástupce podčeledi Ceratopsinae, někdy také nazývané Chasmosaurinae. Měl kostěný límec delší než zbývající část hlavy, poměrně nízkou lebku a dva nadočnicové rohy delší než roh nosový. Kostěný límec chasmosaura byl na hranách pokrytý malými kostěnými výrůstky, které byly největší v horních rozích límce. Disponoval též znaky typickými pro všechny velké ceratopsy – disponoval krátkým ocasem, silným zobákem a vystupujícími lícními kostmi. V rámci podčeledě Ceratopsinae byl nejblíže spřízněný s rodem \"Pentaceratops\" a \"Agujaceratops\", kterého v minulosti považovali za druh \"Chasmosaurus mariscalensis\".\n\nRod \"Chasmosaurus\" patří mezi pár dinosaurů, u kterých známe i otisky kůže (mezi další patří například \"Microraptor\", \"Carnotaurus\", \"Edmontosaurus\"). Na základě těchto zkamenělin víme, že v kůži měl \"chasmosaurus\" velký počet malých kostěných hrbolů.\n\nDnes jsou známy čtyři druhy (čtvrtý získal vlastní rodové jméno – \"Agujaceratops\") – \"Chasmosaurus belli\", \"Chasmosaurus russelli\" a \"Chasmosaurus irvinensis\". Hojný druh \"Chasmosaurus belli\" se vyznačoval dvěma formami, dlouhorohou a krátkorohou. Tyto rozdíly možná zapříčinil sexuální dimorfismus. \"Chasmosaurus russelli\" se, nepočítaje detaily stavby lebky, odlišoval od druhu \"Chasmosaurus belli\" většími tělesnými rozměry a delším nosovým rohem. \"Chasmosaurus irvinensis\" představoval zvláštní druh, neměl totiž nadočnicové rohy. Dalším jeho znakem byly zmenšené odlehčovací otvory v kostěném límci. V roce 2010 dostal \"C. irvinensis\" nové rodové jméno - \"Vagaceratops\".\n\nV roce 2013 byl zveřejněn objev skvěle zachovalého mláděte druhu \"C. belli\" z Alberty. Asi 1,5 metru dlouhé mládě zřejmě kdysi dávno utonulo a s výjimkou předních končetin se dochovala prakticky kompletní kostra. Exemplář tak poskytl velmi cenné informace o růstových změnách ceratopsidů.\n\n\n"}
{"id": "229857", "url": "https://cs.wikipedia.org/wiki?curid=229857", "title": "Mythos", "text": "Mythos\n\nMythos () je řecké pivo vyráběné v druhém největším řeckém pivovaru Mythos. Je zde vyráběno od roku 1997. Jméno Mythos znamená v řečtině „legenda“. Pivo se prodává v lahvích i plechovkách o objemu 330 ml a 500 ml.\n\n\n"}
{"id": "229860", "url": "https://cs.wikipedia.org/wiki?curid=229860", "title": "Karlovačko", "text": "Karlovačko\n\nKarlovačko je populární pivo vařené chorvatským pivovarem Karlovačka pivovara ve městě Karlovac. Pivovar byl založen roku 1854 baronem Nikolem Vranyczanym. Od roku 2003 patří do nizozemského Heineken Group. V současnosti je pivo vyráběno v pivovaru Laško union D.o.o. ve slovinské Ljubljani. \n\n"}
{"id": "229862", "url": "https://cs.wikipedia.org/wiki?curid=229862", "title": "Ožujsko", "text": "Ožujsko\n\nOžujsko je značka chorvatského piva (ležáku), které vyrábí od roku 1892 Zagrebačka pivovara. Spolu s pivem Karlovačko je jedním z nejpopulárnějších piv v Chorvatsku. Chorvatsky březen – ožujak. Tedy pivo s názvem obdobným jako v Česku Březňák. \n\nOžujsko je momentálně oficiálním sponzorem chorvatské fotbalové reprezentace. Vyrábi se v skleněných(0,25 a 0,5 l), plastových (1 l a 2 l) lahvích a plechovkách (0,33 a 0,5 l).\n\n"}
{"id": "229864", "url": "https://cs.wikipedia.org/wiki?curid=229864", "title": "James Dean", "text": "James Dean\n\nJames Byron Dean (8. února 1931 Marion, Indiana, USA – 30. září 1955 Cholames, Kalifornie, USA) byl americký filmový a televizní herec.\n\nV devíti letech Deanovi matka zemřela na rakovinu a jeho otec se o něho nemohl starat kvůli svému pracovnímu zaneprázdnění. Malý Jimmy tedy vyrůstal na farmě u své tety a strýce. Pravděpodobně tady vznikl jeho odpor vůči rodičům, učitelům a ostatním autoritám. Po střední škole se James odstěhoval do Los Angeles, kde začal studovat práva, hrát basketbal a věnovat se divadlu. Sport a studium postupně začalo být vytlačováno herectvím.\n\nNejprve se Dean objevoval v reklamě , později hrál bezvýznamné malé role v několika filmech a televizních pořadech. Odešel do New Yorku, hrál na Broadwayi a byl přijat do Actors Studia, kde se stal jeho učitelem Elia Kazan.\n\nPrávě Elia Kazan ho obsadil do hlavní role ve svém filmu natočeném podle románu Johna Steinbecka \"Na východ od ráje\" (\"East of Eden\", nominace na Oscara 1956). Hlavní roli Cala Traska, odstrčeného syna, který bojuje o otcovu přízeň, měl původně hrát jakýsi mladý talent jménem Paul Newman, ale Elia Kazan vytušil, že právě Dean se díky svým zkušenostem z mládí na tuto roli hodí více. Díky tomuto filmu se z neznámého Jamese Deana stala obrovská filmová hvězda, takže další nabídka na sebe nenechala dlouho čekat.\n\nVe filmu Nicholase Raye \"Rebel bez příčiny\" (viz níže) hrál Jima Starka, citlivého mladého muže, který se snaží začlenit mezi své vrstevníky. James Dean se stal idolem tehdejších mladých lidí, protože mládež měla podobné problémy, cítila se nepochopena a neuznaná starší generaci. V 50. letech měl Hollywood dva nejslavnější rebely, jeden z nich byl právě Dean a tím druhým nebyl nikdo jiný než Marlon Brando.\n\nMladý obyčejný rančer Jett Rink, z kterého se stal mocný Texasan soupeřící se svým bývalým zaměstnavatelem, to byla Deanova postava v jeho posledním filmu \"Obr\" (\"Giant\", 1956, nominace na Oscara 1957).\n\nTraduje se, že James Dean byl arogantní nafoukanec, ale on se tak choval naschvál, oproti jiným hvězdám, které si své chování neuvědomují. Jimmy miloval rychlá auta, dokonce úspěšně závodil. Jen pár dní po dokončení \"Obra\" se ve svém superrychlém autě zabil. Na natáčení filmu \"Někdo tam nahoře mě má rád\" se tedy nedostavil a jeho místo zaujal právě Paul Newman. James Dean byl během své dvouleté kariéry dvakrát nominován na Oscara. Stal se prvním, a díky náročné a dlouhé přípravě \"Obra\" i druhým hercem v historii, který byl na Oscara nominován posmrtně.\n\nJames Dean bývá často považován za ikonu kvůli svému nevázanému životu, který zahrnoval i rozporuplnou sexualitu. Existuje mnoho zmínek o jeho sexuálních vztazích s muži i ženami. William Bast, Deanův blízký přítel a jeho první životopisec vydal po 50 letech otevřenou aktualizaci své knihy, v níž potvrdil, že měl s Deanem poměr a popsal také další Deanovy vztahy s muži. Nejznámější Deanův vztah se ženou je ten s italskou herečkou Pier Angeliovou. Potkali se v roce 1955, když Angeliová točila v Hollywoodu snímek \"The Silver Chalice.\" Podle některých zdrojů (např. herec Richard Davalos, s nímž Dean hrál v \"Na východ od ráje\") vztah zhatila hereččina matka, které mělo vadit, že Dean není katolík. Jiné zdroje (např. Elia Kazan) uvádějí, že vztah mezi nimi nebyl zdaleka tak vážný, a že Dean vztahy se ženami nepreferoval. O vztahu Deana a Angeliové vypráví televizní film \"Race with Destiny\" z roku 1997. Milostný vztah s Deanem popsala ve svých pamětech i herečka Liz Sheridanová. Další z Deanových milenek měla být švýcarská herečka Ursula Andressová, která měla ve stejné době rovněž vztah s Marlonem Brandem.\n\nDean, po natáčení filmu \"Obr\", odešel z George Barrisova obchodu v Los Angeles a vydal se na závodní dráhu do Salinas. James byl za volantem svého Porsche 550 Spyder (kterému říkal „Malý Bastard“). Jeho kamarád, mechanik od Porsche Rolf Wütherich jel s ním.\nNa Le Mans 550 Spyder gradoval, a proto chtěl prověřit svůj vůz na závodní dráze v Salinas. Když jel po silnici 46, bylo pozdní páteční odpoledne a slunce Jamese oslňovalo. Proti němu jel domů ve svém Fordu z roku 1950 student z polytechnické školy San Luis Obispo, Donald Turnupseed. Donald neviděl v soumraku Jamesovo rychle se blížící auto. Oba dva na poslední chvíli zareagovali, ale už bylo příliš pozdě k odvrácení srážky. James Dean byl na místě mrtev, protože celý náraz pohltila jeho strana. Rolf Wütherich byl srážkou odhozen z auta a vyvázl se zlomenou čelistí, zlomenou nohou a četnými pohmožděninami a odřeninami. Turnupseed vyvázl se šrámem na čele a pohmožděným nosem. Kalifornská silniční hlídka, která nehodu vyšetřovala, nedávala nikomu vinu. Nehodu odůvodnili tím, že přes záři slunce nebylo možné, aby řidiči viděli protijedoucí vůz.\nTato tragická nehoda znamenala pro legendárního herce konec. Nebyl to ale konec pro 550 Spyder v dalších prodejích a vítězstvích v prestižních závodech.\n\n\n"}
{"id": "229866", "url": "https://cs.wikipedia.org/wiki?curid=229866", "title": "Astana Team", "text": "Astana Team\n\nAstana Team je profesionální cyklistická stáj, v roce 2007 se účastní nejvyšší profesionální cyklistické soutěže – UCI ProTour. Manažerem stáje je Johan Bruyneel, který k týmu přešel ze zaniklé stáje Discovery Channel Pro Cycling Team. Základna stáje se nachází v Lucembursku.\n\nStáj v minulosti používala několik jiných názvů v závislosti na svém hlavním sponzoru: \"Liberty Seguros-Würth Team\", \"Würth Team\" a \"Astana-Würth\". V současné době je hlavním sponzorem stáje konsorcium osmi kazašských firem (včetně letecké společnosti Air Astana) – to se rozhodlo stáj pojmenovat po novém kazašském hlavním městě Astaně.\n\nRoberto Heras, který v barvách stáje zvítězil v celkové klasifikaci Vuelty 2005, byl krátce po jejím skončení pozitivně testován na přítomnost látky EPO v organismu. O půl roku později byla dále prokázána spojitost mezi sportovním ředitelem stáje Manolo Saizem a velkým dopingovým skandálem v cyklistice (kauza Fuentes). Hlavní sponzor \"Liberty Seguros\" poté 25. května 2006 odstoupil s okamžitou platností od spolupráce s týmem. Další sponzor, firma \"Würth\", však ve spolupráci se stájí pokračovala. Plánovaný odstup celého týmu z probíhající Giro d’Italia byl nakonec přehodnocen. Účast na Tour de France však byla ohrožena. Jeden den před jejím startem bylo mezi týmy dosaženo shody ohledně odhalených dopingových případů v posledních dnech. Třináct jezdců bylo vyškrtnuto ze startovní listiny Tour, což znemožnilo start stáje Astana-Würth, protože počet startujících klesl pod minimální možný počet 7 závodníků, přičemž stáj mohla na start postavit pouze čtyři.\n\nV červenci roku 2007 byl z týmu na základě pozitivního testu propuštěn německý cyklista Matthias Kessler; 24. července 2007 dobrovolně stáj na přání organizátorů z probíhající Tour de France 2007 odstoupila poté, co byla kapitánovi týmu Alexandru Vinokurovovi v „A“-vzorku prokázána zakázaná krevní transfuze.\n\nPo problémech roku 2007 došlo k dalším velkým změnám. Stáj se přesunula ze Švýcarska do Lucemburska a jako svého manažera najala Johana Bruyneela, jenž dříve působil v zaniklé stáji Discovery Channel. Bruyneel měl za úkol především přebudovat celý tým a zlepšit jeho reputaci. Do týmu přišli sportovci z jeho bývalé stáje – první a třetí jezdec z Tour de France 2007: Alberto Contador a Levi Leipheimer. Dále ve stáji zavedl antidopingový systém dánského doktora Rasmuse Damsgaarda, jenž od roku 2007 používá rovněž Team CSC. Spojitost se zaniklou stájí Discovery Channel dále posílilo podepsání spolupráce se společností Trek Bicycle Corporation, která dříve dodávala sportovní vybavení právě Discovery Channelu. Stáj začala rovněž spolupracovat s výrobcem SRAM.\n\nPřesto 13. února vydali organizátoři Tour de France 2008 tiskové prohlášení, podle kterého nepřipustí stáj Astana na start závodu. Oficiálním zdůvodněním je ztráta důvěry v tým, jehož dopingové kauzy v letech 2006 a 2007 silně poškodily celkový obraz Tour. 20. března se informace potvrdila, když se Astana Team neobjevil mezi stájemi pozvanými ke stratu v Tour de France 2008. Alberto Contador tak nebude moci obhájit titul z ročníku 2007.\n\n\nSložení týmu na Tour de France 2009: Lance Armstrong, Alberto Contador, Andreas Klöden, Levi Leipheimer, Jaroslav Popovič, Haimar Zubeldia, Dmitrij Muravjev, Sergio Paulinho a Gregory Rast.\nAlberto Contador vyhrál Tour de France 2010, ale chvíli po ní tenhle španělský fenomén stáj opustil. Přešel ke konkurenční stáji Team CSC Saxo Bank odkud odešli známý bratři Frank a Andy Schleckové. Novým lídrem stáje se stal po odchodu z italské stáje Liquigas Roman Kreuziger\n\nDne 2. prosince 2019 bylo oznámeno, že se společnost Wilier Triestina stala oficiálním partnerem cyklistického týmu Astana Pro Team pro sezonu 2020. Závodníci budou jezdit na modelech: pro silniční závody Wilier ZERO SLR, pro časovky Wilier Turbine. Kola byla navržena v barvách, které jsou typické pro tým Astana: světle modrá a žlutá.\n\n"}
{"id": "229867", "url": "https://cs.wikipedia.org/wiki?curid=229867", "title": "Preminger", "text": "Preminger\n\nPreminger je název bihaćského pivovaru, jednoho z největších v Bosně a Hercegovině. Byl založen roku 1990 a jeho roční produkce je 250 000 hl. V roce 2001 získal pivovar ocenění za kvalitu piva \"International Trophy for Quality\" ve Frankfurtu, v Madridu pak ve stejném roce ocenění International \"Award For Commercial Prestige\". Pivovar je také i držitelem ISO certifikátu; kromě piva (světlého ležáku) vyrábí i limonády a minerální vodu.\n\n"}
{"id": "229869", "url": "https://cs.wikipedia.org/wiki?curid=229869", "title": "Hysterie", "text": "Hysterie\n\nHysterie (ze starořeckého ὑστἐρα [hystera] – děloha) je neurotická porucha, kterou charakterizuje citová labilita a sebestřednost se sklonem k teatrálnímu chování a afektům. Jiné příbuzné pojmy jsou: konverzní porucha, konverzní hysterie, somatizační porucha nebo psychoreaktivní syndrom. Pojem „hysterie“ jako psychologický termín je dnes považován za zastaralý a nevhodný hlavně proto, že je etymologicky spjat s ženským pohlavím, a také kvůli tomu, že postupně získal pejorativní význam. V mezinárodní klasifikaci nemocí MKN-10 byl nahrazen skupinou diagnóz „disociativní (konverzní) poruchy“ (F44), resp. diagnózou „histrionská porucha osobnosti“ (F60.4).\n\nHysterické poruchy jsou popsány v egyptských papyrech, konkrétně v Kahunském papyru (pochází z 20. století př. n. l., dochoval se ve zlomcích) a v papyru Ebersově (v podstatě učebnice lékařství ze 16. století př. n. l.). V tehdejším lékařství převažoval názor, že příčinou morbidních duševních stavů u žen jsou posuny dělohy v těle. Lékař se pak snažil dosáhnout návratu dělohy do původní polohy, a to nepřímým působením, hlavně vykuřováním a inhalacemi. Užití symbolů boha Thovta při léčbě svědčí o sepětí lékařské a náboženské praxe: v různých částech Egypta byly nalezeny voskové sochy zobrazující ibise, ptáka zasvěceného Thovtovi, které se používaly jako votivní sošky nebo ke vkládání do tělních dutin.\n\nHippokratova pojednání o ženských chorobách v mnohém připomínají popisy z egyptských papyrů. Dýchací obtíže, dušení nebo záchvaty u žen se vysvětlují polohou dělohy, nepřímo sexuální abstinencí. Věřilo se, že děloha může negativně ovlivnit srdce nebo v obzvlášť závažných případech i mozek. Lékař musí nejprve pochopit postavení dělohy a pak aplikovat libovonné nebo páchnoucí výpary na spodní část břicha a hlavu pacienta. Ale za nejlepší lék byl považován vstup do manželství. Platón v dialogu \"Timaios\" říká: „děloha, poněvadž to jest živý tvor žádostivý plození, kdykoli zůstává dlouho bez plodu [...] bloudě všudy po těle, ucpává průchody dechu a překáží dýchání“. Také Aretaios z Kappadokie (1. století n. l.) pokládal dělohu za jakéhosi samostatného tvora („živoucí věc uvnitř živoucí věci“).\n\nAulus Cornelius Celsus už vysvětluje hysterii nikoli putováním dělohy, ale jako důsledek patologického působení mezi vnitřními orgány. Galén pak jednoznačně odmítá myšlenku putování dělohy. Vychází z dobové teorie čtyř tělesných šťáv a zdůrazňuje úzký vzájemný vztah mezi myslí a tělem: příčinou poruchy je retence sekretu v děloze, což kazí krev a nevyhnutelně vede k podráždění nervů. Galén jako první z lékařů uznával i mužskou formu hysterie, plynoucí ze zadržování spermatu. „Zcela zpozdilým musíme shledat názor, přetvářející dělohu do jakéhosi zvířete.“ „Hysterická vášeň, toť jeden název, avšak její podoby jsou mnohé a nespočitatelné.“\n\nTomáš Akvinský rozděluje psychopatologické jevy podle původu na přirozené (hysterii zde neuvádí) a nepřirozené. Hysterie mohla snadno být ztotožněna s démonickými projevy a ženy běžně obviňovány z čarodějnictví. Lékař, alchymista a astrolog Arnald z Villanovy ve své době jako jeden z mála zastával přirozený původ mnohých onemocnění, u nichž tou dobou převládal názor, že jde o projevy posedlosti ďáblem.\n\nTeprve Paracelsus (1493–1541) zařazuje hysterii mezi duševní nemoci. V pojednání \"O nemocech rozrušujících rozum\" odmítá myšlenku, že nemoci způsobuje ďábel, a rozvíjí komplikované iatrochemické vysvětlení nemoci: děloha, není-li vyživována, „ztrácí svou pravou podstatu a chladne“ a tělo postupně zachvacují násilné křeče. Navíc se v děloze tvoří kyselina a z ní povstávají páry a výpary, které otravují všechny ostatní orgány. Zajímavé je, že Paracelsus byl první, kdo se zabýval také nevědomou (imaginativní) složkou hysterie.\n\nAmbroise Paré je připomínán především jako chirurg; v chápání hysterie se vracel k Hippokratově a Galenově humorální teorii. Domníval se, že převaha žluči v těle vede k nemoci zvané \"furor uterinus\". Dochází k zaškrcení dělohy a nemoc se přenáší do dalších orgánů. Parého metody léčení byly svérázné: pacientku položil na záda, nahlas křičel její jméno a přitom ji silně tahal za ochlupení. Vykuřoval také dělohu pomocí speciálního pesaru zasunutého do vaginy.\n\nSkotský lékař Robert Whytt (1714–1766) položil základy vědecké neurologie. V pojednání „On Nervous, Hypochondriac, or Hysteric Diseases, to which are prefixed some Remarks on the Sympathy of the Nerves“ odmítal tehdejší převládající představu „animálních duchů“ a nervové obtíže definoval jako choroby způsobené „neobvyklou jemností a nepřirozenou citlivostí“ nervů. Jako léčbu doporučoval dietu, cvičení a rozptýlení a pro utlumení nadměrné vzrušivosti opium.\n\nPhilippe Pinel je považován za zakladatele novodobé ústavní psychiatrie. Uplatňoval tzv. morální léčbu: na choromyslného nazíral jako na dítě, které je třeba přimět k tomu, aby si osvojilo požadováné chování. Ve své \"Nosographii\" (\"Nosographie philosophique ou méthode de l'analyse appliquée à la médecine\") rozdělil nemoci mysli a těla do pěti tříd: horečky, záněty, krvácivé poruchy, organické léze a neurózy. Hysterii kategorizoval jako „ženskou genitální neurózu“. Podle Pinela lze vést mezi mužskými a ženskými neurózami paralelu, neboť příznaky, jako jsou sterilita, frigidita a nymfomanie (u mužů satyriasis), lze pozorovat u obou pohlaví.\n\nJean-Martin Charcot ve svých 37 letech nastoupil do Hôpital de la Salpêtrière v Paříži, kde byly stovky pacientů trpících duševní nemocí. Poté, co vedení ústavu sloučilo oddělení pacientů s epilepsií a hysterií do jedné části s názvem „Quartier des simples epileptiques“, se během několika dní u hysterických pacientů objevil výrazný nárůst epileptických epizod. Charcot zavedl novou kompromisní diagnózu „hysteroepilepsie“ (později ji opustil). Postupně na základě systematického klinického pozorování stanovil obecné rysy hysterických projevů a rozlišil velké a malé hysterické záchvaty („hysteria maior“ a „hysteria minor“; symptomy „hysteria minor“ jsou znecitlivění kůže, zúžení zorného pole a hemianestézie). Charcot odmítal chápání hysterie coby poruchy typicky ženské a zdůrazňoval, že nemá nic společného s dělohou.\n\nCharcotův věhlas začal poněkud upadat po zveřejnění jeho studií o hypnóze. Charcotův zájem o hypnózu byl motivován hledáním nových diagnostických metod. Studie, které prováděl na Salpêtrière se svými asistenty, nejprve přinášely senzační výsledky. Avšak Hippolyte Bernheim, profesor na univerzitě v Nancy, Charcotovy teorie odmítal. Později se objevila i podezření, že Charcotovi asistenti instruovali pacienty, aby hysterické reakce předstírali.\n\nSigmund Freud spolu s vídeňským internistou Josefem Breuerem pracoval na případu Anny O., jednom z nejslavnějších případů hysterie. Freuda zaujaly Charcotovy práce o hysterii a na jejich základě dospěl k přesvědčení, že hysterické příznaky vznikají tehdy, když traumatická zkušenost vede nevědomě ke vzniku tělesných symptomů. Freud od hypnoterapie nakonec přešel k metodě rekonstrukce potlačených vzpomínek prostřednictvím jejich výkladu a volných asociací.\n\nZa jakýsi „zlatý věk“ hysterie je možno označit 19. století. Počátkem dvacátého století počet případů hysterie v Evropě a Severní Americe výrazně klesl; jako příčina se někdy udává společenská emancipace od represivní viktoriánské kultury, vyšší „psychologická gramotnost“ a lepší porozumění neurologickým onemocněním.\n\n\n"}
{"id": "229870", "url": "https://cs.wikipedia.org/wiki?curid=229870", "title": "Grand Prix Evropy 2007", "text": "Grand Prix Evropy 2007\n\nGrand Prix Evropy LI Grand Prix of Europe\n\n\n Felipe Massa - Ferrari F2007- 1:32.853\n\nZávod byl ve čtvrtém kole zastaven a asi po 20 minutách znovu odstartován za safety carem, za kterým jezdci kroužili další tři kola.\n\n\n Kimi Räikkönen- Ferrari F2007- 1:31.450\n\n\n"}
{"id": "229871", "url": "https://cs.wikipedia.org/wiki?curid=229871", "title": "M4 (karabina)", "text": "M4 (karabina)\n\nM4 je americká zkrácená verze útočné pušky M16A2, s níž má 80 % shodných dílů. Kromě zkrácení hlavně (a předpažbí) byla pevná pažba nahrazena teleskopickou (výsuvnou) pažbou, která má možnost aretace v šesti různých polohách. Použití obvyklejší sklopné ramenní opěrky bylo vyloučeno konstrukcí M16, u které je vratná pružina uložena v prostoru pevné pažby.\n\n\nKarabina M4 je mj. i ve výzbroji Armády České republiky. Dle dokumentu AČR se jedná o \"nestandardní zbraň používanou v omezených počtech\" a verzi M4A3 Bushmaster používanou SOG a poté 601. skss.\n\nZbraň je pro americké ozbrojené síly vyráběna výhradně firmou Colt. Nicméně existuje velká skupina firem vyrábějící naprosto shodné či mírně upravené zbraně pro civilní trh a speciální policejní jednotky. Pro zbraň existuje široká škála příslušenství, které je sdruženo do tzv. balíčku \"SOPMOD\" (Special OPerations modifications). Ty obsahují např. granátomet M203 se zkrácenou devítipalcovou (cca 22,5 cm) hlavní, tlumič hluku výstřelu, speciální laser AN/PEQ 2, systémy nočního vidění a různé optiky (\"ACOG\") nebo kolimátory (\"Aimpoint, EOTech\"). Zbraň je uzpůsobena ke střelbě střeliva ráže 5,56 × 45 mm NATO, které je podáváno standardně z třicetiranného STANAG zásobníku. Střelba funguje stejně jako u M16, okénko pro výhoz nábojnic je pouze napravo, táhlo závěru je na konci těla zbraně.\n\n\n"}
{"id": "229878", "url": "https://cs.wikipedia.org/wiki?curid=229878", "title": "San Luis (provincie)", "text": "San Luis (provincie)\n\nSan Luis je argentinská provincie. Leží na středozápadě země.\n\n"}
{"id": "229879", "url": "https://cs.wikipedia.org/wiki?curid=229879", "title": "Alfa Hellenic", "text": "Alfa Hellenic\n\nAlfa Hellenic () je řecké pivo vyráběné v řeckém pivovaru Athenian. Je vyráběno od roku 1961. Pivo se prodává v lahvích i plechovkách o objemu 330 ml a 500 ml. Má světlou nazlátlou barvu a jemnou chuť.\n\n"}
{"id": "229883", "url": "https://cs.wikipedia.org/wiki?curid=229883", "title": "Inverness Caledonian Thistle FC", "text": "Inverness Caledonian Thistle FC\n\nInverness Caledonian Thistle FC ( \"cel.náz.: Inverness Caledonian Thistle Football Club\") je fotbalový klub, sídlící ve městě Inverness. Klub byl založen roku 1994. Hřištěm klubu je Caledonian Stadium s kapacitou 7 512 diváků.\n"}
{"id": "229885", "url": "https://cs.wikipedia.org/wiki?curid=229885", "title": "San Juan (argentinská provincie)", "text": "San Juan (argentinská provincie)\n\nSan Juan je argentinská provincie. Leží na západě země. Sousedí s provinciemi La Rioja, San Luis a Mendoza. Na západě sousedí s Chile. Je rozdělena do 19 departmentů.\n\nJejí součástí je i významná geologická formace a přírodní park Ischigualasto s unikátními objevy prvních dinosaurů.\n\nSeznam departementů provincie San Juan jejich hlavních měst:\n"}
{"id": "229887", "url": "https://cs.wikipedia.org/wiki?curid=229887", "title": "Salta (provincie)", "text": "Salta (provincie)\n\nSalta je jednou z 23 provincií, které tvoří republiku Argentina. Nachází se v oblasti Severní velká Argentina (Región del Norte Grande Argentino) na severozápadě země. Sousedními provinciemi jsou Formosa, Chaco, Santiago del Estero, Tucumán, Catamarca a Jujuy. Sousední státy na severu jsou Bolívie a Paraguay a na západě Chile. Hlavní město provincie má stejné jméno – Salta. Rozloha provincie je 155 488 km,počet obyvatel je cca 1 215 200 (2010). Provincie je administrativně rozdělena na 23 departmantů.\n\nProvincie je na západě hornatá, zasahuje z části do pouště Atacama, prochází čtyřmi horskými pásmy Cordilier a potom směrem na východ přechází do nížin na západě Gran Chaco. Západ je zavlažován toky a přítoky řek Río Bermejo a Río Salado, jejichž údolí jsou úrodná. Severovýchodní částí provincie protéká řeka Pilcomayo. Ta přitéká ze sousední Bolívie a na svém dolním toku tvoří hranici mezi Argentinou a Paraguayí.\n\n"}
{"id": "229889", "url": "https://cs.wikipedia.org/wiki?curid=229889", "title": "Eddie Dean", "text": "Eddie Dean\n\nEddie Dean z New Yorku roku 1987 je jedna z hlavních postav fantasy série \"Temná věž\" od Stephena Kinga.\n\nBratr zasloužilého feťáka a mudrce Henryho Deana. Společně vyrůstali v jednom Brooklynském sídlišti. Henry se později zapletl do drog a vtáhl Eddieho sebou. Oba se pak začali potloukat po New Yorku a jejich jediným cílem bylo jen shánět dávky nebo peníze. Když Roland (nakažený infekcí z jedů humroidů) otevřel dveře do New Yorku 1987 a vytáhl ho, Eddieho jedinou starostí bylo si šlehnout. Nakonec však pochopil, že musí pro svého velitele někde sehnat antibiotika, jinak už nebude mít s kým na pobřeží mluvit. Čaroděj Walter pověděl Rolandovi z tarotových karet, že ho čeká Vězeň, Paní stínů a Smrt (ne však pro Rolanda). Eddie představuje Vězně.\n\nEddie je podle Rolanda podobný Cuthbertovi a to celému ka-tet někdy prospívá, někdy ne. Eddie kupříkladu „rozbil“ vlak Blaine Mono, když svými brooklynskými hádankami zahltil software vlaku. Eddie občas pronese nějakou zajímavou průpovídku a dovede tak občas snad jako jediný Rolanda rozesmát. Spolu se Susannah tvoří manželský pár.\n"}
{"id": "229893", "url": "https://cs.wikipedia.org/wiki?curid=229893", "title": "Mezinárodní nechráněný název", "text": "Mezinárodní nechráněný název\n\nMezinárodní nechráněný název (angl. International Nonproprietary Name, INN) je oficiální název přidělovaný Světovou zdravotnickou organizací (WHO) farmaceutickým látkám, zejména léčivým látkám. Slouží k jednoznačné identifikaci účinných látek, jejich názvy nejsou patentově chráněny a nejsou majetkem soukromých subjektů (na rozdíl od obchodních názvů léčivých přípravků, v nichž jsou tyto látky obsaženy). INN se též označují jako generické názvy.\n\nINN jsou triviální názvy, tj. není možné z nich vyčíst chemickou strukturu látky. Existují vedle komplikovaných systematických názvů (IUPAC), z nichž lze vyčíst chemickou strukturu látek, ale nehodí se pro běžné používání mezi farmaceuty a lékaři.\n\nWHO vydává oficiální seznam tzv. doporučených mezinárodních nechráněných názvů (rINN, recommended International Nonproprietary Name) v angličtině, francouzštině, latině, ruštině a španělštině.\n\nZ hlediska jazykového se jedná o podstatná jména látková (jako třeba voda, sůl, vzduch apod.), proto se ve většině jazyků (s výjimkou němčiny) píší s malým počátečním písmenem – na rozdíl od názvů léčivých přípravků, které jsou vlastními jmény.\n\nV českých textech se používají INN v počeštěné podobě. Převod do češtiny se obvykle provádí podle obecných zásad Pravidel českého pravopisu (např. \"c\" vyslovované jako \"k\" se přepisuje \"k\", skupina \"qui-\" jako \"-chi-\", \"ph\" jako \"f\", zdvojená písmena se zjednodušují, latinské koncovky \"-us\" a \"-um\" se vypouštějí apod.).\n\nPříklady:\n\nOznačování délky samohlásek (\"sulfat\" i \"sulfát\"), psaní \"s/z\" (\"glukosamin\" i \"glukozamin\"), \"th/t\" (\"methotrexat\" i \"metotrexát\") často kolísá. Konzervativnější pravopis (bližší originálnímu) se používá hlavně v odborných kruzích.\n\nČeské názvy velkého množství léčivých i pomocných látek lze nalézt v Českém lékopisu.\n\nWHO se snaží sjednotit způsob tvoření INN, proto vydává seznam morfémů, které jsou společné názvům léčiv ze stejné skupiny. Příklady (české názvy):\n\nNázvy látek přírodního původu jsou často odvozeny od latinských nebo řeckých názvů výchozích surovin (obvykle rostlin), např.:\n\nNěkteré názvy jsou vytvořeny jako tzv. zkratková slova ze systematických chemických názvů, např. paracetamol, v USA známý spíše jako acetaminofen, je chemicky \"N\"-acetyl-\"p\"-aminofenol (\"p\" čti \"para\").\n\nNěkteré názvy jsou vytvořeny jako tzv. polotriviální, např. methyltestosteron je metylovaný derivát testosteronu (triviální název se systematickou předponou methyl-).\n\n"}
{"id": "229894", "url": "https://cs.wikipedia.org/wiki?curid=229894", "title": "Carnarvon (správní území)", "text": "Carnarvon (správní území)\n\nShire of Carnarvon je oblast nacházející v regionu Gascoyne, asi 900 km severně od australského Perthu (hlavní město oblasti Západní Austrálie).\n\nBřehy Carnavornu omývá Indický oceán. Podnebí oblasti je tropické. V oblasti se nacházejí banánové plantáže, mnoho tropického ovoce a na volném moři se loví všelijaké pochoutky. Do Carnarvonu se dostanete bez problémů po silnici (auty i autobusovou dopravou) nebo letecky (i když některé silnice mohou být kvůli vydatným dešťům uzavřeny).\n\nZahradnictví. Zelenina je pěstována na 570 ha půdy, banánům je přiděleno 350 ha a ovocné stromy jsou vysazeny na 100 ha. Ze zeleniny můžeme jmenovat rajčata, citrusové plody, mango, avokádo a fazole. Plantáže jsou vysazovány podél toku řeky Gascoyne, 5–19 km do směrem do vnitrozemí.\n\nTěžba soli a sádry. Těží se v jezeře MacLeod, 65 km severně od Carnarvonu. Jezero je blízko moře, vzniklo přehrazením přítoku mořské vody. Toto pobřežní jezero zaujímá 2072 čtverečních km. Je 110 km dlouhé a v nejširším místě měří 40 km. Geologický podklad jezera se skládá z 2 m široké vrstvy přírodního sádrovce překrytá asi 6 m silnou vrstvu halitu. Jezero se využívá i pro rekreaci.\n\nRybolov. V sezoně 1999/2000 bylo celkem vyloveno 5805 tun mořských živočichů, převážně krevet, měkkýšů, humrů a krabů. Ti jsou zpracováváni v závodech na březích Carnarvonu, Exmouthu and Shark Bay.\n\nPastýřství. 155800 km je využíváno k chovu ovcí.Většina farem se soustřeďuje na produkci masa a vlny. Nově se ale některé snaží o diverzifikaci. Přechází se na chov koz, citrusů, nebo slouží jako turistické atrakce.\n\nV oblasti byla vystavena tzv. Surge Wall – 2.7 m vysoká zeď jako ochrana níže položených oblastí proti zaplavení a proti nárazům vln při tropických bouřích. Tato zeď je 1700 metrů dlouhá.\n\nPřibližně každých pět let se objeví vážnější tropická bouře s následky. Ničivé bouře se objevují v cyklu asi 10 let. Můžeme zmínit např. Ingrid (1970), TC Beverly (1975), TC Hazel (1979), TC Herbie (1988), TC Vance (1999); (TC = Tropical cyclone). Nejničivější cyklóna zaznamenaná během 90 let měření The Bureau of Meteorology (BoM) se objevila v březnu 1960. Rychlost větru se pohybovala kolem 178 km/hod.\n\nPřímo ve městě se nacházejí zařízení pro kulturní vyžití: \n\nZřídla. Byla objevena roku 1910. Jsou vzdálena 73 km od Carnarvonu. Množství vody je pod obrovským tlakem protlačeno skrz díry ve skále, někdy až 20 metrů vysoko. Celá oblast je chráněna jako rezervace.\n\nOne Mile Jetty. Celou jednu míli dlouhá hráz. Vybudováno v roce 1897. Hráz nabízí krásné panorama, hlavně při západu a východu slunce. V oblasti se nacházejí krabi bahenní.\n\nOblast Heritage. V oblasti se nachází původní Carnarvonský přístav s hrází a majákem. Je zde také muzeum Lighthouse cottage.\n\nZámořský telekomunikační satelit. Tzv. Overseas telecommunication Base oficiálně ukončila svoji činnost 31. března 1987. Carnavornská satelitní stanice byla první pozemní stanicí vybudovanou v Austrálii. Byla postavena pro zabezpečení komunikace mezi kosmonauty a Zemí během vesmírných misí Gemini a Apollo. Byla to první stanice, která vysílala živé vysílání mimo Austrálii (do Londýna) roku 1966 a která přenášela živé vysílání i zpět, do Západní Austrálie. 21. července 1969 – touto událostí byly Armstrongovy kroky na povrchu Měsíce, které nejprve obdržela Canberra, následně vysílané do Carnarvonu a poté koaxiálním kabelem přenášené do Perthu. \n\nTovárna na zpracování krevet a hřebenatek. Protože lov je sezonní záležitostí, je možné navštívit továrny mezi dubnem a říjnem.\n\nBibbawarra Bore. Vrt, původně vyhloubený kvůli těžbě uhlí roku 1905. Je hluboký 914 metrů. Dnes je z něj zřídlo 65 °C horké vody.\n\nRed Bluff. Světově proslulé středisko surfingu. Vlny jsou vysoké od 1 do 6 metrů.\n\nPlantáže. Jsou velmi oblíbené pro možnost kupování čerstvého tropického ovoce.\n\nKorálový záliv. V zálivu lze provozovat nesčetně vodních sportů – potápění, projížďky výletních lodí, pozorování mořského života nebo krmení ryb.\n\nMount Augustus. Hora 450 km východně od Carnavornu. Vystupuje 1150 m nad úroveň moře a 858 m nad úroveň okolního terénu. Mount Augustus je dvakrát tak velká jako skála Ayers Rock, ale je obklopená nízkým křovím. Ayers Rock je monolit, zatímco Mt. Augustus je rýhovaný masiv s jednotlivými vrstvami. Žulová skála, která tvoří podklad, je 1650–1750 miliónů let stará.\n"}
{"id": "229895", "url": "https://cs.wikipedia.org/wiki?curid=229895", "title": "Susannah Holmesová - Deanová", "text": "Susannah Holmesová - Deanová\n\nSusannah Holmesová - Deanová z New Yorku je jedna z hlavních postav fantasy série \"Temná věž\" Stephena Kinga.\n\nSusannah je „hnědá holka“ skládající se postupně ze tří postav: Odetty Holmesové, Detty Walkerové a Miy, dcery nikoho. Když ji Roland jakožto Paní stínů vysvobodil z New Yorku roku 1964, byla rozvětvená na hodnou Odettu a samozřejmě zlou Dettu. Nakonec Odetta vlastní silou přemohla schizofrenii a tím zavrhla i Dettu a z Odetty se stává Susannah (Roland svádí na Ka, že má jméno podobné jeho první - a zároveň poslední - lásce Susan Delgadové z Mejisu). V dětství na Odettu zaútočil Jack Mort, člověk, který jí o několik let později v New Yorku hodil pod vlak a tím způsobil Odettě vážné zranění (vlak ji přejel obě nohy, které lékaři amputovali). Ve Středosvětě se Susannah stane pistolnicí, členkou Rolandova ka-tet a rovněž Eddieho manželkou.\n\nPozději se v příběhu objeví i Mia, dcera nikoho, stvořená jen pro to aby donosila a porodila chlapíčka, jak říkala s oblibou o dítěti počatém při vyvolávání Jakea z New Yorku. V tomto rituálu podstoupila Susannah \"sexuální styk s démonem\", který ji nakonec oplodnil ukradeným spermatem od Rolanda. Podle Karmínového krále má chlapíček zahubit svého otce, tedy Rolanda.\n"}
{"id": "229898", "url": "https://cs.wikipedia.org/wiki?curid=229898", "title": "Ka-tet", "text": "Ka-tet\n\nKa-tet je označení pro skupinu osob, hlavně pistolníků, ze série fantasy knih Stephena Kinga Temná věž.\n\nKa-tet je označení pro skupinu osob, hlavně pistolníků, kteří věří v osud - ka. Ka znamená v Ušlechtilé řeči \"osud\" a Tet znamená \"skupina\". Rolandovo Ka-tet má za úkol dojít k Temné Věži a zachránit tak svět před pohromou.\n\n"}
{"id": "229899", "url": "https://cs.wikipedia.org/wiki?curid=229899", "title": "Jake Chambers", "text": "Jake Chambers\n\nJake Chambers z New Yorku roku 1977 je nejmladší člen Rolandova ka-tet a jedna z hlavních postav fantasy série \"Temná věž\" Stephena Kinga.\n\nDvanáctiletého Jakea hodil Jack Mort pod kola automobilu v roce 1977 a ten se vzápětí ocitl na dostavníkové stanici, kde chvíli přežíval. Poté přes poušť přišel Roland a vzal Jakea s sebou. Když se oba pokouší dostihnout Waltera v horách, Jake spadne do hlubin a ještě stačí Rolandovi říci: „Tak si jdi, jsou jiné světy než tento.“ Rolanda to velice mrzí, trápí ho svědomí, ale to je však slabší než chtíč dostihnout Waltera a Temnou Věž.\n\nRoland později vejde do dveří mezi světy a zabrání Jacku Mortovi, aby Jakea v New Yorku 1977 zabil. Ten však má v hlavě pomateno. Jedna část mu tvrdí, že žije a druhá, že je mrtvý. Roland totiž vstoupil do jiného roku 1977. Jake se do Středosvěta prodruhé dostane nebezpečným obřadem a s sebou si vezme pistoli Ruger, ukradenou od svého otce. V baťohu měl přitom dvě knihy; jedna obsahuje plno hádanek, ta druhá se jmenuje „Karlík Šš-šš neboli vlak Blaine Mono“. Jake zažije i únos ve městě Ludu, když ho ošklivec Gasher vezme sebou ke svému šéfovi. \n\nNa cestě k Temné Věži doprovází Jakea jeho nejvěrnější přítel Ochu, mluvící brumlák.\n"}
{"id": "229901", "url": "https://cs.wikipedia.org/wiki?curid=229901", "title": "Noël Martin Joseph de Necker", "text": "Noël Martin Joseph de Necker\n\nNoël Martin Joseph de Necker (též Natalis-Josephi de Necker; 25. prosince 1730 Lille – 30. prosince 1793 Mannheim) byl německý lékař a botanik francouzského původu.\n\nNecker byl osobním lékařem falckého kurfiřta v Mannheimu a ve funkci \"„falckého botanika“\" se zabýval především mechorosty. Na jeho počest byla pojmenována čeleď mechorostů \"Neckeraceae\".\n\n\n"}
{"id": "229902", "url": "https://cs.wikipedia.org/wiki?curid=229902", "title": "ŠK Slovan Bratislava", "text": "ŠK Slovan Bratislava\n\nŠK Slovan Bratislava (celým názvem: \"Športový klub Slovan Bratislava futbal, a.s.\"), někdy zkráceně nazýván jenom jako Slovan, je slovenský fotbalový klub, který sídlí v bratislavské městské části Nové Mesto. Od sezóny 2006/07 je účastníkem slovenské nejvyšší soutěže. Ve federální lize odehrál 48 ročníků, což nejvíc ze všech slovenských klubů. V historické tabulce pak klubu patří třetí místo, více bodů pak získaly pouze pražské týmy Sparta a Slavia.\n\nKlub byl založen v roce 1919 jako 1. ČsŠK Bratislava skupinou českých úředníků. Prvním předsedou klubu se stal policejní kapitán Richard Brunner. Prvního většího úspěchu pak klub dosáhl v roce 1927, kdy se mu podařilo zvítězit v amatérském mistrovství Československa. Byl také vůbec prvním slovenským klubem, působícím v profesionální československé soutěži. V průběhu let prošel klub několika výraznými změnami názvu (v komunistickém období např.: na Sokol NV nebo ÚNV Slovan). Od roku 1953 je pak klub nazýván Slovan. Do sezóny 1984/85 byl posledním československým klubem, který nikdy nesestoupil z nejvyšší soutěže.\n\nNa domácí a mezinárodní scéně klub získal celkem 51 trofejí, čehož pak nedosáhl žádný jiný slovenský klub. Na svém kontě má 24 ligových titulů, 20 národních pohárů a 5 vítězství ve slovenském Superpoháru. Největším úspěchem je však triumf v Poháru vítězů pohárů z roku 1969. Slovan ve finále v Basileji porazil slavný španělský velkoklub FC Barcelona poměrem 3:2. Dodnes je jediným klubem z bývalého Československa, který dokázal získat jednu z velkých evropských trofejí. Zároveň se stal prvním klubem z východní Evropy, který zvítězil v soutěži organizované Unií evropských fotbalových asociací.\n\nNa přelomu 19. a 20. století, v časech Rakousko-uherské monarchie, bylo na území dnešního Slovenska založeno několik německých a maďarských fotbalových oddílů. S myšlenkou založit čistě slovenský klub přišli čeští úředníci, kteří pomáhali budovat novou administrativu na Slovensku. První pracovní schůzka se uskutečnila 29. března 1919 v Grajciarovom hostinci na Mariánské ulici v Bratislavě. Všichni zúčastnění souhlasili s vytvořením samostatného československého klubu. O tři dny později byl v kavárně Panónia zvolen přípravný výbor a na jeho čelo byl dosažen fotbalový rozhodčí Ing. Vávra. Na další schůzce byly řešeny stanovy a rozhodlo se o tom, že další valné shromáždění se bude konat v menze Ministerstva pre správu Slovenska, později vládní budově u Starého mostu. 3. května 1919 byl založený Prvý Česko-slovenský športový klub Bratislava. Prvním předsedou se stal policejní kapitán Richard Brunner, místopředsedou pak Ing. Vávra a Antonín Humhal.\n\nPrvní domácí hřiště 1. ČsŠK Bratislava se nacházelo u jezera Kuchajda. Po odchodu maďarských vojáků z Petržalky se klub přestěhoval na pravý břeh Dunaje. 14. září pak klub absolvoval vítěznou domácí premiéru proti mužstvu PULE Bratislava. Zápas skončil výsledkem 6:0 pro domácí. Hráči 1. ČsŠK postupně zlepšovali svoji výkonnost a společně s PTE Pozsony, nejstarším klubem ve městě, představovali nejvyšší fotbalovou kvalitu v poválečné Bratislavě.\n\nV roce 1922 přišel první výrazný úspěch, když se hráči 1. ČsŠK stali premiérovými mistry Slovenska v konkurenci mistrů jednotlivých žup. Od roku 1925 se v Československu pravidelně konalo amatérské mistrovství. 20. listopadu 1927 se 1. ČsŠK probojoval až do finále, v němž pak porazil tým Budweiss z Českých Budějovic. Oporami vítězného mužstva byly Štefan Priboj, Pavol Šoral, Štefan Čambal, Martin Uher a brankář Jozef Hollý. V roce 1930 zaznamenali hráči 1. ČsŠK druhý triumf v této soutěži. Rok předtím, v květnu 1929 dosáhl bratislavský celek jedno ze svých největších vítězství. V přípravě porazil anglický profesionální tým Newcastle United vysoko 8:1. Celostátní liga vznikla v roce 1934, ale 1. ČsŠK Bratislava byl dlouhou dobu jediným slovenským klubem, který v soutěži působil.\n\nPřestože byl 1. ČsŠK založen čistě jako fotbalový klub, od začátku zastřešoval pod svým jménem i jiné sporty, např.: atletiku, plavání, házenou, zápas, turistiku, šerm, o dva roky později pak cyklistiku a lední hokej, později také i tenis, stolní tenis, volejbal, basketbal, box a krasobruslení.\n\nKoncem třicátých let se v zemi stupňovala národnostní nesnášenlivost a antisemitismus. Protižidovské nálady pak pronikly i do samotného bratislavského klubu. Obětí se stal trenér József Braun, který musel nedobrovolně odejít nejen ze své pozice, ale i ze samotného města. Po rozpadu Československa a následného vzniku Slovenského státu přišlo k nucené změně názvu na Športový klub Bratislava. Za předsedu byl zvolen MUDr. Štefan Čongrády, jeho tajemníkem se stal Alois Sedláček.\n\nSlovenské kluby se musely odhlásit z Československého svazu footballového a následně přihlásit do nově vytvořeného Slovenského futbalového zväzu. Ten rozhodl, že se v dosavadních ligových soutěžích na Slovensku nebude dále pokračovat, 1. ČsŠK ale ještě stihl dokončit Státní ligu.\n\nPo anexi Petržalky nacistickým Německem, přišlo 1. ČsŠK také o své hřiště na pravém břehu Dunaji. Pomocnou ruku podala klubu městská rada poskytnutím hřiště nacházejícím se v prostorech dnešního Národného tenisového centra. V tomto období se zároveň začalo s výstavbou nového fotbalového hřiště s atletickou dráhou na Tehelném poli. 27. srpna 1939 odehrála svůj první zápas reprezentace Slovenska. Nad Německem zvítězila poměrem 2:0 brankami Jána Arpáša a Jozefa Luknára, oba v té době hráči ŠK Bratislava.\n\nPrvní utkání na novém stadionu na Tehelném poli se uskutečnilo 27. dubna 1940. ŠK Bratislava v něm remizovala s německou Herthou Berlin poměrem 2:2. V období samostatného Slovenského státu se hrála samostatná slovenská ligová soutěž. Bratislavané tak konkurovali mužstvům Považské Bystrice, Trnavy, Prešova, Žiliny nebo Trenčína, později pak také armádnímu mužstvu OAP Bratislava. V letech 1939 až 1945 získali belasí čtyři ligové tituly. Mužstvo vedené legendárním trenérem Ferdinandem Daučíkem začalo praktikovat moderní WM-systém, díky kterému dosahovalo vysokým, často dvouciferným výsledkům. Ján Arpáš, později hráč Juventusu Turín, se stal v tomto období třikrát nejlepším ligovým střelcem. K hlavním pilířům tehdejšího celku patřili také Theodor Reimann, Tomáš Porubský, Ivan Chodák, Jozef Luknár nebo Leopold Šťastný. Po vypuknutí Slovenského národního povstání (SNP) dne 29. srpna 1944, rozhodla Slovenská národná rada o zániku všech ligových soutěží. Poslední ročník slovenské nejvyšší soutěže, v éře Slovenského státu, tak zůstal neodehrán.\n\nV listopadu 1947 přivítalo mužstvo ŠK Bratislava na svém hřišti sovětský armádní celek CDKA Moskva, v drese domácích zazářil maďarský repatriant Ladislav Kubala, pozdější hvězda španělského klubu FC Barcelona. V tomto období absolvoval ŠK Bratislava také první zámořské turné. Ve Spojených státech a Mexiku odehrál klub osm zápasů s bilancí pěti výher, dvou remíz a jedné porážky.\n\nPo odchodu trenéra Daučíka převzal mužstvo Leopold Šťastný, který do něj zavedl prvky tehdejšího moderního fotbalu. V roce 1949 s ním získal první titul mistra Československa, to vše už pod novým názvem Sokol NV Bratislava. Bylo to poprvé, co nejvyšší soutěž vyhrál mimopražský klub. Šťastný prosazoval útočný fotbal a jeho tým nastřílel v mistrovské sezóně 93 gólů. Z hráčů na něm měli největší zásluhu Gejza Šimanský, Vlastimil Preis, Arnošt Hložek, Emil Pažický, Viktor Tegelhoff, Jozef Baláži a Vladimír Venglár.\n\nSokol získal titul i v následující dvou sezónách 1950 a 1951. Potvrdil tak své dominantní postavení na československé fotbalové scéně v tomto období.\n\nV předválečném období se slovenští hráči objevovali v reprezentačním mužstvu Československa pouze sporadicky. Díky úspěchům Sokola NV Bratislava jejich počet narostl a z některých se stali i opory národního týmu.\n\nV roce 1953 zastupovaly Bratislavu v nejvyšší celostátní soutěži poprvé tři kluby: Červená hviezda, Slávia a ÚNV Slovan. Předcházelo tomu rozdělení Sokola NV Bratislava. Ale i pod novým názvem zůstalo mužstvo ve hře o nejvyšší příčky. Trenérem byl v této době Anton Bulla. Po dlouhých letech měla i Bratislava svoje velké derby. Souboje mezi Slovanem a Červenou hviezdou se svojí atmosférou a kvalitou daly porovnávat se zápasy pražských „S“.\n\nV roce 1954 se na trenérský post vrátil Leopold Šťastný. Do slovenského fotbalu postupně aplikoval nové poznatky ze zahraničních zdrojů, tvořivě obohacoval zastaralý WM-systém. Výsledky jeho práce se naplno projevily v roce 1955, kdy Slovan získal svůj historicky čtvrtý titul mistra ČSSR. Ve stejné sezóně hrálo v nejvyšší soutěži šest slovenských klubů. Mimo to vyhráli belasí prestižní Spartakiádní pohár, probojovali se do semifinále Středoevropského poháru a obhájili prvenství v poháru SNP. V červenci stejného roku odehráli na Tehelném poli zápas proti brazilskému Botafogu v sestavě s Garrinchou, Níltonem Santosem nebo Gérsonem. V hledišti zápas sledovalo víc jak 50 000 diváků.\n\nV letech 1956 a 1960 měl Slovan blízko k dalším ligovým titulům, ale v obou případech obsadil druhé místo.\n\nPolitický a ekonomický vývoj v zemi měl vliv i na sportovní dění. 5. srpna 1961 došlo ke sloučení TJ ÚNV Slovan a TJ Dimitrov. Do názvu nejslavnějšího slovenského klubu se dostalo jméno velkého chemického podniku (Chemické závody Juraja Dimitrova) a vznikl tím Slovan CHZJD Bratislava. Přišlo i na celkovou změnu v členských a funkcionářských strukturách klubu. Přibyla nová sportoviště, v roce 1961 byl zrekonstruován zastaralý stadion na Tehelném poli, přičemž jeho kapacita se zvýšila na 45 tisíc míst. Vybudováno bylo také umělé osvětlení, světelná tabule nebo ozvučení celého areálu.\n\nV roce 1962 získal Slovan premiérové vítězství v Československém poháru, které dokázal zopakovat i v následujícím ročníku. Na mistrovství světa v Chile se probojovalo Československo až do finále, kde prohrálo se silným brazilským výběrem v čele s legendárním Pelém. Byli přitom i brankář Slovanu Viliam Schrojf a obránce Ján Popluhár.\n\nSezóna 1965/66 znamenala pro belasých těžký boj o záchranu. Ale již o rok později mužstvo pod vedením trenéra Jána Hucka skončilo v lize na druhém místě. Postupně se tvořila parta výjimečných hráčů, které převzal v roce 1968 trenér Michal Vičan. Přinesl se sebou progresivní a zároveň rychlou koncepci hry. Po dalším vítězství v Československém poháru měl Slovan právo hrát v Poháru vítězů pohárů. V prvním kole si poradil s jugoslávským NK Bor a ve druhém kole vyřadil FC Porto. Zimní přípravu absolvovalo Vičanovo mužstvo v Argentině, kde mělo k dispozici kvalitní hrací plochy. Tato výhoda se projevila ve čtvrtfinále proti italskému AC Torino, který Slovan vyřadil po výsledcích 1:0 a 2:1. V semifinále čekal na bratislavský celek skotský Dunfermline Athletic FC. V těchto zápasech se zrodily výsledky 1:1 a 1:0, které Slovanu stačily na postup. Ve finále 21. května 1969 v Basileji o devatenácté hodině na stadionu sv. Jakuba nastoupil Slovan proti FC Barcelona. Po dramatickém průběhu utkání zvítězil 3:2 a stal se prvním mužstvem z bývalého Československa, které dokázalo vyhrát jednu z velkých evropských pohárových soutěží. Stalo se tak při oslavách 50. výročí založení klubu. Po návratu doprovázel vítěze z letiště v Ivanke pri Dunaji do bratislavských ulic stotisícový dav. K oporám mužstva patřili Alexander Vencel, Ján Zlocha, Ľudovít Zlocha, Ján Čapkovič, Jozef Čapkovič, Ivan Hrdlička, Vladimír Hrivnák, Karol Jokl, Ľudovít Cvetler, Ladislav Móder a kapitán Alexander Horváth.\n\nNa přelomu 60. a 70. let kulminovala rivalita mezi Slovanem a Spartakem Trnava. Anton Malatinský vybudoval v Trnavě tým, který získal v letech 1968 až 1973 pět ligových titulů. Jeho hegemonii dokázal narušit jedině Slovan a to v roce 1970. V těchto letech prožíval slovenský fotbal zlaté období. Svědčí o tom i fakt, že na mistrovství světa do Mexika vycestovalo na 17 slovenských fotbalistů.\n\nNovým trenérem Slovanu se stal na jaře 1973 jeho bývalý hráč a uznávaný odborník Jozef Vengloš. Začal zavádět profesionalismus a sofistikované poznatky do praxe. Změnila se starostlivost o hráče, jejich denní režim a systém hry. V sezónách 1973/74 a 1974/75 získal Slovan svůj šestý a sedmý titul v československé éře. Definitivně tak sesadil z trůnu \"„Veľkú“ Trnavu\". Navíc, celý kalendářní rok 1975 mužstvo neprohrálo jediný zápas. O třetí titul v řadě za sebou přišli belasí i kvůli povinnostech většiny hráčů v reprezentačním mužstvě. Trenér Václav Ježek, kterému Vengloš dělal asistenta, připravoval mužstvo na Mistrovství Evropy 1976. Na něm dosáhl československý fotbal svůj nejvýraznější úspěch. Ve finálovém zápase v Bělehradě porazil mužstvo Německé spolkové republiky a získal titul mistra Evropy. Nastoupilo v něm šest hráčů Slovanů: Koloman Gögh, Ján Pivarník, Jozef Čapkovič, Ján Švehlík, Marián Masný a kapitán Anton Ondruš. Na soupisce byl i brankář Alexander Vencel.\n\nV následujících sezónách zaznamenal Slovan ústup z nejvyšších pozic. V sezóně 1976/77 obsadil až osmé místo, skončil před ním i městský rival Inter. Na postu trenéra skončil Vengloš a na jeho místo se vrátil Michal Vičan. Při zisku bronzových medailí na Mistrovství Evropy 1980 byli na soupisce pouze tři hráči bratislavského klubu: Gögh, Masný a Ondruš. O dva roky později triumfoval Slovan v Československém poháru. Na několik let to byl jeho poslední úspěch.\n\nV posledním zápase kvalifikace na Mistrovství Evropy 1984 proti Rumunsku na Tehelném poli nastoupil pouze jediný slovanista a to Milan Luhový. Slovan se propadal stále níž a v roce 1983 bojoval o záchranu v nejvyšší soutěží se Zbrojovkou Brno. Nepomohlo ani tříleté působení Antona Malatinského, strůjce trnavských úspěchu. V sezóně 1984/85 pak Slovan pod vedením Jána Hucka po padesáti letech vypadl z nejvyšší soutěže. Do této doby byl posledním týmem, který z ní nikdy nesestoupil. Po třech sezónách strávených v nižší soutěži se belasí vrátili do celostátní soutěže. Postup si vybojovali v sezóně 1987/88 pod vedením trenéra Jána Zachara, po kterém přebral taktovku na dvě sezóny Jozef Jankech.\n\nOd roku 1990 nese klub název ŠK Slovan Bratislava. Novým trenérem se stal před sezónou 1990/91 Dušan Galis, který předtím vedl rezervní mužstvo. Na nátlak hráčů a trenéra odstoupilo v prosinci stejného roku celé klubové vedení. Po vlivem politickoekonomických změn, které ještě výrazně nutili vedení klubu k profesionalismu i mimo hřiště, dostali důvěru vést Slovan pánové Jaroslav Čaniga, Juraj Münczner a renomovaný kardiochirurg Viliam Fischer. Hned v první sezóně pod taktovkou Dušana Galise skončil Slovan v ligové tabulce na druhém místě, o jediný bod za mistrovskou Spartou. Na Tehelné pole se opět začali vracet diváci. Alexander Vencel ml., Dušan Tittel, Ondrej Krištofík, Ladislav Pecko a Jaroslav Timko si vybojovali místo v reprezentačním týmu.\n\nV září 1991 odehrál Slovan v Poháru UEFA dvojzápas proti Realu Madrid. Po výsledcích 1:2 a 1:1 sice vypadl, ale zanechal výborný dojem. V ligovém ročníku neprohráli belasí 28 zápasů a na konci sezóny se radovali z osmého a posledního federálního titulu. Slovan na něj čekal sedmnáct let. Největší zásluhu na něm měli Alexander Vencel ml., Dušan Tittel, Ondrej Krištofík, Vladimír Kinder, Miloš Glonek, Ladislav Pecko, Tomáš Stúpala, Jaroslav Timko a nejlepší střelec soutěže Peter Dubovský. V tomto období procházel československý fotbal profesionalizací. Profesionální smlouvy podepsalo 21 hráčů z kádru Slovanu.\n\nV poslední ročníku společné federální ligy získala titul Sparta, před Slavií, Slovan skončil třetí. Belasím nepomohlo ani Dubovského 21 gólů, díky kterým získal znovu korunu krále střelců. Mladý útočník následně přestoupil do slavného Realu Madrid. První ročník samostatné slovenské soutěže odehrálo dvanáct mužstev. Slovan se posílil před sezónou o Argentince Fabia Nigra, považovaného za nejlepšího legionáře v historii slovenské ligy. Belasí dominovali na všech frontách. Kromě titulu v nejvyšší soutěži získali Slovenský pohár a Slovenský superpohár. Do popředí se dostali hráči jako Róbert Tomaschek, Marián Zeman, Štefan Maixner nebo Pavol Gostič.\n\nAni v dalším období Slovan nenašel zdatného konkurenta. Ligový titul získali i v sezónách 1994/95 a 1995/96. Na jaře 1995 nahradil Dušana Galise na postě trenéra Anton Dragúň, kterého zanedlouho nahradil Karol Jokl. Od října ale znovu seděl na lavičce Galis. V prvních dvou ročnících prohrál Slovan po dvou zápasech, v třetím pouze jeden. I když měl trenér Galis k dispozici kvalitní mužstvo, v Evropě se mu nepodařilo prosadit. Doplatil na náročné losy, které mu přisoudily AC Milán, 1. FC Kaiserslautern nebo Borussii Dortmund.\n\nV létě roku 1996 se dostal klub do finančních potíží, kvůli kterým nebyli hráčům vyplaceny mzdy. Výsledkem byl odchod několika hráčů do konkurenčních klubů a odvolání předsedy klubu Čanigu. Novým dočasným šéfem se stal Anton Ondruš. Začalo období velkých trenérských rošád, u týmu pak definitivně skončil Dušan Galis.\n\nEkonomická situace se zlepšila až po příchodu nového vedení v čele s Jánem Duckým a hlavního sponzora SPP. Po dvou sezónách, v kterých získal titul 1. FC Košice, se Slovan vrátil na ligový trůn v sezóně 1998/99. Mužstvo vedené trenérem Stanislavem Grigou mělo v kádru reprezentanty Miroslava Königa, Stanislava Vargu, Milana Timka, Róberta Tomascheka, Jozefa Majoroše, Tibora Jančulu nebo Zsolta Hornyáka.\n\nOslavy mistrovského titulu a 80. výročí založení klubu překazila nečekaná událost. Předseda klubu, člen politické strany HZDS Ján Ducký byl mafiánským způsobem zastřelen před vlastním domem, čímž klub přišel i o podporu Slovenského plynárenského priemylsu. Na pět let se Slovan ocitl bez hlavního mecenáše. Klubu se nedařilo ani na sportovním poli. V předkole Ligy mistrů nečekaně vypadl s kyperským Anorthosis Famagusta. Trenér Griga byl odvolaný, odešlo několik opor a finanční krize se stále prohlubovala. Předseda správní rady Ľudovít Zlocha abdikoval na svůj post a nahradil ho Roman Dubeň.\n\nSezónu 2000/01 začal Slovan výborně, pod trenérem Stanislavem Jarábkem neprohrál prvních patnáct zápasů v lize a když předcházející ročník ukončili se sedmnácti neprohranými zápasy vytvořili nový slovenský rekord – 32 neprohraných zápasů v řadě za sebou. Ani to však na titul nestačilo, ten získal městský rival Inter. V dalších sezónách se Slovan stále více bořil do existenčních problémů. Na lavičce se měnili trenéři každou chvíli. Pozitivní změnu přinesl Dušan Radolský, ale titul nezískal ani s devatenácti přesnými zásahy Róberta Vitteka. Neúnosná situace vyvrcholila v sezóně 2003/04, v které skončili belasí na posledním desátém místě a ze soutěže vypadli. Narůstající dluhy nevyřešil ani Vittekův prodej do Norimberku.\n\n24. ledna 2005 byl Slovan prodán do ruk nového majitele a na čelo klubu se postavil bývalý ministr hospodářství Ľudovít Černák. Jako jeden z prvních cílů si stanovil vyplacení dluhů bývalým hráčům klubu. V sezóně 2005/06 se Slovan po dvou letech vrátil do nejvyšší soutěže. V úvodní sezóně pod vedení zkušeného trenéra Jozefa Jankecha skončil na třetím místě.\n\nV ročníku 2008/09 oslavoval klub 90. výročí svého založení. V této sezóně se po deseti letech vrátil na slovenský fotbalový trůn. Pod vedením Ladislava Pecka získal pátý titul v samostatné slovenské soutěži. Divácké návštěvy začaly narůstat. Novým majitelem klubu se stal podnikatel Ivan Kmotrík, bývalý majitel Artmedie Petržalka. Do Slovanu přivedl Juraje Halenára a Branislava Obžeru, hráče jeho bývalého klubu. Králem střelců se stal Pavol Masaryk. Mužstvo okolo kapitána Samuela Slováka triumfovalo i v zápase o Superpohár. Při oslavách výročí přijel na Tehelné pole italský klub SSC Neapol. V úloze kapitána italského klubu se představil bývalý hráč Slovanu Marek Hamšík. V druhém předkole Ligy mistrů postoupili belasí přes bosenský HŠK Zrinjski Mostar, ale následně vypadli v dvojzápase s Olympiakosem Pireus. Po jarní části sezóny 2009/10 Slovan po 69 letech opustil stadion na Tehelnom poli, na kterém se začali plánovat demoliční práce. Plánovaná výstavba nového stadionu se i přes sliby vrcholných představitelů Slovanu nikdy neuskutečnila. Místo toho se jeho domovem staly Pasienky, dlouholeté sídlo největšího městského rivala, Interu.\n\nVelmi úspěšná byla sezóna 2010/11. Svěřenci českého trenéra Karla Jarolíma předváděli výborné výkony a potřetí v klubové historii získali \"double\" – ligu i Slovenský pohár. V historické tabulce slovenské nejvyšší soutěže se díky šestému titule dostali před MŠK Žilina. S dvaceti góly se stal nejlepším střelcem sezóny Filip Šebo. Ve třetím předkole Ligy mistrů nestačil Slovan na kyperský APOEL. Následně se představil ve čtvrtém předkole Evropské ligy, kde nečekaně vyřadil italský AS Řím. Díky tomu se premiérově probojoval do skupinové fáze této soutěže. Podobný úspěch se Slovanu podařil v sezóně 2012/13, kdy získal další double. Už po třetím kole odešel z postu trenéra bývalý kormidelník slovenské reprezentace Vladimír Weiss. Na jeho místo přišel ještě donedávna aktivní hráč, Samuel Slovák. Účinkování v pohárové Evropě pro Slovan skončilo již u první překážky v podobě bulharského celku Ludogorec Razgrad.\n\nZatím poslední, osmý titul získal Slovan v sezóně 2013/14. Po nevydařeném začátku se k mužstvu po sedmnácti letech vrátila legendární trenérská dvojice Dušan Galis - Jozef Valovič. Dalším navrátilcem byl kanonýr a odchovanec klubu Róbert Vittek, historicky nejlepší střelec slovenské reprezentace. Jediným zklamáním sezóny byla prohra ve finále Slovenského poháru proti Košicím. V Lize mistrů nejprve Slovan vyřadil The New Saints FC a FC Sheriff Tiraspol. Jeho účinkování v nejprestižnější klubové soutěži ukončil běloruský BATE Borisov. Napříč tomu se představil ve skupinové fázi Evropské ligy. V zápasech s Neapolí, Spartou Prahou a Young Boys Bern ovšem neuhrál ani bod a byl tak nejslabším účastníkem soutěže. Slovanu se nedařilo ani v lize, což vedlo k odvolání českého trenéra Františka Straky.\n\nNásledovaly sezony, kdy se klubu výsledkově ani herně nedařilo v předkolech Evropské ligy UEFA, domácím poháru ani nejvyšší soutěži. U týmu se mezitím prostřídalo mnoho hráčů i trenérů. Po Strakovi mužstvo převzali Jozef Chovanec, Dušan Tittel, fanoušky neoblíbený kyperčan Nikodimos Papavasiliou a krátce také Vladimír Koník. Jediným pozitivem tohoto období bylo zahájení výstavby nového Tehelného pole, jehož stavba začala 1. září 2016. Na lepší časy se začalo \"blýskat\" v následujících sezonách, kdy mužstvo vybojovalo pod trenéry Ivanem Vukomanovićem (2016/2017) a Martinem Ševelou (2017/2018) domácí pohár.\n\n\n\n\n\n\n\nZdroj: \n\n\n\nZdroj: \n\nJejich domovský stadion, legendární stadion na Tehelném poli, býval jedním z nejnavštěvovanějším stadionům na Slovensku a patřil k symbolům Slovanu. Poté co byl v roce 2009 uzavřen, tak fanoušků Slovanu na novém působišti rapidně ubývá. Fanouškům Slovanu se přezdívá „Belasí“, podle klubových světlemodrých barev.\n\nFanoušci Slovanu udržují několik let nadstandardní přátelské vztahy s fanoušky moravské Zbrojovky Brno. Jejich družba s fanoušky Zbrojovky se obecně nazývá Ocelová družba. Na zápasech obou klubů se zpravidla provolávají různá hesla na důkaz silného přátelství obou fanouškovských táborů, např.: \"Slovan je Brno a Brno je Slovan!\" nebo zkrácené \"Slovan a Brno\". Od roku 2013 udržovali fanoušci Slovanu také další družební vztah, tentokráte s fanoušky polského Ruchu Chorzów.\n\nNejvětším soupeřem Slovanu je Spartak Trnava. Tradiční derby je nejzásadnějším a zároveň nejsledovanějším zápasem ve slovenském fotbalu. Představuje nejen rivalitu dvou fotbalových klubů, ale i sousedních měst ze západního Slovenska – Bratislavy a Trnavy. Jeho historie sahá až do roku 1926, kdy se v Trnavě konal první vzájemný zápas s vítězstvím domácích v poměru 3:1. První velký spor se odehrál v roce 1932, kdy nejlepší trnavský útočník František Masarovič, napříč nesouhlasu mateřského klubu, přestoupil do 1. ČsŠK Bratislava. Zakročit musel až řídící orgán Západoslovenskej futbalovej župy (ZsFŽ). Od tohoto momentu platí, že každý přestup hráče Trnavy do Slovanu (v dalších letech Anton Malatinský, Michal Benedikovič nebo Jozef Adamec), a nebo opačným směrem, znamená nespokojenost a vzdor fanoušků. Dalším zásadním momentem v rivalitě těchto dvou mužstev bylo prolomení bariér na tribuně v roce 1968, období kdy rivalita zásadně kulminovala. Několik fanoušků bylo zraněno a zápas měl dokonce dohru za zeleným stolem. Vzájemné zápasy jsou často označovány jako rizikové a provádí se pod početným policejním dozorem.\n\nV průběhu svého působení v nejvyšší soutěži měl Slovan postupně čtyři městské rivaly. První byl armádní celek OAP Bratislava, který Slovan střetával v ligových zápasech v průběhu existence Slovenského státu. Soupeření, ale nemělo dlouhého trvání. OAP byl v roce 1944 z politických důvodů zrušen. Jen o málo delší dobu trvala rivalita s policejním klubem ČH Bratislava. Ta byla v roce 1962 sloučena se Slovnaftem, po kterém byl založen Inter Bratislava. I když klub neměl širokou základnu fanoušků, bratislavské derby vždy lákalo. V sezóně 1974/75 se o titule rozhodovalo ve vzájemném zápase mezi Interem a Slovanem na vyprodaných Pasienkách. Rivalita pak pokračovala i v samostatné slovenské lize. Další přímý souboj o titul mezi těmito kluby se odehrál v sezónách 1998/99 a 1999/00. Vzájemné zápasy dostaly pojmenování \"„derby susedov z Bajkalskej ulice“\". Poslední ligové zápasy mezi těmito kluby byly odehrány v sezóně 2006/07, v roce 2009 byl Inter sloučen se Senicou. Po obnovení hraje pouze nižší ligové soutěže (v sezóně 2015/16 hraje ve 3. lize). Posledním městským rivalem Slovanu byla Artmedia Petržalka. Klub z pravého břehu Dunaje se stal stabilním účastníkem nejvyšší soutěže po rozdělení Československa. Zápasy se Slovanem často přilákaly na stadion za Starým mostem návštěvy blížící se k 10 tisícům diváků. Petržalka opustila nejvyšší soutěž v sezóně 2009/10 a kvůli špatné finanční situaci zanikla v roce 2014.\n\nZa dalšího významného rivala Slovanu lze považovat VSS Košice (dříve 1. FC Košice). Zápasy s tímto týmem metropole východního Slovenska byly vnímány jako souboj \"„východu proti západu“\".\n\n\nŠK Slovan Bratislava „B“ je rezervní tým bratislavského Slovanu, od sezóny 2019/20 působí ve 2. lize (2. nejvyšší soutěž). Největšího úspěchu dosáhl klub v sezóně 1956, kdy se ve 2. lize (2. nejvyšší soutěž) umístil na 3. místě.\n\n\nZdroj: \n\n\n\nZdroj: \n\nTJ Slovan CHZJD Bratislava „C“ byl druhý rezervní tým bratislavského Slovanu. Založen byl v roce 1961 z bývalého A-týmu TJ Dimitrov Bratislava. Zanikl v roce 1977 po jeho zrušení. Největšího úspěchu dosáhl v sezóně 1972/73, kdy se v Krajském přeboru (5. nejvyšší soutěž) umístil na 1. místě.\n\n\nZdroj: \n\n\n\nZdroj: \n\n"}
{"id": "229905", "url": "https://cs.wikipedia.org/wiki?curid=229905", "title": "FC ViOn Zlaté Moravce - Vráble", "text": "FC ViOn Zlaté Moravce - Vráble\n\nFC ViOn Zlaté Moravce – Vráble (celý název: Football Club Viliam Ondrejka Zlaté Moravce – Vráble) je slovenský fotbalový klub, který sídlí ve městě Zlaté Moravce v Nitranském kraji. Založen byl v roce 1995. Od sezóny 2010/11 působí ve slovenské nejvyšší fotbalové soutěži. Klubové barvy jsou červená a bílá.\n\nHřištěm klubu je stadion Štadión FC ViOn s kapacitou 5 000 diváků.\n\nHistorie klubu ViOn Zlaté Moravce se začala psát v roce 1995, kdy klub vznikl jako první soukromý fotbalový klub v okrese Nitra. Základ hráčského kádru pocházel z obce Machulince. Mecenášem klubu je Viliam Ondrejka (odtud zkratka ViOn), který inicioval založení klubu a výstavbu sportovního areálu při městě Zlaté Moravce.\n\nV sezóně 2006/2007 si vybojoval postup do Corgoň ligy, nejvyšší slovenské ligové soutěže. Také zvítězil ve slovenském poháru, když ve finále porazil FC Senec, a vybojoval si právo startu v Poháru UEFA. Přes kazašský klub Almaty FK postoupil do 2. předkola, kde nestačil na FK Zenit Sankt-Petěrburg. V ligové sezóně 2007/08 hrál s rozpočtem 20 milionů SK, zahájil ji pod vedení Jána Rosinského . Z Corgoň ligy však sestoupil. Na návrat do nejvyšší soutěže však čekal jen jeden rok a od sezóny 2009/10 je stálým účastníkem a pohybuje se ve střední části tabulky.\n\nZdroj: \n\n\n\nVzhledem ke krátké historii se zatím odchovanci klubu výrazněji neproslavili, ze známých hráčů, kteří přišli z jiných klubů možno jmenovat například bývalého slovenského reprezentanta Marka Ujlakyho, Martina Fabuše, Tomáše Hubočana či Petra Černáka, který nastupoval i za Dynamo České Budějovice.\n\n\nZdroj: \n\n\n\nZdroj: \n\nPoznámky:\n\nFC ViOn Zlaté Moravce – Vráble „B“ je rezervní tým Zlatých Moravců, který hraje od sezóny 2016/17 ve 3. lize - sk. Západ (3. nejvyšší soutěž).\n\nNejvětšího úspěchu dosáhl v sezónách 2013/14 a 2014/15, kdy se ve 4. lize (4. nejvyšší soutěž) umístil na 6. místě.\n\n\nZdroj: \n\n\n\nZdroj: \n\nPoznámky:\n\n"}
{"id": "229910", "url": "https://cs.wikipedia.org/wiki?curid=229910", "title": "Kostel svaté Voršily (Újezdec)", "text": "Kostel svaté Voršily (Újezdec)\n\nŘímskokatolický kostel svaté Voršily v Újezdci je gotická stavba pravděpodobně z let 1240 až 1250 a je vzácnou ukázkou přechodného románsko-gotického slohu. Je chráněn jako kulturní památka České republiky.\n\nKostel je prostá venkovská jednolodní svatyně s lodí o půdoryse obdélníku a s téměř čtvercovým presbytářem. V severozápadním nároží má hranolovou věž. Slohovou čistotu poněkud narušuje pouze barokní předsíňka na severní straně kostelní lodi. Z předsíňky do lodi vede krásně zachovalý gotický hrotitý portál s bohatou profilací. Původní žebrová klenba v presbytáři se nedochovala a dnes je na jejím místě plochý strop, loď je rovněž plochostropá. V západní části lodi je kruchta upravená z původní tribuny. Ta stojí na dvou nestejně širokých obloucích s masivním pilířem podklenutá valeně. Zařízení je jednotné, barokní.\n\n"}
{"id": "229912", "url": "https://cs.wikipedia.org/wiki?curid=229912", "title": "Pokání (film, 2007)", "text": "Pokání (film, 2007)\n\nPokání ( \"Atonement\") je britský film režiséra Joa Wrighta z roku 2007 natočený podle stejnojmenného románu Iana McEwana \"Pokání\". Hlavní role hrají Keira Knightley a James McAvoy. Premiéra filmu ve Spojeném království proběhla 7. září 2007, v Severní Americe je naplánovaná na 7. prosince, v Česku pak na 31. ledna 2008. Film byl vybrán jako zahajovací film benátského filmového festivalu 2007. Film byl oceněn Zlatým glóbem jako nejlepší film v kategorii drama.\n\nV roce 1935 dokončila Briony Tallis (Saoirse Ronan), třináctiletá dívka z bohaté anglické rodiny, svou první divadelní hru. Pokouší se ji nacvičit se svými bratranci, kteří jsou u ní doma zrovna na návštěvě, ale ty nacvičování nebaví a místo toho jdou plavat. Briony namísto toho zůstane v domě a stane se svědkem významného okamžiku sexuálního napětí mezi její starší sestrou Cecilií (Keira Knightley) a Robbiem Turnerem (James McAvoy), do kterého se Briony jako malá zamilovala. Robbie se poté vrátí domů a píše Cecilii omluvný dopis. Napíše několik návrhů, včetně jednoho explicitně erotického (v němž se mimo jiné praví „Ve snech líbám tvou kundu, tvou sladkou vlhkou kundu.“), který však nezamýšlí poslat a pouze jej odloží stranou. Během cesty na oslavu u Tallisových potká Briony, kterou požádá o doručení dopisu pro Cecilii. Až posléze si však uvědomí, že omylem poslal lascivní verzi dopisu. Briony, která Robbieho podezírá z nekalých úmyslů, si dopis potají přečte a začne jej považovat za sexuálního maniaka.\n\nTentýž večer se Cecilia s Robbiem setkají v knihovně, kde mezi nimi dojde k spontánnímu sexu. V jeho průběhu však do místnosti vejde Briony, která si událost mylně vyloží jako znásilnění své sestry. V průběhu večeře se zjistí, že bratranci utekli, načež vypukne pátrání. Toho se účastní i Briony, která se je sama vydá hledat do lesů, kde narazí na muže, který očividně znásilňuje její nezletilou sestřenici Lolu. Ta následně sdělí, že neví kdo byl útočník, avšak Briony si je jistá, že šlo o Robbieho, což poví jak rodičům, tak policii. Na podporu svého tvrzení ukáže matce Robbieho obscénní dopis. Všichni, až na Cecilii, její verzi uvěří, díky čemuž je Robbie zatčen a odsouzen.\n\nO čtyři roky později (1939) je Robbie propuštěn z vězení pod podmínkou, že narukuje do armády. Ještě než je poslán na francouzskou frontu, se v Londýně setká s Cecilií, s níž naváže na dřívější „vztah“. Nyní již osmnáctiletá Briony (Romola Garai) teď pracuje jako zdravotní sestra ošetřovatelského sboru v nemocnici svatého Tomáše v Londýně. Neúspěšně se pokouší kontaktovat svou starší sestru a dává si za vinu Robbieho uvěznění. Ten se později raněný a značně nemocný dostane s několika muži ze své jednotky na pláž u Dunkerku, kde čeká na evakuaci.\n\nBriony, která si již plně uvědomuje důsledky svého obvinění, navštíví Cecilii, aby se jí osobně omluvila. Ta jí však chladně odvětí, že jí nikdy neodpustí. Zároveň je Briony konfrontována s rozzuřeným Robbiem, který po ní požaduje, aby své rodině a úřadům okamžitě řekla pravdu. S tím Briony souhlasí, žádá o odpuštění a sděluje, že násilníkem byl ve skutečnosti rodinný přítel Paul Marshall (Benedict Cumberbatch), který však u soudu nemůže být obviněn, neboť se mezitím s Lolou oženil, a ta proti němu proto nemůže svědčit.\n\nO několik desítek let později poskytuje již stará Briony (Vanessa Redgrave) rozhovor při příležitosti vydání svého nového románu \"Pokání\". Dodá však, že tento román, na němž pracovala většinu svého života, je zároveň jejím posledním románem, neboť umírá na vaskulární demenci. V následujícím náhlem zvratu prozradí, že Robbie ve skutečnosti zemřel při čekání na evakuaci v Dunkerku na otravu krve, zatímco sestra Cecilia zemřela o několik měsíců později při německém náletu, když se schovávala v prostorách stanice londýnského metra, kterou zatopila voda z náletem poškozeného vodovodního potrubí. Román však zakončila jejich shledáním, po kterém oba toužili, a které si podle ní zasloužili, čímž jim chtěla učinit poslední laskavost a dát jim tak jejich štěstí.\n\nFilm byl produkován společností Working Title Films a natáčel se v průběhu léta v roce 2006 ve Spojeném království. Natáčelo se hlavně ve městě Stokesay Court, Onibury v Shropshire, v Redcaru, v Streatham Hillu v Londýně. Válečné scény se natáčeli v Coates, Gedney Drove Endu, v Lincolnshire, v Norfolku, v Maneae,v Pymooru a v Cambridgeshire. Některé scény se natáčely ve studiu v BBC Television Centre v Londýně.\n\nFilm vydělal 50,9 milionů dolarů v Severní Americe a 78,3 milionů dolarů v ostatních oblastech, celkově tak vydělal přes 129 milionů dolarů po celém světě. Rozpočet filmu činil 30 milionů dolarů. V Severní Americe byl uveden limitovaně 7. prosince 2007, poté byl uveden do více kin v 11. ledna. Za první víkend vydělal 784 tisíc dolarů z 32 kin. Za první víkend při rozšíření do více kin vydělal za první víkend 4,2 miliony dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 196 započtených recenzí 83 procent. Na serveru Metacritic snímek získal z 36 recenzí 85 bodů ze sta. Na Česko-Slovenské filmové databázi si snímek drží 83 procent a je 174. nejoblíbenějším filmem. \n\n"}
{"id": "229914", "url": "https://cs.wikipedia.org/wiki?curid=229914", "title": "JU", "text": "JU\n\nSpojení písmen J a U může mít různé významy:\n"}
{"id": "229922", "url": "https://cs.wikipedia.org/wiki?curid=229922", "title": "Ohnisko", "text": "Ohnisko\n\nOhnisko může mít více významů:\n\n"}
{"id": "229923", "url": "https://cs.wikipedia.org/wiki?curid=229923", "title": "Zdeněk Blažek", "text": "Zdeněk Blažek\n\nZdeněk Blažek (24. května 1905 Žarošice – 19. června 1988 Nové Město na Moravě) byl český skladatel, pedagog a hudební teoretik. \n\nSkladbu studoval na brněnské konzervatoři u Viléma Petrželky a na mistrovské škole Pražské konzervatoře u Josefa Suka. V hudební vědě byl žákem Vladimíra Helferta. Po studiích byl činný v brněnském rozhlase. V letech 1947–1963 zastával funkci ředitele brněnské konzervatoře. Roku 1961 se habilitoval na filozofické fakultě tehdejší Univerzitě Jana Evangelisty Purkyně v Brně v oboru hudební teorie a v r. 1968 byl jmenován profesorem. Jako teoretik se jako první v Československu zabýval systematikou dvojsměrné alterace. Za svoji práci dostal několik ocenění, mj.: zasloužilý učitel (27. 3. 1957), zasloužilý umělec (25. 2. 1965), čestný občan obce Žarošice (2. května 1965).\n\n\n\n\n\n\n\n\n\n\n\n"}
{"id": "229924", "url": "https://cs.wikipedia.org/wiki?curid=229924", "title": "Mimozemšťané", "text": "Mimozemšťané\n\nMimozemšťany jsou v kulturním kontextu míněny různě inteligentní bytosti, které nepocházejí z planety Země. Viz etymologie slova: mimo-zemšťané, tj. ti, jejichž původ je mimo Zemi. Opačný význam má slovo pozemšťan, tedy bytost pocházející z planety Země. Anglicky mimozemský je doslova \"extraterrestrial\" (slovo vytvořené na latinském základě), z čehož pochází název amerického filmu E.T. - Mimozemšťan.\n\nZde jsou uvedena pouze díla, v nichž se vyskytují jedinci či rasy, které se nevyvinuly na Zemi, tedy nikoliv lidé, jež osídlili jiné světy.\n\n\n\n"}
{"id": "229925", "url": "https://cs.wikipedia.org/wiki?curid=229925", "title": "FC Nitra", "text": "FC Nitra\n\nFC Nitra (celým názvem: Football Club Nitra) je slovenský fotbalový klub, který sídlí ve městě Nitra ve stejnojmenném kraji. Založen byl v roce 1909 pod názvem Nyitrai ÖTTSO. Své domácí zápasy odehrává na štadiónu pod Zoborom s kapacitou 11 381 diváků.\n\nPo sezoně 2013/14 sestoupil z 1. slovenské ligy do 2. slovenské ligy. V sezóně 2016/17 postoupil administrativně zpět do 1. ligy na úkor bankrotujícího FC VSS Košice.\n\nZdroj: \n\n\n\nZdroj: \n\n\n\nZdroj: \n\n\nFC Nitra „B“ je rezervní tým Nitry. Od sezóny 2017/18 působí ve 3. lize - sk. Západ (3. nejvyšší soutěž). Největšího úspěchu dosáhl v sezóně 2005/06, kdy se ve 2. lize (2. nejvyšší soutěž) umístil na 16. místě.\n\n\nZdroj: \n\n\n\nZdroj: \n\n"}
{"id": "229926", "url": "https://cs.wikipedia.org/wiki?curid=229926", "title": "Zebra (sampler)", "text": "Zebra (sampler)\n\nZebra (2000) je neprodejný sampler, který vyšel jako příloha časopisů Rock a pop, Bang a BigBeng! a byl také přiložen k některým festivalovým vstupenkám. Obsahuje písně převážně méně známých pražských hudebních skupin buď převzaté z alb či demonahrávek nebo pro tento účel zvlášť nahrané.\n"}
{"id": "229929", "url": "https://cs.wikipedia.org/wiki?curid=229929", "title": "Quincié-en-Beaujolais", "text": "Quincié-en-Beaujolais\n\nQuincié-en-Beaujolais je francouzská obec, která se nalézá v departementu Rhône, v regionu Auvergne-Rhône-Alpes. Obyvatelé této obce se nazývají \"les Quinciatons\" a \"Quinciatonnes\" (tedy česky asi takto: \"kensiatonci\" a \"kensiatonky\").\n\n\"Počet obyvatel\"\n\nHlavní obecní aktivitou je vinařství se třemi apelacemi AOC (Appellation d'origine controllée) : Beaujolais, Beaujolais village (\"vesnice\" Beaujolais) a Brouilly.\n\nRoční průměrný příjem na jednoho obyvatele činí 16088€. - Aktivní populace : 526 - Nezaměstnaných : 30 - Výše nezaměstnanosti : 5,7%\n\n\n"}
{"id": "229930", "url": "https://cs.wikipedia.org/wiki?curid=229930", "title": "Caponago", "text": "Caponago\n\nCaponago je italská obec nacházející se přibližně 20 km severovýchodně od Milána v provincii Lombardie a asi šest kilometrů na severozápad se nachází Monza, známá tratí F1. 31. prosince 2004 mělo Capagno 4917 obyvatel a rozlohu 5 km².\nMezi největší kulturní památky v Caponagu patří kostel sv. Giuliana, který se nachází na Náměstí Míru.\n\n\"Počet obyvatel\"\n"}
{"id": "229931", "url": "https://cs.wikipedia.org/wiki?curid=229931", "title": "Jaroslav Mareš (cestovatel)", "text": "Jaroslav Mareš (cestovatel)\n\nJaroslav Mareš (* 28. prosince 1937, Brno) je český spisovatel, cestovatel a zoolog.\n\nVystudoval obor zahraničního obchodu na Vysoké škole ekonomické v Praze a hned po promoci začal pracovat v obchodním úseku Československých aerolinií, kde zastával různé vedoucí funkce. Dlouhodobě působil jako ředitel zastoupení ČSA v Íránu a později v Kanadě. Procestoval všechny kontinenty včetně Tichomoří a navštívil celkem 85 suverénních států. Zajímá se o přírodu v nejširším rozsahu.\n\nNavštívil nejslavnější naleziště dinosaurů (kotlina Nemegt) a další lokality v Mongolsku, Tendaguru v Tanzanii, oblast řeky Red Deer v kanadské Albertě, v rámci USA lokality v Utahu, Coloradu a Montaně, dále také Patagonii) a udržuje styky s předními světovými paleontology. Jeho kniha \"Záhada dinosaurů\" (1993) patří k vůbec nejčtenějším publikacím o dinosaurech od českého autora.\n\nV severní Botswaně objevil nejsilnějšího dravého brouka světa, kterého v roce 1976 vědecky popsal pod jménem \"Manticora imperator\". Na studium tohoto rodu se specializoval a později popsal další tři nové druhy. Během svých výprav se dostal i do odlehlých, civilizací dosud nedotčených oblastí, kde se setkal s mnoha zajímavostmi a záhadami.\n\nZajímá se i o šamanské a kouzelnické praktiky původním způsobem žijících kmenů. Zorganizoval expedice za několika pro zoologii dosud tajemnými zvířaty (kongamato, kerýt, mungún-galli, seskveč, tua-yeua, nessie, ogopogo, champ, niuhi, luska, ambazombi aj.). V roce 1978 pronikl se svými třemi přáteli k tajemné, legendami opředené stolové hoře Kurupira v pralesích na brazilsko-venezuelské hranici. Vystoupit nahoru se však expedici nepodařilo.\n\nO zážitcích a poznatcích ze svých cest napsal čtrnáct knih a množství článků v různých časopisech. Pravidelně též přednáší a vystupuje v televizních a rozhlasových pořadech.\n\n\n"}
{"id": "229932", "url": "https://cs.wikipedia.org/wiki?curid=229932", "title": "Tallinnský záliv", "text": "Tallinnský záliv\n\nTallinnský záliv (estonsky Tallinna laht) je záliv Baltského moře na severu Estonska. Záliv se otevírá k severozápadu, na východě zřetelně ohraničen Viimským poloostrovem a ostrovem Aegna, na západě jen částečně vymezen Paljassaarským poloostrovem a 8 km předsunutým ostrovem Naissaar. Pro tuto určitou neohraničenost bývá občas pod souhrnné označení „Tallinnský záliv“ zahrnován i Paljassaarský, Kopelský a Kakumäeský záliv, tedy celá mořská plocha mezi Viimským poloostrovem, Aegnou, Naissaarem a Suurupským poloostrovem.\n\nNa jižním, jihozápadním a jihovýchodním pobřeží zálivu se rozkládá estonské hlavní město Tallinn.\n"}
{"id": "229941", "url": "https://cs.wikipedia.org/wiki?curid=229941", "title": "Islay", "text": "Islay\n\nIslay (čti ailə) je skotský ostrov, patřící do souostroví Vnitřních Hebrid. Nachází se západně od ostrova Jura a asi 35 kilometrů severně od irského pobřeží. Na ostrově se mluví hlavně skotskou gaelštinou. Hlavním městem, nebo spíše městečkem je Bowmore. Ostrov je častým cílem turistů, nejen díky své přírodě, ale také kvůli množství palíren whisky, přílivovým elektrárnám, gaelským tradicím a rybolovu.\n\nOstrov má rozlohu okolo šesti set kilometrů čtverečních, na kterých žije přibližně 3000 stálých obyvatel. Nejvýznamnějším městem je již zmíněný Bowmore, ležící na pobřeží největšího ostrovního zálivu Loch Indaal. Ten obepínají poloostrovy The Oa a Rhinns of Islay. Nejvyšším vrcholem ostrova je Beinn Bheigeir s 491 metry nad mořem. Na některých místech ostrova Islay lze nalézt písčité pláže, z nichž největší - Laggan Bay -leží západně od městečka Glenegedale, kde je místní letiště. Největším jezerem ostrova je Loch Gorm.\n\nVývoj osídlení ostrova má přímou souvislost s formováním osídlení celého Skotska (viz Dějiny Skotska).\n\nPrvní osidlování Islay proběhlo kolem 8000 př. n. l. Avšak první hmatatelné důkazy osídlení jsou z doby působnosti svatého Kolumby na ostrovech Islay a Iona ze 6. století, kdy byly ostrovy součást království Dál Riada. V období tzv. Highland Clearances od 30. let 19. století bylo z ostrova vystěhováno několik tisíc lidí, hlavně do USA a Austrálie.\n\nNa ostrově Islay je celá řada palíren whisky. Produkce whisky zde byla obnovena po 124 letech v roce 2005, kdy byla uvedena do provozu palírna značky Kilchoman. Poté byl obnoven provoz destilérky Bruichladich a dalších.\n\nV dubnu 2019 byla slavnostně otevřena pro veřejnost nově vybudovaná destilérka Ardnahoe společnosti Hunter Laing, která se nachází na severu ostrova mezi palírnami Caol Ila a Bunnahabhain. Palírna Ardnahoe byla k tomuto datu v pořadí již devátou destilérkou whisky na ostrově Islay.\n\n"}
{"id": "229942", "url": "https://cs.wikipedia.org/wiki?curid=229942", "title": "Guty", "text": "Guty\n\nGuty () jsou katastrální území a místní část města Třinec, k němuž byly Guty přičleněny roku 1980. Záležitosti městské části Oldřichovice zajišťuje osadní výbor zřízený v roce 2007.\n\nGuty jsou podhorskou vesničkou nacházející se v podhůří Beskyd. Z horní části Gutů je výhled na okolní krajinu, např. na Český Těšín, Ropici, Smilovice, Nebory nebo Třinec, příp. až na vrcholky české strany hory Čantoryje.\n\nV roce 1804 obec čítala 87 obytných domů, ve kterých žilo 574 obyvatel. Před polovinou 19. století žilo v Gutech 855 obyvatel; evangelickou školu navštěvovalo 121 žáků. Při sčítání lidu v roce 1930 žilo v obci 812 obyvatel, převážně evangelíků, z toho 603 Poláků a 209 Čechů. V roce 1939 měla obec Guty 818 obyvatel, k slezské národnosti se tehdy přihlásilo 697, k polské 97, k české 23 a k německé 1 obyvatel. V roce 1993 žilo v Gutech 733 obyvatel (z toho 365 mužů a 368 žen). V roce 2003 žilo v Gutech 716 obyvatel (353 mužů, 363 žen).\n\nObec Guty vznikla již před rokem 1305, kdy o ní existují první spolehlivé zprávy ze soupisu desátků vratislavského biskupa. O tom, jak se vzniklo jméno obce se vedou spory. Existuje několik možností. Největší část etymologů se kloní k názoru, že do té doby bezejmenná osada převzala jméno po svém majiteli Jana Gutha z Dětmarovic, jenž ji dostal darem od těšínského knížete na konci 14. nebo na počátku 15. století. Nejpravděpodobnější je nejspíš teorie slezského historika polského původu Františka Popiołka, který se domnívá, že Guty byly založeny některým z těšínských německojazyčných měšťanů a byly jím pojmenovány staroněmeckým slovem \"Guth\" (usedlost).\n\nV další zmínce k roku 1459 je v Gutách zmiňován mlýn. O tom, že se jednalo o malou vesničku podává zprávu urbář z roku 1557, kdy zde žilo pouhých 13 osadníků se svými rodinami. Někdy v této době si Gucané postavili dřevěný evangelický kostel, který při cestě do Nebor stál do roku 2017, kdy shořel. Během třicetileté války obec trpěla bídou a chorobami zavlečenými zde vojáky a tak mnoho Gucanů uprchlo do hor a průsmyků, kde se živili loupežnictvím. Ani konec války nepřinesl vytouženou prosperitu, a tak se obyvatelé začali věnovat po vzoru nově příchozích Valachů pastevectví namísto dosavadní rostlinné výroby. V druhé polovině 18. století začali být bačové ze salaší vyháněni a polany byly kvůli zisku Těšínské komory zalesňovány\n\nV souvislosti s vydáním tolerančního patentu začali obyvatelé uvažovat o stavbě evangelické školy. Spolu s Neborovčany zažádali u Těšínské komory o dřevo na stavbu a již roku 1791 škola stála. Prvním učitelem se stal Pavel Šařec z Visly. Škola sloužila až do roku 1886, kdy byla postavena škola nová, která sice již neslouží svému účelu, ale stále ji lze spatřit naproti evangelické kapli a rozpoznat podle vcelku mohutné vížky. Stará škola skončila v rukou židovských majitelů, kteří ji přebudovali v hospodu nazývanou později Žydovňa. Roku 1923 byla otevřena česká škola. Guty rád navštěvoval i slavný malíř Josef Mánes, jenž bydlel v nedalekém Stříteži. Historie samostatné obce se uzavírá roku 1980, kdy byla včleněna do města Třince.\n\n\nV Gutech stál dřevěný katolický kostel Božího těla ze 16. století (do roku 1654 evangelický) s katolickým hřbitovem. V noci z 1. na 2. srpna 2017 byl úmyslně zapálen a kompletně shořel. Dále se zde nachází kostel Slezské církve evangelické a. v. (byl slavnostně vysvěcen 12. 8. 1923), při němž existuje farní sbor, a evangelický hřbitov.\n\nV Gutech je činné místní sdružení Polského kulturně-osvětového svazu (PZKO) a Svaz dobrovolných hasičů (založený v roce 1909).\n\n\n"}
{"id": "229944", "url": "https://cs.wikipedia.org/wiki?curid=229944", "title": "Kraje v Estonsku", "text": "Kraje v Estonsku\n\nEstonsko se po celou svou historii členilo v kraje (estonsky maakond, množné číslo maakonnad). Podoba a význam krajů se v průběhu času měnily, ale rámcové členění zůstalo zachováno. V současném Estonsku jsou kraje administrativními jednotkami 1. úrovně.\n\nSoudí se, že kraje se v Estonsku zformovaly nejpozději počátkem 2. tisíciletí jako vojenské spolky tradičních souručenství. Kraje byly nezávislými politickými celky, centrální moc v tehdejším Estonsku neexistovala.\n\nNejstarším záznamem o estonských krajích je Kronika Jindřicha Lotyše ze 13. století. Podle ní byli tehdy Estonci sdruženi v osmi velkých krajích (\"provinciae\") Harju, Ugandi, Sakala, Läänemaa, Saaremaa, Rävala, Järva a Viru. Kromě nich existovalo nejméně šest malých krajů, pravděpodobně samostatných souručenství — Vaiga, Mõhu, Nurmekund, Alempois, Jogentagana a Soopoolitse. Přesný počet krajů není s jistotou znám, jejich poloha a vzájemné hranice jsou určitelné také jen přibližně.\n\nPůvodní podoba a význam krajů se ztratily po dobytí Estonska a jeho rozdělení mezi Dánsko, Livonský řád, Biskupství tarbatské a Biskupství Ösel-Wiek. Jako označení krajů se stále používaly Harju, Läänemaa, Saaremaa, Järva a Viru, zatímco \"Ugandi\", \"Sakala\", a jména malých krajů vyšly z užívání a název \"Rävala\" se zachoval jen v latinském a německém označení Tallinnu.\n\nPo skončení Livonské války roku 1582 získalo vládu nad severním Estonskem Švédsko a nad jižním Polsko. Na švédském území byly oficiálně obnoveny kraje (\"län\") Harjumaa, Järvamaa, Läänemaa a Virumaa jako administrativní jednotky, a k nim bylo jako další kraj přidáno Alutaguse. Na polském území byla ve smyslu krajů zřízena dvě vojvodství — Pernovské a Tarbatské. Saaremaa zůstala pod správou Dánska, které ji získalo již roku 1559.\n\nKdyž Švédsko roku 1625 získává estonské državy Polska a 1645 též dotud dánský kraj Saaremaa, mění se i tato území na kraje (\"län\") v rámci uspořádání Švédského království.\n\nPoté, co v důsledku Severní války získalo estonská území Rusko, bylo krajové členění zachováno, ovšem se změnou krajů z administrativních jednotek 1. úrovně (jimiž byly v Rusku gubernie) na jednotky 2. úrovně a jejich přejmenování na okresy. Severoestonské kraje Harjumaa, Järvamaa, Läänemaa a Virumaa náležely do Estonské gubernie, zatímco jihoestonské kraje Pärnumaa a Tartumaa do gubernie Livonské. Saaremaa byla počítána k Livonské gubernii, avšak jako zvláštní autonomní jednotka. Roku 1793 byla z tarbatského okresu vydělena jako nový okres Võrumaa a z částí okresů tarbatského a pernavského Viljandimaa. Téhož roku byl z okresu Harjumaa vydělen okres Paldiski, ale již v roce 1796 byly oba okresy opět sloučeny.\n\nToto rozdělení zůstalo zachováno až do roku 1917, kdy byla všechna Estonci většinově obývaná území spojena v Estonskou gubernii.\n\nPo vyhlášení samostatné Estonské republiky v roce 1918 a skončení Estonské osvobozenecké války v roce 1920 se okresy někdejší Estonské gubernie s malými změnami staly opět estonskými kraji v tradičním smyslu. Nově byl vytvořen kraj Valgamaa z malé části Valeckého okresu a částí okresů Viljandi a Võru, a kraj Petserimaa z Pečorska, jehož území podle Tartské smlouvy připadlo Estonsku. Estonsko tak mělo 11 krajů Harjumaa, Järvamaa, Läänemaa, Pärnumaa, Petserimaa, Saaremaa, Tartumaa, Valgamaa, Viljandimaa, Virumaa a Võrumaa.\n\nPo zahájení sovětské okupace Estonska bylo správní členění estonského území postupně připodobněno správnímu členění Sovětského svazu. Narvské předpolí a Pečorsko byly začleněny přímo do Ruské federace, Estonská republika přejmenována na Estonskou SSR, z krajů se staly okresy (rajóny), některé z nich byly rozděleny na menší celky a ty pak sdruženy do oblastí, až se během 60. let 20. století ustálilo rozčlenění estonského území v 15 okresů odpovídajících dnešnímu krajovému rozčlenění: Harju rajoon, Hiiumaa rajoon, Kohtla-Järve rajoon, Jõgeva rajoon, Paide rajoon, Haapsalu rajoon, Rakvere rajoon, Põlva rajoon, Pärnu rajoon, Rapla rajoon, Kingissepa rajoon, Tartu rajoon, Valga rajoon, Viljandi rajoon a Võru rajoon.\n\nBěhem procesu obnovy estonské suverenity po sovětské okupaci byly k počátku roku 1990 sovětské okresy přejmenovány opět v kraje a byla obnovena jejich historická označení, hranice krajů však byly ponechány v hranicích dosavadních okresů. Plné úřední jméno kraje nyní sestává z krátkého označení kraje (tedy bez \"-maa\") a slova \"maakond\" („kraj“). Estonsko má tedy nyní 15 krajů, oficiálně označované jako Harju maakond, Hiiu maakond, Ida-Viru maakond, Jõgeva maakond, Järva maakond, Lääne maakond, Lääne-Viru maakond, Põlva maakond, Pärnu maakond, Rapla maakond, Saare maakond, Tartu maakond, Valga maakond, Viljandi maakond a Võru maakond.\n\nKraj je řízen krajskou vládou (\"maavalitsus\"), které předsedá krajský hejtman (\"maavanem\"). Hejtman zastupuje vládu Estonské republiky na regionální úrovni a je jmenován vládou na období pěti let.\n\nKraje se dále dělí v samosprávné jednotky, jimiž mohou být jednak statutární města (\"linn\"), jednak venkovské obce (\"vald\").\n\n\n"}
{"id": "229946", "url": "https://cs.wikipedia.org/wiki?curid=229946", "title": "Tamdhu", "text": "Tamdhu\n\nTamdhu (\"v gaelštině: Tmavý kopeček\") (\"čti: tamdů\") je skotská palírna společnosti The Edrington Group nacházející se ve vesnici Knockando poblíž města Aberlour v hrabství Banffshire, jež vyrábí skotskou sladovou whisky.\n\nPalírna byla založena v roce 1897 místními lihovarníky a produkuje čistou sladovou whisky. V roce 1899 převzala vedení společnost Highland Distilleries Co. V letech 1927 až 1947 byla palírna uzavřena. Od roku 1975 má palírna šest destilačních kotlů. Produkuje whisky značky Tamdhu, což je 10letá whisky s obsahem alkoholu 40%. Velká část se používá na míchání s ostatními whisky, jako je např. Famous Grouse, J&B a Cutty Sark. Tato whisky je ovocné nasládlé příchuti.\n\n\n"}
{"id": "229947", "url": "https://cs.wikipedia.org/wiki?curid=229947", "title": "Ville Ritola", "text": "Ville Ritola\n\nVilho („Ville“) Eino Ritola (18. ledna 1896 Peräseinäjoki – 24. dubna 1982 Helsinky) byl finský atlet, běžec především na vytrvalostních tratích. Ritola získal na 8. letních olympijských hrách 1924 v Paříži a následující olympiádě 1928 v Amsterdamu celkem osm medailí, z toho pět zlatých a tři stříbrné. Patří do trojice slavných „Létajících Finů“ desátých a dvacátých let po boku Paava Nurmiho a Hannese Kolehmainena.\n\nVille Ritola se narodil v malé obci Peräseinäjoki, která dnes splynula s městem Seinäjoki, v jihozápadním Finsku. Když bylo mladíkovi sedmnáct let, emigroval za svými sedmi sourozenci do USA. Ve Spojených státech vstoupil do krajanského sportovního klubu \"Finnish-American Athletic Club\", kde se setkal a trénoval společně s Hannesem Kolehmainenem, který po olympiádě v roce 1912 pobýval v USA. Kolehmainen si Ritolova talentu povšiml a v roce 1920 mu radil, aby se stal členem finského olympijského družstva na LOH v Antverpách. Ritola však prohlásil, že se ještě necítí být tak dobrým.\n\nZávodu se zúčastnilo 38 závodníků z 22 zemí. Ville Ritola v něm svedl urputný souboj se svým krajanem Paavo Nurmim a v boji o zlato s ním prohrál o pouhé dvě desetiny sekundy. Nurmi doběhl v novém olympijském rekordu 14:31,2 min, Ritola měl čas 14:31,4 min, třetí byl Švéd Edvin Wide o půl minuty zpět (15:01,8 min).\nVýsledky uvádějí celkem 36 závodníků ze 17 zemí. Ville Ritola byl v závodě suverénem a získal si značný náskok, nakonec vyhrál v novém světovém a olympijském rekordu 30:23,2 min. Za ním skončil opět Švéd Edvin Wide (30:55,2 min), třetí byl další Fin Eero Berg (31:43,0 min).\nBěh absolvovalo 19 závodníků z 9 zemí. Excelovali opět Finové: Ville Ritola vyhrál suverénně v olympijském rekordu 9:33,6 min, za ním skončil Elias Katz (9:44,0 min), třetí byl Francouz Paul Bontemps (9:45,2 min).\nDevět družstev se postavilo na běh, v němž se pořadí nejlepších tří závodníků z každé země sčítalo a tým s nejmenším počtem bodů vyhrál. Po rozbězích následovalo finále čtyř nejlepších družstev. Zvítězilo Finsko ve složení Paavo Nurmi, Ville Ritola, Elias Katz, Sameli Tala, Frej Liewendahl a Eino Seppälä (8 b.), druhá byla Velká Británie, třetí USA.\nStartovalo 38 závodníků z 10 zemí. Pole běžců se velmi brzy roztrhalo a vpředu běželi osamoceně dva Finové. Paavo Nurmi zvítězil s velkým náskokem (čas 32:54,8 min) před Ville Ritolou (34:19,4 min), až minutu za ním doběhl třetí Američan Earl Johnson (35:21,0 min).\n\nStartovalo celkem sedm družstev, ale klasifikovány mohly být pouze země, jimž doběhli tři závodníci do cíle, jejich pořadí se sčítalo a zvítězilo družstvo s nejmenším počtem takto získaných bodů. Zvítězili Finové (Paavo Nurmi, Ville Ritola, Heikki Liimatainen; Eero Berg, Väinö Sipilä a Eino Rastas nebyli pro týmovou soutěž klasifikováni). Druhé byly USA, třetí Francie.\nBěželo celkem 36 závodníků ze 17 zemí. Trojice medailistů mezi sebou svedla urputný souboj, v němž se Ville Ritolovi podařilo oplatit časem 14:38,0 min Paavo Nurmimu (14:40,0 min) porážku z Paříže, třetí skončil stejně jako v Paříži Švéd Edvin Wide (14:41,2 min).\nNa start se postavilo 24 závodníků z 12 zemí. Paavo Nurmi se tentokrát zúčastnil i „desítky“ a zvítězil v olympijském rekordu 30:18,8 min, druhý byl Ritola jen o pár metrů za Nurmim (30:19,4 min). Třetí byl opět Švéd Wide.\nVille Ritola v závodě, v němž dominovali jeho krajané (1. Toivo Loukola, 2. Paavo Nurmi, 3. Ove Andersen), neuspěl a obsadil až 9. místo.\n\nProtože Ville Ritola žil po většinu života v USA, nikdy se neúčastnil mistrovství své vlasti. Řadu medailí však získal na národních mistrovských soutěžích AAU (Amatérská atletická unie) USA. Byl mistrem na 6 mil r. 1927, na 10 mil v letech 1922, 1923 a 1925–1927, na 2 000 yardů překážek v letech 1923, 1926 a 1927 a v přespolním běhu v letech 1922, 1923 a 1925–1927.\n\nRitola se rozloučil se sportovní kariérou po olympiádě 1928. Do rodného Finska se vrátil až roku 1971 a zemřel v Helsinkách ve věku 86 let.\n\n\n"}
{"id": "229949", "url": "https://cs.wikipedia.org/wiki?curid=229949", "title": ".357 SIG", "text": ".357 SIG\n\n.357 SIG (357 Sig - SAAMI a 357 SIG - C.I.P. nebo 9×22mm) je pistolový náboj. Jedná se o produkt švýcarsko-německé zbrojovky SIG Sauer ve spolupráci s americkým výrobcem nábojů Federal Cartridge. Náboj vychází z .40 S&W. Oproti němu má však zúžený krček, aby střela měla průměr 9mm. Náboj .357 SIG je používán řadou speciálních policejních složek (LEO) a je znám pro svou přesnost a zastavovací účinek.\n\nNáboj byl vyvinut v roce 1994. Mělo se jednat o výkonnostní ekvivalent náboj .357 Magnum, ale určený ne pro revolvery, ale pro samonabíjecí zbraně. Výkon je velmi podobný náboji 9x23mm Winchester.\n\nPřed uvedením tohoto náboje na trh neexistovaly takřka žádné samonabíjecí zbraně komorované na ráži .357 Magnum. Výjimkou byl například Desert Eagle a vzácný Coonan. To proto, že je velmi obtížné pro tento náboj vyrobit samonabíjecí zbraň.\n\nVětšina pistolí komorovaných na náboj .40 S&W může být přeměněna na ráži .357 SIG pouhou výměnou hlavně a vratné pružiny. (U pistolí s obzvlášť silnou vratnou pružinou stačí pouze vyměnit hlavně.) Zásobníky jsou mezi těmito dvěma rážemi volně zaměnitelné. Nicméně .357 SIG je navržený na větší tlaky než .40 S&W, takže u některých zbraní tato přeměna nemusí být možná.\n\nDíky své relativně vysoké úsťové rychlosti nabízí tento náboje velmi plochou trajektorii letu střely. To má za následek skutečnost, že u něj existuje větší pravděpodobnost prostřelení cíle - a proto se často používá pro prostřelení neprůstřelných vest, dále je náboj vhodný pro použití expanzních střel, u kterých díky své vysoké rychlosti zajišťuje dokonalou deformaci (v ČR jsou tyto střely s vyšší ranivostí zakázány).\n\nCo se týče výkonu, tak nedosahuje takových maximálních hodnot jakých dosahuje .357 Magnum, v základu se však jejich hodnoty mohou překrývat.\n\n\n\n"}
{"id": "229950", "url": "https://cs.wikipedia.org/wiki?curid=229950", "title": "FK Dubnica nad Váhom", "text": "FK Dubnica nad Váhom\n\nFK Dubnica nad Váhom (celým názvem: Futbalový klub Dubnica nad Váhom) je slovenský fotbalový klub, který sídlí ve městě Dubnica nad Váhom v Trenčínském kraji. Založen byl v roce 1926 pod názvem ŠK Dubnica nad Váhom. Od sezóny 2018/19 působí ve druhé fotbalové lize. Klubové barvy jsou bílá a modrá.\n\nHřištěm klubu je stadion s názvem Štadión Dubnica nad Váhom s kapacitou 5 450 diváků.\n\nZdroj: \n\n\n\nZdroj: \n\n\n\nZdroj: \n\nFK ZŤS Dubnica nad Váhom „B“ byl rezervní tým Dubnice nad Váhom. Největšího úspěchu dosáhl v sezóně 1999/00, kdy se ve 3. lize (3. nejvyšší soutěž) umístil na 17. místě.\n\n\nZdroj: \n\n\n\nZdroj: \n\n"}
{"id": "229953", "url": "https://cs.wikipedia.org/wiki?curid=229953", "title": "Seznam pistolí", "text": "Seznam pistolí\n\nNásledujíc seznam obsahuje některé pistole.\n\n"}
{"id": "229954", "url": "https://cs.wikipedia.org/wiki?curid=229954", "title": "Loganair", "text": "Loganair\n\nLoganair je skotská letecká společnost sídlící na letišti v Glasgow. Tato společnost zajišťuje leteckou přepravu na území Skotska, mezi hlavním skotským územím a ostrovy (Orkneje, Shetlandy, Západní ostrovy), dále pak na území Severního Irska a Irska. Na těchto místech létá na linkách British Airways, zajišťuje také dopravu pro Royal Mail a leteckou záchrannou službu. Vznikla v roce 1962.'\n\n"}
{"id": "229955", "url": "https://cs.wikipedia.org/wiki?curid=229955", "title": "Knockando (palírna)", "text": "Knockando (palírna)\n\nKnockando (\"čti: nokendou\") je skotská palírna společnosti United Distillers & Vintners nacházející se ve vesnici Knockando poblíž města Aberlour v hrabství Banffshire, jenž vyrábí skotskou sladovou malt whisky.\n\nPalírna byla založena v roce 1898 a produkuje čistou sladovou malt whisky. V roce 1969 si palírna prošla generální rekonstrukcí. Tato palírna byla jako první ze skotských palíren elektrifikovaná. Produkuje whisky značky Knockando, což je 10letá whisky s obsahem alkoholu 40%. Velká část se používá na míchání s ostatními whisky, jako je např. J&B and Spey Royal. Tato whisky je velmi suchá a sladová.\n\n\n"}
{"id": "229958", "url": "https://cs.wikipedia.org/wiki?curid=229958", "title": "AS Trenčín", "text": "AS Trenčín\n\nAS Trenčín (celým názvem: Asociácia športov Trenčín a.s.) je slovenský fotbalový klub, který sídlí ve městě Trenčín ve stejnojmenném kraji. Založen byl v roce 1992 z bývalého vojenského celku VTJ Trenčín. Svůj současný název nese od roku 2015. Od sezóny 2011/12 působí ve Fortuna lize – nejvyšší fotbalové soutěži v zemi.\n\nDomácím hřištěm je Štadión na Sihoti s kapacitou 4 300 diváků.\n\nV roce 2007 se většinovým majitelem klubu stal bývalý hráč AFC Ajax a nizozemský reprezentant Tscheu La Ling.\n\nSezóna 2014/15 byla pro Trenčín nejúspěšnější v historii, klub zvítězil poprvé v domácím poháru (ve finále zdolal mužstvo FK Senica až v penaltovém rozstřelu) a dokázal také získat svůj první ligový titul, díky čemuž se klubu povedlo zkompletovat první double (vítězství v domácím poháru a vítězství v lize).\n\nV červenci 2015 fotbalový klub zastřešil asociaci sportů (Asociácia športov) v Trenčíně a blízkém okolí, pod značku AS Trenčín bylo přidruženo ženské házenkářské družstvo (dříve HK Štart Trenčín) a footgolfový tým.\n\nZdroj: \n\n\n\n\"K 27. 6. 2017\"\n\n\nZdroj: \n\n\n\nZdroj: \n\n"}
{"id": "229961", "url": "https://cs.wikipedia.org/wiki?curid=229961", "title": "Dajákové", "text": "Dajákové\n\nDajákové byli lovci a sběrači, ale nyní jsou usedlí zemědělci. Žijí na Borneu, je jich několik desítek kmenů, které se od sebe v mnohém liší ať jazykem nebo zvyky a uměním. Označení Dajákové je vesměs evropský termín a jsou jimi označování lidé žijící ve vnitrozemí Bornea. Přesný počet se neví a tak se odhaduje něco přes 2 milióny. Kmeny mají společné zemědělství, pěstování rýže, rybolov a chov dobytka.\n\nMoc se o jejich historii neví, protože není žádný pramen, ale pocházejí z Asie a byli lovci lebek. Pak ale přišli křesťané a pomalu jejich náboženství a lebkolovectví vymýtili. V 19. století si některé kmeny tzv. mořských Dajáků podmanil britský dobrodruh James Brooke. Roku 2001 během krvavého konfliktu na Borneu mezi Dajáky a přistěhovalci z ostrova Madura domorodí Dajákové prokazatelně zabíjeli Madurijce a uřezávali jim hlavy.\n\nDajáci žijí v hustém pralese blízko vody, která je pro ně nesmírně důležitá. V řece se koupou kvakrát denně, dává jim pitnou i užitkovou vodu a v neposlední řadě slouží jako odpadní stoka. Každá rodina vlastní své pole, kde nejčastěji pěstují rýži, která je každodenním jídlem. Pole vznikají vypálením lesa a používají se pouze na jeden rok, pak se musí vypálit nové. Další a častý způsob obživy je lov ryb. Požívají se vařené nebo sušené. Občas si jídlo zpestří masem z divokého prasete, které se hlavně nabízí hostům. Přílohy k rýži bývají různé druhy zeleniny nebo k tomu pojídají ovoce. Nejběžnější jsou banány nebo kokosové ořechy.\n\nKlasickým obydlím je ,dlouhý dům“, kde bydlí celé vesnice a rodiny. Dům dosahuje délky i několika stovek metrů a výšky několika desítek metrů. Kvůli povodním se domy staví na vysokých kůlech a všechna nečistota padá dolů, kde jsou prasata nebo drůbež. Základní konstrukce je velmi tvrdé dřevo zvané ,belian“. Toto dřevo vydrží i několik století, ale kvůli těžbě už ubývá. Dlouhý dům má vždy společnou verandu kde vesničané tráví večery. Střecha je většinou 5 metrů široká. Po celé délce domu stojí stěna, která odděluje společnou část domu od soukromé. Kuchyně je hned v prvním bytě a kouř stoupá otvorem ve střeše. Záchod bývá většinou jenom vynechané prkno v podlaze. Domy jsou částečně obklopeny džunglí a tak jsou velmi špatně vidět. Odívají se do látek podobnému tvaru jako je tričko nebo košile, ženy občas nemají zahalená prsa.  \nCelý společenský život se odehrává právě v dlouhém domu. Uprostřed bydlí náčelník, který spravuje celý chod domácnosti. Když někdo přijde, tak musí napřed za náčelníkem, aby ho pozdravil, jinak se to považuje za velmi neslušné, pokud se za ním hned nepřijde. Kmeny žijí daleko od sebe a tak se žení a vdávají většinou lidé z vesnice, než že by navštěvovali jiné. U Dajáků je postavení velmi důležitá věc, s tím souvisí i respekt vyjadřovaný různým osobám. Monogamie je obvyklá, ale mnohoženství není výjimkou. Rodiny si přesně pamatují, kdo se ke komu přiženil nebo kdo kam odešel. \nU Dajáků je nejčastější animismus nebo uctívání předků, někdy smísené s hinduismem do synkretického kultu zvaného \"kaharingan\". Před svoje domy dávají dřevěné sochy zvířat nebo lidí, podle toho se pozná i daný kmen. Předků se ptají skoro na cokoliv, jestli to mohou či nemohou udělat. Sochy jsou velmi důležité pro daný kmen, při jejich výrobě se postí i dělají různé rituály. Je to pro ně posvátné a má to velký význam. Při obřadech používají různé druhy bubnů gongů a vciťují se do nástroje. V dnešní době je časté křesťanství, ale od starých tradic se moc neupustilo, takže obětování krokodýlů stále můžeme vidět.\n\nTradic mají spoustu, mimo jiné zmiňme např. tradici tetování. Tetovali se jak muži, tak i ženy. U žen tetovaní označuje dospělost ženy a jaké práce nebo činnosti dovede. Také je znamením krásy.  Začínalo se tetovat okolo 12 let. Tetovaly se většinou geometrické tvary nebo jenom proužky. U mužů se tetovala znamení a zvířata, která měla různý význam. Například čtverec na zadní straně krku znamenal zbabělost, nebo že daný muž utekl z boje. Tetování u mužů mělo hlavně význam odlišení od ostatních kmenů a v boji. Tetování také vypovídalo o společenském postavení a uznání. Tetování bylo důležité na rituální úrovni a pro komunikaci s předky. Tetovalo se tak, že ornament se nalepil na tělo a pak pomocí jehel a klacíku se vyťukával pod kůži. Jeden vzorek trvalo vytetovat měsíc či déle, a pokud někdo v rodině umřel, muselo se přestat asi na rok. V dnešní době tetování už u mladých lidí není populární, protože pro ně znamená primitivnost. Muži na vesnici už nemají staré tetování kmene, ale dávají přednost moderní kultuře. Např. srdíčka, obraz Ježíše Krista nebo nahé ženy.\n\n\n"}
{"id": "229962", "url": "https://cs.wikipedia.org/wiki?curid=229962", "title": "FC Senec", "text": "FC Senec\n\nFC Senec (celý název: FC Senec a.s.) byl slovenský fotbalový klub, který sídlil ve městě Senec. Založen byl v roce 1990 pod názvem STK Senec. Hřištěm klubu byl stadion s názvem NTC Senec s kapacitou 3 264 diváků. Od roku 2008 je klub sloučen s týmem FC DAC 1904 Dunajská Streda, který zaujal jeho místo v Corgoň lize.\n\n\nZdroj: \n\n\nZdroj: \n\nFK Koba Senec „B“ byl rezervní tým senecké Koby. Největšího úspěchu dosáhl v sezóně 2002/03, kdy se ve 3. lize (3. nejvyšší soutěž) umístil na 5. místě.\n\nZdroj: \n\n"}
{"id": "229963", "url": "https://cs.wikipedia.org/wiki?curid=229963", "title": "FC VSS Košice", "text": "FC VSS Košice\n\nFC VSS Košice byl slovenský fotbalový klub z Košic. V letech 2015–2017 působil ve slovenské druhé nejvyšší soutěži. Založen byl v roce 2005 pod názvem MFK Košice, který měl navazovat na tradici zaniklého 1. FC Košice (1. FC hrávalo nejvyšší slovenskou ligu, v roce 2003 sestoupilo do 2. ligy). FC VSS zanikl v roce 2017 po dlouholetých finančních potížích.\n\nSídlil v Košicích, jeho domácím hřištěm byl Štadión Lokomotívy v Čermeli s kapacitou 9 600 diváků.\n\nNázvy košického klubu se v průběhu historie měnily od prvního Kassai AC, přes Törekvés, Čs.ŠK, Jednotu, Dynamo ČSD, VSS až po 1. FC. Hrával v nejvyšší československé soutěži, kde se nejlépe umístil na druhém místě v sezóně 1970/71 (jako VSS Košice). V samostatné slovenské soutěži dvakrát (v letech 1. slovenská fotbalová liga 1996/97 a Mars superliga 1997/98) vybojoval titul. Největším mezinárodním úspěchem košického klubu byla účast v základní skupině Ligy mistrů 1997/98, kde však v konkurenci Manchesteru United, Juventusu Turín a Feyenoordu Rotterdam skončil bez bodu poslední.\n\nNástupcem zaniklého klubu 1. FC Košice se stal Městský fotbalový klub založený v 17. června 2005. Nově vzniklý klub nahradil od sezóny 2005/06 druholigový FC Steel Trans Ličartovce. Hned v první sezóně vybojoval postup do 1. ligy.\n\nPo několika sezónách v nejvyšší soutěži byl klub v roce 2015 přeřazen do 2. ligy. Rozhodnutí padlo dne 22. května na zasedání OOLK (Odvolací orgán licenčného konania), který potvrdil rozhodnutí POLK (Prvostupňovy orgán licenčného konania) o neudělení licence na 1. ligu pro nesplnění určitých finančních kritérií. Vedení klubu následně na to oznámilo, že od nového ročníku budou Košice hrát jenom druhou nejvyšší soutěž. 3. června 2015 pak klub poprvé v historii změnil název, kdy se z MFK Košice přejmenoval na FC VSS Košice.\n\nV srpnu 2016 prezident VSS Košice Blažej Podolák oznámil, že se klub nedohodl na nájemní smlouvě pro sezónu 2016/17 s majiteli Štadióna Lokomotívy v Čermeli, což znamenalo stěhování klubu z Košic. V jednání bylo pronájem stadionu Steel Slovakia Arena s kapacitou 5 000 diváků v Moldave nad Bodvou, klub hrál chvíli ve sportovním areálu Haniska. V září 2016 se situace stabilizovala a podepsala se nájemní smlouva s majiteli štadióna Lokomotívy v Čermeli do konce sezóny 2016/17 a mužstvo se vrátilo do Košic. Finanční podporu poskytl i bývalý hráč klubu Nemanja Matić.\n\nNa začátku června 2017 se dostaly na povrch další informace o dluzích klubu v podobě neplacení platu hráčů za období pěti až šesti měsíců. Dle nich se klub potýkal s kritickou finanční situací. Několik dnů po těchto informacích oznámilo klubové vedení v čele s Blažejem Podolákem oficiální stanovisko k finančním problémům klubu. Mužský tým nebyl dle stanoviska přihlášen do čerstvě vybojované nejvyšší soutěže, a dokonce byla odhlášena všechna mládežnická družstva ze soutěží pro sezónu 2017/18. Ve zmíněném stanovisku pak Blažej Podolák potvrdil konečný zánik VSS z důvodu těžkého zadlužení a jeho nechuti dále ztrátovou organizaci financovat. I přes tyto události byla ten den podána přihláška A-týmu do Fortuna ligy. Ovšem den poté se ukázalo, že se tak stalo bez potřebné dokumentace a národní svaz se takto podanou přihláškou rozhodl dále nezaobírat.\n\nI přesto vše bylo VSS později přihlášeno alespoň do druhé ligy, kde mělo odehrávat své domácí zápasy v azylu žilinského stadionu pod Dubňom. Dne 27. července 2017 ovšem vedení klubu ohlásilo i konec ve druhé lize a definitivní ukončení sportovní činnosti k tomuto dni.\n\n\nZdroj: \n\n\n\nZdroj: \n\n\n\nZdroj: \n\nMFK Košice „B“ byl rezervní tým Košic, hrající do sezóny 2014/15 DOXXbet ligu (2. nejvyšší soutěž). Největšího úspěchu dosáhl v sezóně 2007/08, kdy se ve 2. lize (2. nejvyšší soutěž) umístil na 8. místě. Rezervní tým zanikl v roce 2015 po vyloučení A-mužstva z nejvyšší soutěže.\n\n\nZdroj: \n\n\n\nZdroj: \n\n"}
{"id": "229964", "url": "https://cs.wikipedia.org/wiki?curid=229964", "title": "MiG-19", "text": "MiG-19\n\nMikojan-Gurevič MiG-19 (v kódu NATO „Farmer“) byl sovětský dvoumotorový, jednomístný proudový stíhací letoun, kterým byla vyzbrojena od roku 1958 i Československá lidová armáda. Šlo o srovnatelný letoun s americkým North American F-100 Super Sabre, i když MiG-19 později na Severním Vietnamem čelil modernějším letounům McDonnell Douglas F-4 Phantom II a Republic F-105 Thunderchief.\n\n20. dubna 1951 obdržela konstrukční kancelář \"OKB-155\" příkaz k vývoji stroje MiG-17 v nový typ stíhačky s označením \"I-340 \", která by byla poháněna dvěma motory Mikulin AM-5 bez přídavného spalování s tahem 19,6 kN. Stroj \"I-340\" měl být schopen dosáhnout rychlosti 1 160 km/hod ve výšce 2 000 m a 1080 km/hod ve výšce 10 000 m, vystoupat do výšky 10 000 m za 2,9 min. a mít dostup ne méně než 17 000 m. Nová stíhačka s interním označením \"SM-1\" byla navržena s použitím trupu z prototypu MiGu-17 (\"SI-02\") tak, aby mohly být vedle sebe zabudovány 2 motory. Dokončena byla v březnu 1952.\nPrototyp měl nevyhovující přetlakovou kabinu a motory se ukázaly být náchylné na různé poruchy. Proto byly zabudovány motory AM-5A, každý s tahem 21,1 kN, jehož výkon převyšoval motor Klimov VK-1F s přídavným spalováním, přičemž měl nižší spotřebu paliva. Stroj SM-1 dosahoval nadzvukovou rychlost jen s obtížemi – 1193 km/hod ve výšce 5000 m. Tento výkon byl označen jako nedostatečný a byla navržena nová verze motoru – AM-5F, s přídavným spalováním. Dokud nebyl motor AM-5F zaveden, sloužil jako základ pro motor Tumanskij RD-9, který poháněl sériová letadla. Další vývoj dvoumotorového prototypu vyústil v požadavek vlády na model \"I-360\", který byl interně označen jako SM-2 a také ho poháněly motory AM-5F, ale měl křídla s vysokou šípovitostí.\n\n15. srpna 1953 obdržela konstrukční kancelář MiG příkaz na vývoj nové frontové stíhačky. Příkaz obsahoval požadavek vytvořit 2 návrhy – jednomotorovou stíhačku s motorem Klimov VK-7 a dvoumotorovou s motory Mikulin AM-9F. Dvoumotorový letoun, s interním označením \"SM-9\", byl založen na prototypu SM-2. První stroj – \"SM-9/1\" poprvé vzlétl 5. ledna 1954. Během prvního letu se přídavné spalování nespustilo, ale během druhého letu stroj dosáhl rychlosti Mach 1,25 ve výšce 8050 m. Ta se během dalších letů zvýšila až na Mach 1,44. Vzhledem k slibnému potenciálu byl stroj jako MiG-19 dne 17. února 1954 zaveden do sériové výroby, i přesto, že státní zkoušky začaly až v září tohoto roku. První sériové letadlo sjelo z výrobní linky v březnu 1955.\n\nPočáteční nadšení bylo narušeno několika problémy. Nejvážnějším z nich bylo nebezpečí výbuchu ve vzduchu, způsobené přehřátím palubních palivových nádrží, které byly uloženy mezi motory. Použití vzdušných brzd při vysokých rychlostech způsobilo prudké přetížení. Při nadzvukových rychlostech ztrácela ovládací kormidla účinnost. Vysoká přistávací rychlost 230 km/hod oproti 160 km/hod u MiGu-15, spolu s absencí dvousedadlové cvičné verze, zpomalilo přeškolování na tento typ. Problémy s ovladatelností byly vyřešeny u druhého prototypu \"SM-9/2\", který měl přidanou třetí vzdušnou brzdu a zavedl celopohyblivá kormidla s klapkami, aby se zabránilo oscilacím vyvolaným pilotem při podzvukových rychlostech. Poprvé vzlétl 16. září 1954 a do výroby se dostal jako MiG-19S.\n\nBylo vyrobeno přibližně 5 500 ks MiGu-19, nejprve v SSSR a později v Československu jako Aero S-105, ale zejména v Čínské lidové republice jako J-6. Stroj sloužil v mnoha zemích, jako například Kuba, Severní Vietnam, Egypt, Pákistán a Severní Korea. Stroj se zúčastnil Vietnamské války, šestidenní války a války v roce 1971 v Bangladéši. Všechny verze MiGu-19 postavené v Sovětském svazu byly jednomístné. Přestože Čína vyvinula dvoumístnou cvičnou verzi JJ-6, vycházející z J-6, Sověti předpokládali, že ovládání MiGu-19 bylo dostatečně jednoduché, takže žádné cvičné školící letadlo nebylo nutné.\nV SSSR byl MiG-19 nahrazen MiGem-21. Čínský J-6 zůstal hlavní složkou čínského letectva až do 80. let a byl vyvinut do letadla Q-5. Navzdory svému věku má MiG-19 a jeho verze dobré letové charakteristiky v malých výškách a překvapivě vysokou stoupavost a těžkou kanónovou výzbroj – jedna dávka ze tří 30mm kanónů NR-30 měla hmotnost 18kg, což jej dělalo nebezpečným protivníkem v manévrovém boji. MiGy-19 sovětské výroby stále slouží v Severní Koreji, Barmě, Zambii a Nepálu.\n\nBěhem své služby v protivzdušné obraně Sovětského svazu a v NDR se MiG-19 podílel na několika záchytných letech západních průzkumných letadel. K prvnímu doloženému střetu s letadlem U-2 došlo na podzim 1957. Pilot MiGu-19 nahlásil vizuální kontakt, ale nemohl vyrovnat výškový rozdíl 2 234 m. Během sestřelení Francise Gary Powerse v roce 1960, byl salvou raket S-75 Dvina (SA-2 Guideline) sestřelen i jeden stíhací MiG-19p, přičemž zahynul pilot Sergej Safronov. Během kontroverzního incidentu, ke kterému došlo 1. července 1960, sestřelil MiG-19 průzkumné letadlo RB-47H nad polárním kruhem v mezinárodním prostoru, přičemž zahynuli 4 členové posádky a dva byli zajati Sověty. Při dalším incidentu MiG-19 sestřelil 28. ledna 1964 stroj T-39 Sabreliner, který pronikl nad Východní Německo během cvičného letu, přičemž zahynula celá tříčlenná posádka.\n\nZačátkem roku 1969 bylo rozhodnuto o posílení protivzdušné obrany Severního Vietnamu vytvořením třetí proudové stíhací jednotky – měl jí být 925. stíhací pluk. Tato jednotka se měla skládat z posledních verzí MiGu-17 a nových MiGů-19. Pluk byl založen v Yen Bai a v dubnu 1969 již bylo k dispozici 9 vycvičených pilotů schopných bojového nasazení. Zatímco některé MiGy-17 a téměř všechny MiGy-21 byly dodány Sovětským svazem, většina vietnamských MiGů-19 (J-6) byla dodána z Číny, přičemž počet jen zřídka převyšoval 54 ks.\n\nPrvní nasazení a sestřel amerického letadla MiGem-19 se uskutečnil v roce 1965, kdy Lockheed F-104 Starfighter patřící USAF a pilotovaný podplukovníkem Philipem E. Smithem byl napaden strojem čínského letectva u ostrova Chaj-nan. Jeho Starfighter byl zasažen palbou z kanónu a byla poškozená část křídla a podvěsu raket. Smith začal útočit a podařilo se mu dostat MiG do zaměřovače, ale jen milisekundy před odpálením raket Starfighter ztratil všechen výkon. Smith se musel katapultovat a byl zajat. Byl držen v zajetí až do svého propuštění v roce 1972 během návštěvy tehdejšího prezidenta USA, Richarda Nixona v Číně.\n\nSeverovietnamské letectvo nasadilo MiG-19 ve vzdušném boji mnohem později než MiG-17 a MiG-21. MiG-19 se navzdory nízkému počtu zúčastnil prudkých bojů během operace Linebacker 1 a Linebacker 2. Severovietnamské letectvo dosáhlo nad letadly USAF jen sedm vítězství s použitím MiGu-19, přičemž všechny sestřelená letadla byla F-4 Phantom II. Mezi vietnamskými letci nebyl kvůli své dvoumotorové konstrukci příliš oblíben; tato byla noční můrou leteckých mechaniků. Zatímco MiG-17 byl obratný a MiG-21 rychlý, MiG-19 sice kombinoval vlastnosti obou, ale ne na stejné úrovni jako ony. Severní Vietnam používal MiGy-19 od roku 1969 do 80. let, kdy byly nahrazeny novějšími letadly.\n\nV porovnání se stíhačkou Phantom II měl i přes chybějící podvěsy pro rakety výhodu, kterou první modely Phantomů neměly – měl kanónovou výzbroj. Potvrzená vzdušná vítězství dosažená MiGem-19 během služby u 925. stíhacího pluku, shodující se se záznamy USAF jsou tyto: 10. května 1972 byly sestřeleny dva stroje F-4 Phantom II dvěma MiGy-19, které pilotovali Pham Hung Son a Nguyen Manh Tung. Oba stroje byly sestřeleny palbou z kanónu. Bojové výsledky 925. stíhacího pluku s použitím MiGu-19 jsou podle severovietnamského letectva: dva sestřelené F-4 ze dne 8. května 1972; dvě zničené F-4 dne 10. května 1972; jedna F-4 zničena 18. května 1972 a dvě F-4 zničené 23. května 1972; vedle toho Vietnamci přišli o 10 MiGů-19 ve vzdušném boji s letadly USAF. Přesto se však MiG-19 zapsal do historie; dne 2. června 1972 nad Severním Vietnamem měl MiG-19 pochybnou čest být jediným známým sestřeleným letadlem ve vzdušném boji při nadzvukové rychlosti s použitím kanónu. Toto vítězství si připsal F-4 Phantom II.\n\nV Číně MiG-19 sloužil v první linii a zúčastnil se menších šarvátek se svým notorickým nepřítelem – Čínskou republikou (Tchaj-wan). Jeden z větších bojů mezi rudými a nacionalisty se odehrál v roce 1967, přičemž dvanáct strojů J-6 se pustilo do boje se čtyřmi stíhačkami Lockheed F-104 Starfighter. Každá ze stran dosáhla jeden sestřel.\n\nExistovaly i hlášení o nepravidelném nasazení čínských J-6 během pohraničních šarvátek se Sověty; neexistují však žádné záznamy o vzdušných soubojích a o střetech s letadly USAF, které narušily čínský vzdušný prostor. Tyto konflikty skončily sestřelením několika letadel USAF, bez jakýchkoliv známých čínských ztrát, i když MiGy musely někdy bleskově ustoupit poté, co Američané přivolali posily.\n\nEgyptské MiGy-19 se v roce 1962 zúčastnily bojů během civilní války v Jemenu při útocích na pozemní cíle. První doložený souboj na středním východě s použitím MiGu-19 se odehrál 29. listopadu 1966, kdy se dva egyptské MiGy-19 setkaly v boji s izraelskými stíhačkami Mirage III. Izraelci dosáhli 2 sestřelů a neutrpěli žádné ztráty. Během šestidenní války v roce 1967 měl Egypt ve službě přibližně 80 ks MiGů-19, ale více než polovina byla zničena na zemi během úvodních izraelských vzdušných útoků v rámci operace Focus. Přesto však Izraelci považovali MiG-19 za potenciálně nebezpečného protivníka a to díky jeho výkonu, obratnosti a těžké výzbroji.\n\nPo válce Egypťané zorganizovali zbylé MiGy-19 do protivzdušné obrany státu. Sovětský svaz nedodal Egyptu za zničené MiGy-19 žádnou náhradu, ale je možné, že je získal od Sýrie nebo Iráku, takže koncem roku 1968 měl Egypt v službě více než 80 MiGů-19. Stroj se také zúčastnil Opotřebovací války; během jednoho ze soubojů, ke kterému došlo 19. května 1969, napadl MiG-19 dvě izraelské stíhačky Mirage, přičemž jednu sestřelil střelbou z kanónu a druhá unikla. Během Jomkipurské války v roce 1973 měl Egypt ve službě okolo 60 MiGů-19 k útokům na pozemní cíle.\n\nIrák počátkem 60. let zakoupil několik MiGů-19S, ale později je všechny prodal (několik jich zůstalo v místních muzeích), i když některé se v 60. letech zúčastnily bojů proti Kurdům. Je potvrzeno, že Írán zakoupil jednu dodávku modelu F-6.\n\nTanzanie použila své stíhačky MiG-19S proti Ugandě během války mezi těmito státy v letech 1978–1979, zatímco Súdán použil své MiGy- 19S proti separatistům v jižním Súdánu, přičemž nejméně jeden byl sestřelen. Somálci nasadili své F-6 proti rebelům a Etiopii v 80. letech, ale po vnitřních nepokojích v Somálsku skončila začátkem 90. let všechna somálská letadla v dezolátním stavu\n\n\n\n\n\n\n\n\n"}
{"id": "229968", "url": "https://cs.wikipedia.org/wiki?curid=229968", "title": "Tlaloc", "text": "Tlaloc\n\nTlaloc (v nahuatl „nápoj země“ nebo „kdo napájí zem“), někdy nazýván také \"Atonal\" (Duch vody) nebo \"Tlalocanteuhtli\" (Pán Tlalocanu), byl jeden z nejdůležitějších bohů všech Aztéků. Vládl padající vodě tj. dešti a za manželku měl Chalchiuhtlicue, vládkyni vody stojaté a tekoucí. Tlalocovi byla zasvěcena svatyně na vrcholu pyramidy Hlavního chrámu v Tenochtitlánu vedle svatyně dalšího důležitého aztéckého boha Huitzilopochtliho.\n\nBýval zpodobňován s čelenkou z volavčího peří, tesáky, vykulenýma očima a s posvátnou pokřivenou holí, jíž působil blesky a hromy.\n\nAztékové Tlalocovi obětovali obrovské množství lidských obětí a během oslav na jeho počest se vždy očisťovali v parních lázních. Někdy týrali malé děti, aby svými slzami přivolaly déšť a jako božského posla uctívali ropuchu. Bůh se staral o utonulé, nemocné trpící vodnatelností, dnou a kožními nemocemi. Ti byli určeni po smrti Tlalokovi a proto pohřbeni rovnou do země, ne spáleni jak bylo tehdejším zvykem.\n"}
{"id": "229969", "url": "https://cs.wikipedia.org/wiki?curid=229969", "title": "MiG-27", "text": "MiG-27\n\nMikojan-Gurevič MiG-27 (v kódu NATO: „Flogger-D/J“) je sovětský útočný a bitevní letoun s měnitelnou geometrií křídel, který dodnes slouží v některých státech světa. Je uzpůsoben k činnosti v malých výškách a k vedení útočného boje proti pozemním cílům.\n\nMiG-23BN, útočná varianta sovětského stíhacího letounu MiGu-23, byl jen přechodným řešením, které nesplnilo očekávání jak konstruktérů, tak ani zákazníků. Sovětské letectvo mělo mnohem vyšší požadavky, hlavně co se týče nosnosti a rozmanitosti integrované výzbroje. Zvýšené nároky byly rovněž na vzletové a přistávací charakteristiky, ale také jednoduchost pilotáže. Šéfkonstruktérem projektu vývoje nového letadla se stal G. A. Sedov a stroj dostal označení MiG-23BM (M jako modernizovaný). První dva prototypy byly postaveny na bázi MiG-23B s motory AL-21F-3. Letadla prošly značnými úpravami, z nichž nejvýznamnější byly konstrukční změny podvozku a přívodů vzduchu do motoru.\nNa konstrukčních pracích se započalo roku 1969, roku 1970 vzlétl první prototyp a o rok později začala sériová výroba. I když se jednalo o podobný stroj, jakým byl sovětský letoun Suchoj Su-17, byl i tento stroj z politických důvodů souběžně též vyráběn. Od 1988 byl MiG-27 vyráběný v licenci v Indii, kde bylo vyprodukováno 165 kusů. Tyto stroje dostaly název MiG-27 Bahadur, jejich část byla vyexportována na Srí Lanku.\n\nMěnitelná geometrie křídel umožnila letadlu, aby dosahovalo požadované vlastnosti při letech v nízkých výškách, což bylo pro přímou podporu pozemních jednotek klíčové.\n\nPohon MiGu-27 zajišťuje motor R-29B-300 o tahu 78,5 kN, resp. 112,8 kN za použití přídavného spalování. Letadlo dosahuje na úrovni moře rychlost 1350 km/h (Mach 1,09), přičemž jeho maximální rychlost ve výšce 8000 m je 1 810 km/h (Mach 1,5). Stoupavost stroje je 200 m/s a jeho dostup 15 600m. Bojový rádius letounů MiG-27 je 780 km.\n\nMiG-27K je vyzbrojen neřízenými raketami S-5, S-8, S-13, S-24. Z řízených střel typu vzduch-země může nést následující:\n\n\n\n\n\n\n"}
{"id": "229971", "url": "https://cs.wikipedia.org/wiki?curid=229971", "title": "Highway to Hell", "text": "Highway to Hell\n\nHighway to Hell je šesté studiové album australské hard rockové kapely AC/DC vydané v červenci 1979. Autory všech skladeb jsou Angus Young, Malcolm Young a Bon Scott. Jde o poslední album AC/DC, na kterém se podílel Bon Scott, který na začátku roku 1980 zemřel.\n\n\"Highway to Hell\" je jedno z nejpopulárnějších alb kapely a také hard rockových alb vůbec. Ve Spojených státech se jej prodalo přes 7 milionů kopií a bylo tak certifikováno jako 7× platinové. V roce 2003 vyhlásil časopis Rolling Stone album 199. nejlepším albem všech dob.\n\n"}
{"id": "229972", "url": "https://cs.wikipedia.org/wiki?curid=229972", "title": "Johnny English", "text": "Johnny English\n\nJohnny English je britský film, akční komedie natočená Peterem Howittem roku 2003. Scénář napsali Neal Purvis, Robert Wade (scenáristé čtyř bondovek) a William Davies. V hlavních rolích účinkovali Rowan Atkinson, Natalie Imbruglia a Ben Miller. Svou britskou premiéru měl 6. dubna 2003, v Česku byl uveden 17. dubna 2003. Na významný americký trh jej uvedla společnost Universal od 18. července 2003.\n\nJohnny English pracuje jako asistent britského tajného agenta 1. Při jedné misi však Jednička zemře a všichni agenti mu na pohřbu vzdávají hold. Hlídat má Johnny English a jeho pravá ruka Bough. Když však na pohřbu cosi bouchne, zabije to všechny až na jednoho: Johnnyho Englishe, smolaře s velkým S. Johnnyho srdce pak zahoří láskou, když potká na výstavě britských korunovačních klenotů jednu z jejich restaurátorek, ve skutečnosti však francouzskou agentku Lornu Campbellovou. Během jejich povídání ale někdo klenoty ukradne a Johnny jakožto jediný agent má jasný cíl: Pokud možno se nezabít a sehnat klenoty. Jenže jak, když Johnny neví co je nebezpečí a co je strach, když neví vlastně vůbec nic?\n\n\nCelosvětově film vydělal 160 milionů dolarů. Během premiérového víkendu v USA tržby dosáhly 9,1 milionu dolarů, čímž snímek obsadil 5. místo v návštěvnosti, za premiérou \"Mizerů II\" a reprízovanými filmy \"\", \"Liga výjimečných\" a \"\".\n\nZe 118 recenzí na agregátoru Rotten Tomatoes film obdržel hodnocení 33 %, více než 400 tisíc uživatelů jej průměrně ohodnotilo 50 procenty.\n\nFilmová kritička Mirka Spáčilová na iDNES.cz 17. dubna 2003 film ocenila 65 procenty. Uvedla mimo jiné: „[P]okud jde o zápletku, ta je sice křiklavě kostrbatá, jak zákony bláznivé komedie kážou, ale k opravdu groteskní absurditě jí krůček chybí. Což však neznamená, že by Johnny English nerozesmál. <nowiki>[…]</nowiki> Leckomu může zprvu vadit, že mlčenlivý „Bean“ tentokrát mluví. A mluví dost. Naštěstí Atkinson i se svým hluboko posazeným hlasem čaruje a pak, jeho blízkým spojencem se tady stává slovní humor v onom pověstném ostrovním duchu, suchý jako troud.“\n\n"}
{"id": "229976", "url": "https://cs.wikipedia.org/wiki?curid=229976", "title": "2007 ve filmu", "text": "2007 ve filmu\n\n\n\n\n\n\n"}
{"id": "229994", "url": "https://cs.wikipedia.org/wiki?curid=229994", "title": "Křemačov", "text": "Křemačov\n\nKřemačov (německy \"Kremetschau\") je místní částí města Mohelnice, zhruba 3 km západně na silnici do obce Řepová. Mezi \"Mohelnicí\" a \"Křemačovem\" se nachází \"Křemačovský\" \"rybník\", na kterém se každoročně koná \"\"Vánoční výlov kaprů\"\". Obcí protéká potok Mírovka, který odděluje část zvanou Podolíčko. Podél Mírovky vede stará cesta k Mírovu. Nedaleko za Křemačovem se již začínají zvedat kopce Mírovské vrchoviny.\n\nV katastru obce jsou evidovány tyto kulturní památky:\n\n\n"}
{"id": "229995", "url": "https://cs.wikipedia.org/wiki?curid=229995", "title": "Skorpios", "text": "Skorpios\n\nSkorpios (\"\") je soukromý ostrov v Jónském moři. Nachází se na západním pobřeží Řecka, u východního pobřeží ostrova Lefkada. Ostrov je hustě zalesněný.\n\nJe známý hlavně jako soukromý ostrov, který dříve patřil řeckému rejdaři Aristotelu Onassisovi. Onassis koupil ostrov v roce 1962 a postupně na něm vybudoval své letní sídlo. Na tomto ostrově se oženil s Jacqueline Kennedy (20. října 1968). Po jeho smrti ostrov patřil jeho dceři Christině, po jejíž smrti jej zdědila její dcera Athina Roussel Onassis. V rodinné hrobce na ostrově jsou vedle Aristotela pohřbeni i jeho syn Alexander (zemřel při letecké nehodě) a dcera Christina (zemřela za nejasných okolností, zřejmě na předávkování). Na ostrově jsou vyhrazeny dvě malé pláže přístupné pro veřejnost.\n\nV roce 2013 Athina Roussel Onassis ostrov Skorpios pronajala na 100 let za 100 miliónů anglických liber. Dlouhodobou nájemnicí se stala 25letá Jekatěrina Rybolovleva, jediná dcera ruského miliardáře Dmitrije Rybolovleva, který je mj. vlastníkem fotbalového klubu AS Monaco.\n"}
{"id": "229997", "url": "https://cs.wikipedia.org/wiki?curid=229997", "title": "Stanislav Hlučka", "text": "Stanislav Hlučka\n\ngen. Stanislav Hlučka (19. října 1919, Blažovice – 15. října 2008, Praha) byl český generálmajor v. v., čs. stíhací pilot a politický vězeň. Od roku 1992 byl předsedou Sdružení zahraničních letců.\n\nStanislav Hlučka se narodil jako druhorozený syn železničáře Klementa Hlučky a Anny Hlučkové (roz. Číslové). Jeho bratr i matka však během Stanislavova dětství zemřeli.\n\nV roce 1937 využil akce armády, kdy se na výzvu „Tisíc pilotů republice“ přihlásil do Masarykovy letecké ligy. Úspěšně prošel výběrem a začal navštěvovat výcvikový letecký kurz na letišti v Brně-Slatině. Avšak jeho dobrovolný výcvik přerušila okupace českých zemí nacistickým Německem.\n\nKrátce po okupaci, v roce 1939, nastoupil do 1. ročníku průmyslové školy strojnické v Brně. Studium však ukončil tři měsíce před maturitou, kdy se rozhodl společně se svým strýcem Josefem Putnou utéct do Francie, kde vstoupili do čs. zahraniční armády. Hlavním důvodem byla jejich účast v domácím protifašistickém odboji. Josef Putna totiž pracoval v brněnské Zbrojovce, kde se zformovala odbojová skupina. Tito dělníci (včetně Putny) ilegálně vynášeli zbraně a jejich součástky z továrny a mladý Hlučka svému strýci rád pomáhal – sice není znám přesný rozsah jeho činnosti, každopádně působil jako spojka a existují výpovědi pamětníků, které dokazují, že Hlučka tyto zbraně sám ukrýval v okolí Blažovic. Touto činností oba vyvolali velký zájem ze strany gestapa, které u nich provedlo i několik domovních prohlídek – to již poté, co oba z Blažovic utekli – na začátku roku 1940.\n\nPo vyzrazení odbojové skupiny a hrozby zatčení S. Hlučka a J. Putna utekli přes Slovensko, Maďarsko a Balkán na Blízký východ – přesněji do libanonského Bejrútu. Odtud se dostali lodním transportem do francouzského přístavu Marseille. V květnu 1940 zde byli oficiálně odvedeni do čs. zahraniční armády a následně v Agde prezentováni u Náhradního tělesa čs. vojska, kde nastoupili činnou voj. službu. Hlučka byl zařazen k letecké skupině a přeložen na letiště Bordeaux-Mérignac. Avšak brzy došlo k pádu Francie a jeho výcvik byl u konce. Aniž by se zapojil do bojů o Francii, začala rychlá evakuace do Velké Británie. Z Bordeaux vyplul v červnu 1940 na evakuační lodi \"Karanan\", která ho dopravila do anglického přístavu Falmouth.\n\nZ přístavu byl odvezen do shromažďovacího tábora Cholmondeley. Posléze byl v Cosfordu přijat do svazku RAF VR. Odtud byl poslán nejdříve k formující se 310. čs. stíhací peruti RAF, avšak brzy byl odvelen do Gloucesteru k výcviku pozemního specialisty.\n\nV červenci 1940 byl přemístěn k 311. čs. bombardovací peruti, kde do poloviny roku 1941 působil jako příslušník pozemního personálu ve funkci mechanika.\n\nNa základě další žádosti byl konečně odeslán do pilotního a stíhacího výcviku, který trval téměř dva roky. V hodnosti Sergeanta byl v květnu 1943 přidělen jako stíhací pilot na základnu 313. čs. stíhací perutě (k A-letce). V rámci perutě se podílel zvláště na doprovodech spojeneckých bombardovacích svazů nad okupovanou Francii. Při jednom z těchto letů byl lehce zraněn na krku a tváři, když protiletadlová střepina prorazila kabinu jeho Spitfiru. Nad Francií dosáhl také jediného sestřelu v rámci RAF (nepřátelský letoun Fw 190A mu byl nakonec přiznán jako pravděpodobně sestřelený; jednalo se o operaci \"Ramrod 250\" v září 1943).\n\n„Malej“ (jak byl Hlučka pro svoji poměrně malou tělesnou výšku přezdíván) se přihlásil do náboru československých pilotů pro novou budoucí stíhací jednotku, která se měla zformovat v Sovětském svazu. Nakonec patřil mezi šťastné dvě desítky dobrovolníků, se kterými byl v lednu 1944 uvolněn ze svazku RAF. Pod velením škpt. Františka Fajtla se pak celá skupina přepravila po moři, po souši a nakonec letecky do Moskvy, kde započala slavnější kapitola Hučkova působení v zahraničním odboji.\n\nSkupina pilotů se na základně Ivanovo a Kubinka zapojila do intenzivního výcviku a přeškolování na sovětskou techniku – konkrétně letouny Lavočkin La-5FN. Hlučkovi byl přiřazen La-5FN trupového čísla 24, se kterým létal během povstání na Slovensku.\n\nS. Hlučka patří také k „otcům – zakladatelům“ čs. letectva na východní frontě – ze skupiny stíhačů byla nejdříve utvořena 128. československá samostatná stíhací letecká peruť, která byla posléze přeorganizována na 1. československý samostatný stíhací letecký pluk v SSSR, jemuž i nadále velel škpt. František Fajtl.\n\nPo vypuknutí Slovenského národní povstání byl pluk převelen na polní letiště Zolná, v blízkosti slovenského letiště Tri Duby (kde pluk v průběhu povstání díky nevyhovující ploše u obce Zolná také nakonec působil). S. Hlučka tak v rámci 1. perutě pluku bojoval šest týdnů v týlu nepřítele a patřil spolu s Leopoldem Šromem, kterému často dělal dvojku, mezi nejúspěšnější piloty povstání.\n\nPpor. Hlučka se hned první den po příletu na Slovensko (18, září 1944) podílel na přepadení letiště v Piešťanech. Během náletu si připsal jeden Junkers Ju 87 zničený na zemi a dva Messerschmitty Bf 109 poškozené na zemi.\n\nBěhem povstání dosáhl na tři další vzdušná vítězství. Ve spolupráci s L. Šromem sestřelil jeden Fw 189A, sám poškodil jeden Bf 109G a sestřelil jeden Fw 190F.\n\nHlučkův letoun dostal během povstání pouze jeden závažnější zásah, když 18. října 1944 s ppor. Štičkou bránil napadené letiště Tri Duby proti německé přesile. A co víc – podařilo se mu sestřelit již zmíněný Fw 190F. Se svým poškozeným La-5FN č. 24 nakonec přistál na Zolné.\n\nSituace na frontě se však stala kritickou a pluku nezbývalo nic jiného, než z povstaleckého Slovenska ustoupit za sovětské linie. Vzdušný sled, ke kterému patřil i Hlučka, však během letu zastihlo velmi nepříznivé počasí a po vyčerpání paliva se svou „čtyřiadvacítkou“ dosedl poblíž rumunské vesnice Săcădat, asi 15 kilometrů východně od Oradea Mare. Odtud se nakonec přepravil pozemní cestou do Przewórska ke zbytku pluku.\n\nZbytek války Hlučka působil u 2. čs. stíhacího leteckého pluku v SSSR jako zástupce velitele 3. letky. Avšak na rozdíl od zbytku 1. čs. smíšené letecké divize v SSSR pluk nedosáhl operačního statusu (byl zaměřen na výcvik nových pilotů) a Hlučka tak bojů o Moravskou bránu již nezasáhl.\n\nStanislav Hlučka po válce působil jako zkušební pilot u Vědeckého leteckého ústavu v Praze. Avšak ani jemu se nevyhnuly poúnorové represe. V roce 1948 byl ve svém bytě zatčen a na začátku roku 1949 v rámci skupiny Jan Prokop a spol. odsouzen na jeden rok žaláře. Důvodem mělo být neohlášení údajného plánovaného odletu J. Prokopa a spol. do zahraničí. Svůj trest si odpykal v plzeňské věznici na Borech. Součástí trestu byla i degradace na vojína v záloze.\n\nPo propuštění z vězení se do armády vrátit nemohl a musel se živit manuální prací. V roce 1968 byl plně rehabilitován a v letech 1969–1976 působil opět v armádě, odkud odešel v hodnosti podplukovníka.\n\nPo Sametové revoluci se významně podílel na rehabilitaci válečných veteránů postižených komunistickým režimem. Již koncem roku 1989 byl zvolen také do předsednictva Sdružení zahraničních letců. Po odchodu jeho předsedy Františka Fajtla v roce 1992 z této funkce byl na jeho místo zvolen právě Stanislav Hlučka. Za významný podíl na boji za národní osvobození a za svou činnost předsedy SZL byl 8. května 1995 povýšen na generálmajora ve výslužbě.\n\nStanislav Hlučka zemřel v Ústřední vojenské nemocnici v Praze-Střešovicích v noci ze 14. na 15. října 2008.\n\nSeznam obdržených vyznamenání:\n\n\n"}
{"id": "229999", "url": "https://cs.wikipedia.org/wiki?curid=229999", "title": "Dark Seed II", "text": "Dark Seed II\n\nDark Seed II je pokračováním úspěšné adventury \"Dark Seed\". Její výrobou se zabývala společnost Destiny Media Technologies a byla publikována v roce 1995 společností Cyberdreams. Přináší další dobrodružství Mika Dawsona v jeho „temném světě“, založeném na uměleckých pracích H. R. Gigera a scénáři Raymonda Bensona, pozdějšího autora nové série o Jamesu Bondovi. Hra byla vydána pro platformy DOS, Windows 3.x, PlayStation a Sega Saturn.\n\nMake Dawson zachránil v předchozím díle svět od „Prastarých“, ale jeho prožitky mu způsobily mentální poruchu. Aby se jí zbavil, vydal se se svou matkou do svého rodného města. Jak roky plynuly, Mike neustále trpěl duševními problémy a výpadky paměti. A aby toho nebylo málo, jeho přítelkyně ze střední školy, Rita, byla nalezena zavražděná a vše ukazuje na Mika jako na vraha. Zdá se, že „Prastaří“ se opět vrátili. Aby Mike očistil své jméno, bude muset podniknout výpravu rozličnými realitami, řešit různá puzzle a samozřejmě zastavit prastaré v jejich cestě k ovládnutí světa.\n\n"}
{"id": "230004", "url": "https://cs.wikipedia.org/wiki?curid=230004", "title": "Draft", "text": "Draft\n\nDraft (angl. rekrutování) je sportovní proces resp. trh, kterým \"skauti\" a trenéři profesionálních sportovních klubů vyhledávají nové mladé hráče z amatérských nebo univerzitních klubů do svého týmu. Draftování se používá především ve sportech v Severní Americe, hlavně v baseballu, americkém fotbalu, basketballu, ledním hokeji a dalších. \n\n"}
{"id": "230008", "url": "https://cs.wikipedia.org/wiki?curid=230008", "title": "Simon Pouplin", "text": "Simon Pouplin\n\nSimon Pouplin (* 28. května 1985, Cholet) je francouzský fotbalový brankář,\nkterý momentálně působí v klubu SC Freiburg.\n\n\n"}
{"id": "230013", "url": "https://cs.wikipedia.org/wiki?curid=230013", "title": "Van der Waalsův poloměr", "text": "Van der Waalsův poloměr\n\nVan der Waalsův poloměr atomu je poloměr imaginární tvrdé sféry, který může být použit pro aproximaci velikosti atomu. Van der Waalsův poloměr se zjišťuje měřením vzdálenosti dvou atomů, které nejsou k sobě chemicky vázány, v krystalu.\n\nNázev získal podle nositele Nobelovy ceny za fyziku z roku 1910 Johannese Diderika van der Waalse.\n\nVan der Waalsův objem atomu je objem koule s poloměrem rovným van der Waalsovu poloměru příslušného atomu.\n\nDva atomy, které mezi sebou nevytváří chemickou vazbu musí mít vždy vzdálenost středů jader větší než je součet jejich van der Waalsových poloměrů. V případě, že jsou atomy vázané kovalentní vazbou, vzdálenost mezi jejich středy se zmenší. Také van der Waalsův objem molekuly, jejíž atomy jsou kovalentně vázány je menší než součet van der Waalsových objemů všech atomů.\n"}
{"id": "230016", "url": "https://cs.wikipedia.org/wiki?curid=230016", "title": "Šimon a Matouš", "text": "Šimon a Matouš\n\nŠimon a Matouš (\" \") je italský komediální film, který v roce 1975 natočil režisér Giuliano Carmineo.\n\nŠimon a Matouš, kteří se na konci filmu Šimon a Matouš jedou na riviéru ocitli v Africe a pracují zde jako nosiči, mají však větší dluhy než plat. Pro tíživou finanční situaci se rozhodnou prodat revolver po dědečkovi, avšak po nedorozumění v zastavárně jsou považováni za lupiče. Při útěku před policií se schovají do kláštera, kde se převlečou za misionáře, kteří měli přijet z Evropy a kteří mají zpoždění. Když přijedou, Šimon s Matoušem je posílají splnit nelehké misionářské poslání, aby mohli i nadále zaujímat jejich pohodlná místa. Místní mafiánský boss Robinson, kterého hrdinové náhodou potkají v zastavárně, však s nimi má jiné úmysly. Pošle jim falešný dopis z papežské kurie, že mají odjet do Holandska, kde mají šířit pravou víru mezi protestanty. Šimon s Matoušem, kteří v odletu do Evropy vidí své vysvobození, jsou nadšeni.\n\nPři odletu je Robinson požádá, zda by nedoručili do Amsterdamu sošku Madony. Po celním odbavení po příletu do Amsterdamu však celní úředník zjistí, že na jejím těle jsou přilepeny diamanty. Následuje honička, při které se socha Madony dostane bez vědomí do držení jiných páterů, kteří se sjeli do města na oslavy, a tak po honičce, kdy jsou Matouš se Šimonem zadrženi místní policií a považováni za pašeráky, má socha Madony opět místo diamantů sklíčka. Případ vzbudí mediální rozruch a policisté se rozhodnou vězňům pomoci k útěku s tím, že ti je dovedou ke skutečným kamenům. Totéž však plánuje i skupina gangsterů pracujících pro Robinsona pod vedením Morgana. Útěk se i přes neschopnost gangsterů a policie podaří a Šimon s Matoušem prchají městem. Při útěku před pronásledovateli objeví v jednom z kostelů Madonu s pravými diamanty. Tu jim pod hrozbou zbraní a po následné potyčce Morgan vezme a po honičce na motorových člunech kanály Amsterdamu odnese diamanty Robinsonovi. Šimon s Matoušem však sídlo gangsterů v restauraci objeví a po velké bitce diamanty ve váčku získávají. Restaurace je však téměř obklíčena policií, jejíž šéf už léta po gangsterech pátral a chce nyní dostat vše najednou - Morganovu partu, diamanty i domnělé pašeráky. Při útěku oknem se Matouš zachytí o vyčnívající hřebík a v domnění, že jej dostihla policie, hází váček s diamanty Šimonovi. Dopadnou však na dlažbu, kde je vzápětí přejede parní válec a zbude z nich jen prach. Oba se tak dávají na útěk a plánují cestu do Amazonie...\n"}
{"id": "230018", "url": "https://cs.wikipedia.org/wiki?curid=230018", "title": "Šimon a Matouš jedou na riviéru", "text": "Šimon a Matouš jedou na riviéru\n\nŠimon a Matouš jedou na riviéru (\" \") je italský komediální film, který v roce 1975 natočil režisér Giuliano Carmineo.\n\nŠimon a Matouš dva dlouhodobě nezaměstnaní, musí z důvodu velmi špatné finanční situace přijmout práci jako řidiči kamionu. Hned první zakázkou je dovoz „sprejových bombiček“ z Itálie do Marseille. Nic netušící dvojice až na hranicích zjistí, že místo sprejových bombiček veze náklad zbraní. Celou dobu je sleduje skupinka gangstera Fru-Frua, která se chce zbraní zmocnit. Když její plán nevyjde, Šimon a Matouš od původních objednavatelů získávají další zakázku, převézt kamion s nákladem sezamového oleje do Dakaru. Až na lodi zjistí, že byli opět podvedeni a chtějí svrhnout náklad do moře. To se samozřejmě nelíbí těm, kteří jim náklad svěřili a tak se rozpoutá honička s efektními bitkami. Šimon s Matoušem nakonec mafiány přemůžou. Náklad i gangstery pak vystaví v kamionu, tak aby celníci neměli pochybnost. Peníze, které od šéfa za zbraně a přepravu získali však při útěku před policií ztratí v moři. Jsou tak nuceni zůstat v Africe, kde se s nimi divák setká ve filmu Šimon a Matouš.\n"}
{"id": "230019", "url": "https://cs.wikipedia.org/wiki?curid=230019", "title": "Český slovosled", "text": "Český slovosled\n\nČeština je flektivní jazyk a česká morfologie obvykle umožňuje rozlišit slovní druhy i funkce jednotlivých slov ve větě (podmět, předmět, přísudek, příslovečné určení). To dovoluje velkou variabilitu českého slovosledu, který je využíván (různými mluvčími v různé míře) k vyjádření výpovědní dynamičnosti a aktuálního větného členění. Proto označujeme český slovosled jako volný. Český slovosled výrazně ovlivňuje umisťování příklonek na druhé pozici ve větě. Stejně jako u většiny jazyků se v češtině uplatňuje členská sounáležitost (u členů, které nejsou závislé na slovesu). Nerozvité shodné přívlastky se zpravidla kladou před slovo, které rozvíjejí; rozvité a neshodné přívlastky za slovo, které rozvíjejí. Přes velkou variabilitu je základní slovosled podmět – přísudek – předmět, tedy SVO.\n\nČeský slovosled se označuje jako proměnlivý, není však naprosto volný nebo libovolný. To znamená, že jednotlivé větné členy nemusí být řazeny v pevně daném pořadí. Tento pořádek je značně flexibilní a umožňuje značnou variabilitu sdělení. To je umožněno zejména tím, že čeština je flektivní jazyk a využívá širokou škálu slovních tvarů (daných skloňováním a časováním) k vyjádření syntaktických vazeb. Především skloňování jmen umožňuje rozlišit ve větě podmět a předmět, k čemuž naopak analytické jazyky (nemají rozvinuté skloňování) zpravidla využívají pevný slovosled.\n\nVolný slovosled není v žádném případě libovolný. Musí respektovat logické vazby mezi jednotlivými slovy a některá další pravidla. Mluvčí volí slovosled podle svého komunikačního cíle a emočního stavu.\n\nSlovosled se v češtině řídí těmito principy:\n\nZákladním pravidlem, kterým se řídí slovosled v češtině, je tzv. Aktuální větné členění, které je dáno kontextovými vazbami a umožňuje širokou škálu významových rozdílů.\n\nVěta obvykle začíná známými fakty (tzv. téma, východisko), vyplývajícími z předchozího textu nebo kontextu (kontextové zapojení). Nová fakta (réma, ohnisko, jádro výpovědi) se umisťují na konec. Srovnej:\n\nV neutrálním sdělení stojí téma na začátku a réma na konci věty, mezi nimi bývá tzv. tranzit. Takovýto slovosled je bezpříznakový a označuje se jako objektivní:\n\nV emotivních sděleních je možné přesunout réma na začátek věty. Jedná se o tzv. subjektivní slovosled, který je v ústním projevu provázen patřičnou prozódií s umístěním intonačního centra a důrazu na réma:\n\nPříklad:\n\n\nSlovosled, který je v běžném kontextu považován za objektivní, se může v jiném kontextu stát subjektivním:\n\n\nZákladní typ slovosledu je SVO, tj. podmět (subjekt, S) – přísudek (sloveso, verbum, V) – předmět (objekt, O). Používá se zejména v neutrálních sděleních:\n\nV případě, že se tvary pádů použitých v předmětu a podmětu shodují, je bez znalosti kontextu očekáván slovosled SVO. Obrácený slovosled OVS může vést k nedorozumění, např.:\n\nNení jasné, kdo koho porazil. Bez znalosti kontextu posluchač očekává, že vítězem zápasu bylo Rakousko. Pokud tomu bylo naopak a je potřeba zachovat aktuální členění, je vhodné využít alternativní mluvnický prostředek, např. trpný rod:\n\nČlenskou sounáležitostí se rozumí, že členy některých skladebných dvojic jsou spolu tak pevně spjaty, že je nelze jiným členem od sebe oddělit. Takto těsné sepětí je podle většiny normativní literatury nezbytné a závazné zejména u neshodného přívlastku vyjádřeného podstatným jménem v 2. pádě, který nesmí být od řídícího jména oddělen ani jiným členem závislým na témž řídicím jménu. Při přemístění řídícího členu se podle zásady členské sounáležitosti přemisťují i jeho členy závislé.\n\nNěkdy se též hovoří o projektivitě větných konstrukcí. Strukturu každé věty, která je v souladu s tímto principem, lze znázornit pomocí závislostního stromu, jehož větve se neprotínají. Jinak řečeno, mezi rodičem a přímým potomkem mohou ležet jen přímé nebo i nepřímé potomky daného rodiče. \nNeprojektivní konstrukce jsou takové věty, které uvedený princip porušují.\n\nPříklady neprojektivních konstrukcí:\nVe slovosledu se rovněž uplatňuje aktuální členění, a to za předpokladu nenarušitelnosti logických vazeb.\n\nPorušování členské sounáležitosti ve spisovných projevech vzrostlo podle jazykovědců zejména od 40. let 20. století. V oblasti pojmenovávací spisovný jazyk porušuje členskou sounáležitost tehdy, kdy neshodný přívlastek v 2. p. se připojuje k pojmenovací jednotce již složené (základovému pojmenování). Základové pojmenování může být například pevně ustáleným úředním nebo oficiálním názvem nebo ustáleným terminologickým souslovím. V takovém případě může být další přívlastek od řídicího jména oddělen přívlastkem, který je součástí základové pojmenovací jednotky (např. Ministerstvo školství České republiky, observatoř Ondřejov Astronomického ústavu ČSAV, výbor pro obchod a dopravu České národní rady, družstvo žen Lokomotivy Praha, mistrovství Evropy sáňkařů, symfonie Z nového světa Antonína Dvořáka, trasa C metra, vyloučení ze studia pana Nováka, zpráva o prospěchu vedoucího katedry), a to přesto, že to často vede k významové nejednoznačnosti. V pořadí přívlastků se pak projevuje jejich těsnější nebo volnější vztah k řídícímu jménu, z mluvnického hlediska pak jde o postupně rozvíjející přívlastky. Kde jsou oba přívlastky vyjádřeny 2. pádem podstatného jména, na prvním místě má stát vždy genitiv destinační a teprve na druhém genitiv institucionální nebo genitiv označující, po kom je daný jev skutečnosti pojmenován (soubor Fortuna Václava Andra). Je-li přívlastek v základovém pojmenování tvořen předložkovou vazbou, pak je alternativně možné jej i oddělit (správa českého ministerstva vnitra pro dopravu).\n\nMezi příčinami zvýšeného porušování členské sounáležitostí byla v 70. letech zmiňována vzrůstající intelektualizace spisovného jazyka, jejíž snaha o vyjadřovací přesnost se projevuje mimo jiné v hojném tvoření víceslovných (sdružených) pojmenování, ale také častější uplatňování genitivu na úkor adjektiva, a to i pod vlivem ruštiny, a stoupající frekvence nominativu jmenovacího.\n\nPostavení přívlastků v tzv. nominálních (jmenných) skupinách závisí na tom, zda je v mluvnické shodě s řídícím podstatným jménem.\n\nShodný přívlastek, zpravidla přídavné jméno (případně zastupující zájmeno, výjimečně podstatné jméno), se skloňuje společně s podstatným jménem, tj. shoduje se s ním v pádě, čísle a rodě. Jeho základní postavení je před podstatným jménem (antepozice):\n\nVe zvláštních případech může přídavné jméno stát až za podstatným jménem, např. odborných názvech (pod vlivem latiny), ve jménech historických osobností a událostí, v seznamech, při zdůraznění apod.:\n\nSložitější postupně rozvíjející konstrukce se obvykle přesouvají do postpozice, tzv. pravé větvení:\n\nPři skloňování:\natd.\n\nTvar „rádiem“ zůstává v instrumentálu, neboť v tomto případě přímo nerozvíjí podstatné jméno, ale přídavné jméno.\n\nMůže se objevit i obrácený slovosled:\n\nToto takzvané levé větvení, typické pro angličtinu, pod jejímž vlivem se takovéto konstrukce objevují (radio-controlled clock), je v češtině málo přirozené a může snižovat srozumitelnost.\n\nJiný příklad z tisku:\n\nV tomto případě se jednalo o padák tažený větrem, nikoliv o vítr tažený padákem, jak by se mohl neinformovaný čtenář domnívat. Viz též Základní slovosled.\n\nPřívlastky, které se nemění bez ohledu na skloňování řídícího podstatného jména, stojí obvykle za tímto jménem (postpozice). Často se jedná o podstatná jména v genitivu, méně často v jiném pádě:\n\nPřívlastek neshodný před podstatným jménem (antepozice) stojí jen v některých ustálených archaických spojeních, např.: \"před slunce východem, na nebe vzetí\".\n\nPořadí členů postupně rozvíjejícího přívlastku není zaměnitelné. Bezprostředně před podstatným jménem stojí přídavné jméno, které s ním tvoří těsnější významové spojení, často ustálené. Na prvním místě stojí člen, který toto spojení blíže určuje:\n\nZměnou pořadí se mění význam spojení:\n\nPostupně rozvíjející přívlastek může obsahovat i jiné slovní druhy než přídavná jména. Pořadí potom bývá následující:\n\nPříklad:\n\nMezi přívlastky může být vložen ještě jiný člen, který je na některém z nich závislý:\n\nU několikanásobného přívlastku lze zpravidla zaměnit pořadí členů (oddělovaných v písmu čárkou) bez významné změny významu:\n\nKrátká, nepřízvučná slova, tzv. příklonky neboli klitika, tvoří přízvučný celek s předcházejícími slovy. Klitika nepodléhají aktuálnímu větnému členění, nýbrž mají své pevné postavení (zpravidla) na druhém místě ve větě. Na první pozici může být:\n\nSejde-li se v jedné větě více klitik, jejich pořadí je následující:\n\nPříklady:\n\nPři tvoření otázky se často využívá inverzní slovosled (VSO; např. \"Má Petr auto?\"), není to však pravidlem. Otázka může mít stejný slovosled jako oznamovací věta. V ústním projevu je indikována především intonací, v písmu pak otazníkem (?), např.:\n\nAktuální větné členění určuje smysl otázky: \n\n"}
{"id": "230021", "url": "https://cs.wikipedia.org/wiki?curid=230021", "title": "Hvězdná brána", "text": "Hvězdná brána\n\nHvězdná brána, anglicky Stargate, je sci-fi série filmů, televizních seriálů a her, které navazují na stejnojmenný celovečerní film z roku 1994 režiséra Rolanda Emmericha. Do roku 2011 byly natočeny tři televizní seriály, dva filmy určené pro DVD trh a jeden animovaný seriál. V roce 2018 vznikl další hraný webový seriál. Práva k seriálu a filmům vlastní Metro-Goldwyn-Mayer.\n\n\n\n\n\n\n"}
{"id": "230025", "url": "https://cs.wikipedia.org/wiki?curid=230025", "title": "Chotějovice", "text": "Chotějovice\n\nChotějovice je část obce Světec v okresu Teplice v Ústeckém kraji. Dnes čítá okolo 350 obyvatel, rozloha katastru je 228 ha.\n\nNejstarší písemná zmínka pochází z roku 1264.\n\nHistorie malé vsi Chotějovice rozkládající se na severu Čech v okrese Teplice nedaleko města Bílina je už od počátku úzce spjata s klášterem kanovnic Božího hrobu v obci Světec, a od 18. století také s těžbou uhlí, které se v okolí začalo těžit v 70. letech 18. století. Domky obyvatel byly na počátku 20. století vykoupeny a původní obec v roce 1923 podlehla těžbě a byla zbourána. Nová vesnice leží na levém břehu řeky Bíliny cca o 1 km na severozápad dále oproti původní poloze.\n\nV Chotějovicích se nachází železniční zastávka \"Chotějovice\" na trati Ústí nad Labem – Chomutov a stanice \"Světec\" na trati Ústí nad Labem – Bílina.\n"}
{"id": "230026", "url": "https://cs.wikipedia.org/wiki?curid=230026", "title": "Leptoceratops", "text": "Leptoceratops\n\nLeptoceratops (\"malá rohatá tvář\") byl menší ceratops (rohatý dinosaurus), žijící na území severozápadu Severní Ameriky (na území dnešní Kanady a USA) v období nejpozdnější křídy.\n\nTento býložravý rohatý dinosaurus dosahoval délky asi 1,8 až 2,5 m, a byl to relativně štíhlý býložravec, představující jednoho z nejmladších žijících neptačích dinosaurů. Známý je z pozůstatků více jedinců, zřejmě šlo tedy o hojně se vyskytující zvíře. Žil před 66,8 až 66 milióny let na samotném konci křídového období. Jeho fosílie byly nalezeny na západě Severní Ameriky, v Asii (Mongolsko) a v Austrálii. Hmotnost tohoto menšího dinosaura činila zhruba 100, možná ale také kolem 420 kilogramů.\n\nNavzdory pozdějšímu výskytu šlo o primitivní formu infrařádu Ceratopsia (rohatých dinosaurů). Vyznačoval se krátkou a vysokou lebkou vybavenou jen krátkým kostěným límcem a zkrácenými předními končetinami, když zadní končetiny byly v poměre k tělu delší jako například u protoceratopse. Tento býložravec spásal nízké rostlinstvo na všech čtyřech končetinách, při běhu a při spásaní vyššího rostlinstva se však vztyčil na zadní končetiny. Díky dobře vyvinutým zadním nohám byl \"Leptoceratops\" dobrý běžec.\n\n"}
{"id": "230030", "url": "https://cs.wikipedia.org/wiki?curid=230030", "title": "Amediči", "text": "Amediči\n\nAmediči ( , ) je řeka v Jakutské republice v Rusku. Je to levý přítok Aldanu. Je 313 km dlouhá. Povodí má rozlohu 6020 km².\n\nPramení na Stanovém hřbetu a teče přes Aldanskou vysočinu.\n\nZdroj vody je smíšený s převahou dešťového. V létě dochází k bouřlivým povodním. V zimě řeka zamrzá až ke dnu, charakteristické je náledí.\n"}
{"id": "230032", "url": "https://cs.wikipedia.org/wiki?curid=230032", "title": "FC Pjunik Jerevan", "text": "FC Pjunik Jerevan\n\nFootball Club Pjunik Jerevan (arménsky: Ֆուտբոլային Ակումբ Փյունիկ) je arménský fotbalový klub sídlící ve městě Jerevan. Klub byl založen roku 1992 jako Homenetmen Jerevan. Současný název má od sezóny 1995/96. V roce 1999 byl vyloučen z nejvyšší soutěže, v lize byl následně nahrazen klubem FC Kilikia Jerevan. Zpět do nejvyšší soutěže se dostal po sloučení s klubem FC Armenicum Jerevan.\n\nSvé domácí zápasy odehrává na stadionu Jerevanské fotbalové akademie s kapacitou 1 500 diváků.\n\n\n\n\"Aktuální k datu: 25. července 2015\"\n\nZdroj: \n\nPjunik-2 je rezervní tým Pjuniku, hrající v sezóně 2015/16 Aradżin chumb (2. nejvyšší soutěž). Největšího úspěchu dosáhl klub v sezónách 2004, 2005, 2006 a 2007, kdy se v Aradżin chumb (2. nejvyšší soutěž) umístil na 1. místě.\n\nZdroj: \n\nPjunik-3 byl druhý rezervní tým Pjuniku, naposled hrající v sezóně 2011 Aradżin chumb (2. nejvyšší soutěž). Největšího úspěchu dosáhl klub v sezóně 2002, kdy se v Aradżin chumb (2. nejvyšší soutěž) umístil na 5. místě.\n\nZdroj: \n\n"}
{"id": "230034", "url": "https://cs.wikipedia.org/wiki?curid=230034", "title": "Vox populi", "text": "Vox populi\n\nVox populi je pořad TV Nova, který měl sloužit ke komunikací diváka a televize. Bylo instalováno několik budek na veřejných místech (např. náměstí atd.), ve kterých se na kameru mohla veřejnost vyjadřovat k různým problémům. Většinou byly ale vyhledávány exhibicionisty a podobnými lidmi.\n"}
{"id": "230035", "url": "https://cs.wikipedia.org/wiki?curid=230035", "title": "Amňa", "text": "Amňa\n\nAmňa ( ) je řeka v Ťumeňské oblasti v Rusku. Je 374 km dlouhá. Povodí má rozlohu 7 210 km².\n\nPramení v Západosibiřských úvalech a teče přes bažiny. Je to levý přítok řeky Kazym (povodí Obu) na jejím 138 říčním kilometru.\n\nZdroj vody je smíšený s převahou sněhového. Průměrný roční průtok vody ve vzdálenosti 14 km od ústí činí 61,8 m³/s. Na jaře a v létě je stav vody nejvyšší. Maximum nastává v květnu.\n"}
{"id": "230039", "url": "https://cs.wikipedia.org/wiki?curid=230039", "title": "Argi", "text": "Argi\n\nArgi ( ) je řeka v Amurské oblasti v Rusku. Je to levý přítok řeky Zeja (povodí Amuru). Je 350 km dlouhá. Povodí má rozlohu 7090 km².\n\nProtéká Hornozejskou rovinou. Jezernatost dosahuje 4,4 %.\n\nZdroj vody je převážně dešťový. Stav vody je nejvyšší od dubna do září.\n"}
{"id": "230040", "url": "https://cs.wikipedia.org/wiki?curid=230040", "title": "Celesta", "text": "Celesta\n\nČelesta (z italštiny \"celesta\" – nebeská < lat. \"caelestis\") je klávesový bicí hudební nástroj. Podle Sachs-Hornbostelova dělení patří čelesta mezi úderové idiofony. Na jeho ovládaní se používá klaviatura. Klávesy jsou spojeny s kladívky, které rozeznívají soustavu kovových plátků (nejčastěji ocelových), pod kterými se nacházejí dřevěné rezonátory. Pedál se používá na modifikaci zvuku.\n\nNástroj vynalezl roku 1886 pařížský výrobce harmónií Auguste Mustel. První model však měl místo plechových plátků kovové ladičky. Jeho zvuk byl však příliš jemný na orchestrální použití.\n\nČelesta má podobný zvuk jako zvonkohra, ale barva zvuku je o mnoho jemnější. Kvalita zvuku dala nástroji i jméno, italské slovo \"celesta\" znamená v češtině „nebeská“. V současnosti používané čelesty mají rozsah čtyři oktávy (francouzské) nebo pět oktáv (německé). Čelesta se notuje vždy o jednu oktávu níž než její skutečný zvuk.\n\nJe součástí symfonického orchestru. Navzdory tomu, že je považovaná za bicí nástroj, na ni hrává většinou pianista.\n\nRuský skladatel Petr Iljič Čajkovskij hovořil o čelestě jako o svém oblíbením hudebním nástroji. Je použitá v jeho poslední symfonické básni \"Vojvoda\" (1891) i v baletu \"Louskáček\" (1892). Čelesta se objevuje i v dílech dalších skladatelů, např. Nikolaje Rimského-Korsakova, Gustava Mahlera, Dmitrije Šostakoviče, Bély Bartóka, Maurice Ravela (Bolero) a jiných.\n\nV současné hudbě se čelesta vyskytla v písních interpretů jako jsou The Velvet Underground (skladba „Sunday Morning“), The Stooges, Björk (alba \"Selmasongs\", \"Vespertine\" a \"Drawing Restraint 9\") a Sigur Rós (album \"Takk\").\n\nČelesto lze slyšet i ve filmové hudbě, nejvíc je proslaveno asi ve filmech o \"Harrym Potterovi\", ve kterých hudbu složil John Williams.\n\n"}
{"id": "230043", "url": "https://cs.wikipedia.org/wiki?curid=230043", "title": "Gumáci", "text": "Gumáci\n\nGumáci byl v 90. letech 20. století pořad, s nímž v počátcích svého působení v roce 1994 přišla TV Nova. Parodoval a karikoval českou politickou scénu a její osobnosti. Ty byly předělány do podoby gumových postaviček. Formát pořadu patří firmě Spitting Image, v Rusku se podobný pořad jmenoval \"Kukly\" (= loutky, figuríny, panenky), ve Francii \"Les Guignols\". Podle komentátorů pořad zanikl v souvislosti s rozchodem Novy s CME, protože od srpna 1999 Nova potřebovala pro spor s Američany přízeň mocných a nechtěla je tak dráždit. Hlasy postavám propůjčoval imitátor Václav Faltus, jako loutkoherec na pořadu pracoval René Krupanský. Vlastníkem české licence od Spitting Image byl herec a podnikatel v showbyznysu Karel Greif.\n\n"}
{"id": "230045", "url": "https://cs.wikipedia.org/wiki?curid=230045", "title": "Argut", "text": "Argut\n\nArgut ( ) je řeka v Altajské republice v Rusku. Jde o pravý přítok řeky Katuň (zdrojnice Obu). Včetně své zdrojnice Akalach je 232 km dlouhá. Povodí má rozlohu 9 550 km².\n\nProtéká centrální částí pohoří Altaj. Jeho části jsou Kyzyl-Argut s velmi divokou Karagemskou průrvou poblíž vesnice Beljaš - Džazator. Následuje Stepní Argut s poměrně klidným, tokem. Velmi divoké peřeje jsou v soutěsce Sapožnikova (Truba Sapožnikova), ve které je nejnebezpečnější tzv. Vodopád Sapožnikova. Na středním toku jsou další nebezpečné peřeje – práh Razdělnyj, Bělyj a soutěska Atlanty. Poslední částí je Rychlý Argut.\n\nZdroj vody je sněhový, dešťový a ledovcový. Zamrzá v listopadu a rozmrzá v dubnu.\n\nAgrut je cílem extrémních vodáků, splouvá se zpravidla na raftu, obvykle v úseku od Stepního Argutu po Katuň, po které se pluje ještě 1 den k místu, kde lze raft opět naložit na auto. Prahy Karagemská průrva, Vodopád Sapožnikova a Razělnyj se přenášejí. Velmi nebezpečná je soutěska Atlanty, kde jsou pomníčky řady utonulých vodáků. Nebezpečí je kromě obtížných peřejí v odlehlosti od civilizace, špatné přístupnosti po břehu. V oblasti není mobilní signál a v řadě úseků teče řeka v soutěskách, ze kterých se nelze dostat na břeh kvůli kolmým a převislým skalám.\n\n"}
{"id": "230047", "url": "https://cs.wikipedia.org/wiki?curid=230047", "title": "Arga-Sala", "text": "Arga-Sala\n\nArga-Sala ( , ) je řeka převážně v Jakutské republice s horním tokem v Krasnojarském kraji v Rusku. Je 503 km dlouhá. Povodí má rozlohu 47 700 km².\n\nVzniká soutokem řek Pravá Arga-Sala a Levá Arga-Sala. Protéká Středosibiřskou vysočinou a vyznačuje se množstvím prahů, které mají charakter schůdků. Je to levý přítok řeky Oleňok.\n"}
{"id": "230050", "url": "https://cs.wikipedia.org/wiki?curid=230050", "title": "Score", "text": "Score\n\nScore může znamenat:\n\n"}
{"id": "230052", "url": "https://cs.wikipedia.org/wiki?curid=230052", "title": "Ekzém", "text": "Ekzém\n\nEkzém je chronický svědivý kožní zánět (dermatitida). Zánět je neinfekční a může být alergického i nealergického původu. Alergický ekzém (kontaktní, atopický), však bývá velmi častý.\n\nZánět postihuje především pokožku. V akutní fázi se projevuje výskytem svědivých, začervenalých ložisek, na kterých se později tvoří mokvající puchýřky (papulky a pustulky). Pro chronickou formu je typické zhrubnutí kůže (lichenifikace) a barevné změny kůže.\n\nAtopický ekzém (atopická dermatitida) je odvozen od řeckého slova \"atopos\" („nemístný“). Jde o velmi časté onemocnění, jehož výskyt se neustále zvyšuje. V České republice postihuje asi 15–20 % lidí, především dětí.\n\nLidé trpící tímto ekzémem mají jak imunitní, tak i nervové a kožní odchylky:\n\nVyvolávající alergen bývá zpravidla požit nebo vdechnut, což je důvodem, že mnoho pacientů o alergii zpočátku vůbec neuvažuje. Nejčastějšími alergeny jsou pyl, prach, roztoči, peří, sliny a srst zvířat (kočka, pes, kůň, morče), bakterie, plísně, potraviny, chemikálie v kosmetice a čisticích prostředcích, kovy a parfémy.\n\n\nU atopického ekzému je důležitým a pozitivním faktem, že ve většině případů (asi v 75 %) kolem 10. roku věku spontánně vymizí.\n\nAtopický ekzém je možno diagnostikovat podle vzhledu kožních projevů a jejich typických míst, na kterých se vyskytují. Takovéto podezření je samozřejmě ještě nutné doplnit některým laboratorním vyšetřením.\n\nZáklad léčby tvoří antihistaminika k potlačení alergických reakcí, v těžších případech pak lokálně podávané kortikoidy. V léčbě samozřejmě nezapomínáme ani na symptomatická opatření, která sice neřeší vyvolávající příčinu nemoci, ale pomáhají nemocnému zvládat příznaky nemoci a co nejlépe se s nimi vyrovnávat. V rámci symptomatických opatření dbáme na důkladné a pravidelné promašťování kůže, vyhýbáme se naopak všem přípravkům a látkám, které kůži vysoušejí. V případě potřeby pečlivě dezinfikujeme všechna – i drobná – poranění a defekty vzniklé na kůži škrábáním či olupováním.\n\n\nKontaktní ekzém vzniká přímým stykem pokožky s určitým materiálem, látkou nebo alergenem. Když chemická látka poškodí pokožku přímo, hovoříme o iritačním ekzému. Příkladem může být poškození kůže kyselinou nebo louhem. Poškození často způsobují i mycí a prací prostředky používané v domácnosti.\n\nKontaktem pokožky s alergenem vzniká alergický ekzém. Příčinou jeho vzniku je přecitlivělost imunitního systému, která se projeví nepřiměřeným rozsahem imunitní odpovědi a vznikem zánětu.\n\nKontaktní ekzém je vyvolán přímým stykem kůže s alergenem. Alergen jako u všech ostatních alergických onemocnění aktivuje imunitní buňky, které pak do kůže uvolní dráždivé látky způsobující zánětlivou reakci.\n\nPokud se kůže s alergenem setkává opakovaně, imunitní buňky reagují stále rychleji a silněji. K typickým příznakům kontaktního ekzému patří zčervenání kůže s tvorbou svědících a mokvajících pupínků. Chronická forma se projeví hrubou, suchou a popraskanou kůží, svěděním a ulupováním kůže.\n\n\nDiagnostiku provádí alergolog prostřednictvím epikutánních testů. Na záda se nalepí proužky náplasti s testovanými alergeny. Po dvou dnech se náplast odlepí a lékař zhodnotí kožní reakci pod náplastí.\n\nPro správnou léčbu kontaktního ekzému je především potřeba vyhnout se vyvolávajícímu alergenu. Užívají se antihistaminika a lokální kortikosteroidy, důležité je pravidelné promašťování kůže.\n\n"}
{"id": "230054", "url": "https://cs.wikipedia.org/wiki?curid=230054", "title": "Anuj", "text": "Anuj\n\nAnuj ( ) je řeka v Altajském kraji v Rusku. Včetně své zdrojnice Bílého Anuje je 327 km dlouhá. Povodí má rozlohu 6930 km².\n\nVzniká soutokem řek Bílý Anuj a Černý Anuj. Na horním toku protéká mezi Anujským a Baščelackým hřbetem. Je to levý přítok Obu.\n\nZdroj vody je sněhový a dešťový. Průměrný roční průtok vody činí přibližně 250 m³/s. Zamrzá v listopadu a rozmrzá v dubnu.\n"}
{"id": "230056", "url": "https://cs.wikipedia.org/wiki?curid=230056", "title": "Brumlák", "text": "Brumlák\n\nBrumlák (anglicky \"billy-bumbler\") je vymyšlený tvor podobný psovi vyskytující se v sérii fantasy knih Temná věž, jež napsal americký spisovatel Stephen King.\n\nBrumláci žili většinou ve smečkách. Samotní brumláci nemají šanci na přežití. Teď jsou však brumláci vzácností, již není tolik smeček co za starých Gileadských časů. Tam bylo patrně obvyklé mít v domě jednoho nebo dva mluvící brumláky.\n\nNejznámější brumlák, co se týče sérií knih Temná věž, je Ochu. Sám byl po boji s jiným brumlákem zraněn a odhozen smečkou do křoví jako nepotřebný člen. Tam si ho všimlo Rolandovo ka-tet a vzali ho sebou na cestu k Temné věži. \n"}
{"id": "230060", "url": "https://cs.wikipedia.org/wiki?curid=230060", "title": "Eagle Records", "text": "Eagle Records\n\nEagle Records je značka hudebního vydavatelství, někdy uváděného jako Eagle Rock Entertainment. \n\nVe Velké Británii je výkonným ředitelem vydavatelství Lindsay Brown, bývalý manager skupiny Van Halen, zatímco v USA je šéfem Mike Carden, dříve CMC International. \n\n\n\n"}
{"id": "230064", "url": "https://cs.wikipedia.org/wiki?curid=230064", "title": "Veleka", "text": "Veleka\n\nVeleka (, ) je řeka v Turecku (provincii Kırklareli) a v Bulharsku (Burgaská oblast). Je 147 km dlouhá, z toho 24 km v Turecku, 123 km v Bulharsku. Odvádí vodu ze 955 km².\n\nPramení v Turecku a teče přes Bulharsko, kde ústí do Černého moře severně od obce Sinemorec.\n\n"}
{"id": "230067", "url": "https://cs.wikipedia.org/wiki?curid=230067", "title": "Ajjuva", "text": "Ajjuva\n\nAjjuva ( ) je řeka v republice Komi v Rusku. Je 193 km dlouhá. Povodí má rozlohu 2950 km².\n\nPramení na východních výběžcích Timanského krjaže. Protéká bažinami a lesy. Je to pravý přítok Ižmy (povodí Pečory).\n\nZdroj vody je smíšený s převahou sněhového.\n"}
{"id": "230071", "url": "https://cs.wikipedia.org/wiki?curid=230071", "title": "Václav Červinka", "text": "Václav Červinka\n\nVáclav Červinka (16. ledna 1922 Český Dub – 15. května 2007 Litoměřice) byl římskokatolický kněz, rektor kněžského semináře v Litoměřicích, osobní děkan, kanovník katedrální kapituly u sv. Štěpána v Litoměřicích, arcibiskupský rada olomoucké arcidiecéze, soudce interdiecézního soudu v Praze.\n\nVáclav Červinka se narodil 16. ledna 1922 v městě Český Dub na Liberecku. Jako chlapec byl vychováván mezi choralisty na poutním místě Svatá Hora u Příbrami, později byl vzděláván na Biskupském gymnáziu v Bohosudově a ještě později na Arcibiskupském gymnáziu Praha-Bubeneč. Kněžské svěcení přijal 29. června 1946 v Praze. Od 1. srpna 1946 nastupuje jako kaplan v Semilech, po roce je povolán do Prahy jako vicerektor kněžského semináře, v této funkci zažil i stěhování semináře do Litoměřic. Od 1. října 1948 nastoupil jako kaplan v Železném Brodě a zároveň byl ustanoven administrátorem farností Bzí a Šumburku - Jistebska. V únoru 1951 se stal administrátorem děkanství Dubá na Českolipsku, zároveň byl správcem neobsazené farnosti Bořejov, Medonosy, Tuhaň a Pavlovice.\n\nKdyž biskup litoměřické diecéze Štěpán Trochta, ve smyslu Motu proprio papeže Pavla VI. \"Ecclesiae Sanctae\" z 6. srpna 1966 a dekretů II. vatikánského koncilu, zřídil dne 28. března 1969 Diecézní kněžskou radu, jmenoval do ní také Václava Červinku.\n\nDne 1. června 1970 byl jmenován vikářem českolipského vikariátu. V roce 1970 se stal osobním děkanem a 28. září 1972 byl instalován jako kanovník katedrální kapituly v Litoměřicích s kanonikátem hilleánským. 0d října roku 1972 administroval Litoměřické děkanství a nedalekou farnost Žitenice. 1. září 1974 nastoupil v kněžském semináři v Litoměřicích jako rektor, tuto funkci pak zastávl po 13 let. V lednu 1983 odchází na litoměřickou diecézní konzistoř, kde poté bydlel až do smrti a na konzistoři pracoval. Dne 11. dubna 1995 přijal službu probošta litoměřické kapituly a tuto funkci, která byla od roku 1972 v sedisvakanci, zastává 3 roky. Dne 28. února 1997 jej papež Jan Pavel II. jmenoval čestným papežským prelátem. Na přelomu let 2006 / 2007 byl pro zhoršující se zdravotní stav hospitalizován v litoměřické nemocnici a později v litoměřickém hospici, odkud byl propuštěn domů, kde za krátký čas, obklopen příkladnou péčí, umírá 15. května 2007. Zajímavé je, že do poslední chvíle sloužil denně mši svatou. Dne 23. května 2007 byl pohřben do kanovnické hrobky na litoměřickém hřbitově.\n\n\n"}
{"id": "230074", "url": "https://cs.wikipedia.org/wiki?curid=230074", "title": "Mořský proud", "text": "Mořský proud\n\nMořský proud označuje masu vody, která se v mořích a oceánech přemísťuje z jednoho místa na druhé. Může být buď teplý (proudící od rovníku k některému z pólů) nebo studený (proudící z pólů k rovníku). Cirkulace vody (ale i větrů) se v posledních letech zvyšuje převážně u rovníku.\n\nPříčinami vzniku proudění bývají obvykle některé z následující jevů:\n\n"}
{"id": "230077", "url": "https://cs.wikipedia.org/wiki?curid=230077", "title": "Gianni Rodari", "text": "Gianni Rodari\n\nGianni Rodari (23. října 1920, Omegna – 14. dubna 1980, Řím) byl italský novinář a spisovatel literatury pro děti a mládež. Po světě se proslavil jako autor moderních pohádek pro děti i dospělé.\n\nV roce 1970 se stal laureátem Ceny Hanse Christiana Andersena, nejvyššího mezinárodního ocenění na poli dětské literatury.\n\nDo češtiny bylo přeloženo několik Rodariových knih pro děti. Mezi nejznámější patří:\n\n"}
{"id": "230082", "url": "https://cs.wikipedia.org/wiki?curid=230082", "title": "Jaroslav Krejčí mladší", "text": "Jaroslav Krejčí mladší\n\nJaroslav Krejčí ml. (13. února 1916 Polešovice – 16. února 2014 Lancaster) byl český politik, právník, ekonom a sociolog, odborník na srovnávací dějiny civilizací.\n\nJaroslav Krejčí se narodil v Polešovicích u Uherského Hradiště jako syn pozdějšího protektorátního premiéra Jaroslava Krejčího a jeho manželky Zdenky Krejčí. Vystudoval Právnickou fakultu UK v Praze a poté se profesně zabýval ekonomickými vědami se zaměřením na makroekonomii.\n\nOd roku 1936 byl činný v sociální demokracii a za druhé světové války se aktivně účastnil domácího odboje, za což dostal vojenské vyznamenání.\n\nPo válce působil na Státním úřadu plánovacím, kde v roce 1947 vytvořil sociálně demokratickou oponenturu prvního komunistického návrhu pětiletého hospodářského plánu.\n\nV období let 1946–1951 přednášel na Vysoké škole politické a sociální, kde v roce 1947 získal docenturu. Mezi lety 1949–1952 přednášel na Vysoké škole obchodní v Praze (dnešní VŠE).\n\nPracoval ve Státní bance československé. Po únoru 1948 odmítl jako člen ČSSD vstoupit do KSČ. Ve vědecké práci pokračoval v Národohospodářském ústavu Hlávkovy nadace. V roce 1954 byl s jinými pracovníky ústavu zatčen a za údajnou velezradu odsouzen na 10 let, ale v květnu 1960 byl na základě amnestie propuštěn.\n\nV srpnu 1968 odešel do Velké Británie. Od 1969 přednášel integrovanou vědu (kombinace sociologie, ekonomie, historie, práva a politologie) na univerzitě v Lancasteru, kde byl 1976 jmenován profesorem.\n\nV exilu byl činný i politicky jako člen Československé sociální demokracie v exilu, od 1976 byl členem jejího představenstva a v období 1989–1995 jejím místopředsedou.\n\nOd roku 1990 přednášel opět v Československu. O čtyři roky později se stal čestným ředitelem Střediska pro výzkum sociálně kulturní plurality Filozofického ústavu Akademie věd ČR a čestným předsedou Správní rady Národohospodářského ústavu Josefa Hlávky.\n\nV roce 1990 a 1993 byl zvolen členem Ústředního výkonného výboru obnovené sociální demokracie. 28. října 1998 mu byla udělena prezidentem republiky Václavem Havlem Medaile Za zásluhy I. stupně.\n\nPři hledání identifikačních znaků civilizací dospěl Krejčí k názoru, že „nejvhodnější kritérium muže být široce sdílený postoj ke smyslu života a smrti“ , který nazývá paradigmatem lidského údělu. Ve své práci \"Lidský úděl a jeho proměnlivá tvář\" jmenuje pět takových paradigmat, v pozdější práci \"Postižitelné proudy dějin\" k nim pak přidává šesté paradigma předkolumbovské Ameriky. U všech paradigmat jde o to, jak si lidé představují vztah duše a těla a zda je duše samostatná entita, která nějak přežívá či vstupuje do dalších životů, především však o to, jakou cestu se lidé vydávají k překonání těžkostí, vyplývajících z jejich postoje k životu a smrti.\n\n\nRozdílná paradigmata se střetávají a navzájem nejsou slučitelná, běží v nich totiž o základní otázky lidské existence: „proč jsem zde, jaký má můj život smysl, jaké mám vyhlídky a jak se mohu nejlépe vyrovnat s jistotou, že zemřu?“  Paradigmata obecně procházejí vývojem, šířením či mutací cestou renesance, ve všech je pak centrálním problémem modernizace a způsob, jak modernu spojit s tradicí.\n"}
{"id": "230086", "url": "https://cs.wikipedia.org/wiki?curid=230086", "title": "Madouri", "text": "Madouri\n\nMadouri (\"\") je soukromý ostrov v Jónském moři. Nachází se na západním pobřeží Řecka, u východního pobřeží ostrova Lefkáda. Od Lefkády je vzdálen přibližně 800 m. Ostrov je hustě zalesněný. Na ostrově stojí vila z poloviny 18. století řeckého básníka a politika Aristotela Valaoritise, jemuž ostrov patřil. V současné době vlastní ostrov jeho pravnuci, kteří zde se svými přáteli trávívají dovolenou.\n"}
{"id": "230092", "url": "https://cs.wikipedia.org/wiki?curid=230092", "title": "Vetřelec (film)", "text": "Vetřelec (film)\n\nVetřelec (\" \") je americký-britský sci-fi horor, který v roce 1979 natočil režisér Ridley Scott a ve kterém hráli Sigourney Weaverová, Tom Skerritt, Veronica Cartwrightová, John Hurt, Harry Dean Stanton, Ian Holm a Yaphet Kotto.\n\nFilm pojednává o vesmírné výpravě posádky, která si nešťastnou souhrou událostí vpustí na loď neznámého mimozemského tvora, který se pohybuje po lodi a zabíjí členy posádky.\n\nDíky mnohým oceněním (Oscar za vizuální efekty a mnohé další) se film dočkal dalších pokračování - \"Vetřelci\" (1986), \"Vetřelec 3\" (1992), \"\" (1997) a dva prequely; \"Prometheus (2012) a \"\" (2017).\n\nDuchovním otcem samotného monstra je Hans Ruedi Giger, švýcarský umělec, který spolupracoval na scenériích filmu a vetřelec se stal pevnou součástí jeho celoživotního díla.\n\nV roce 2003 vydal 20th Century Fox DVD verzi pod názvem \"2003 Director's Cut\", která byla zhruba o 4 minuty delší než kinoverze z roku 1979.\n\nFilm a vůbec postava Vetřelce se nakonec stala natolik úspěšná, že tohoto fiktivního mimozemšťana je možné vidět – kromě pokračování série – v řadě komiksů, knih, počítačových her (např. ), v dalších filmech jako např. Vetřelec vs. Predátor a Vetřelci vs. Predátor 2 nebo v několika amatérských filmech..\n\nNákladní Vesmírná loď Nostromo se sedmi členy posádky zachytí signál neznámého druhu. Zpočátku se domnívají, že je to SOS, proto podle pravidel společnosti Weyland-Yutani musí přistát na místě, ze kterého vychází signál a jeho zdroj prozkoumat.\nPo přistání se výkonný důstojník Kane, kapitán Dallas a Lambertová vydávají za zdrojem signálu. Najdou neznámou kosmickou loď nelidského původu, vstoupí do ni a zde najdou zkamenělé pozůstatky humanoidního pilota (Space Jockey) a v podpalubí mnoho vajec. Po bližším ohledání se z jednoho z nich vyklube pavoukovitý parazit (Facehugger) a přisaje se Kaneovi na obličej.\n\nPři návratu na loď je zpočátku Ripleyová odmítá z důvodu karantény vpustit, jenže vědecký důstojník Ash je na loď vpouští. Po neúspěšném pokusu o odstranění tvora z Kaneovy tváře, tento tvor později sám odpadá a umírá. Kane se probouzí. Zdá se, že je v pořádku, ale při společném jídle s posádkou se mu znenadání z hrudníku začne klubat mladý vetřelec.\n\nJeště mladý vetřelec utíká a během pár hodin doroste do velikosti dospělého člověka. Při pokusu o zabití tohoto tvora plamenometem umírá Dallas. Poté se stává velícím důstojníkem na Nostromu Ripleyová. Ripleyová se pokouší zjistit nějaké informace z lodního počítače \"Matky\": společnost měla zvláštní rozkaz číslo 937, kde se jednalo o strategickou činnost firmy; studii vetřelce, jakožto biologické zbraně. Když se Ash dozvěděl, že Ripleyová zjistila tyto skutečnosti, pokusí se ji zabít, avšak Ripleyové pomůže Parker a Lambertová. Poté zjišťují, že Ash je ve skutečnosti android.\n\nPřeživší se rozhodnou loď zničit autodestrukcí a opustit ji záchranným modulem. Parker a Lambertová musí nabít baterii, avšak při tom je vetřelec napadne a oba dva zabije. Ripleyová nastaví automatický výbuch lodi a nasedá do záchranného modulu. Avšak poté, co si myslela, že je zachráněna, zjišťuje, že vetřelec nezůstal na palubě lodi, ale je v záchranném modulu společně s ní. Dochází ke krátkému souboji, který skončí vystřelením vetřelce do vesmíru a jeho smrtí. Poté se Ripleyová ukládá společně se svým kocourem opět k hibernačnímu spánku a doufá, že jí objeví nějaká loď.\n\nKosmické lodě a planety ve filmu se natáčely pomocí modelů a miniatur. Ty zahrnovaly modely Nostromo, její minerální rafinérii a exteriér a interiér opuštěné kosmické lodi. Vizuální efekty dělal Brian Johnson a nad modelmakerem dohlížel Martin Bower. Jejich tým pracoval v Bray Studios, což je zhruba 30 mil od Shepperton Studios, kde probíhalo hlavní natáčení. Návrhy lodě Nostromo a jejich příloh byly založeny na kombinacích storyboardů Ridleyho Scotta a Rona Cobba na koncepčních nákresech. Základní obrysy modelů byly vyrobeny ze dřeva a z plastu a většina jemných detailů byla přidána od modelů bitevních lodí, tanků a bombardérů z druhé světové války. Byly tři modely lodě Nostromo: 30 centimetrový, verze pro střední a dlouhé záběry; 1,2 metrový, verze pro zadní záběry a 3,7 metrový. Nostromo bylo původně žluté a tým natáčel záběry modelu po šest týdnů, předtím Johnson odešel pracovat na . Scott potom nařídil, že Nostromo bude šedé a tým musel začít se záběry znovu od nuly. Samostatný model, přibližně 12 metrů dlouhý, byl vytvořen pro spodní část Nostroma, ze které se měl oddělit Narcissus a ze které mělo být vyhozeno Kaneovo tělo pomocí malého katapultu natáčený při vysoké rychlosti. Model Nostroma byl tlačen vysokozdvižným vozíkem, který byl zakrytý v černém sametu. Záběry z vnějšku lodi, ve které jsou vidět pohybující se postavy, byly natočeny pomocí větších modelů. Samotný model byl vytvořen pro vnější opuštěnou kosmickou loď. Planeta nebyla ve filmu pojmenována. V roce 1986 byla tato planeta pojmenována LV-426.\n\nHudbu pro film složil Jerry Goldsmith a nahrál ji britský National Philharmonic Orchestra, který dirigoval Lionel Newman. Ridley Scott původně chtěl, aby skladbu složil Isao Tomita, ale 20th Century Fox chtělo známějšího skladatele a doporučilo Goldsmithe. Hudba byla nominována na cenu Zlatý glóbus za nejlepší hudbu, cenu Grammy za nejlepší filmovou hudbu a cenu BAFTA za nejlepší filmovou hudbu. Hudba k filmu byla vydána i jako samostatné album.\n\nKonkurzy na film Vetřelec probíhaly v New Yorku a v Londýně. Ve filmu vystupovalo pouze sedm postav. Scott se snažil najít silné herce, aby mohl většinu své energie soustředit na filmový vizuální styl. Scott zaměstnal castingovou režisérku Mary Selway, která s ním pracovala na Duellists, do čela castingu ve Velké Británii, zatímco Mary Goldberg ovládal casting ve Spojených státech.\n\nHlavní obsazení ve filmu Vetřelec:\n\n\nPro scénu, ve které je Ash odhalen, že je android a má sraženou hlavu, byla vytvořena loutka trupu a horní části těla. V následující scéně je Ashova hlava položena na stole a je reaktivována. Pro část této scény byl použit obličej herce Iana Holma, který Ashe ztvárnil. Mléko, kaviár, těstoviny a skleněné kuličky byly použity k prokázání androidovu vnitřnímu fungování a jeho tekutin.\n\n\n"}
{"id": "230093", "url": "https://cs.wikipedia.org/wiki?curid=230093", "title": "Paspárek", "text": "Paspárek\n\nPaspárek, též vlčí dráp, je pátý prst na pánevní končetině psa. Většina psů má na pánevních končetinách jen čtyři prsty, paspárek je zcela zakrnělý. Je-li přítomen, vyrůstá výše na noze a nemá kontakt se zemí.\n\nPaspárek může být různě vyvinutý, v některých případech nemá kostní spojení se zbytkem končetiny, „visí na kůži“, jindy se může jednat o plně vyvinutý pátý prst, vyskytují se také dvojité paspárky.\n\nU francouzských ovčáckých plemen jsou zdvojené paspárky s kostním základem plemenným znakem. Údajně totiž pomáhaly při boji psa s medvědy či vlky a šestiprstý pes se může lépe pohybovat po hřbetech ovcí a překonávat bahnitý terén.\n\nPaspárek však zároveň představuje jisté zdravotní riziko, hrozí totiž zatrhnutí s následným krvácením. Proto se u plemen, u kterých není standardem požadován, ihned po narození štěněte odstraňují.\n\n"}
{"id": "230097", "url": "https://cs.wikipedia.org/wiki?curid=230097", "title": "MiG-23", "text": "MiG-23\n\nMiG-23 (v kódu NATO: „Flogger“) je sovětský proudový stíhací letoun s měnitelnou geometrií křídel. Spolu s podobně starým strojem MiG-25 \"Foxbat\" byl zamýšlen jako třetí generace sovětských stíhacích letounů. Letoun byl i prvním sovětským letounem se schopností \"look-down/shoot-down\" (možnost útočit z výšky na cíle proti pozadí země) a jeden z prvních se schopností vzdušného boje za hranicí viditelnosti. Výroba se rozeběhla v roce 1970 a bylo vyrobeno více než 5 000 letounů, tím se stal nejvíce vyráběným stíhačem s měnitelou geometrií na světě. Dnes MiG-23 nadále zůstává v některých zemích ve službě \n\nLetoun také posloužil jako základ pro MiG-27 - bitevní variantu. Významným rozdílem u MiGu-27 byla výměna radarového systému v nose letadla za TV kameru s laserovým dálkoměrem a značkovačem cílů.\n\nPočátky vzniku MiGu-23 je možné vystopovat už počátkem 60. let 20. století. Tehdy konstrukční kancelář MiG pověřili vývojem stíhačky, která by nahradila MiG-21. První požadavky určovaly použití co největšího počtu dílů z MiGu-21. Prototyp tohoto stroje s označením E-8, se poprvé vznesl 17. dubna 1962, pilotovaný zkušebním pilotem G. K. Mosolovem. Na dvou prototypech stroje E-8 se uskutečnilo množství letů, ale po havárii jednoho z nich byl v září 1962 program ukončen a začalo se s vývojem nového stroje. Za hlavního konstruktéra byl určen G.A. Sedov, přičemž na projekt dohlížel Arťom Mikojan a po jeho smrti R. A. Beljakov. Nový stroj měl dosahovat rychlost do 2 000 km/h a měl být vybaven raketami R-23 středního doletu. Avšak zanedlouho se požadavky zákazníka změnily a byla vydána podmínka, aby byl nový stroj schopen startovat z malých a neupravených vzletových a přistávacích drah. Stejně jako při vývoji MiGu-21 i při návrhu konstrukce MiGu-23 byl zvolen dvojitý postup, zatímco prototypy, které z tohoto vývoje vzešly, měly být podrobeny srovnávacím letovým zkouškám. Model \"23-01\", známý také jako \"MiG-23PD „Faithless“\", se vyznačoval delta křídlem a neobvyklou instalací jednoho hlavního a dvou zdvihových motorů, které mu umožňovaly zkrácení vzletové dráhy. Během zkušebních letů byl pilotovaný Piotrem Ostapenkem.\n\nDruhý stroj, model \"23-11\" měl místo tří motorů jen jeden a na dosažení potřebných vlastností STOL, které byly hlavní požadavky kladené na nový stroj, měl křídlo s měnitelnou geometrií. Během letových zkoušek ho pilotoval Alexander Fedotov a poprvé se s ním vznesl 10. června 1967. Oba stroje byly na veřejnosti poprvé představeno na letišti Domodědovo v roce 1967 během letecké show. Zatímco pro model \"23-01\" to byl konec kariéry, pro model 23-11 jen její začátek. Byl vybrán do sériové výroby pod názvem MiG-23S (Flogger-A) a pod tímto označením poprvé vzlétl v květnu 1969. Avšak bylo postaveno jen 50 ks této verze, než se v roce 1970 začala vyrábět vylepšená verze \"MiG-23M\" (Flogger-B).\n\nSpeciálně pro nový MiG-23 bylo navrženo nové ovládání zbraňových systémů \"S-23\". To zajišťovalo detekci a odpálení řízených střel mimo přímou viditelnost. MiG-23 byl navržen jako hornoplošník s měnitelnou geometrií křídla. Křídlo může být nastaveno do tří poloh: 16°, 45° a 72°. Pod trupem je stabilizační kýl, který je při pobytu letadla na zemi sklopený na pravou stranu pod úhlem 95°. Podvozek je uzpůsoben ke startu z nezpevněných a neupravených drah. Při konstrukci trupu byly ve velkém množství použity ocelové slitiny.\n\nSériová výroba nového jednomístného MiGu probíhala v moskevském závodě „\"Znamja Truda\"“ a jeho dvoumístná verze MiG-23UB byla vyráběna v Irkutsku. Celkem bylo vyrobeno 5 047 strojů, z toho 4 278 ks v závodě „Znamja Trudy“ a 768 ks v Irkutsku. Sériová výroba byla ukončena v roce 1985. MiG-23 znamenal radikální odklon od předešlých návrhů konstrukční kanceláře MiG. Namísto charakteristického nasávacího otvoru v  ose letadla byly zvoleny boční nasávací otvory. To uvolnilo místo pro instalaci rozměrného radaru Safír-23. Použití křídla s měnitelnou geometrií znamenalo vynikající letové vlastnosti při vysokých rychlostech a snadnou ovladatelnost při nízkých rychlostech. Další vývoj vyústil do specializovaných bojových a přepadových verzí.\n\nPrvní MiGy-23 se na Blízkém východě objevily v roce 1974. Šlo o verzi \"MiG-23MS\" a prvním zákazníkem byl Egypt. Zanedlouho jimi byla vyzbrojena Libye, Irák, Alžírsko a Sýrie. Tyto země však MiG-23 požadovaly již začátkem 70. let 20. století, což ale SSSR odmítal kvůli obavám z možné dezerce některého z arabských pilotů, čímž by se na Západ dostala nejmodernější technologie používaná letectvem SSSR. Největšími uživateli MiGu-23 v tomto regionu se nakonec stala Sýrie a Libye. První boje s izraelským letectvem začaly koncem 70. let 20. století. Ty se odehrávaly zejména nad Libanonem. První doložený souboj se odehrál 19. září 1979, když \"MiG-23MS\" napadl izraelský RF-4E Phantom II, přičemž pilotovi Phantomu se podařilo uniknout vystřelené raketě a z boje unikl. Dne 23. září 1979 pár syrských MiGů-23MS zaútočil na další izraelský průzkumný RF-4E, přičemž se opakovala předešlá situace. Začátkem roku 1981 Sýrie přišla o svůj první MiG-23, když libanonská křesťanská milice sestřelila \"MiG-23UB\". Izraelští piloti sestřelili MiG-23 poprvé 21. dubna 1982, přičemž šlo o 2 sestřely. Začátkem 80. let 20. století, kdy se situace na Blízkém východě začala znovu vyostřovat, bylo Sýrii jasné, že se bude muset vypořádat s novými stíhačkami F-15 Eagle a F-16 Falcon a letadly AWACS – E-2C Hawkeye, které v té době Izrael od USA zakoupil. Sýrie vzniklou situaci řešila nákupem nových strojů MiG-21 \"bis\", MiG-25P a \"MiG-23MF\". V té době celkově pořídila 24 ks \"MiG-23MF\" a 3–5 ks \"MiG-23UB\". Stroje se dostaly do výzbroje stíhacího pluku 17. letecké brigády, přičemž zbylé 2 pluky této brigády byly vyzbrojeny stroji \"MiG-23BN\". S novými stíhačkami dorazili do Sýrie i sovětští instruktoři, jejichž úkolem bylo vypracovat taktiku proti izraelskému letectvu. Avšak situace byla pro syrské letectvo nepříznivá: proti 24 ks MiG-23 stálo 25 ks \"F-15A/B\", přičemž mělo být dodáno dalších 26 ks F-15C a začaly také dodávky 75 ks stíhaček F-16. Sovětští instruktoři při vypracovávání taktiky považovali za největší nebezpečí stíhačky F-15, protože předpokládali, že stroje F-16 budou nasazovány hlavně na pozemní podporu vojsk. Při střetu s F-16 měl MiG-23MF spolehnout na výhodu většího doletu raket R-23R, které měly být odpáleny dříve než se do podobné šance dostane i F-16.\n\nProblém nastal při střetu s F-15. Na boj s těmito stíhačkami byla zvolena taktika přečíslení. MiGy-23 měly vzlétat v těsné tříčlenné formaci, aby byly radarem vyhodnoceny jako jeden stroj. Měly by tak číselnou převahu nad dvojčlenným rojem F-15, které Izrael v takových případech nasazoval. Po zahájení boje měly MiGy-23 odlákat F-15 do hornaté oblasti pohoří Libanon (Džabal Lubnán), kde měla letadla AWACS značně snížené schopnosti. Přes značné úsilí se sovětským instruktorům nepodařilo výcvik ukončit, protože začala nová válka. Dne 6. června 1982 izraelská armáda začala operaci „Oran“ a vstoupila do Libanonu. Letecké souboje začaly další den, kdy F-15 sestřelila jeden \"MiG-23MS\". Další den stíhačky F-15 a F-16 sestřelily čtyři MiGy-23 a tři MiGy-21. Dne 9. června se nad údolím Bikáa odehrála jedna z největších leteckých bitev proudových stíhaček v historii.\n\nIzrael vyslal skupinu více než 90 letadel, které měly za úkol zničit syrské raketové komplexy. Sýrie proti nim vyslala 54 stíhaček MiG-21 a MiG-23. Setkání se pro syrské letectvo skončilo těžkými ztrátami, když izraelské F-15 sestřelily sedm MiGů-21 a čtyři MiGy-23 a stíhačky F-16 zničily 16 nepřátelských strojů. Izrael při tom údajně neutrpěl žádné ztráty, kromě jedné poškozené F-15, kterou zasáhla raketa R-23R vystřelená MiGem-23MF.\n\nNa druhé straně však syrské zdroje uvádějí ztrátu 12 letadel: šest MiGů-23MS/MF a šest MiGů-21MF. Přitom se jim však podle jejich prohlášení podařilo sestřelit sedm izraelských letadel: tři F-16, dvě F-15, jedna F-4 a jeden Kfir. Letecké boje pokračovaly i další den, kdy podle izraelských zdrojů stíhačky F-15 prý sestřelily dva MiGy-23, pět MiGů-21 a jeden vrtulník SA 342 „Gazelle“. Stíhačky F-16 údajně v ten den dosáhly sestřelu 18 syrských letadel a 2 vrtulníků. Izraelští piloti si za celou válkou připisují celkem 95 letadel a vrtulníků. Z tohoto počtu bylo 36 ks \"MiG-23MS/MF/BN/UB\". Izrael přitom hlásí ztrátu jen 3 strojů: F-4 „Phantom“ II, A-4M a UH-1N. Tyto údaje jsou však zpochybňovány sovětskými pozorovateli, kteří tam v té době působili. Podle jejich údajů dosáhli syrští piloti 23 sestřelů izraelských letadel oproti 47 vlastním ztrátám.\n\nSýrie popisuje průběh tohoto konfliktu jinak. Dne 6. června 1982 syrské MiGy-23 zaznamenaly svůj první úspěch, když kpt. Zakaríja na svém stroji \"MiG-23MF\" zničil raketou R-23 bezpilotní stroj BQM-34. Další den prý trojice \"MiGů-23MF\" zničila formaci stíhaček F-16. První F-16 údajně zničil kpt. Mírzá ze vzdálenosti 9 km za pomoci rakety R-23R a ze 7 km se mu podařilo raketou R-60 sestřelit i druhou F-16. Za krátkou chvíli však byl sám v manévrovém souboji sestřelen. Podařilo se mu však zachránit a vrátit se na svou základnu. Dne 8. června 1982 se scénář opakoval. Pilot \"MiGu-23\" mjr. Haw zničil jednu F-16, avšak stejně jako jeho kolega byl sestřelen raketou AIM-9 „Sidewinder“. Dne 9. června 1982 se mělo syrským MiGům-23 podařit dosáhnout opět několik sestřelů. MiG-23MF, pilotovaný mjr. Díbem zničil raketou R-23 izraelskou F-16 a pilot dalšího \"MiGu-23MF\" zničil jednu F-16 s pomocí rakety R-60. Zbývající stíhačky F-16 je však oba sestřelily. Úspěšným byl i pilot Haza, který v ten den také zničil jednu F-16. První obětí na MiGu-23 v této válce se stal pilot Sufí, jehož sestřelily stíhačky F-15 spolu s dalším MiGem-23. Stíhačky \"MiG-23MS\" se činily a dvojice těchto letadel sestřelila izraelský F-4, avšak přivolaná formace F-15 oba MiGy sestřelila.\n\nDne 11. června 1982 údajně syrské letectvo dosáhlo posledních sestřelů izraelských letadel v této válce – skupina F-4 Phantomů II byla napadena dvojicí \"MiG-23MS\" a jeden z Phantomů padl za oběť raketě R-3S. Přítomné F-15 však sestřelily i tyto dva MiGy. Celková bilance syrských zdrojů hovoří o 9 zničených izraelských letadlech a deseti ztrátách MiGů-23. I po uzavření příměří však letecké souboje nad Libanonem pokračovaly a izraelská F-15 sestřelila dne 25. června 1982 dvojici MiGů-23.\n\nV druhé polovině roku 1982 začal SSSR dodávat nové stroje MiG-23, které měly nahradit ztráty utrpěné ve válce. Mimo jiné bylo dodáno přibližně 50 stíhaček MiG-23ML s novými raketami R-24. Tyto stroje byly zanedlouho nasazeny a v boji se opět setkaly s izraelským letectvem. Dne 4. října 1982 prý syrské MiGy-23 zničily tři F-15 a jeden F-4E, což však Izrael nepřiznává. Občasné šarvátky trvaly až do listopadu 1985, kdy byly dva MiGy-23 sestřeleny stíhačkami F-15C/D.\n\nDne 11. října 1989 v 11:10 na izraelské letiště Megido dosedl syrský pilot, mjr. Mohamed Abdul Básim se svým MiGem-23ML (č. 2786) bez výzbroje. Dezertoval ze základny Blej v jihozápadní Sýrii; dezerci vysvětlil politickými důvody. Izraelci tak získali nepoškozený letoun, podrobně jej prozkoumali a v roce 1990 byl veřejnosti předveden na leteckém dni ve formaci spolu s letadly F-15C a F-16D. Dnes je tento stroj vystaven v leteckém muzeu na základně Chacerim na jihu Izraele.\n\nV roce 1979 začala sovětská intervence v Afghánistánu. Mezi letadly, které SSSR vyslal byly i MiGy-23. Byly umístěny na leteckých základnách v Kábulu a Bagramu. Kromě své prvotní úlohy, kterou byla ochrana před možným zásahem pákistánských vzdušných sil, byly MiGy-23MLD hojně používané k útokům na pozemní cíle. Ztráty ze strany nepřátelských protiletadlových řízených střel byly minimální, díky vysokému tahu motoru MiGu-23, který mu umožňoval okamžitě po startu prudce stoupat a uniknout tak z dostřelu těchto raket. Úspěšnému nasazení MiGu-23 napomáhaly i skvělé vzletové a přistávací vlastnosti, které mu dávala měnitelná geometrie křídel. Ve vzdušných bojích sestřelily sovětské MiGy-23MLD pákistánskou F-16A, přičemž pákistánským pilotům se podařilo zničit 2 MiGy-23 patřící afghánským vzdušným silám.\n\nIrák aktivně nasazoval stíhačky \"MiG-23MF\" a \"MiG-23MS\" v letech 1980–1988 ve válce s Íránem. Jejich hlavním úkolem bylo vybojování nadvlády ve vzduchu, ničení íránských letadel a útoky na pozemní cíle. Údaje o ztrátách a vítězstvích iráckých MiGů jsou málo známé. Podle některých zdrojů irácký MiG-23 poškodil dne 21. dubna 1981 íránský F-14 Tomcat palbou z palubního kanónu. Další úspěchy dosáhl \"MiG-23ML\" 11. srpna 1984 a 17. ledna 1987, kdy sestřelil další stroje F-14.\n\nDalším dějištěm válečných událostí, do kterých se MiG-23 zapojil, byla Angola (Občanská válka v Angole a Válka za nezávislost Namibie) . Vládní vojska tam v té době bojovala s rebely z organizace \"UNITA\", jež nepokrytě podporovala i Jihoafrická republika. Na pomoc vládním vojskům přišli v roce 1985 Kubánci, i s přibližně 50 ks \"MiGu-23ML\" a \"MiGu-23UB\", které pilotovali kubánští dobrovolníci. Jejich hlavním úkolem byla ochrana životně důležitých oblastí země a zejména hlavního města. Po eskalaci konfliktu v roce 1987 však byly MiGy-23 přemístěny na jih. Jedna z eskader se usídlila na letišti Namibe, přibližně 170 km od hranic s Namibií. V té době se na jihu uskutečnilo několik soubojů mezi kubánskými MiGy-23 a jihoafrickými stíhačkami Mirage F1, které skončily sestřelením tří MiGů-23MF. Avšak zanedlouho pocítily první ztráty i jihoafrické stíhačky. Začátkem roku 1987 byl nad územím severní Namibie sestřelen \"Mirage F-1AZ\". O několik měsíců se scénář opakoval, přičemž pilotovi Mirage se podařilo přeletět hranici a tam se katapultovat, ale letadlo bylo zničeno.\n\nAngolským vzdušným silám se nakonec s kubánskou pomocí podařilo vybojovat nadvládu ve vzduchu. Jeden z nemnoha vzdušných soubojů se odehrál i koncem září 1987. Tehdy 2 kubánské MiGy-23 vzlétly na průzkum počasí. Vedoucím dvojice byl mjr. Alberto Ley Rivas a kryl ho poručík Chao Gondin. Po vystoupání do výšky jim bylo pozemním řídícím střediskem oznámeno, že se ve vzduchu nacházejí 2 rychle letící cíle neznámého původu a navedli je na potkávací kurz. Zanedlouho se jim cíle objevily i na obrazovkách palubních radarů. Rivas přikázal druhému pilotovi zaujmout polohu za narušiteli, protože čelní odpal rakety R-23R v dané rychlosti nebyl možný. Brzy piloti MiGů poznali své protivníky – šlo o jihoafrické stíhačky Mirage F1. Major Rivas odpálil ze vzdálenosti 800 m raketu R-60 a zničil jeden Mirage F-1. Na druhý Mirage F-1 byly odpáleny 2 rakety R-60, ale jen jedna z nich ho částečně poškodila. Podařilo se mu však z boje uniknout, ale jeho pilot byl při přistávání vážně poraněn, když zjistil že mu selhala hydraulika a rozhodl se katapultovat v malé výšce. V důsledku toho utrpěl vážná poranění páteře. Tyto ztráty však jihoafrické letectvo nepřiznává. V popisu událostí z toho dne Jihoafričané uvádějí, že sestřelena nebyla žádná jejich stíhačka, jen poškozený stroj kpt. Arthura Pierceyho. Některé zdroje uvádějí, že MiGy-23 sestřelily během tohoto konfliktu vrtulník Puma, letadlo Impala a dopravní C-130 Herkules. Po ukončení bojů se všechny zbývající kubánské MiGy-23 vrátily domů a jeden z nich je v současnosti vystavován v havanském muzeu jako \"„Angolský veterán“\".\n\n\n\n\n\n\n\n\n"}
{"id": "230101", "url": "https://cs.wikipedia.org/wiki?curid=230101", "title": "Star Wars: Epizoda V – Impérium vrací úder", "text": "Star Wars: Epizoda V – Impérium vrací úder\n\nStar Wars: Epizoda V – Impérium vrací úder (ve starším českém překladu Hvězdné války: Epizoda V – Impérium vrací úder, v anglickém originále \"Star Wars: Episode V – The Empire Strikes Back\", původně jen \"The Empire Strikes Back\") americký sci-fi film z roku 1980, v pořadí druhý díl ze série \"Star Wars\" od George Lucase z roku 1980.\n\nJedná se o druhý natočený snímek ze světa \"Star Wars\", ale v chronologickém a dějovém pořadí hlavní ságy je až pátý. Poprvé byl uveden v roce 1980 a poté byl několikrát znovu uveden, přičemž v roce 1997 byly na filmu provedeny značné změny (tzv. Special Edition: prodloužení, digitální zpracovaní apod.).\n\nRebelové se ukrývají před Impériem na ledové planetě Hoth. Luke Skywalker se na začátku filmu vydává na průzkum této nehostinné planety a je málem zabit sněžným tvorem podobným Yetimu nazývaným \"Wampa\". Impérium najde Rebely a ti musí utéct z planety. Luke a R2-D2 utečou v X-Wingu; Han, Leia, Chewbacca a C-3PO v Millennium Falconu.\n\nLuke Skywalker najde Yodu, Mistra Jedi starého 900 let, a začne svůj výcvik Jediho. Vinou zrady Landa Calrissiana (dávného přítele Hana Sola) je posádka Millenium Falconu chycena v Oblačném městě na planetě Bespin Impériem a Han Solo je zamražen do karbonitu, zbytek posádky a Lando je zatčen Impériem. Sola si odveze Boba Fett, aby za něj získal odměnu u Jabby Hutta.\n\nPři tréninku na Jedie má Luke vizi, že jeho přátelé jsou v nebezpečí a i přes varování Yody a ducha Obi-Wana (Bena) Kenobiho se je vydává zachránit. Landova osobní stráž zadrží vojáky Impéria a Lando, Leia, Chewbacca a C-3PO při útěku potkají R2-D2. Utečou společně na Millenium Falcon. Luke mezitím bojuje s Vaderem, je mu useknuta ruka a dozví se, že Darth Vader je jeho otec. Poté seskočí z platformy a zachytí se na jedné z antén. Na Millenium Falconu ucítí Leia díky Síle, že Luke je v nebezpečí. Zachrání ho a Luke dostane novou umělou ruku. Lando a Chewbacca odlétají ve Falconu nalézt Sola.\n\nOBRÁZKY \n\nFilm získal Oscary za zvuk a triky, nominována byla i výprava. Byly kritizovány rozvleklé diskuse.\n\n"}
{"id": "230106", "url": "https://cs.wikipedia.org/wiki?curid=230106", "title": "Benátská republika", "text": "Benátská republika\n\nBenátská republika, plným jménem Nejjasnější republika benátská (benátsky \"Serenìsima Respùblica de Venexia\", ) nebo též Nejjasnější republika sv. Marka ( ), byla jedním z italských států vytvořeným kolem města Benátky a existujícím od přelomu 7. a 8. století do roku 1797. Později nakrátko existovala republika s centrem v Benátkách ještě v revoluční době 1848–49.\n\nNa vrcholu své moci ovládaly Benátky kromě svého okolí také Istrii a Dalmácii (v dnešním Chorvatsku), části dnešní Albánie, Krétu, část řeckého pobřeží (včetně výsep na Peloponnésu), Kypr a další opěrné body a ostrovy ve Středomoří a Černomoří. Šlo o významnou námořní mocnost, která zajišťovala především obchod mezi Evropou a Blízkým Východem. Politicky šlo po většinu času o smíšenou formu vlády, v níž mělo vliv měšťanstvo i aristokracie a již zastřešoval doživotně volený dóže, ústavou omezený panovník. Benátský stát a jeho vládnoucí třída byli rovněž významnými mecenáši umělců, a zapsali se tak do dějin evropské architektury, hudby a výtvarného umění.\n\nKdyž v severní Itálii začala v 7. století slábnout moc Byzantské říše, začalo město Benátky postupně vystupovat stále samostatněji. To se jasně projevilo v byzantském sporu o ikonoklasmus kolem roku 726, kdy se postavilo na stranu papeže. V téže době město uzavřelo smlouvu s Langobardy, první samostatnou mezinárodní dohodu neschválenou byzantským císařem. Místní vládce, \"dux\" (latinsky \"kníže\", místní poitalštěná varianta zní \"doge\", česky \"dóže\"), volený z řad patricijů, tak postupně z postavení byzantského místodržícího přecházel do role samostatného činitele mezinárodní politiky. Město však ještě po nějakou dobu zůstávalo formálně součástí Byzantské říše, což mu umožňovalo nestát se součástí jiných politických celků. \"Pax Nicephori\" z roku 803, mírová smlouva mezi byzantským císařem Nikeforem I. a franským císařem Karlem Velikým, uznala Benátky jako de facto samostatné, avšak formálně náležející k Byzanci.\nRůst sebevědomí a moci Benátek demonstrovalo i prohlášení sv. Marka patronem města poté, co údajné světcovy ostatky byly uloupeny roku 828 z Alexandrie. Symbol evangelisty Marka, okřídlený lev, od té doby zdobil znak města i celého benátského státu. Přítomnost ostatků důležitého světce a jeho symbolická ochrana zároveň Benátkám pomohla uvolnit se i z moci duchovní autority, patriarchy z Aquileje. V devátém století se zároveň ze shluku jednoduchých sídel začalo rodit skutečné město, s opevněními, mosty a kamennými stavbami. S tím narůstala i vojenská síla Benátek, které se zapojily do boje proti Saracénům na Sicílii i proti slovanským a muslimským pirátům v Jaderském moři.\n\nV desátém století se Benátky ubránily převzetí ottonskými císaři a získaly první opěrný bod v Istrii, důležité obchodní místo \"Capodistria\" (dnešní Koper).\n\nZa vlády dóžete Pietra II. Orseola (991–1008) začal vzestup města do postavení námořní velmoci. Kolem roku 1000 proběhlo úspěšné vojenské tažení proti chorvatské Dalmácii a v letech 1002–1003 benátská flotila porazila Saracény obléhající byzantské Bari. Pietrovi II. se připisuje také vytvoření každoročního obřadu \"zásnub s mořem\", tradice trvající 800 let; během obřadu, který se později odehrával na palubě vládní galéry jménem \"Bucentaur\", vrhl dóže do moře posvěcený prsten se slovy „“ česky „Bereme si tě, moře, za manželku, na znamení [své] skutečné a trvalé nadvlády“. Dóžata si od 11. století také připisovala titul vévodů benátských a dalmátských.\n\nBenátský obchod podporovala od 11. století důležitá privilegia, rovnající se monopolu na obchod mezi Svatou říší římskou a Orientem. Město je získalo od německého císaře Jindřicha IV. za podporu ve sporu o investituru proti papeži Řehoři VII. a od byzantského císaře Alexia I. za válečnou pomoc proti tureckým Seldžukům a Normanům, ohrožujícím Byzanc zároveň z východu i západu.\n\nBenátky však brzy začaly upadající Byzanci přerůstat přes hlavu a ohrožovat její ekonomiku, k prohloubení rozporů navíc přispělo církevní schizma mezi Římem a Konstantinopolí roku 1054 i aktivní účast Benátčanů na křížových výpravách, zahájených koncem 11. století, počínaje druhou z nich. Nové křižácké státy v Levantě však zároveň Benátkám otevřely nové obchodní i politické možnosti. Napětí mezi Byzancí a Benátkami vyvrcholilo ve druhé polovině 12. století. Roku 1171 nechal císař Manuel I. Komnenos (1143–1180) během překvapivé akce zatknout všechny Benátčany na svém území a zabavit veškerý benátský majetek. To a neschopnost benátského loďstva se pomstít vedlo k občanským nepokojům v Benátkách, při nichž byl zabit tehdejší dóže. Od té doby pokračovaly napětí a konflikty, jako byl velký pogrom Byzantinců na latinské věřící za císaře Alexia II. Komnena roku 1182 nebo čtvrtá křížová výprava (1201–1204), jež vyústila v dobytí a vyrabování Konstantinopole, kam křižáky nasměrovali právě Benátčané. Ti pak z výpravy získali velkou kořist hmotnou i územní zisky na úkor své bývalé mateřské země. Opanovali zhruba tři osminy území dobyté Byzance: Velkou část Konstantinopole a Adrianopole, významné přístavy Dubrovník a Drač na Jadranu, Koron a Modon na Peloponésu („oči Benátek“), Gallipoli na evropském břehu Dardanel a maloasijskou Héraklei a téměř všechny řecké ostrovy včetně Kréty a Euboie. Tím získali i územní základnu pro své dominantní postavení ve středomořském obchodu. Synovec benátského dóžete Marco Sanudo dále dobyl Kykladské ostrovy a založil zde vazalské křižácké Vévodství Naxos. Bronzová kvadriga na benátském Dómu svatého Marka, uloupená z Konstantinopole, symbolizuje triumf tehdejšího dóžete Enrica Dandola.\n\nSvůj válečný triumf Benátky v následujících desetiletích využily ke zřízení obchodního impéria a koloniální říše ve východním Středomoří. Řetěz jejich pobřežních pevností se táhl od Dalmácie, Řecka a Kréty až do Černého moře a jejich obchodní stezky nyní vedly až do nitra Asie. Hlavním rivalem Benátek se v té době stalo jiné italské obchodní město, Janov. S pomocí Janovanů dobyli roku 1261 Řekové překvapivě Konstantinopol zpět a Benátky musely Janovu přepustit část kolonií a obchodních privilegií. Během 13. a 14. století pak obě italská města proti sobě vedla několik dalších válek, roku 1379 Janované spojení s Uhry bezmála Benátky dobyli.\nZatím se pány Malé Asie postupně stávali Turci, kteří začali ohrožovat životně důležité zájmy Benátčanů. Zejména možné uzavření Bosporu bylo nepříjemné o to více, že roku 1291 padl poslední opěrný bod Evropanů v Palestině, takže obchod s Orientem byl možný prakticky jen přes Černé moře. Benátky navíc postihl velký mor roku 1348, po kterém z asi 110 tisíc obyvatel zůstalo asi 70 tisíc, přesto si po celé 14. století udržovaly vůdčí postavení ve Středozemním moři. Nové období prosperity začalo na konci 14. století. Roku 1386 Benátky zakoupily ostrov Korfu a získaly i další ostrovy a opěrné body na albánském pobřeží. Janov byl oslaben vnitřními boji a Benátčanům se podařilo obstát v bojích s Uhry na Balkáně; mezi roky 1410 a 1420 dokonce drželi celou Dalmácii.\n\nZhruba v téže době začaly Benátky rozšiřovat svoje území i na severu Apeninského poloostrova, tedy na „Pevné zemi“, „“, což zákonitě vedlo ke konfliktům s dalšími italskými státy a s habsburskou říší. Benátčané dobyli už roku 1339 Treviso. Po roce 1402, kdy zemřel milánský vévoda Gian Galeazzo Visconti, pán velké části severní Itálie, pak postupně získali Benátsko a Furlánsko. Roku 1425 porazili Milán a posunuli hranici až k řece Adda, a tento územní zisk byl po vítězné válce proti spojeným severoitalským státům dočasně stvrzen mírovou smlouvou z Lodi roku 1454.\n\nMezitím byla roku 1451 benátská církevní provincie papežem Mikulášem V. povýšena na patriarchát – formálně přenesením titulu patriarchy z upadajícího Grada. Od té doby až dodnes patří benátský patriarchát k nejvýznamnějším diecézím Západu; benátští patriarchové bývají po zvolení jmenováni kardinály a mnozí z nich se později stali papeži.\n\nZatím osmanská vojska lámala odpor posledních zbytků Byzantské říše; Turci se tak stali bezprostředními sousedy Benátčanů a podstatně ztížili jejich obchod s oblastí Egejského a Černého moře. Roku 1463 začala benátsko-turecká válka, která skončila roku 1479 vítězstvím Turků. Benátky ztratily řadu opěrných bodů ve Středomoří a zavázaly se platit Turecku každoročně 10 000 zlatých dukátů. V téže době zároveň pokračovaly boje o rozšíření benátského panství v severní Itálii. Benátčané získali několik dalších měst a v souvislosti s dobytím Neapolského království Španěly obsadili i velkou část pobřeží Apulie.\n\nI když v 15. století ztratily Benátky postavení velmoci východního Středomoří, i nadále profitovaly ze zámořského obchodu a stále patřily k nejbohatším městům Evropy. Další zisky jim plynuly ze zemědělství na jejich severoitalském území, kde Benátčané prováděli rozsáhlé zavlažování a zúrodňování půdy. Město v té době dosáhlo 180 tisíc obyvatel a v jeho středomořské koloniální říši žily další dva miliony lidí.\n\nCísař Svaté říše římské Maxmilián I. a francouzský král Ludvík XII. uzavřeli roku 1508 ligu v Cambrai, jejímž cílem bylo dobytí území benátské republiky v horní Itálii. Ke koalici se připojili papež Julius II., český a uherský král Vladislav Jagellonský, anglický král Jindřich VIII. Tudor a aragonský král Ferdinand II. Aragonský. Liga drtivě porazila Benátčany v bitvě u Agnadella 14. května 1509. Územní ztráty Benátek však byly jen dočasné, liga se brzy rozpadla a papež se r. 1511 spojil s Benátkami a Švýcary proti Francouzům, aby je vypudil z Lombardie. Přesto tato událost znamená konec územní expanze Benátské republiky – ta se na italském území od té doby snažila zachovávat neutralitu.\n\nTurci posilovali svoji námořní moc. Roku 1538 poprvé porazili Benátčany na moři v bitvě u Prevezy a odebrali jim Vévodství Naxos a pak i další území včetně Kypru, poslední významné državy Benátek v Levantě. Poslední geopolitickou roli pak Benátky sehrály roku 1571, kdy zajistily více než polovinu z lodí Svaté ligy, které pak zvítězily nad Turky v námořní bitvě u Lepanta. Toto vítězství však již Benátkám žádné významnější zisky nepřineslo.\n\nV desátých letech 17. století se Benátky dostaly do konfliktů se rakouskými i španělskými Habsburky a počátkem 30. let tohoto století jejich sílu dále podryl 16 měsíců trvající mor, jemuž padlo za oběť kolem 50 tisíc obyvatel. Roku 1638 se obnovil konflikt Benátek s Osmany, když do Jaderského moře pronikla tunisko-alžírská korzárská flotila operující s tureckou podporou. Benátské námořnictvo sice piráty zničilo, ale následujících 25 let trvající válka přinesla dobytí Kréty Turky. Jistý obrat znamenalo oslabení turecké moci po porážce osmanské armády u Vídně roku 1683. Benátská armáda získala mezi roky 1685 a 1699 řadu vítězství a dobyla zpět některá území na Balkáně včetně Peloponéského poloostrova. V poslední benátsko-turecké válce v letech 1714 až 1718 však toto území Benátky opět ztratily.\n\nBenátská republika v poslední fázi své existence sice ztratila dřívější vojenskopolitické postavení, i nadále však byla ekonomicky úspěšná a pokračovala v provozování mezinárodního obchodu. Její existence skončila italským polním tažením Napoleona Bonaparta, který Benátky obsadil 14. května 1797. Mír v Campo Formio poté 17. října 1797 předal většinu dosavadního benátského území pod svrchovanost rakouských Habsburků, zatímco Jónské ostrovy si ponechala Francie.\n\nBěhem revolučního roku 1848 proběhla vlna odporu proti Habsburkům i v severní Itálií. Benátští revolucionáři pod vedením Daniela Manina vyhlásili 23. března vlastní nezávislou benátskou republiku. Ta se udržela jako poslední bašta odporu italských vzbouřenců až do 23. srpna 1849, kdy ji zničila rakouská armáda. Revoluční benátská republika z roku 1848 však přímo nenavazovala na politické tradice předchozího benátského státu zrušeného Napoleonem.\n\nRakušané pak benátské území drželi až do roku 1866, kdy připadlo sjednocenému Italskému království.\n\nDoživotně volený dóže, na počátku dějin vybíraný z několika místních aristokratických („apoštolských“) rodin, měl původně téměř absolutní moc. Postupně však byla omezována a v Benátkách se vyvinul složitý politický systém, ve kterém moc společně vykonávala řada orgánů. Nejdůležitější z nich byly:\n\nFormou vlády vrcholného benátského státu byla aristokratická a oligarchická republika, jejíž vláda prosazovala zájmy aristokratů a bohatých benátských měšťanů, kteří jediní byli plnoprávnými účastníky politického procesu. Systémem vzájemně se kontrolujících a vyvažujících mocenských orgánů „Serenissima“ po většinu své historie účinně předcházela tomu, aby se moci ujala jediná vládnoucí dynastie nebo úzká mocenská klika.\n\nPro benátskou ekonomiku byl vždy důležitý obchod a námořní doprava. Na konci středověku čítala benátská flota několik tisíc plavidel, přičemž průměrná tonáž tamních nákladních lodí dosahovala v té době již 700 tun.\n\nKromě koření a jiného tradičního orientálního zboží Benátčané v té době do Evropy dováželi otroky, cukr, olej, měď a bavlnu. Sami začali vyrábět hedvábí a tento průmysl se ve 14. století rychle rozvíjel. Od rozšíření benátského území na severu Apeninského poloostrova začala hrát ekonomickou roli i těžba dřeva na stavbu lodí a pěstování obilí na tomto území. Klíčovým odběratelem těchto produktů byl německý svět, pro nějž byly Benátky přirozenou branou do Středomoří. Významný byl rovněž obchod s jinými italskými státy, šlo hlavně o obilí, sůl a tkaniny. Benátské námořní podnikání bylo dobře organizované a centrálně koordinované – stát dohlížel na stavbu lodí, oběh zboží a provoz obchodních skladů.\nPo dobu své existence používaly Benátky celou řadu různých druhů oběživa, mnohé z nich samy razily – stříbrné \"grossi\" pro zahraniční obchod, \"piccoli\" pro vnitřní obchod, od roku 1284 zlaté \"dukáty\" (doslova „vévodské“, tj. dóžecí mince), od roku 1472 \"liry\". Benátské politice přitom nebyly cizí různé spekulace a manipulace s obsahem drahého kovu v mincích.\n\nBenátky se pro svoje obchodní postavení staly rovněž centrem raného finančnictví. Již v první čtvrtině 15. století zde bylo nejméně 14 soukromých bank, které již v té době prováděly bezhotovostní finanční operace. Sídlily na tržišti Rialto, kde pravidelně probíhaly i burzovní obchody. To vše vedlo k rozvoji technik účetnictví (bylo zde poprvé uplatněno podvojné účetnictví), ale i matematiky a vzdělanosti vůbec.\n\nBenátská kultura navazovala v nejstarších dobách na byzantskou, později se Benátky staly důležitým centrem italské kultury.\n\nByzantské kořeny benátské architektury lze obdivovat na bazilice sv. Marka nebo na ostrově Torcello v benátské laguně, který byl ve středověku opuštěn kvůli zanesení tamního přístavu. Renesanční a barokní památky benátského období najdeme kromě samotné metropole a jejího okolí mimo jiné v dalších dvou světových kulturních památkách UNESCO, Trogiru a Šibeniku na chorvatském území.\n\nBenátská malířská škola, od dob Giovanniho Belliniho smyslná a zdůrazňující barevnost, se pyšní jmény jako Giorgione, Tizian, Tintoretto a Giovanni Battista Tiepolo. Významná je také krajinomalba a tvorba vedut spojená především se jménem Canalettovým.\n\nVýznamnou roli sehrály Benátky jako jedna z kolébek barokního stylu v hudbě na přelomu 16. a 17. století. Polychorální (tedy pro dva sbory psané) kompozice, jež zde jako první začal tvořit Adrian Willaert, byly spolu s florentskou monodií rozhodujícím impulsem při přechodu od předchozího renesančního skladebného kánonu k novému baroknímu umění. Dalšími významnými tvůrci této takzvané benátské školy byli Andrea Gabrieli, Giovanni Gabrieli, Cipriano de Rore, Gioseffo Zarlino, Claudio Merulo a nejslavnější z nich Claudio Monteverdi.\n\n\n\n"}
{"id": "230107", "url": "https://cs.wikipedia.org/wiki?curid=230107", "title": "Adam Huber z Riesenpachu", "text": "Adam Huber z Riesenpachu\n\nAdam Huber z Riesenpachu (Rysenpach, Riesenbach), též Adam Huber Meziříčský nebo pouze Huberus (3. ledna 1545, Velké Meziříčí – 23. června 1613, Praha) byl osobní lékař císaře Rudolfa II., lékař, univerzitní profesor, autor, překladatel a vydavatel lékařských knih a Matthioliho herbáře, kalendářů a pranostik.\n\nAdam Huber studoval na německých univerzitách ve Wittenbergu, Lipsku a Marburgu. Dále působil jako vychovatel v evangelických šlechtických rodinách, zastával místo městského fyzika (lékaře) v Litoměřicích. Po příchodu do Prahy si otevřel soukromou lékařskou praxi na Starém městě, dále byl univerzitním mistrem, v letech 1578 - 1580 profesorem artistické fakulty a v letech 1612–1613 dokonce rektorem Karlovy univerzity. Pomáhal Janu Jesseniovi při pitvách, přednášel o dějinách medicíny. S jeho jménem je spojeno i opravné hnutí na pražské univerzitě, byl jeden z defenzorů.\n\nCísař Rudolf II. si jej vybral za svého osobního lékaře. Adam Huber zemřel po záchvatu mrtvice v Praze v roce 1613 a svého císaře přežil o jeden rok.\n\nSpolu s Danielem Adamem z Veleslavína přeložil a roku 1596 vydal \"Matthioliho herbář\". Oproti prvnímu překladu Tadeáše Hájka z Hájku z roku 1562 jej doplnil o další rostliny, například o kaktusy a konopí seté, a úspěšně pokračoval v rozvoji českého botanického názvosloví. S jeho jménem je spojeno další literární dílo – překlad \"Regimentu zdraví\", což byla jakási zdravotní encyklopedie, která poskytovala velmi pestrý obraz tehdejších znalostí a mnohdy kuriózních metod medicíny. Dílo bylo natolik populární, že posledního vydání se dočkalo od F.F. Procházky ještě v roce 1786 a vycházelo ve zkrácené verzi pod titulem \"Apotéka domácí\".\n\nHuber zpracoval a vydával v té době velmi populární hvězdářské kalendáře a řadu minucí, což byly kalendáře s označením dnů, kdy je vhodné pouštět žilou, byly doplněné dřevoryty a řadou praktických informací.\n"}
{"id": "230110", "url": "https://cs.wikipedia.org/wiki?curid=230110", "title": "IF Elfsborg", "text": "IF Elfsborg\n\nIF Elfsborg (celým názvem Idrottsföreningen Elfsborg) je fotbalový klub švédské Allsvenskan sídlící ve městě Borås. Byl založen roku 1904. Hřištěm klubu je Borås Arena s kapacitou 17 800 diváků. Klubové barvy jsou žlutá a černá.\n\n\n"}
{"id": "230119", "url": "https://cs.wikipedia.org/wiki?curid=230119", "title": "Suchoj Su-7", "text": "Suchoj Su-7\n\nSuchoj Su-7 (V kódu NATO \"Fitter-A\") byl sovětský proudový taktický bombardér, který vznikl v padesátých letech 20. století. První prototyp vzlétl roku 1955 a letoun se začal sériově vyrábět od roku 1957. Původně byl zamýšlen jako taktický stroj určený pro manévrový vzdušný souboj, ale v této roli se neujal. Na druhou stranu se brzy objevila verze Su-7B, která se v 60. letech stala hlavním sovětským stíhacím bombardérem a útočným letounem. Su-7 byl ve své jednoduchosti robustní, ale mezi jeho nedostatky patřily krátký dolet a slabší výzbroj. Bylo počítáno s tím, že tento stroj bude schopný provádět jaderné útoky a že budou muset operovat z nezpevněných vzletových ploch. Proto byl podvozek vybaven koly s nízkotlakými pneumatikami a doplněn hydraulicky vysouvatelnými lyžinami.\n\nLetouny Suchoj Su-7 byly i ve výzbroji Československé lidové armády.\n\nPavel Suchoj začal kariéru leteckého konstruktéra ve 30. letech 20. století v ruském vývojovém leteckém úřadě (v ruštině \"OKB\"), který řídil v té době Andrej Tupolev. V době německé invaze do SSSR v létě 1941, se Suchoj vypracoval na vedoucího své vlastní konstrukční kanceláře. Avšak přesto, že se mu podařilo navrhnout několik slibných konstrukcí, z mnoha důvodů ani jedna z nich neuspěla, přičemž v roce 1949 bylo výsledkem zavření konstrukční kanceláře. V roce 1953 se, po Stalinově smrti, podařilo Suchoji vrátit do čela své konstrukční kanceláře. Prvním úkolem obnovené kanceláře byl vývoj nové taktické a záchytné stíhačky pro vzdušné síly SSSR (VVS). Základem obou strojů měl být pokročilý motor \"AL-7F\" s přídavným spalováním, který se vyvíjel v továrně na výrobu motorů, jejíž šéfem byl Archip Ljulka.\n\nNa základě doporučení získaných od Ústředního institutu aerodynamiky a hydrodynamiky (CAGI) Suchoj představil dva konstrukční návrhy, které byly velmi podobné, až na rozdílné uspořádání nosné plochy. První z nich měl delta křídlo, a tovární písmeno \"T\" (jako treugolnyj - trojúhelníkovitý). Byl zvažován k použití v roli taktické a zároveň i záchytné stíhačky, a nesly označení T-1 a T-3, přičemž T-3 (záchytný stíhač) měl zabudovaný radar. Druhý návrh obsahoval šípové křídlo, a byl označován jako \"S\" (strelovidnyj - šípovitý). Jako prototyp taktické stíhačky byl označen S-1. Oba stroje měly v přední části otvor pro přístup vzduchu k motoru a výfuk v zadní části, šípovité ocasní plochy a bublinový překryt kabiny.\n\nJak se ukázalo, výběr delta křídla pro záchytnou stíhačku byl dobrým krokem pro kvalitní výkon ve velkých výškách. Návrh T-1 byl zanechán, ale koncept záchytného stíhače T-3 se později vyvinul do stroje Suchoj Su-9. Koncept S-1, se šípovitým křídlem, poskytoval lepší ovladatelnost v menších výškách, čímž ho dělal vhodným na roli taktické stíhačky. Bylo uděleno povolení k zahájení vývoje, přičemž první prototyp a stroj na pozemní zkoušky byly postaveny v roce 1955. Prototyp S-1 se poprvé vznesl 8. září 1955, pilotovaný zkušebním pilotem \"A. G. Kočetkovem\".\n\nKoncept S-1 byl pro sovětské letectvo velkým krokem vpřed, ale zkušební lety neprobíhaly až tak hladce. Motory AL-7F se ukázaly problematickými. Přesto bylo evidentní, že stroj měl vysoký potenciál; během zkušebního letu v dubnu 1956 s ním dosáhl pilot\" V. N. Machalin\" rychlosti 2 170 km/h v přímém letu, což bylo mnohem více než stanovovaly požadavky. Ještě předtím než byl stroj odeslán k vojsku na letové zkoušky, bylo uděleno povolení k produkci malé série, určené na zkoušky, pod názvem Su-7. Letadlo bylo představeno 24. června 1956 na letecké přehlídce na letišti Tušino u Moskvy. Pozorovatelé NATO mu udělili kódové označení \"\"Fitter\"\", což bylo později po zavedení novějších verzí Su-7 upravené na \"\"Fitter-A\"\".\n\nVerze \"\"Fitter-A\"\" byla jednou z prvních sovětských nadzvukových stíhaček a trpěla podobnými omezeními jako v té době mnoho jejích protivníků - nízká výdrž, malý dolet a omezený náklad zbraní (1 000 kg). Typická výzbroj Su-7 zahrnovala:\nLet bez přídavných palivových nádrží byl možný, přičemž vznikl dodatečný prostor pro nesení dalších zbraní, ale to tak dramaticky zkrátilo dolet, že tato konfigurace se téměř nepoužívala.\n\nLetadla Su-7 trpěla vysokou vzletovou a přistávací rychlostí a při troše neopatrnosti se mohlo zřítit i přes relativně vysoké rychlosti a narazit na přistávací dráhu. Kvůli tomu byly zavedeny dvojité brzdící padáky, což po přistání umožnilo prudce snížit rychlost a zamezit nehody. Na zkrácení vzletu se používaly rakety Rato, které byly po vzletu odhozeny, ale kvůli své vysoké ceně byly používány jen zřídka. Letadlo také trpělo tuhým řízením, které však bylo kompenzováno spolehlivým a efektivním autopilotem.\n\nMezi jeho kladné vlastnosti patřil například dvojitý kanón NR-30 jehož střelba byla nesmírně účinná. Střílel náboje ráže 30 × 155 mm, což bylo více než srovnatelný západní kanón ADEN/DEFA, střílející náboje ráže 30 × 113 mm. Letadlo bylo zároveň velmi stabilní zbraňovou platformou, bylo snadno ovladatelné, schopné letět velmi rychle a hladce těsně nad zemí a bylo nebezpečné pro jakéhokoliv protivníka, který se na něj odvážil v malé výšce zaútočit. Bylo velmi odolné, což je pro útočný bombardér velkou výhodou, jeho motor AL-7F mohl nasát i větší předměty a nepoškodil se, co by v případě srovnatelného západního motoru skončilo jeho destrukcí. Říká se, že na letadle nebylo ani jediné označení \"nestoupat\" a pitotova trubice byla tak pevná, že se na ní daly dělat shyby.\n\nZjistíc nedostatky u Su-7 předložilo sovětské vojenské letectvo požadavek na prodloužení doletu ještě předtím, než byl \"Su-7B\" zařazen do první linie. Výsledkem byl \"Su-7BM\", přičemž písmeno \"M\" znamenalo \"modernizovaný\". Měl instalované křídlové nádrže, jež zvýšily zásobu neseného paliva na 3 755 litrů. Také byly upraveny podkřídelní závěsníky, aby byly schopny nést čtyři 620 litrové přídavné nádrže, používané při přeletech.\n\nJiná zlepšení zahrnovala systém pro snížení nebezpečí nasátí cizího předmětu do motoru, za použití výfukových plynů z motoru, hnané přes potrubí do přední části, který čistil cestu před letadlem; autopilota, vylepšenou avioniku; motor\" AL-7F-1-150\" s tahem větším o 5% při použití přídavného spalování a vystřelovací sedadlo \"KS-3\". Su-7BM byl do služby zařazen v roce 1963, přičemž do roku 1965 jich bylo postaveno 290.\n\nDalší sériově vyráběnou verzí byl Su-7BKL. Hlavní změnou oproti předchozím verzím byl nový podvozek určený k provozu v drsných podmínkách, s větším předním hydraulicky ovladatelným kolem a pomocnými ližinami přidanými na hlavní podvozkové nohy, určené pro operace na rozbahněném a zasněženém terénu. Byly zkoušeny i stroje s čistě ližinovým podvozkem, které byly překvapivě velmi zdařilé, avšak zůstalo při klasické formě podvozku. Zásoba neseného paliva byla opět zvětšena přidáním nádrže do trupu, zvýšíc tak nesené množství paliva na 4 030 litrů. Byly také zavedeny objemnější přídavné palivové nádrže, které mohly pojmout 950 a později až 1 150 litrů paliva; takové nádrže mohl Su-7BKL nést jen dvě.\nDalší změny zahrnovaly:\n\nOd konce 60. let často nesl Su-7 kontejner s radarovým rušičem \"SPS-141\". Su-7BKL byl sériově vyráběn od roku 1965, přičemž do zastavení výroby v roce 1971 bylo vyrobeno 267 ks.\n\nExportní verze Su-7BKL se nazývala \"Su-7BMK\", který byl zaveden do výroby spolu s Su-7BKL. Byl velmi podobný jako Su-7BKL, kromě podvozku, který byl převzat z verze Su-7BM a neměl zbraňový počítač. Celkem bylo do roku 1971 vyrobených 441 Su-7BKL.\n\nV době kdy byl Su-7 ve velkých množstvích zaváděn do služby v letectví SSSR, hlavním sovětským pokročilým cvičným letadlem byl MiG-15UTI, který byl vnímán jako stroj s nedostatečným výkonem, potřebným aby se piloti vyškolili na nadzvukové letouny, které se v 60. letech dostávaly do služby. Po vypracování několika projektů v roce 1964, bylo konstrukční kanceláři Suchoj v roce 1964 uděleno povolení na vývoj dvoumístné cvičné verze Su-7, která měla interní označení \"\"U-22\"\", přičemž písmeno \"U\" znamenalo \" učebnyj\" - cvičný.\n\nByly postaveny 2 prototypy, a první z nich se vznesl 25. října 1965, pilotovaný zkušebním pilotem \"J.E. Kukuševem\". Tento stroj byl zaveden do sériové výroby jako \"Su-7U\", v roce 1966, přičemž do skončení výroby v roce 1971 bylo postaveno 367 ks. Některé z nich byly přiděleny k protivzdušné obraně, která byla oddělenou součástí vzdušných sil SSSR. Šlo o zvláštní krok, protože protivzdušná obrana neměla ve výzbroji žádné Su-7, ale kvůli nedostatku nadzvukových cvičných letadel se musela spokojit se strojem Su-7U. Stroji bylo v kódovém označení NATO přiděleno jméno \"\"Moujik\"\" (Mužik).\n\nStroj Su-7U konstrukčně vycházel z verze \"Su-7BM\", s avionikou, dvojitým brzdícím padákem a úchyty na pomocné vzletové rakety Rato převzatými ze stroje \"Su-7BKL\". Trup byl rozšířen o 20 cm, aby se vytvořilo místo pro druhý kokpit. Za kokpitem se táhl viditelný tunel, ve kterém byla uložena kabeláž a palivové vedení ve snaze oddělit jich co nejvíc od horkého motorového prostoru.\nMezi předním a zadním kokpitem byla bariéra, přičemž instruktor na zadním sedadle komunikoval s žákem na předním sedadle pomocí interkomu. Obě části kokpitu byly samostatně přetlakované. Zadní sedadlo nebylo vyvýšené a tak měl instruktor velmi špatný výhled směrem dopředu. Aby se tento nedostatek odstranil, byl zabudován periskop, který se vztyčil po vysunutí podvozku. Žák i učitel seděli na vystřelovacích sedačkách KS-4, které obsahovaly systém postupného opuštění letadla, ve snaze zabránit kolizi při současné katapultaci obou pilotů.\n\nPodvozek byl upraven přidáním kapalného chladicího systému, což umožňovalo opakované vzlety a přistání, jak to cvičení vyžadovalo. Ve skutečnosti bylo letadlo schopné boje, ponechalo si svůj dvojitý kanón \"NR-30\" a bojovou avioniku, i když přidání druhého sedadla snížilo zásobu neseného paliva a snížilo kapacitu nesených zbraní. Do tohoto stroje byl zabudován motor \"AL-7F-1-200\".\nParalelně s cvičným Su-7U byla od roku 1968 až do konce výroby vyráběna i exportní verze Su-7UMK, přičemž bylo vyrobeno 44 ks. Až na drobné rozdíly v avioniky byla shodná s Su-7U a zachovala si kódové označení NATO \"Moujik\".\n\nPřestože Su-7 nebyl v SSSR nikdy bojově nasazen, zúčastnil se několika konfliktů v zahraničí.\n\nEgypt obdržel kolem 64 ks verze \"Su-7BMK\", které byly po začátku šestidenní války v červnu 1967 k dispozici, přičemž několik jich bylo zničeno na zemi. Avšak Sověti velmi rychle znovu vyzbrojili egyptské vzdušné síly do původní velikosti a Su-7 se ukázal být užitečným letadlem během lokálních šarvátkách v následujících letech. Zúčastnil se útoků na izraelské cíle na Sinajském poloostrově a po útoku velkou rychlostí unikal na domovské základny, aby se vyhnul stíhačkám izraelských vzdušných sil. Byl také použit na taktický průzkum, nesouce kontejner osazený britskými kamerami Vinten. Tato verze posloužila během války Jom Kippur. Egypťané byli s letadlem tak spokojeni, že v 80. letech mnohá z nich modernizovali vylepšenou avionikou.\n\nIndické vzdušné síly použily své \"Su-7 Fitter-A\" během Indo-Pákistánské války v roce 1971, kdy uskutečnil téměř 1 500 vzletů, přičemž ani jeden nebyl ztracen i přes intenzivní protileteckou palbu. Dva stroje byly zasaženy pákistánskými střelami Sidewinder a oběma se podařil bezpečný návrat na základnu.\n\nCelkově je možné říci, že piloti si Su-7 oblíbili, i když si uvědomovali některá jeho omezení a některým dělala problém vysoká přistávací rychlost. I přesto, že Sověti považovali první verze Su-7 za jen o něco lepší než starší stroje MiG-17, postupným vývojem byly do výzbroje zařazované nové verze Su-7, nahradily starší a tyto pak sloužily spolehlivě až do 80. let, kdy byly postupně vyřazovány ze služby.\n\nSu-7 se stal jednou z největších opor taktického letectva SSSR. Byl také vyvezeno do mnoha zemí Varšavské smlouvy, i jiných spřátelených zemí, jako například do Afghánistánu, Alžírska, Kuby, Egypta, Indie, Iráku, Libye, Severní Koreje, Sýrie a Vietnamu. Jedním z nejspokojenější zákazníků byla Indie, která zakoupila 230 ks verze \"Su-7BMK\" a \"Su-7UMK\". Ve vzdušných silách SSSR a zemích Varšavské smlouvy byly první verze Su-7 ponechány v tovární barvě kovu. To však nebylo pro nízko letící útočné letadlo praktické a tak bylo vyvinuto množství kamuflážních schémat, většina zahrnovala bleděmodrou spodní část trupu a kamuflážní pole různých barev na vrchu stroje, které se lišily od země k zemi, podle oblasti ve které sloužil. V současné době zůstal letoun ve službě pouze v Severní Koreji.\n\n\n\n\n"}
{"id": "230120", "url": "https://cs.wikipedia.org/wiki?curid=230120", "title": "KRC Genk", "text": "KRC Genk\n\nKoninklijke Racing Club Genk (\"Koninklijke = královský\", obecně známý jako KRC Genk) je belgický fotbalový klub sídlící ve městě Genk. KRC patří k předním klubům Belgie a je tradičním členem belgické nejvyšší soutěže Jupiler League. Je vlastníkem třech mistrovských titulů (1999, 2002, 2011). Mezi další úspěchy patří 4x zisk Belgického poháru (naposledy 2013) nebo účast v Lize mistrů v sezoně 2002/03.\n\nKlub byl založen roku 1923. Klub hraje na stadionu Cristal Arena s kapacitou téměř 25 000 diváků. V klubu působili také čeští hráči Daniel Pudil a Jakub Brabec. Díky mistrovskému titulu v roce 2011 se Racing po druhé v historii kvalifikoval do Ligy mistrů (2011/12). Klub je momentálně nejlépe konkurenceschopný pro historicky nejlepší belgické kluby jako RSC Anderlecht nebo Standard Liège. V sezoně 2018/2019 se dostal do jarní částí Evropské ligy, avšak byl hned v prvním kole vyřazovací části vyřazen klubem SK Slavia Praha po výsledcích 0:0 a 1:4.\n\n\n\"Aktuální k datu: 31. 1. 2019\"<br>\n\n"}
{"id": "230122", "url": "https://cs.wikipedia.org/wiki?curid=230122", "title": "Salinita", "text": "Salinita\n\nSlanost (salinita) označuje obecně podíl minerálních látek (solí) rozpuštěných v roztoku (obvykle ve vodě). Ve smyslu fyzikální veličiny se nejčastěji jedná o hmotnostní koncentraci (udávanou zpravidla v gramech na litr) nebo o hmotnostní zlomek (udávaný zpravidla v promile (‰), někdy vyjadřovaných jako g/kg).\n\nObvykle se slaností myslí celková koncentrace minerálních látek v mořské vodě, příp. ve velkých jezerech jako např. Kaspické moře. Největší podíl mezi látkami rozpuštěnými v této vodě má chlorid sodný.\n\nSlanost vody má také vliv na snížený bod tuhnutí, který u běžné mořské vody může činit okolo -1,8 stupňů Celsia.\n\n\nObě jednotky jsou pro vodné roztoky s nízkou salinitou velmi blízké, neboť hustota takových roztoků je blízká 1000 g/l. Je-li průměrná hustota mořské vody při hladině 1025 g/l, odpovídá její salinitě vyjádřené hmotnostním zlomkem 35 ‰ hodnota vyjádřená koncentrací 35,875 g/l.\n\nMořská sůl je tvořena chloridem sodným přibližně ze 70 %. Slanost mořské vody není všude stejná, zejména mezi vnitřními moři jsou značné rozdíly. Salinita je ovlivněna následujícími faktory:\n\nObecně platí, že subtropická moře v oblasti obratníků jsou slanější než polární, a to z důvodu vyššího výparu, menšího přítoku sladké vody z řek atd. Nejvyšší slanost má Rudé moře (42 ‰), které má relativně málo říčních přítoků, omezený kontakt s oceánem a vysoký výpar. Pro srovnání, slanost Mrtvého moře (které je vlastně bezodtokým jezerem) je asi 330 ‰.\n\nNejnižší salinita je v Baltském moři, zejména v Botnickém zálivu. Důvodem pro tento fakt je nízký výpar, omezený styk s oceánem a významné říční přítoky.\n\nPrůměrná salinita mořské vody je asi 36 ‰. Smíšená mořskoříční voda s nízkou salinitou se označuje jako brakická voda.\n\nSalinita nejen že je ovlivňována cirkulací mořské vody (mořské proudy přivádějí slanější nebo méně slanou vodu), ale sama o sobě se také podílí na mořském proudění – slaná voda je totiž těžší, a proto se tlačí ke dnu, odkud vytlačuje lehčí sladší vodu vzhůru. Významný je tento proud například v Gibraltarském průlivu, kde po dně vtéká slaná voda (přestože je teplejší) směrem do Atlantského oceánu, zatímco nad ní se valí obrovské masy sladké vody opačným směrem, protože hladina Středozemního moře je nižší. Slanost mořské vody se vyznačuje na speciálních mapách pomocí izohalin, čar, které spojují místa se stejnou salinitou.\n\nPodíl soli v některých mořích:\n\n\n"}
{"id": "230123", "url": "https://cs.wikipedia.org/wiki?curid=230123", "title": "Jan Matsys", "text": "Jan Matsys\n\nJan Matsys, také Massys, Metsys nebo Matsijs (1510, Antverpy – 8. říjen 1575, Antverpy), byl vlámský malíř a syn Quentina Matsyse.\n"}
{"id": "230124", "url": "https://cs.wikipedia.org/wiki?curid=230124", "title": "Pest (župa)", "text": "Pest (župa)\n\nPešťská župa () se nachází na severu centrálního Maďarska. Na severozápadě hraničí se Slovenskem. Dále sousedí s několika dalšími maďarskými župami: Nógrád, Heves, Jász-Nagykun-Szolnok, Bács-Kiskun, Fejér a Komárom-Esztergom. Župa vznikla v roce 1950, kdy byl zaveden v Maďarsku nový župní systém. Tvoří bezprostřední okolí maďarské metropole Budapešti.\n\nPrvní oblasti dnešní župy, které byly osídleny Maďary, se nacházejí v severní části, v okolí města Visegrád. Visegrád bylo jedno z prvních uherských královských měst. Pohoří Pilis, ve kterém se Visegrád nachází, tehdejší obyvatelé považovali za posvátné.\n\nPo druhé světové válce a nástupu komunismu, bylo v roce 1950 schváleno nové administrativní rozdělení Maďarské lidové republiky. Již se počítalo s projektem \"Velké Budapešti\", ke kterému se od roku 1954 až po konec osmdesátých let připojovaly okolní obce a vznikala nová panelová sídliště. V devadesátých letech došlo ke zpomalení tohoto rozmachu.\n\nHlavní řeku tvoří Dunaj ( ), který protéká i Budapeští. Župou protéká ještě řada dalších, mnohem menších toků (např. Benta, Nagy Csatorna, Galga, na severu teče po hranici Ipeľ). Do Pešťské župy zasahují dva národní parky - Duna-Ipoly a Kiskunsági. Na západ od Budapešti je pohoří Budai a na severu župy Börszöny. Na jih a jihovýchod od Budapešti je krajina rovinatá.\n\nDopravní síť vyplývá z polohy župy kolem Budapešti, kam se radiálně sbíhají hlavní silniční a železniční tahy v zemi. Díky Dunaji je v župě rozvinutá i lodní doprava.\n\nŽupou vedou všechny hlavní dálnice v Maďarsku vycházející z Budapešti. Hlavní dálnicí je dálnice M0 (obchvat Budapešti), která je částečně ve výstavbě a na ni se napojují dálnice M1 (E60, E75, směr Vídeň a Bratislava), M2 (E77, směr Banská Bystrica, Krakov), M3 (E71, směr Miskolc, Debrecín), M5 (E75, směr Bělehrad, Temešvár), M6 (E73, směr Pětikostelí) a M7 (E66, E71, směr Balaton, Záhřeb), a dále dálková silnice č. 4 (E60 směr Szolnok a Velký Varadín).\n\nPešťskou župou procházejí hlavní maďarské železniční tratě, ovšem dálkové vlaky tudy mnohdy jen projíždějí. Největší význam má lokální příměstská doprava do Budapešti ze všech směrů, po tratích MÁV nebo HÉV. Významným železničním uzlem je Cegléd, dále Aszód, Érd, Vác. Ve stanici Szob je přechod na Slovensko.\n\nŽupa Pest se dělí na 18 okresů:\nMezi turistické cíle župy, využívané k rekreaci zejména obyvateli Budapešti, patří hlavně lesnaté pohoří Pilis, kde se nachází starý hrad Visegrád a hluboce zaříznuté údolí Dunaje, dále Gödöllő se zámkem a závodní okruh Hungaroring. K ubytování lze využit přes 20 kempů na pobřeží Dunaje, či veliké množství hotelů a penzionů v Budapešti a okolí.\n\n\n\n"}
{"id": "230125", "url": "https://cs.wikipedia.org/wiki?curid=230125", "title": "Kostel Nanebevzetí Panny Marie (Slunečná)", "text": "Kostel Nanebevzetí Panny Marie (Slunečná)\n\nKostel Nanebevzetí Panny Marie ve vsi Slunečná na Českolipsku je malá sakrální stavba z 2. poloviny 19. století.\n\nV roce 1880 byla ustavena samostatná farnost na Slunečné u České Lípy, patronát nad farností převzali Maltézští rytíři, kteří spravovali sousední farnost Horní Libchava, z níž se Slunečná vydělila, a rovněž nedalekou farnost Volfartice. Znak Maltézských rytířů je dodnes nad vchodem do bývalé fary z roku 1880 (dnes soukromý dům proti kostelu). Duchovní správu po roce 1920 začali vykonávat diecézní kněží. Kostel byl vybudován z daru 100 000 piastrů zdejšího rodáka, obchodníka se sklem Johanna Georga Jirschika v celkem krátké době, v roce ustanovení farnosti. Vybavení do kostela zajistil po jeho dostavbě další zdejší rodák, obchodník Wendelíin Breitschneider.\n\nJeště v roce 1948 katalog duchovenstva litoměřické diecéze uvádí na Slunečné samostatného faráře, kterým byl P. Jan Artur Paul, zhruba v 50. letech začal farnost spravovat farář z Volfartic, P. Josef Slavík, a obětavě tam putoval každou neděli konat bohoslužby. V pozdějších letech byly bohoslužby jednou za 14 dní, poté jednou za měsíc; dnes se kostel k bohoslužebným účelům již nepoužívá a liturgické nádoby a roucha jsou dnes ve Volfarticích.\n\nDíky faráři byl vysazen v zahradě u kostela v Čechách vzácný šafrán bělokvětý. Zahrada (dnes zanedbaná) byla později zařazena mezi chráněné lokality, viz Farská louka.\nV interiéru kostela jsou nyní pouze lavice a stůl, sloužící v minulosti jako oltář, ostatní zařízení bylo odstraněno.\n\nKostel má podobu spíše větší kaple, je jednolodní, orientován k východu a jeho stavební sloh je uváděn jako klasicistní. V západním průčelí je hlavní vchod (u silnice), nad nímž je celkem nízká věž. V ose presbytáře přiléhá ke kostelu malá, zhruba čtvercová zákristie. Ze zákristie vedl boční vchod, který byl v pozdější době kvůli častým krádežím zazděn.\n\n"}
{"id": "230126", "url": "https://cs.wikipedia.org/wiki?curid=230126", "title": "Suchoj Su-17", "text": "Suchoj Su-17\n\nSuchoj Su-17/20/22 (V kódu NATO „Fitter“) je sovětský proudový stíhací bombardér s měnitelnou geometrií křídel vyvinutý z předchozího typu Suchoj Su-7. V sovětském a později ruském letectvu se dočkal dlouhé služby a pod označením Su-20 a Su-22 byl ve velkém vyvážen do zemí východního bloku, na blízký východ, dále do zemí jako Angola a Peru. Jde o první sovětský letoun s měnitelnou geometrií křídel.\n\nLetouny sloužily i v československém a později v českém letectvu. Poslední stroje byly z české armády vyřazeny roku 2002.\n\nNa začátku 60. let 20. století se začalo uvažovat o nahrazení nadzvukového frontového stíhacího bombardéru Su-7, který se svými parametry začínal stávat méně vyhovující. Jednalo se hlavně o vysokou vzletovou a přistávací rychlost z důvodu křídla s velkým šípem náběžné hrany (63°) a motor AL-7F s vysokou spotřebou paliva. Vysoká spotřeba rapidně zkracovala dolet stroje a to hlavně při vyšším užitečném zatížení. Jinak bylo letadlo překvapivě obratné a nevykazovalo žádné zrádné letové vlastnosti. To vedlo k rozhodnutí vyvinout křídlo s měnitelnou geometrií.\n\nV té době se západní experti zabývali obdobným problémem a naděje se vkládaly do konstrukce křídla s měnitelnou geometrií. První teoretické studie byly výsledkem agilního německého válečného výzkumu a další poznatky přinesly výzkumníci ve Velké Británii a USA v 50. a na začátku 60. let. NASA po aerodynamických testech a rozsáhlých počítačových studiích a simulacích navrhla optimální umístění otočných čepů v rozměrné centrální části křídla asi ve čtvrtině rozpětí. Tím se americký návrh lišil od britských projektů, které uvažovaly otočné body v trupu, nebo v kořeni křídla. Konstrukce NASA minimalizovala značný pohyb působiště vztlaku při přestavování křídla a našla svou realizaci v sériových letadlech F-111, F-14, B-1, Tornado a také u letadel řady MiG-23/27, Su-24, Tu-160 atd.\n\nStejně tak OKB Suchoj rozhodla přijmout nápad měnitelné geometrie křídla a pod vedením N. G. Zynina vylepšit svůj Su-7. První studie naznačily, že při aplikaci poznatků NASA na trup Su-7 by umístění otočných čepů a dutého úseku pro zasunutí křídla vyšlo přímo do prostoru podvozkových šachet, což by byl již podstatný zásah do centrální části křídla, ale i do konstrukce trupu. Protože však požadavky zněly na co nejmenší změny konstrukce trupu, bylo rozhodnuto posunout čepy do poloviny rozpětí. Problémy s prouděním vzduchu byly vyřešeny aerodynamickým plůtkem na přechodu pevné a pohyblivé části. Rozdíly v ovladatelnosti letadla při změně geometrie byly potlačeny snížením rychlosti přestavování křídel a změnou nastavení stabilizátoru v závislosti na jejich šípovitosti. Křídlo dostalo rozměrné přistávací klapky na pevnou i pohyblivou část a sloty na vnější část. Všechny uvedené změny byly vyzkoušeny na upraveném stroji Su-7BMK. Trup s ocasními plochami, centrální částí křídla a pohonnou jednotkou zůstal beze změny, křídlo bylo zrekonstruované. Takto upravené letadlo neslo označení S-22I, resp. Su-7IG (Fitter B) a první let uskutečnilo 2. srpna 1966. Obavy, že zůstane s výkony a vlastnostmi na úrovni původního Su-7 kvůli zvýšené hmotnosti křídla (cca o 400 kg více) a zmenšené zásobě paliva se nepotvrdily. Naopak, podstatně se zlepšily parametry startu a přistání, zvýšila se obratnost, dolet a nosnost. Přestavování křídel nemělo podstatný vliv na změnu letových vlastností a posun aerodynamického těžiště byl pouze 2%. Pro nové letadlo bylo vybráno označení Su-17, pro export nejprve Su-20 a od poloviny sedmdesátých let Su-22.\n\nZabudovanou výzbroj tvoří dva kanóny NR-30 ráže 30 mm, každý se zásobou 80 nábojů. Pod křídlové závěsníky lze zavěsit kanónová pouzdra SPPU 22-01 s kanónem GŠ-23 ráže 23 mm s 260 náboji určené pro střelbu vpřed s proměnlivou výchylku kanónu směrem dolů a pod trup pro střelbu dozadu pouze s přesně nastaveným úhlem.\n\nSu-17 může nést širokou paletu neřízených raket ráže 57 mm S-5M, S-5K, S-5KO, S-5KPB, S-5OI a S-5PI, ráže 80 mm S-8A a S-8M nebo rakety ráže 240 mm S-24. Dále nadkalibrovou S-25O, S-25OF a S-25OMT vypouštěné z jednorázového přepravního a vypouštěcího kontejneru PU-O-25. Z pětihlavňového vypouštěcího zařízení B-13 nebo čtyřhlavňového RM-122 čs. výroby se dají vypouštět rakety S-13 ráže 122,4 mm, používané v pozemních kompletech GRAD.\n\nLetadlo může nést různé typy protizemních řízených střel, např. protiradiolokační Ch-25MP (AS-12 Kegler), rádiem naváděné Ch-25MR (AS-10 Karen), laserem naváděné Ch-25ml (AS-10 Karon) na adaptérech APU-68 a střely s televizním naváděním Ch-29T (AS-14 Kedge), nebo laserem naváděné Ch-29L (AS-14 Kedge) na závěsnících APU-58. Také může nést protiradiolokační střelu Ch-58E (AS-11 Kilter).\n\nLetadlo může nést klasické pumy do hmotnosti 500 kg, brzděné pumy PB-250, zápalné kontejnery ZB-500 nebo kontejnery KMGU-2 KMG-U se submunicí. Letecké pumy kalibru 100 kg a 250 kg se dají zavěsit na šestinásobné závěsníky. Pro kontrolu a vyhodnocení výsledků útoku se používá fotokulomet SŠ-45 v kabině se zaměřovačem.\n\nPro pasivní ochranu slouží aktivní klamné cíle SPPI56 ráže 56 mm (12 výmetnic KDS) a pasivní cíle PPI26 (čtyři bloky ASO-2V na horní straně trupu, každý se dvěma kazetami po 32 kusů PPI26). Aktivní ochranu zajišťují protiletadlové řízené střely R-60 (AA-8 Aphid). Na cvičné účely se používají cvičné registry UZR-60.\n\nPro plnění průzkumných úkolů může být na speciální centrální pylon svěšení kontejner KKR obsahující tři kamery snímající terén v různých směrech a úhlech a výmetnice světlic pro noční snímkování v přední části a aparaturu elektronického průzkumu RTR v zadní části. Pod levý vnitřní závěsník může být zavěšen kontejner SPS pro radioelektronický boj.\nNa Su-22 M4 bylo možné nasadit speciální pylon pro použití nukleárních zbraní BD3-56FMN (http://www.16va.be/3.8_armes_speciales_eng_part2.html).\n\nTvoří ji proudový jednohřídelový motor AL-21F-3S a agregáty zajišťující jejich funkci. Vlastní motor se skládá z axiálního čtrnáctistupňového kompresoru, prstencové spalovací komory, dvoustupňové turbíny, komory přídavného spalování a výstupní trysky s proměnlivým průřezem. Pomocné systémy jsou olejový systém, systém dodávky a regulace množství paliva do spalovací komory a komory přídavného spalování ADT-55B, hydraulický systém natočení deseti stupňů statorových lopatek kompresoru, ovládání segmentů výstupní trysky RSF-53B a systém automatického spuštění, systém odběru vzduchu pro tlakování palivových nádrží a pro klimatizační soustavu a systém kontroly a signalizace.\n\nPřední část levého bočního pultu je vyhrazena pro ovládání motoru. Hlavním řídícím prvkem je páka ovládání motoru POM. Dorazy a západky ji blokují v polohách STOP, VOLNOBĚH, MAX. TAH, MIN. FORSÁŽ A MAX. FORSÁŽ. dále je na rukojeti tlačítko RADIO ZAP., ovladač brzdných štítů a dvě tlačítka pro navigační a zbraňové systémy. Pohyb POM je přenášen mechanicky na regulátory dodávky paliva a polohy výstupní trysky, čímž se nastavují otáčky a tah.\n\nMotorový prostor se chladí vzduchem, odebíraným za letu ze vstupního kanálu těsně před kompresorem a na zemi také nasávacími ventily v krytech motoru. Dva přídavné vstupy přivádějící chladicí vzduch ke komoře přídavného spalování a dva další ke generátorem. Drenážní soustava odvádí nespálené nebo uniklé palivo do sběrného potrubí.\n\nDo Československa se první Su-22M-4 a Su-22UM-3 dostaly v březnu 1984. Stroje obdržel 47. průzkumný letecký pluk, tehdy se sídlem v Pardubicích. Letadla zformovala jednu letku, výzbroj dalších dvou tvořila letadla MiG-21R, L-29R a roj Il-14. V dalších letech přicházely postupně objednané stroje pro stíhací bombardovací pluky. Všechny Su-22 přišly v rozebraném stavu, montovaly se na letišti v Hradci Králové a Náměšti nad Oslavou a zalétavala je skupina sovětských pilotů, která také školila prvních čs. instruktory. V letech 1987 až 1989 se na tato letadla kompletně přezbrojil 20. stíhací bombardovací letecký pluk v Náměšti nad Oslavou, známý pod názvem \"Biskajský\". Přibližně v téže době se dostalo několik strojů i k 6. stíhacímu bombardovacímu leteckému pluku v Přerově.\n\nJednomístné Su-22 byly dodány ve dvou provedeních. První série ještě nebyly vybaveny TV navazující soustavou (na přístrojové desce chyběla obrazovka systému) pozdější série již TV naváděcí systém obsahovaly. V čs. letectvu působilo celkem 57 letadel Su-22 včetně dvoumístných verzí.\n\nV roce 1974 obdrželo první Su-20 Polské letectvo a zařadilo je k 7. bombardovacímu a průzkumnému leteckému pluku, dislokovaném na letišti Powidz. V polovině 80. let, kdy většinu bombardovacích úkolů přebíraly nové Su-22M4, se letouny stále více používaly k průzkumu. Při těchto misích měly stroje pod trupem podvěšen kontejner komplexního průzkumu KKR-1. V Polsku byly takto vybavené exempláře označovány Su-20R. Posledních 10 kusů bylo 28. února 1997 ve dvou pětičlenných skupinách přelétnuto do Bydgoszcze a oficiálně vyřazeno z výzbroje polského letectva.\nV roce 1985 získalo z Egypta dva stroje Su-20 letectvo NSR. Byly přiděleny ke zkušební jednotce Erprobungsstelle 61, sídlící na letecké základně Manching. Celý zkušební program byl ukončen v létě 1986 po odlétání 25 hodin stroje s označením 98+61, druhý posloužil jako zdroj náhradních dílů během testů.\nTuto variantu do své výzbroje zařadila Angola, Bulharsko, Irák, Polsko, Sýrie, Vietnam a Ukrajina. Z výzbroje ruského frontového letectva byl z velké části vyřazen v roce 1994, omezenými počty pak disponovala Výcviková akademie vzdušných sil.\n\n\n\n\n\n\n \n"}
{"id": "230129", "url": "https://cs.wikipedia.org/wiki?curid=230129", "title": "Arga-Jurjach", "text": "Arga-Jurjach\n\nArga-Jurjach ( ) je řeka v Jakutské republice v Rusku. Je to levá zdrojnice řeky Rossocha (povodí Alazeje). Je 312 km dlouhá. Povodí má rozlohu 5600 km².\n\nVzniká soutokem řek Zeja a Taba-Bastaach, které stékají z horského hřbetu Ulachan-Sis. Protéká přes Kolymskou nížinu. Jezernatost dosahuje 15,2 %.\n\nZdroj vody je sněhový, dešťový a z tajícího ledu.\n"}
{"id": "230131", "url": "https://cs.wikipedia.org/wiki?curid=230131", "title": "Ajan-Jurjach", "text": "Ajan-Jurjach\n\nAjan-Jurjach ( ) je řeka v Magadanské oblasti v Rusku. Je 237 km dlouhá. Povodí má rozlohu 24 100 km². Na horním toku se řeka nazývá Ajan-Petlja ( ).\n\nPramení na svazích Chalkanského hřbetu a protéká Nerského pohořím. Je levou zdrojnicí Kolymy.\n\nZdroj vody je dešťový a sněhový. Zamrzá na konci října a rozmrzá na konci května.\n"}
{"id": "230135", "url": "https://cs.wikipedia.org/wiki?curid=230135", "title": "Llaima", "text": "Llaima\n\nLlaima je aktivní stratovulkán, nacházející se v chilském regionu Araucanía. Je jedním z nejaktivnějších vulkánů v Chile. Od druhé poloviny 18. století bylo zaznamenáno přibližně 50 menších, nebo středně silných explozivních erupcí, poslední z nich proběhla na jaře roku 2009. Sopka a její okolí jsou součástí národního parku Conguillío. \n\nSopka leží na starší, 8 km široké kaldeře, která se zformovala před 13 200 lety a její vznik doprovázela erupce 24 km vulkanického materiálu, známého jako souvrství \"Curacutínské ignimbrity\". Masiv 3125 m vysoké sopky je tvořen převážně bazalty a andezity. Na svazích se nachází mnoho struskových kuželů.\n\n"}
{"id": "230136", "url": "https://cs.wikipedia.org/wiki?curid=230136", "title": "Agapa", "text": "Agapa\n\nAgapa ( ) je řeka v Krasnojarském kraji v Rusku. Je 396 km dlouhá. Povodí má rozlohu 26 000 km².\n\nVzniká soutokem řek Dolní a Horní Agapa, které odtékají z jezer ležících západně od jezera Pjasino a protéká Severosibiřskou nížinou. Je to levý přítok Pjasiny.\n\nZdroj vody je sněhový a dešťový. Vzestup hladiny je pozvolný.\n"}
{"id": "230141", "url": "https://cs.wikipedia.org/wiki?curid=230141", "title": "Blackpool", "text": "Blackpool\n\nBlackpool je přímořské město v hrabství Lancashire, Anglie. Rozkládá se podél pobřeží Irského moře 65 km severozápadně od Manchesteru, má 142 900 obyvatel.\n\nBlackpool dostal své jméno v souvislosti s dlouhým odvodňovacím kanálem, který procházel přes rašeliniště. Voda, která z něj v Blackpoolu vytékala do moře, byla černá od rašeliny a ve vodách Irského moře vytvářela černou hlubinu, (anglicky black pool).\n\nVe středověku a na počátku novověku byl Blackpool přímořskou vesničkou, jíž zůstal až do poloviny 18. století, kdy v Anglii začalo být módní cestovat v létě k moři. V roce 1781 začali návštěvníci, které do městečka přilákala 11 km dlouhá písečná pláž, využívat nově vzniklé soukromé silnice, kterou vybudovali Thomas Clifton a sir Henry Hoghton. V témže roce sem začaly jezdit pravidelné dostavníky z Manchesteru. Během jednoho století vzrostla populace místa z méně než 500 obyvatel v roce 1801 na více než 2500 obyvatel v roce 1851.\nBlackpool se stal význačným anglickým turistickým střediskem, když zde byla ve 40. letech 19. století zbudována železnice, která letovisko spojila s průmyslovými městy severní Anglie. Železnice znamenala jednodušší a levnější způsob dopravy a městečko se stalo populárním střediskem pro chudší manuální pracovníky severských měst. V roce 1881 už byl Blackpool prosperujícím letoviskem s 14 000 obyvateli a přímořskou promenádou s moly, pouťovými věštci, hospodami, tramvají, jízdami na oslících, stánky s fish and chips a divadly. V roce 1901 zde žilo již 47 000 a město se stalo \"typickým příkladem britského přímořského letoviska\". Díky změnám ve společnosti a možnosti cestovat do zahraničí, začal v druhé polovině 20. století zájem o Blackpool upadat.\".\nV dnešní době je oblíbený zejména mezi turisty ze severní Anglie, kteří sem přijíždějí například na víkend díky blízkosti, ale také mezi skupinkami mladých, kteří se do zdejších četných ubytovacích a restauračních zařízení jezdí loučit se svobodou.\n\n\nBlackpool má vlastní letiště spojující město s Irskem a jižní Evropou a několik železničních stanic, kam směřují vlaky z dalších částí země včetně Londýna.\n\n\n\n"}
{"id": "230146", "url": "https://cs.wikipedia.org/wiki?curid=230146", "title": "Andezit", "text": "Andezit\n\nAndezit (též islandit) je výlevná magmatická hornina s častými porfyrickými vyrostlicemi minerálů. Název horniny je odvozen od pohoří Andy, kde se často vyskytuje. Andezitové lávy eruptují s teplotou 900 až 1100 °C, jejich erupce jsou často explozivní.\n\nJeho hlubinným ekvivalentem je diorit, do jehož skupiny je řazen. Mezi hypoabysální a subvulkanické ekvivalenty patří dioritové porfyry a lamprofyry - kersantit a spesartit. Předterciérní andezity jsou označovány jako paleoandezit, dříve též porfyrit<ref name=\"http://www.geology.cz\"></ref>.\n\nTermín \"andezit\" zavedl Ch. L. von Buch v roce 1836.\n\nAndezity se vyskytují ve formě povrchových uloženin nebo malých, mělkých intruzí. Mají afanitickou, porfyrickou nebo sklovitou strukturu. Procentuální obsah SiO je 56 až 63 %.\n\nMinerální složení představuje vysoký obsah živců (plagioklas), a nižší obsahy (v různých poměrech a kombinacích) křemene, biotitu, amfibolu, pyroxeny, vzácně olivínu. Porfyrické vrostlice tvoří plagioklas, pyroxeny, amfibol, biotit. U andezitů je častá metasomatická přeměna – propylitizace.\n\nBarva andezitů může být světle až tmavě šedá, zelená, šedozelená, červená, hnědá až téměř černá. Pokud je hornina zvětralá, může mít barva odstíny žluté, okrové nebo červené barvy.\n\nZdrojem produkce andezitového magmatu jsou ostrovní oblouky a divergentní kontinentální okraje, kde dochází k poklesům oceánské kůry do zemského pláště. Názory na samotný vznik, resp. původ andezitového magmatu jsou stále nejednotné. Jsou rozděleny do dvou skupin:\n\nAndezity jsou podobně jako bazalty jedněmi z nejrozšířenějších vulkanických hornin, jejich blízké vzájemné propojení a podobný makroskopický vzhled může komplikovat jejich rozlišení. Vznik andezitů je spojen se sopečnou aktivitou nad subdukčními zónami, tedy s pohořími Andského typu.\n\nVe světě jsou známy především z lokalit v Andách, kde dodnes vznikají např. v sopkách Cotopaxi a Popocatépetl. Jiné aktivní sopky se nacházejí v Japonsku např. Fudži, nebo v Indonésii - Krakatoa.\n\nV zemích střední Evropy se aktivní andezitové vulkány už nenacházejí. V České republice tvoří andezity zbytky dnes už neaktivní vulkanické oblasti v okolí Uherského Brodu, Nezdenic, Bojkovic, Bánova, též v Tepelské vysočině a v Českém středohoří západně od Třebenic.\n\nV Karpatech na Slovensku, v Maďarsku a Rumunsku vytvářejí andezity případně jejich pyroklastika podstatnou část neogenních sopečných pohoří. Vyskytují se v Štiavnických a Kremnických vrších, Vtáčniku, Pohronském Inovci, Krupinské planine, Vihorlatu a Tokajských vrších. Na Slovensku se mimo toho nacházejí i v geologicky starších oblastech v Veporských a v Zemplínskych vrších.\n\n\n"}
{"id": "230151", "url": "https://cs.wikipedia.org/wiki?curid=230151", "title": "Algama", "text": "Algama\n\nAlgama ( ) je řeka v Jakutské republice v Rusku. Je to pravý přítok řeky Gonam (povodí Aldanu). Je 426 km dlouhá. Povodí má rozlohu 21 500 km².\n\nPramení na severních svazích Stanového hřbetu a teče na severovýchod přes Aldanskou vysočinu.\n\nZdroj vody je dešťový a sněhový.\n"}
{"id": "230152", "url": "https://cs.wikipedia.org/wiki?curid=230152", "title": "Andoma", "text": "Andoma\n\nAndoma ( ) je řeka ve Vologdské oblasti v Rusku. Je 156 km dlouhá. Povodí má rozlohu 2570 km².\n\nOdtéká z Groptozera v Andomské vysočině a teče mezi morénovými kopci a jezery. Ve zúžených místech toku se nacházejí peřeje. Je to přítok Oněžského jezera.\n\nZdroj vody je smíšený s převahou sněhového. Zamrzá v listopadu a rozmrzá na konci dubna.\n\nŘeka je splavná a na dolním toku je možná vodní doprava.\n"}
{"id": "230156", "url": "https://cs.wikipedia.org/wiki?curid=230156", "title": "Evangelikální asociace křesťanských nakladatelů", "text": "Evangelikální asociace křesťanských nakladatelů\n\nEvangelikální asociace křesťanských nakladatelů (z ang. \"Evangelical Christian Publishers Association (ECPA)\") je mezinárodní nezisková organizace, tvořená 260 světovými společnostmi. Organizace byla založena v roce 1974 a od roku 1978 udílí v USA každoročně cenu \"Christian Book Awards\" (Cena křesťanské knihy) v kategoriích jako: referenční práce, fikce, teologie/doktrína a kniha pro děti a mládež. \n\n"}
{"id": "230158", "url": "https://cs.wikipedia.org/wiki?curid=230158", "title": "Arčeda", "text": "Arčeda\n\nArčeda ( ) je řeka ve Volgogradské oblasti v Rusku. Je dlouhá 167 km. Povodí má rozlohu 2050 km².\n\nProtéká jihozápadním okrajem Povolžské vrchoviny. Je to levostranný přítok řeky Medvedica (povodí Donu).\n\nZdroj vody je převážně sněhový. Odtok vody z 1 km² povodí činí přibližně 1 l/s. Na středním toku vysychá.\n\nNa řece leží město Frolovo.\n"}
{"id": "230163", "url": "https://cs.wikipedia.org/wiki?curid=230163", "title": "Pachyrhinosaurus", "text": "Pachyrhinosaurus\n\nPachyrhinosaurus (\"tlustonosý ještěr\") byl značně velký rohatý dinosaurus. Známý je z kompletních pozůstatků velkého množství jedinců. Žil před asi 80 až 69 milióny let na severozápadě Severní Ameriky. S délkou až 8 metrů patřil mezi největší známé centrosauriny vůbec.\n\n\"Pachyrhinosaurus\" patřil s odhadovanou průměrnou délkou 5 až 6 metrů a hmotností až 3000 kg mezi poměrně velké rohaté dinosaury. Rohatí dinosauři se tvarem těla navzájem výrazně neodlišovali, \"Pachyrhinosaurus\" disponoval všemi základními znaky těla zástupců infrařádu Ceratopsia: měl krátký, silný krk, poměrně krátký trup a zkrácený chvost. Hlava byla opatřená silným kostěným zobákem, vystupujícími lícními kostmi a kostěným límcem, který byl kratší jako zbylá část lebky (znak podčeledi Centrosaurinae). Kostěný límec měl odlehčený dvěma středně velkými otvory.\n\nNa rozdíl od většiny ostatních rohatých dinosaurů nebyl na jeho lebce nalezen žádný hlavní roh. Na místě, kde se u zástupců Centrosaurinae nachází dlouhý kostěný roh, měl velký kostěný hrbol. Z vrcholu kostěného límce vyrůstaly dva trny, některým jedincům i krátký roh za očima, při kořeni kostěného límce. Rod \"Pachyrhinosaurus\" tak představuje vyvrcholení evolučního trendu zkracování nosního rohu. Ten byl nejdříve zkrácený a ohnutý směrem dopředu a dolů (\"Einiosaurus\"), později zůstala jen základna (\"Achelousaurus\"), kterou nahradil kostěný hrbol (\"Pachyrhinosaurus\").\n\nNěkteří vědci však zastávají názor, že zmizela postupně jen kostěná základna nosního rohu. V případě pachyrinosaura by tak mohl velký kostěný hrbol tvořit základnu impozantního kostěného rohu tvořeného rohovinou. Něco podobného pozorujeme i mezi dnešními zvířaty – rohy nosorožci jsou též tvořené jen rohovinou, přičemž základnu jim tvoří kostěné hrbole. Jelikož rohovina málokdy zkamení, rohy pravěkých nosorožců tak poznáme jen na základě jejich kostěných základen. Jestli že kostěný hrbol nad nozdrami pachyrinosaura doopravdy tvořil základnu pro rohovinový roh, tento roh mohl být velmi velký, zřejmě kolem dvou metrů dlouhý (podobně jako u pravěkého nosorožce rodu \"Elasmotherium\"). Velký roh by byl velkou výhodou při konfrontaci s nebezpečnými dravci (např. \"Daspletosaurus\").\nPachyrinosaura známe i na základě pozůstatků celého stáda. Víme tak, že tento dinosaurus putoval po krajině ve velmi velkých stádech (s několika tisíci jedinců), kteří zřejmě migrovali z jižních oblastí na sever – pozůstatky pachyrinosaura byly totiž nalezeny i na Aljašce. Putovali jak dospělí jedinci, tak i mláďata. V takto velkém stádě zřejmě panovala hierarchie, kterou si jedinci získávali vzájemnými souboji (stopy po vzájemných soubojích jsou mezi rohatými dinosaury doložené), podobně jako dnešní jeleni, tedy přetlačováním hlav. V období říje samci využívali pro změnu svoje kostěné límce, které se mohly pod vlivem hormonů nebo zvýšeného tlaku krve pestře zbarvit a lákat tak pozornost samic.\n\nV říjnu roku 2008 byl oznámen objev nového druhu tohoto rodu, \"P. lakustai\". Popis vychází z objevu velkého stáda těchto tvorů, kteří zřejmě hromadně zahynuli při živelní pohromě (přechod rozbouřené řeky) asi před 72,5 milionem let. V létě roku 2011 byl ze souvrství Prince Creek na Aljašce popsán již třetí druh, \"P. perotorum\", pocházející z vrstev starých 70-69 milionů let.\n\n\n"}
{"id": "230164", "url": "https://cs.wikipedia.org/wiki?curid=230164", "title": "A State of Trance", "text": "A State of Trance\n\nA State Of Trance (zkráceně ASOT) je název rádiové show DJ a producenta Armin van Buurena. Poprvé byla vysílána v březnu 2001 na rádiu ID&T, v roce 2005 tato stanice změnila žánr a show se začala vysílat asi na 40 různých stanicích, v Česku jej například vysílá Dance radio nebo Sex Rádio.\n\nShow má podobu dvouhodinového mixu, ve kterém hraje Armin především trance a progressive. Vybírá skladby hlavně od začínajících autorů, aby je tak podpořil a dostaly se jejich jména do povědomí širší veřejnosti. A State Of Trance patří mezi nejposlouchanější rádiové trance show na celém světě, a to také díky možnosti poslechu online na internetu. Každý týden přitáhne více než 700 000 posluchačů.\n\nArmin van Buuren s ASOT vyhrál v letech 2006, 2007, 2008, 2009 a 2011 cenu Best Mix Radio Show.\n\n\"Narozeniny\" A State Of Trance jsou vždy oslavovány ve velkém stylu. S 550 episodou ASOT vystoupil Armin van Buuren a mnoho dalších DJ v roce 2012 v Londýně, Moskvě, Kievě, Den Bosh, Los Angeles a Miami. Za jedny z největších trance akcí vůbec jsou považovány právě probíhající oslavy ASOT 600. Při této příležitosti vystoupí několik desítek DJ's v Madridu, Mexico City, Sao Paulu, Minsku, Sofii, Beirutu, Kuala Lumpur, Mumbai, Miami, Guatemala City, New Yorku a v Den Bosh.\n\nArmin van Buuren pravidelně vydává mixované kompilace na dvou CD „A State of Trance“.\n\n"}
{"id": "230169", "url": "https://cs.wikipedia.org/wiki?curid=230169", "title": "Vennbahn", "text": "Vennbahn\n\nVennbahn je název soustavy železničních tratí a zároveň skupiny pěti německých exkláv vytvořených belgickou železniční tratí, která prochází územím Německa mezi městy Rötgen a Monschau, jižně od Cách. Železniční trať je spolu s přilehlým územím vlastnictvím Belgie, což způsobilo vznik pěti navzájem oddělených exkláv, které jsou izolovány od zbytku Německa. Jedná se tyto exklávy: Munsterbildchen, Rötgener Wald (vytváří jižní část katastrálního území města Rötgen), Rückschlag, Mützenich, Ruitzhof. Administrativně náleží spolkové zemi Severní Porýní-Vestfálsko.\n\nHlavní a dvě vedlejší trati vznikly na základě německé vyhlášky z 15. května 1882. Šlo o hlavní trať z Cách (stanice Röthe Erde) přes Walheim, Raeren a Monschau do St. Vith a Prümu, vedlejší trať z Raerenu do Eupenu a další vedlejší trať z Walheimu do Stolbergu. Pro soustavu těchto tratí se vžil název Vennbahn, protože některé úseky tratí procházejí oblastí mokřadů (něm. „venn“ = mokřad) Hohes Venn, které jsou v současnosti přírodní rezervací Deutsch-Belgischer Naturpark. První úsek trati z Cách do Monschau (48 km) byl otevřen 30. července 1885. 3. srpna 1887 byla dokončena trať z Raerenu do Eupenu i do Herbesthalu. Zájmy místních majitelů průmyslových závodů urychlily vybudování další trati do Walheimu (13 km), která byla otevřena 21. prosince 1889. Rostoucí frekvence dopravy na začátku 20. století si vyžádala zdvojkolejnění tratí. V průběhu první světové války byly tratě Vennbahn intenzivně využívány německou armádou z důvodu zamýšlené invaze do Francie.\n\nPorážka Německa v roce 1918 a následně podpis Versailleské smlouvy způsobily změnu hranic v celé oblasti. Mezinárodní hranice se posunuly na východ a bývalá německá teritoria, včetně okresů Eupen a Malmédy, připadla Belgii. V období od 23. ledna 1920 do 4. ledna 1923 se speciálně ustanovená komise snažila vyřešit hraniční spor mezi Německem a Belgií v této oblasti. 1. listopadu 1921 byla k belgickému území připojena sekce tratě Raeren – Kalterherberg a 6. listopadu 1922 byla železnice inkorporována společně s pozemky, po kterých vedla, a také s příslušnými drážními budovami. Tato trať překračuje území okresů Cáchy a Monschau, tím vzniklo pět zmíněných exkláv, které i nadále zůstaly územní součástí Německa.\n\nProtože belgická železniční trať obsluhovala obyvatele Německa, bylo potřeba přijmout mnohá speciální opatření, aby se na jedné straně zabezpečila práva Belgie jako suverénního státu a práva německého obyvatelstva na druhé straně. Zjednodušila se daňová politika, Belgičané pracující na železnici, případně žijící na jejích pozemcích, nepodléhali německému daňovému systému a nepodstupovali celní formality při překračovaní území. Podobně i cestující, kteří cestovali do destinací v Německu získali všechny výhody přepravních a tarifních podmínek státu. Vlakové soupravy vypravovaly Belgické železnice (SNCB), pasová kontrola probíhala v obou hraničních stanicích. Nákladní vlaky měly na tomto úseku zakázáno zastavit. V roce 1925 byla vybudována trať z Eupenu, čímž se zrušila celní kontrola při cestování z Belgie.\n\nS nástupem nacismu v 30. letech 20. století začala doprava na Vennbahn upadat, což mělo za následek opětovné zjednokolejnění vedlejších tratí. 18. května 1940 byla východní část Belgie znovu připojena k Německu a 2. července 1940 byla Vennbahn triumfálně znovuotevřena jako výhradně německá trať. Během 2. světové války byla trať na mnoha úsecích těžce poškozena. Celý systém tratí byl po válce zrekonstruován a uveden do provozu v roce 1970, i když některé úseky zanikly.\n\n10. prosince 1973 byla v Bruselu podepsána nová mezinárodní dohoda, kterou se zjednodušily přepravní podmínky na trati. Dohoda vstoupila v platnost 1. února 1974. V důsledku dezolátního stavu některých úseků, limitované výšky tunelových portálů a vzniku nové trati přes Botzelaerský tunel se frekvence dopravy v 80. a 90. letech 20. století výrazně snížila, mnohé úseky byly úplně uzavřeny. Na konci 20. století se přilehlé regiony dohodly na zachování tratí z Eupenu do Raerenu, do Weywertzu a do Büllingenu z důvodu jejich přínosu pro cestovní ruch v dotčené oblasti. Opravy tratí byly hrazeny z grantů Evropského regionálního rozvojového fondu.\n\n"}
{"id": "230170", "url": "https://cs.wikipedia.org/wiki?curid=230170", "title": "Komule Davidova", "text": "Komule Davidova\n\nKomule Davidova (\"Buddleja davidii\") je opadavý, nepravidelně stavěný keř s dlouhými letorosty, který v létě kvete mnoha drobnými, nafialovělými květy. Ty přitahují velké množství motýlů; odtud pochází jedno z jeho lidových jmen - motýlí keř. Je jedním ze dvou druhů rodu komule, které se v České republice pěstují jako okrasné rostliny. Dřevina dostala rodové jméno na počest anglického klerika a botanika Adama Buddlea a druhové jméno podle svého objevitele, francouzského misionáře a botanika Armanda Davida.\n\nMístem původního rozšíření komule Davidovy je jihovýchodní Čína (především provincie Če-ťiang, Chu-nan, Chu-pej, Jün-nan, Kan-su, Kuang-si, Kuang-tung, Kuej-čou, S’-čchuan, Šen-si, Ťiang-si, Ťiang-su) a Tibet. Objevena byla na hranicích Číny s Tibetem v roce 1887 a semena poprvé přivezli do Evropy roku 1893. Vypěstované rostliny se ukázaly vhodné pro zahradnictví, proto začalo jejich množení a rozšiřování. V Česku roste komule Davidova od roku 1911; první keř vysadili v zámeckém parku v Průhonicích.\n\nKomule se postupně rozšířila téměř po celé Evropě, roste od Středozemního moře na jihu po severní Norsko a od západního Španělska po Bulharsko na východě. Druh byl zaznamenán také na jihu Afriky, v Zambii, Zimbabwe a Jihoafrické republice. V Severní Americe roste na východním a západním pobřeží Kanady i Spojených států, téměř po celé Střední Americe a na severu Ameriky Jižní. Vyskytuje se skoro ve všech státech Austrálie, na Novém Zélandu i na Havaji. Ve většině těchto zemí se integrovala do tamní přírody.\n\nV Česku se časem stala oblíbenou okrasnou dřevinou mnoha botanických zahrad, parků i zahrad soukromých, odkud má tendenci se šířit do volné přírody, kde zplaňuje; v roce 2000 byl zjištěn její nekontrolovaný růst též v české krajině.\n\nV místě svého původu, v Číně, roste na horských křovinatých svazích v nadmořské výšce od 800 do 3000 m. Rostlina je tolerantní k širokému spektru podmínek, daří se jí v pásmu mírném i subtropickém. Nejlépe prospívá na slunném a výhřevném stanovišti s dostatečně vlhkou a propustnou půdou zásobenou vápníkem, například na skládkách stavebního odpadu; nevadí jí ani znečištěné ovzduší. Je-li rostlina v polostínu, málo kvete a následně v zimním období snáze namrzá. S příchodem jara obvykle dobře regeneruje a mívá roční přírůstky větví až 2 m dlouhé. Obvykle začíná kvést ve věku dvou let. Ploidie druhu je 4x = 2n = 76. Tento fanerofyt raší poměrně pozdě, obvykle až v květnu, a kvete od července do září.\n\nKeř vysoký 2 až 5 m s mírně čtyřhrannými letorosty, které jsou na koncích porostlé krátkými, šedoplstnatými, hvězdovitými chlupy, vyrůstá z bohatě větvených, ale nepříliš hlubokých kořenů. Kůra je brázditá, vláknitá, šedavě hnědá až načernalá. Listy s krátkými řapíky vyrůstají vstřícně, jejich čepele jsou vejčitě kopinaté, dlouhé 8 až 18 cm a široké 5 až 8 cm, na bázi jsou klínovité, na konci zašpičatělé, po okraji hustě pilovité, na líci tmavě zelené a lysé, na rubu šedavě plstnaté a mají 9 až 14 párů žilek.\n\nKvěty jsou oboupohlavné a vytvářejí úzká hroznovitá květenství vyrůstající na koncích letorostů, vonné květy mají krátké stopky s čárkovitými listenci. Květenství je válcovité, přímé nebo na konci převislé, dlouhé 10 až 30 cm a široké 3 až 5 cm. Zvonkovitý kalich je asi 3 mm dlouhý a jeho čtyři zelené, špičaté cípy jsou hustě chlupaté. Řepicovitá koruna má úzkou trubku asi 10 mm dlouhou, na konci s lemem rozšířeným do čtyř laloků, u botanického druhu mají korunní lístky barvu lila (pastelově fialovou). Čtyři tyčinky s drobnými prašníky jsou kratší než korunní trubka, dvoudílný semeník je protáhle vejčitý, čnělka nese kyjovitou bliznu. Rostlina není samosprašná a tvorba semen je závislá na opylovačích. Květy produkují hodně nektaru a proto mají opylovačů dostatek, jsou to hlavně včely, motýli (denní i noční), sršně a v Americe i kolibříci.\n\nPlod je hnědá, úzce vejčitá, dvoupouzdrá, vícesemenná tobolka, asi 7 mm dlouhá a na vrcholu zašpičatělá. Otevírá se dvěma chlopněmi a obsahuje asi 3 mm velká, nahnědlá semena s křidélky. Rozložitý keř vyprodukuje za sezónu několik miliónů semen, která jsou zralá již asi tři týdny po opylení, zimu však přečkávají v uzavřených tobolkách na rostlině a jsou uvolňována až s příchodem jara. Více než 95 % semen je rozptýleno dále než 10 m od rostliny, mohou také být po dopadu roznášena vodou. V půdě si zachovávají vysokou životnost asi 2,5 roku, poté rychle klesá. Nemají vrozenou dormanci a pro klíčení potřebují světlo, teplotu od +6 do +25 °C a vlhkost. Rostliny se velice snadno reprodukují též bylinnými nebo dřevitými řízky z větví nebo odkopky z kořenů. Kvete na letošních výhonech a proto je doporučen každoroční jarní řez, po kterém dobře regeneruje, pozdější má negativní vliv na kvetení následného roku.\n\nKomule Davidova má potenciál pro rychlou expanzi na nová území. Pravidelně uzrávají velká množství semen, jejich rozptylování větrem a vysoká míra klíčivosti pozitivně přispívají k šíření. Vytvářejí houštiny na neobhospodařovaných plochách podél železnic i silnic a lehká semena se úspěšně šíří podél dopravních koridorů. Jsou rozvážena společně s nákladem nebo prostě rozfoukávána prouděním vzduchu jedoucích vozidel. Po dopadu na místa s narušenou půdou jsou ochotná tolerovat širokou škálu fyzických podmínek, vyklíčit a brzy vykvést. Je za invazní druh považována hlavně v Austrálii a na Novém Zélandu, kde silně konkurují původní vegetaci, brání ji v růstu i rozmnožování. Na severním novozélandském ostrově bylo v národním parku Urewara shledáno až 2500 rostlin na ploše 1 hektaru (jedna rostlina na 4 m²).\n\nJelikož komule Davidova v současné době patří mezi nejoblíbenější zahradní rostliny a je hojně vysazována, stala se pro zahradnický průmysl hospodářsky významnou rostlinou. Oblibu si získala kvůli nenáročnosti pěstování, dlouhé době kvetení, barevným a vonným květům a atraktivitě pro motýly. Bylo vyšlechtěno přes devadesát kultivarů s rozdílnými tvary a barvou květů či listů, odlišnou morfologií či odolností vůči chladu. Nyní existují i rostliny s neplodnými semeny. Květenství tak mohou být tvořena květy s barvou od bílé po tmavě fialovou, případně jsou dvoubarevná; některé kultivary mají panašované listy. U některých odrůd dosahují květenství délky až 80 cm.\n\nListy keřům okusuje skot i kozy, na rozdíl od jelení zvěře. Jsou ožírány slimáky a vysávány mšicemi, molicemi a roztoči. Pokud jde o hmyz, napadají je nosatci rodů \"Cleopus\", \"Gymnaetron\", \"Merus\" a klopušky rodu \"Campylomma\".\n\nDruhou komulí, v české krajině vysazovanou jen vzácně, je komule střídavolistá. Ta se odlišuje, jak již druhové jméno napovídá, především střídavě vyrůstajícími listy, nižším a rozložitějším růstem keře a růžově purpurovými květy sestavenými do hustých, kulovitých svazečků na větvích z předešlého roku. Ploidie tohoto druhu je 2n = 38.\n\n"}
{"id": "230173", "url": "https://cs.wikipedia.org/wiki?curid=230173", "title": "Suchoj Su-25", "text": "Suchoj Su-25\n\nSuchoj Su-25 (v kódu NATO Frogfoot) je sovětský jednomístný proudový letoun určený k poskytování přímé letecké podpory (close air support, CAS) pozemním jednotkám (ničením tanků, obrněných vozidel a dalších pozemních a případně i jiných cílů). Na základě analýz byla zjištěna potřeba specializovaného letadla pro přímou palebnou podporu, podobného jako byl Il-2 Šturmovik nebo Iljušin Il-10 z období druhé světové války a po ní, tj. silně chráněného a s vysokou palebnou silou. Tehdy zavedené stíhací bombardéry nebyly pro takový účel optimální.\n\nPrvní prototyp tohoto letounu vzlétl 22. února 1975. Oproti jeho americkému konkurentu Fairchild A-10A je rychlejší, ovšem má i vyšší minimální rychlost, potřebnou pro CAS, ale naopak dokáže nést o dost méně munice a výzbroje, než americký protivník. Navíc sovětský 30 mm kanón byl oproti americké konkurenci velmi problémový a nespolehlivý. Sériová výroba začala až roku 1978 a celkem bylo vyrobeno 1 024 kusů, z nichž mnohé slouží v některých armádách dodnes. Letoun je velmi nenáročný na údržbu, v případě nouze může létat i na motorovou naftu nebo benzin, což se však projeví zkrácením životnosti motoru. Kvůli tomu se mezi piloty a pozemním personálem vžilo pro tento stroj oslovení „prase“.\n\nSu-25 používala i Armáda České republiky, kde získal populární přezdívku „hrábě“. Před vyřazením letounu v roce 2000 byl jeden z letounů pro propagační účely zbarven netradiční kamufláží se světlými odstíny modré a zelené a na směrovce byl namalována žába rozbíjející na své dlani tank kladivem. Tento letoun si získal díky své malůvce přezdívku „Žabák“. Dále letoun slouží v zemích bývalého SSSR, afrických zemích a dále na Balkáně. Operačně byl letoun použit ve válce v Afghánistánu či válce v Zálivu.\n\nV polovině 60. let 20. století se vojenská doktrína USA a SSSR od základu změnila. V předchozím období tyto světové velmoci plánovaly použití jaderných zbraní i při taktických bojových úderech, to se však po kubánské krizi změnilo. Úloha dobýt území nepřítele připadla pozemním vojskům, které to měly dosáhnout s pomocí klasické výzbroje. Zvlášť důležitá role byla přitom kladena na letectvo, které mělo efektivně podporovat pozemní vojska v podmínkách silné protivzdušné obrany protivníka.\nLetadla Su-7B, MiG-19, MiG-21 a Jak-28 nevyhovovaly požadavkům, které na nich kladl nový charakter vedení války. Kvůli velké operační rychlosti a nedostatečné obratnosti nemohly tyto stroje efektivně útočit na malé pozemní cíle. Jelikož neměly pancéřovou ochranu kabiny a důležitých přístrojů, byly snadno zranitelné palbou z protiletadlových kulometů a jiných prostředků protivzdušné obrany. Během vojenského cvičení „Dněpr“ v září 1967 se jako nejefektivnější bojové letouny ukázaly upravené stíhačky MiG-17, které úspěchu dosáhly díky výborné manévrovatelnosti a nízké rychlosti, což jim umožnilo neztrácet vizuální kontakt s cílem a vést na něj účinnou palbu. Tehdy se v kruzích sovětských leteckých konstruktérů začalo diskutovat o návrzích možných koncepcí letadla, určeného na přímou podporu pozemních vojsk. I přesto, že ne všechny zapojené organizace přijaly myšlenku na znovuzrození bojového letectví, vrchní velitel pozemních vojsk, armádní generál \"I.G. Pavlovskij\", byl horlivým zastáncem této myšlenky a přesvědčil ministra obrany SSSR – maršála Andreje Grečka – o nezbytnosti vývoje bojového letadla nové generace.\nSovětské ministerstvo letectví vyhlásilo v březnu 1969 soutěž na návrh bojového letadla, který by byl protiváhou amerického stroje A-10 Thunderbolt II a který by implementoval řešení získané analýzou bojů na Středním východě během šestidenní války z roku 1967. Zúčastnily se ho čtyři konstrukční kanceláře: Mikojan a Jakovlev nabídly modifikaci letadel MiG-21 a Jak-28; Iljušin a Suchoj předložily nové projekty: Il-102 a T-8. Tehdejším požadavkům na bojové letadlo vyhovovaly jen projekty Il-102 a T-8. Projekt Il-102 představoval další vývoj proudového letadla Il-40. Hlavní změnou, kterou se stroje lišily, bylo úplné zjednodušení stroje Il-102. Naopak Pavel Suchoj představil úplně nový projekt T-8, který byl v té době už rok ve vývoji, vedeném z vlastní iniciativy. Díky instalaci lepšího zaměřovacího systému, menšími rozměry a hmotností oproti Il-102 se na podzim 1969 stal projekt T-8 vítězem tendru na nové bojové letadlo.\n\nZačátkem března 1968 se \"I. Savčenko\", učitel na akademii vzdušných sil, obrátil k známým odborníkům z konstrukční kanceláře Pavla Suchoj s nabídkou společného vypracování projektu na nové letadlo pro přímou podporu pozemních vojsk. Zanedlouho vznikla skupina, kterou tvořili zaměstnanci kanceláře Pavla Suchoj: \"O.S. Samojlovič, D.N. Gorbačev, V.M. Lebedeb, J.B. Ivašečkin a A. Monachov\". Vývoj letadla označeného jako „SPB“ bylo rozhodnuto začít v domácích podmínkách, a seznámit generálního konstruktéra s jejich projektem až po ukončení konstrukčních návrhů celého letadla. V té době ještě příští zákazník nezformuloval takticko-technické požadavky na nové letadlo této kategorie, ale byly zahájeny práce na návrhu koncepce bojového letadla a jeho pozici v systému vzdušných sil SSSR, na vyhodnocení potřebných letových vlastností a charakteristik zbraňových systémů. Zároveň se konstruktéři vzdali tehdy módní koncepce víceúčelového letadla, které by mohlo plnit bojové úkoly, stejně jako vést vzdušný boj. Podle prvních konstrukčních návrhů projektu „SPB“ se předpokládala instalace dvojice dvouproudých motorů AI-25T, z nichž každý měl tah 1 750kg. Kromě palubního kanónu se předpokládalo použití pouze neřízené munice – bomb do hmotnosti 500 kg a neřízených raketových střel. Zaměřovací systém letadla měl být velmi jednoduchý: jen laserový dálkoměr a optický zbraňový zaměřovač.\nTento projekt vyústil do stroje Su-25 a objednávka na 2 prototypy byla vydána 6. května 1974. Po úspěšném zvládnutí bojových zkoušek v Afghánistánu byl Su-25 v březnu 1981 objednán pro sovětské letectvo. Americké špionážní satelity ho poprvé zaznamenaly ve výzkumném středisku Ramenskoje v roce 1977 a získal dočasné kódové označení „\"RAM-J\"“. Hlavním úkolem letadla Su-25 je přímá podpora pozemním vojskům, ke které je výborně uzpůsoben.\n\nKabina je tvořena vanou o síle 25mm z titanové slitiny a jeden z motorů je umístěn v pancéřové vaně, přičemž letadlo je schopné letu i s jedním motorem. Může působit za všech povětrnostních podmínek, ve dne i v noci. Jeho výbavu dotváří vystřelovací sedačka K-36 s charakteristikami 0 – 0 (možnost katapultáže při nulové výšce a nulové rychlosti). Palivové nádrže jsou naplněny ochrannou disperzí a plynem, které minimalizují možný výbuch. Motory jsou schopny v případě potřeby létat na kerosin, naftu nebo benzín, což však snižuje jejich životnost. Od samého začátku byl Su-25 navržen tak, aby ho mohl obsluhovat i málo zkušený letový a pozemní personál. Specializovaný aeromobilni komplex údržby letadla \"AMK-8\" zabezpečuje nezávislost Su-25 i při použití na slabě vybavených a polních letištích. Všechny důležité systémy letadla jsou chráněny pancířem odolávajícího střelám do ráže 20 mm. Po nasazení raket „Stinger“ během bojů v Afghánistánu však začaly ztráty Su-25 stoupat. Proto byla mezi každý ze dvou motorů instalována 5 mm pancéřová deska dlouhá 1,5 m. Navíc byly zabudovány integrované samohasící pěnové zařízení motoru a na vrchní část motorových gondol byly instalovány další výmetnice klamných cílů. Díky této ochraně během bojů nebyl zaznamenán ani jeden výbuch palivové nádrže a žádný z pilotů nebyl zabit uvnitř pancéřového kokpitu.\n\nPřed zahájením sériové výroby byl Su-25 vybavený zaměřovacím systémem z letadla Su-17M3, který zajišťoval vysokou přesnost zničení pozemního cíle s použitím neřízené výzbroje a možnost použití moderních řízených střel a pum.\n\nV současnosti jsou ruské Su-25 vybaveny palubním zaměřovacím systémem SVP-24 (Gefest). Jde o specializovaný výpočetní subsystém, který umožňuje přesné navedení \"hloupé\" munice na cíl. Základní myšlenka je podobná americkým bombám JDAM, které jsou vybaveny družicovým systémem a z nekontrolovaných pum se tak stává řízená munice. Nicméně přístup je zcela odlišný, protože zařízení není namontované na každou pumu zvlášť, ale nachází se na palubě letadla. SVP-24 přepočítává polohu letadla na základě systému GLONASS, trajektorii letu pumy a hydrometeorologických podmínek. Souřadnice mohou být trochu zkreslené při ostrých manévrech letadla v cílové oblasti nebo při nedostatku informací o hydrometeorologických podmínkách a stavu ovzduší. Pravděpodobnost zničení malých dobře chráněných podzemních zařízení je 30 až 40 %. Účinnost při ničení špatně chráněných nadzemních cílů může dosáhnout až 60%.\nZaměřovací systém letadla tvoří:\nPilotní-navigační výbavu tvoří především navigační komplex \"KN-23-1\", který je určen pro předávání údajů do palubního počítače a zaměřovacího systému. Navigační komplex zabezpečuje neustále automatické zpracování souřadnic stroje, provedení naprogramovaného letu včetně letu do cílové oblasti a návratu na domácí letiště a určení a zpracování hlavních navigačních a letových parametrů.\nSkládá se z:\nKromě navigačního komplexu do komplexu pilotní-navigační výbavy patří:\nRadiotechnické vybavení tvoří radiostanice \"R-862\" zabezpečující spojení s jinými letadly a pozemními cíli, radiostanice \"R-828\" zabezpečující spojení s letovými řídícími orgány a pohyblivými pozemními cíli, odpovídač vlastní-cizí, odpovídač \"SO-69\", stanici systémů rádiového rušení a systém ovládání výmetnic infračervených a dipólových klamných cílů.\n\nUž první zkušenosti z nasazení letectva v Afghánistánu prokázaly nedostatečnou efektivitu použitých letadel. Nadzvukové stíhací bombardéry, konstruované pro vedení boje v Evropě měly při manévrování v úzkých horských průsmycích problémy a jejich sofistikované zbraňově-navigační systémy se při boji s malorozměrnými cíli ukázaly být nepoužitelné. Tyto nedostatky byly potlačeny po nasazení Su-25. Oproti ostatním strojům měl manévrovací schopnosti, byl snadno ovladatelný, výborně vyzbrojen a pancéřován. První 2 prototypy Su-25 byly v Afghánistánu nasazeny v rámci operace \"„Rombi-1“\" od dubna do června 1980, přičemž byly vojáky vysoce hodnoceny. Jen co byly ukončeny letové zkoušky, začala se v únoru 1981 formovat první jednotka vybavená letadly Su-25, kterou byl 80. samostatný bitevní letecký pluk, dislokovaný 65 km od města Baku. Prvních 12 sériových Su-25 obdržel pluk v dubnu 1981. Poptávka po Su-25 v Afghánistánu byla velká a proto byla zformována 200. samostatná bitevní eskadra, která se skládala z letadel a pilotů Su-25 z 80. samostatného bitevního leteckého pluku. Dne 19. června 1981 byla \"200. samostatná bitevní eskadra\" přemístěna do Afghánistánu, na leteckou základnu Šindand. Úkolem této jednotky se stala ochrana sovětské 5. motostřelecké divize a 21. pěchotní brigády afghánských vládních vojsk, které byly v této části země umístěny. Su-25 se zúčastnil i bojů o město Herat, kde probíhaly těžké boje nejen mezi mudžahedíny a vládními vojsky, ale i mudžahedínů mezi sebou. Úkolem Su-25 bylo útočit na domy a sklady zbraní, patřící mudžahedínů. Po ukončení bojů v tomto městě byl nasazen při útocích na Kandahár, druhé největší město Afghánistánu. Sovětská 70. motostřelecká brigáda, odpovídající za ochranu města a cest vedoucích okolo byla vtažena do těžkých bojů v okolí i ve městě samotném. V tamních horských podmínkách nebylo vždy možné nasazení dělostřelectva a tanků a tak byly povolány bojové letouny. Při těchto operacích byly nejčastěji používané bomby OFAB 500 a bloky neřízených raket UB-32-57. Piloti vysoce oceňovali promyšlenou ochranu nejdůležitějších přístrojů a kabiny Su-25. Letadla snesla i těžké poškození a byla schopna vrátit se na základnu. Příkladem je např. stroj A. Lavrenka, který byl nad Panšírem zasažen protiletadlovou raketovou střelou do ocasní části, která kromě její značného poškození zasáhla i řízení, přesto se Su-25 bezpečně vrátil na svou základnu. Za 15 měsíců nasazení provedli piloti 200. samostatné bitevním eskadry více než 2 000 letů a neztratili ani jeden stroj. Postupně byly na letištích Kandahár a Bagram rozmístěny další eskadry vybavené Su-25. Během celého následujícího období nasazení sovětských vojsk v Afghánistánu byl Su-25 klíčovým letadlem podpory pozemních jednotek na bojišti. Na konci války na nich piloti nalétali více než 60 000 bojových misí, při kterých bylo ztraceno jen 23 letadel, což bylo mnohem méně než u ostatních nasazených letadel v Afghánistánu. Po začátku odsunu vojsk z Afghánistánu byly Su-25 z kandahárskeho letiště přesunuty na Šindand a Bagram. Byly pověřeny ochranou ustupujících vojenských kolon a pravidelnými útoky na cíle vedle trasy ústupu. Dne 23. června 1988 bylo na odstavné ploše kábulské letiště zničených 8 letadel Su-25 a několik dalších typů, v důsledku nepřátelského raketového útoku. O poslední Su-25 během afghánské války přišli Sověti 7. ledna 1989 nedaleko od Kábulu a jeho pilot, kapitán Gorděnko zahynul.\n\nZačátkem roku 1988 byla mezi SSSR a Angolou podepsána dohoda o prodeji bojových letounů Su-25. Šlo o 12 ks jednomístných \"Su-25K\" a 2 ks dvoumístných \"Su-25UBK\". V té době v Angole zuřila už čtrnáctý rok občanská válka. Země byla prakticky rozdělena na 2 části, kontrolované prokomunistickým režimem José Eduarda dos Santose a jednotkami UNITA, vedenými Jonasem Savimbim. S pomocí zbraní sovětské výroby a kubánských vojsk se vládním vojskům dařilo ovládat střední část země a jednotky UNITA se rozmístily v provinciích, kde vedly partyzánskou válku. Boj s těmito jednotkami v terénu savany s vysokou trávou a keři vyžadoval neustálou leteckou podporu, která zajišťovala průzkum, doprovod konvojů a preventivní údery na nepřátelské jednotky a tábory nepřítele. Sovětský hlavní vojenský poradce v Angole, generálporučík Peter Gusev, označil rok 1989 zlomovým rokem v této válce. Vítěznými zbraněmi se spolu s obrněnou technikou stali vrtulníky Mi-24 a letouny Su-25. Dodávky nových bojových letounů netrvaly dlouho – závod v Tbilisi ​​tehdy vyráběl 6–8 ks strojů za měsíc a už v březnu 1988 bylo všech 14 letadel v kontejnerech po moři z Novosibirska dopraveno do Luandy. Letadla ve verzi \"Su-25K\" měly agregáty přizpůsobené pro provoz v tropických oblastech a nemohly nést řízené protizemní rakety a řízené střely. Na pomoc Angolanů při osvojování si nového letadla byly vytvořeny týmy specialistů z \"80. samostatného bitevního pluku\" a \"90. leteckého pluku\". Do skupiny specialistů z řady sovětského letectva byly mimo jiné vybráni i piloti \"mjr. Rafis Gumerov, mjr. Leonid Černov a kpt. Vladimír Kornev\". Po příchodu do Angoly zjistili, že i partyzánské jednotky si už osvojily protiletadlový přenosný systém FIM-92 Stinger. Jednou z těchto raket byl v létě 1988 zasažen i Il-76, převážející zásoby do odlehlých částí Angoly, naštěstí se mu však podařilo přistát i s hořícím motorem. Hlavními příčinami ztrát vládních vojsk na letecké technice v té době byly chyby pilotáže a špatný výcvik, než nepřátelská činnost. Hlavní letecké síly byly dislokované na bezpečných letištích u oceánu a odtud létaly na předsunutá letiště do bojových akcí. Základnou angolských Su-25 se stalo přístavní město Namibe, 170 km od hranic s Namibií. Na základně sídlil angolský \"26. stíhací-bombardovací letecký pluk\" s letadly MiG-21MF a Su-22. Nové Su-25 měly vytvořit 3. eskadru pluku. Na začátku bojových operací se projevila nízká úroveň pilotáže angolských pilotů, kdy byly zničeny 3 ks Su-25 v důsledku chyb pilotáže. Nehledě na to, byli angolští piloti zaškolení a začali bojové mise s použitím Su-25. Celkově nalétala angolská eskadra Su-25 do října 1990 více než 1 500 hodin. Při útocích na pozemní cíle používali bomby \"OFAB-100-120\",\" OFAB-250-270\" a raketové bloky \"UB-32-57\". Vidouce chaotický způsob nasazení Su-25 angolským letectvem, jeden ze sovětských poradců konstatoval, že „Su-25 je stvořený pro válku a ne pro tuto pantomimu“. Po rozpačitém nasazení u Luandy byly prakticky odstaveny z bojových operací a piloti na nich létali stále méně, čímž si snížili své schopnosti. Do března 1991 byly lety na Su-25 téměř raritou a letadla se nepoužívala.\n\nLetadla Su-25 byla Irákem nasazena během války mezi Irákem a Íránem v letech 1980–1988, přičemž do bojů byly Su-25 nasazovány od roku 1987. Denně irácké letectvo uskutečnilo 1 400–1 500 bojových vzletů, z čehož 1 200 připadlo na Su-25. Některé Su-25 uskutečnily i 15 bojových letů denně. Jeden Su-25K byl sestřelen íránskou protiletadlovou raketovou střelou „Hawk“.\n\nIrácké Su-25 byly umístěny na otevřených prostranstvích a improvizovaných letištích po celé zemi, jen několik jich bylo v ochranných úkrytech. Během bojů mezi Irákem a koaličními silami v roce 1991 se Su-25 bojů aktivně neúčastnily, kvůli naprosté vzdušné nadvládě spojeneckých sil nad Irákem. Proto Irák přistoupil k nečekanému kroku: aby zachránil své letectvo, piloti se svými letadly přeletěli do Íránu. Celkově přelétlo 115 bojových a 33 dopravních letadel. Mezi nimi bylo i 7 strojů Su-25. Dvě Su-25 byly sestřeleny stíhačkami F-15C při pokusu o přelet do Íránu. Několik jich bylo zničeno na zemi. Celkově však většinu z iráckých Su-25 získaly pozemní vojska nepoškozené.\n\nPo rozpadu SSSR v prosinci 1991 byly zbraně z bývalého Zakavkazského vojenského okruhu sovětské armády distribuovány do zemí, které právě získaly nezávislost, a tímto způsobem byly vyzbrojeny i Arménie a Ázerbájdžán a další technika byla získána i od jednotek sovětské armády, která měla být z jejich území odsunuta. Obě strany získaly mnoho těžké vojenské techniky, včetně letadel a vrtulníků. Těžké ztráty ázerbájdžánských vzdušných sil během prvních tří měsíců konvenčních bojů přinutily Ázerbájdžánce použít nekonvenční metody. Dne 8. dubna 1992 získaly ázerbájdžánské vzdušné síly své první bojové letadlo, když 25letý nadporučík Vagif Kurbanov unesl letadlo Su-25 patřící \"80. stíhacímu-bombardovacímu pluku\" ruského letectva ze základny Sital-Tčaj a přeletěl s ním do Ázerbájdžánu. Pomáhali mu při tom dva krajané. Rusové byli z únosu překvapeni, ale neočekávali, že by s tímto letadlem byly Ázerbájdžánci schopni podniknout bojové mise. O to bylo větší jejich překvapení, když zjistili, že toto letadlo létá na bojové mise proti městu Stepanakert. Většina útoků, které Kurbanov podnikl, měla za následek zničení civilních objektů a zabití civilistů. Ale je možné, že byl zodpovědný za sestřelení dvou ruských vrtulníků Mi-8 ze dne 17. dubna nad Náhorním Karabachem. Dne 9. května zaútočil na civilní Jak-40, který převážel uprchlíky z Stepanakertu do Jerevanu a poškodil ho palbou z kanónu tak, že letadlo se během přistávání zřítilo. Jeho kontroverzní kariéra skončila 13. června 1992, když byl jeho Su-25 zasažen arménskou protiletadlovou střelou nad Mkhrdagem. Naopak Ázerbájdžánci si nárokují na sestřel Su-25 nad městem Novyj Afon z 15. října 1992, ale v tomto případě šlo o ruský stroj.\n\nSuchoj Su-25 byl aktivním účastníkem této války. Desetiletí sporů mezi Gruzií a jeho regionem Abcházií vyústily do války trvající 412 dní, končící v roce 1994 příměřím, které zprostředkovalo OSN. Gruzínské Su-25 v této válce operovaly ze základny Kopitnari v blízkosti města Tbilisi. Odtud útočily na abchazské vojenské objekty, seskupení vojsk a také na města Suchumi a Gagra. V této válce bylo celkem zničeno 9 ks Su-25, z nichž 7 patřilo Gruzii. První gruzínský Su-25 byl zničen 6. února 1993 nad ruskou seismologickou laboratoří ve městě Nižnyje Ešery, přičemž pilot se katapultoval. Další gruzínský Su-25 byl sestřelen 1. května 1993 Abcházii přenosnou protiletadlovou Střelou-2M a 6. července Gruzínci zničili omylem jeden z vlastních Su-25. Později, mezi červnem a zářím 1993 byly zničeny další Su-25, ve kterých zahynuli 3 piloti. Abchazská strana přiznává ztrátu Su-25, pilotovaného mjr. O. Čambem. Dne 10. října 1994 dvojice gruzínských Su-25 omylem zaútočila na ruský pohraniční post, přičemž jejich cílem byly nepřátelské ozbrojené separatistické skupiny. Gruzie se Rusku okamžitě za incident omluvila.\n\nBěhem občanské války v Tádžikistánu byl ze začátku nasazen uzbeckými vzdušnými silami na podporu vládních vojsk. Poté, co byl 12. pohraniční post obsazen tádžickými povstalci a afghánskými mudžahedíny, se Rusko rozhodlo posílit svou přítomnost v tomto regionu. Dne 24. července 1993 byl 186. bitevní výcvikový letecký pluk přesunut na letiště Kokaïdy, poblíž uzbeckého města Karst. Odtud Su-25 útočily na nepřátelské uskupení, mosty přes řeku Pandž, která tvořila hranici s Afghánistánem a proti nepřátelským palebným postavením na březích této řeky. Při těchto operacích nebyl zničen ani jeden ruský Su-25, především kvůli absenci adekvátní protivzdušné obrany tádžických povstalců.\n\nPo rozpadu SSSR vyhlásil generál Džokar Dudajev nezávislost Čečenska. Na tyto události Rusko odpovědělo vyhlášením války. Dne 29. listopadu 1994 byla proto vytvořena útočná skupina složená z letadel Su-17M4, Su-24M a Su-25. I přesto, že čečenské vzdušné síly byly schopny proti Rusům nasadit jen neřízené zbraně, představovaly hrozbu pro vojenské základny, velitelství ozbrojených sil a ruské jednotky. Proto bylo rozhodnuto provést preventivní úder na čečenské letiště, s cílem zničit na zemi letadla pod Čečenskou kontrolou. Brzy ráno 1. prosince 1994 ruské Su-25 provedly první útok, zaměřený na letiště Kalinovskaja a Chankala v blízkosti města Groznyj. Na tamních letištích se nacházely letadla L-29, L-39C a cvičné MiG-15UTI. Protivzdušná obrana těchto letišť byla zaskočená a nepodařilo se sestřelit ani jedno z útočících letadel. V odpoledních hodinách téhož dne ruské letouny zaútočily na letiště Severnyj, kde se nacházela všechna zbývající čečenské letadla, včetně celého leteckého parku čečenských aerolinií „Stigl“. Zničeny byly stroje Tu-134, An-2 a několik vrtulníků. Zde se setkaly se silnou protivzdušnou obranou, ale nebylo ztracené ani jedno ruské letadlo. Ruské letectvo začalo používat Su-25 při útocích na Groznyj od 3. ledna 1995. Z vojenského hlediska bylo největší vítězství dosaženo počátkem roku 1995, kdy Su-25 zničily velitelství separatistů sídlící v bývalé budově výboru komunistické strany města Groznyj. Od 17. – 18. ledna 1995 na tuto budovu útočily Su-25 s použitím 240 mm neřízených raket S-24B a 500 kg pum BetAB-500. Jen v podzemní části budovy přišlo o život 130 povstalců. Ale nasazení Su-25 se neomezovalo jen na okolí Grozného. Dne 25. ledna 1995 se 18 letadel Su-25 zúčastnilo útoku na podzemní sklady zbraní a vojenského vybavení používaného povstalci, severozápadně od města Bamut. Ve stejný den zničily Su-25 jiný velký sklad zbraní v blízkosti vesnice Aršty a zaútočily na několik shromažďovacích bodů povstalců.\n\nDo února 1995 Rusové neztratili ani jedno letadlo, i když 12 strojů Su-25 bylo poškozeno protiletadlovou palbou. Dne 4. února 1995 byl jeden Su-25 sestřelen za pomoci tří samohybných protiletadlových komplexů Šilka. Pilot se katapultoval, ale předpokládá se, že byl zavražděn povstalci. Celkově od prosince 1994 do března 1995 zničily ruské vzdušné síly celé Dudajevovo letectvo, 20 tanků, 25 obrněných vozidel pěchoty, 6 samohybných protiletadlových kanónů a nejméně 130 vozidel. Kromě toho zničily 7 mostů, několik čerpacích stanic, skladů zbraní a jiných důležitých objektů. Během dubna 1995 se počasí v Čečensku výrazně zlepšilo, což umožnilo širší nasazení Su-25 a bojových vrtulníků. Dne 5. května 1995 byl sestřelen Su-25 poté, co byl jeho pilot zabit palbou z kulometu ráže 12,7 mm. Střely prorazily sklo, zasáhly pilota do hlavy a stroj se rozbil o skály. Dne 28. května bombardovaly Su-25 čečenské pozice ve Vedě a Argungorges. Od března do července 1995 ztratily ruské vzdušné síly 2 ks Su-25 a jeden Su-24M v důsledku nasazení samohybného protiletadlového kompletu „Šilka“. 21. dubna 1996 se jeden Su-25 a Su-24MR podílely na útoku na automobil s čečenským vůdcem separatistů Dudajevem, který při útoku zahynul.\n\nV porovnání s předchozí válkou v Čečensku se letecký park nasazených letadel moc nezměnil. Bojové letouny Su-25 se v předchozím konfliktu výborně osvědčily a tak byly nasazeny znovu. Tentokrát to byly verze Su-25, Su-25UB a nejmodernější Su-25T. Starší Su-25 však již nutně potřebovaly modernizaci a instalaci navigace GPS, což bylo dokázáno při chybném útoku jednoho z Su-25 na gruzínskou vesnici Zelo Omalo, ke kterému došlo právě kvůli ztrátě orientace. Při útocích na pozemní cíle byla vypracována taktika proti přítomným protiletadlovým naváděním střelám „Stinger“ a „Igla“, která spočívala ve vystřelováním klamných cílů při útoku a i při stoupání po jeho ukončení. První Su-25 byl sestřelen v Dagestánu dne 9. září 1999. Letadlo bylo zasaženo protiletadlovou střelou do palivových nádrží, ale pilotovi se podařilo katapultovat a byl zachráněn. Druhý Su-25 byl zničen v důsledku nárazu do hory během velké oblačnosti a pilot zahynul. Modernizovaný Su-25T byl vybaven automatickým navigační-zbraňovým systémem „Škval“, který byl mimo jiné navržen na navedení protitankových raket 9M120 \"Vichr\" (AT-16 Scallion). Dne 23. září 1999 zničil Su-25T dvojplošník An-2 na letišti Groznyj-Severnyj, který byl používán na operace proti ruským jednotkám. Celkově provedl Su-25 přes 1 000 vzletů.\n\nPrvní 2 ks Su-25 z Ukrajiny byly doručeny 7. června 2001 a další následovaly mezi 12. a 15. červnem 2001. Celkem získalo makedonské letectvo 3 ks Su-25 a jeden \"Su-25UB\". Původně měly být doručeny v dubnu nebo květnu 2001, ale dodávky Mi-24 byly považovány za efektivnější pro tehdejší bojové podmínky. První Su-25 nesl palubní číslo „\"121\"“. Po červnových bojích se ukázalo, že nákup Suchojů nebyl špatným nápadem, přičemž v té době už 8 pilotů a několik mechaniků dokončilo na Ukrajině dvouměsíční výcvik. S příchodem Su-25 se Makedonci cítili dostatečně silní na rozhodující úder. Dne 23. června v časných ranních hodinách začala makedonská armáda novou ofenzívu proti městu Aračinovo. Na bombardování tohoto města se podílely i Su-25. Nálety Su-25 byly velmi intenzivní; jeden z Su-25 vzlétl z letiště Petrovec jen minutu před přistáním letadla s sekretářem zahraničních věcí EU Javierem Solanou na palubě. Suchoj proletěl pod jeho letadlem tak nízko, že se dostalo do tlakové vlny. O 2 minuty později už tento stroj bombardoval Aracinovo. Při bojovém nasazení nesly makedonské Su-25 obvykle 2 raketomety UB-32-57 na vnitřních podvěsné na každé straně a 2 bomby FAB-250 na vnějších dvou podvěsné na každé straně. Menší podvěsy zůstávaly prázdné nebo na nich byly neseny rakety R-60.\n\nBěhem války na východní Ukrajině nasadilo ukrajinské letectvo své Su-25 proti pozicím separatistů. Těm se podařilo několik těchto strojů sestřelit. Na začátku července 2014 havaroval letoun Su-25 na letišti Dněpropetrovsk, podle oficiálních zdrojů kvůli technické závadě. Pilot se zachránil. Podle svého prohlášení měla Luhanská lidová republika zajmout kolem 13. července jeden z těchto strojů, který zařadila do svých „leteckých sil“. Dne 16. července 2014 byl sestřelen jeden Su-25. Ukrajinská strana z jeho sestřelu obvinila Rusko. I v tomto případě se pilot úspěšně katapultoval. Dne 23. července sestřelili separatisté další dva Suchoje.\n\nDne 17. července 2014 se nad východní Ukrajinou zřítil dopravní letoun Boeing 777 malajsijských aerolinií. Jednou z uváděných příčin pádu mohl být, podle ruské strany, ukrajinský Su-25, který se v oblasti podle Rusů nacházel. Jedním z argumentů proti této možnosti byl i udávaný dosah letadla, který nepřevyšuje 7 kilometrů. Suchoj Su-25 by tak nemohl dosáhnout letové hladiny Boeingu 777, která činila 10 kilometrů. Dle šéfkonstruktéra letounu Vladimira Babaka je maximální možný dostup letounu 11 až 12 kilometrů, což je letová hladina, kterou ruští piloti občasně využívali při návratu z misí, aby ušetřili palivo. Dále uvedl, že v těchto výškách je rozdíl cestovních rychlostí obou letounů cca 100-150 mph a pro nekvalifikované ukrajinské piloty by bylo velmi obtížné, ne-li prakticky nemožné Boeing 777 zasáhnout a to i za použití samonaváděcích raket vzduch-vzduch R-60 (operační dosah 8km, je možné střílet i z nižší hladiny, než se nachází cíl, simulace ukázala, sestřel dopravního letadla, by byl možný už z výšky 6500mnm při rychlosti 500km/h ve vstřícném kurzu k MH17) jimiž je Suchoj vyzbrojen a které by byly díky infračervenému principu navádění schopné zasáhnout pouze motory dopravního letadla.\nPodle zjištění předběžné zprávy nizozemské komise vyšetřující neštěstí se však v době katastrofy ve vzdušném prostoru v okolí vyskytovala jen tři civilní letadla a nejbližší z nich se nacházelo ve vzdálenosti 30 km od letu MH17.\n\nV první polovině roku 2014 obsadila sever Iráku organizace Islámský stát. Irácké letectvo bylo posíleno několika stroji Su-25 z Ruska, několik dalších pravděpodobně bylo i z Íránu.\n\nV září 2015 bylo oznámeno, že nejméně tucet Su-25 Rusko nasadilo na letiště u Latakie v Sýrii k podpoře ruských sil, které podnikají údery proti organizaci ISIL. 2. října 2015 stroje Su-24M a Su-25 zničily velitelství ISIL v provincii Idlib, zatímco letadla Su-34 a Su-25 zničila opevněný bunkr ISIL v provincii Hama.\nPočátkem února 2018 jeden z ruských strojů sestřelili syrští povstalci.\n\n\n\n\n\n\n\n\n\n\n\n\n\n\n\n\n\n"}
{"id": "230182", "url": "https://cs.wikipedia.org/wiki?curid=230182", "title": "Runaway: A Road Adventure", "text": "Runaway: A Road Adventure\n\nRunaway: A Road Adventure je počítačová hra žánru point-and-click adventure pro operační systém Microsoft Windows. Vytvořila ji v roce 2001 firma Pendulo Studios, vydala firma Dinamic Multimedia, distributorem v Česku je firma TOP Distributor, která hru kompletně přeložila do češtiny včetně dabingu. Hlavní postavou, kterou ovládá hráč, je student fyziky Brian Basco, kterému cestu za vysněným doktorátem zkříží krásná barová tanečnice Gina, pronásledovaná mafií. Brianovým úkolem je dívku zachránit a zjistit, proč ji vlastně mafiáni pronásledují a kdo za tím vším vězí. Hra je zpracována jako tradiční, ručně kreslená dvourozměrná adventura bez akčních částí, jen s logickými hádankami, prokládaná filmovými sekvencemi.\n\nV roce 2006 vzniklo pokračování , které přímo navazuje na konec prvního dílu. Třetí díl hry, , byl vydán v listopadu 2009.\n\nHlavním hrdinou je Brian Basco z New Yorku, čerstvý absolvent vysoké školy, který dostal příležitost udělat doktorát z aplikované fyziky na univerzitě v San Francisku. Hned jak vyrazil na cestu, vběhla mu pod kola auta mladá krásná dívka Gina. Zatímco ji vezl do nemocnice, řekla mu, že je zpěvačka v baru a že nějací mafiánští vrazi tam před chvílí zabili jejího otce a teď honí i ji. Otec jí těsně před smrtí stihl předat podivný krucifix, který se za žádnou cenu nesmí dostat do rukou mafie. Mafie chce Ginu v nemocnici zastřelit, ale zabijí jen panáka, kterého tam nastražil Brian. Spolu s Ginou utíká pryč, ale mafiáni se dozví, že Gina je naživu.\n\nAby rozluštili Brian a Gina tajemství krucifixu, vydávají se do muzea, kde je Brianův kamarád Clive. Zde se krucifix restauruje a pomocí nejmodernější techniky Brian zjistí, že patří indiánskému kmeni Hopi. V muzeu se však objeví mafiáni. Zabijou Cliva a Ginu s Brianem unesou.\n\nDěj se přenáší do prázdné pouště, někde v chatrči. Brian se dostane z chatrče ven, ale Gina je spoutaná a mafiáni ji vyslýchají. V poušti najde pomoc od tří zpěvaček, zapadlých se svým autobusem v poušti. Také zde potká hackerku Sushi v opuštěném městečku Douglasville, které zdědila po svém dědečkovi. Bydlí tu s ní dva její kamarádi - Saturn, vědec a umělec a Ruthger, kterého baví zahradničení a pěstování drog. U kráteru od meteoritu najde chlápka Joshuu, který se snaží navázat kontakt s mimozemšťany. Brian mu v tom pomůže a Joshuu unese UFO.\n\nSpolu se třemi zpěvačkami Brian vysvobodí Ginu pomocí lsti s výbuchem opuštěného ropného vrtu. Seznámí se s Oscarem, který hlídá u jedné \"vědmy\". Od Sushi se dozví historii Douglasvillu. V blízkých horách zde lidé z města začali těžit rudu. Indiáni byli proti, a tak je lidé pozabíjeli. Jeden z Indiánů na město uvalil kletbu a všichni začali umírat a stěhovat se pryč. Brian s Ginou šli navštívit indiánskou vesnici, ale Gina spadla do nějaké díry a Brian myslel, že zemřela. Truchlil, ale pak se mu zjevil Indián a řekl, ať pokračuje v cestě. Pak najde Ginu ve vesnici, doplazila se sem ze štoly, do které spadla. Má zlomenou nohu.\n\nBrian najde vchod do krypty, kde mu duch náčelníka předá prst v láhvi. Ginu odnese do Douglasville, kde ji léčí vědma, matka Doroto. Brian, který některé věci nechápe, chce spolu s Ginou vyvolat Ginina otce. Brian se s pomocí Ruthgera stane médiem. K jeho překvapení se dozví skutečnou pravdu. Gina je prostitutka a nebyl to její otec, koho zabili. Byl to jeden její přítel, kterého právě pustili z vězení. Před lety vyloupil banku na přání mafie. Peníze si nechal, ale po jeho propuštění je chtěla mafie zpět. Peníze jsou uloženy v bance, ke které měla na otisk prstu přístup jeho sestra - jeptiška. Obával se jí a proto ji zabil a uřízl prst - to je ten prst v láhvi.\n\nMafiáni je znovu vyčmuchali. Brian je však přechytračil a zavřel je do Douglasvillského vězení. Spolu se Sushi pak vymysleli lest. Okopírovali jejich hlasy a zavolali jejich šéfům. Sehráli to tak, aby si jejich šéfové mysleli, že si nechali peníze, které vzali Gině a Brianovi. Mafiány pak Brian pustil na svobodu. S Ginou zajeli do banky, kde se Gina převlékla za jeptišku a pod svůj prst si přivázala prst jeptišky z lahve. Vzali peníze a oba si užívali v luxusu na pláži u moře (nejspíš na Havaji). Později Brian v novinách uviděl článek, který psal o smrti dvou mafiánů, právě těch, kteří je celou dobu pronásledovali.\nHra má tradiční point-and-click ovládání, kdy hráč ukazuje kurzorem pomocí myši na předměty v místnosti, v níž se právě nachází, a stisknutím levého tlačítka s nimi provádí, co je zapotřebí. S každým předmětem je možné provést dvě akce: buď ho prozkoumat, nebo s ním nějak manipulovat (vzít ho, otevřít, posunout atd.), mezi nimiž se přepíná stisknutím pravého tlačítka. Po kliknutí na ikonu inventáře v horní části obrazovky se zobrazí seznam předmětů, které má Brian právě u sebe. Ty lze prozkoumávat nebo používat na jiné předměty.\n\nHráč ovládá celou hru pouze Briana, ve hře však potká další postavy, s nimiž může vést rozhovory. Při nich vybírá ze seznamu možných odpovědí.\n\nHra je rozdělena do šesti kapitol, každá z nich se skládá z několika místností. Mezi jednotlivými kapitolami (stejně jako v úvodu a závěru hry) se přehrávají animované filmy, které posouvají děj kupředu.\n\nHerní engine sice zpracovává postavy a objekty ve hře trojrozměrně, ale pomocí speciálního filtru je pak renderuje do dvojrozměrného zobrazení. Díky tomu hra vypadá jako obvyklá dvojrozměrná adventura, ale grafika obsahuje efekty jako osvětlování nebo stínování v reálném čase. Celá hra je ručně kreslená.\n\nHudbu zpracovala skupina Liquor (nyní již neexistuje) se svojí zpěvačkou Verou Dominguez.\n\n\n"}
{"id": "230185", "url": "https://cs.wikipedia.org/wiki?curid=230185", "title": "Iljušin Il-28", "text": "Iljušin Il-28\n\nIljušin Il-28 (V kódu NATO \"Beagle\", USAF/DoD reporting name „Type 27“) byl sovětský proudový bombardovací letoun, který vznikl v poválečném období a původně určený pro sovětské letectvo. Šlo o první sovětský letoun tohoto typu, který vstoupil do rozsáhlejší produkce. Licenčně byl vyráběn v Československu jako Avia B-228 a CB-228 a také v Číně jako Harbin H-5. Celková produkce v SSSR dosáhla počtu 6 316 letounů a 319 ks v Číně jako H-5. Cvičné verze HJ-5 bylo vyrobeno 187 ks. Ještě v 90. letech, po padesáti letech, kdy letoun vznikl, byly stovky letounů v různých letectvech ve službě. Poslední stroje H-5 jsou dodnes ve službě u severokorejského letectva. Cvičná verze Il-28U nesla v rámci USAF/DoD označení „Type 30“ a v kódu NATO Mascot.\n\nPočátky vývoje sahají do roku 1947, konstrukční práce byly zahájeny v roce následujícím. První prototyp vzlétl již 8. července 1948 a byl poháněn motory Rolls-Royce. Dne 30. prosince 1948 započaly tovární zkoušky se sériovými tuzemskými motory RD-45F, což byla kopie již zmíněných britských motorů. Další vývoj pokračoval a nový vylepšený prototyp vzlétl 8. srpna 1949. Ihned započala výroba a stroj byl postupně k dispozici sovětským ozbrojeným silám.\n\nIl-28 měl dva proudové motory a pro zkrácení vzletu bylo možno instalovat pomocné raketové motory, které se po použití odhazovaly. Letoun byl vybaven autopilotem, radiokompasem, radiovýškoměrem a systémem přistávání na slepo. V zadní části letounu byla umístěna střelecká věž, ve které byly umístěny dva kanóny ráže 23 mm (dvojče). Posadku tvořili pilot, navigátor-bombometčík a střelec-radista. Stroj mohl nést klasické pumy, byl však schopen i možného jaderného bombardování. \n\n\nDne 26. srpna 1958 došlo na území Poličné k letecké nehodě, kdy havaroval vojenský bombardér Iljušin Il-28 24. bolp ze 46. bombardovací divize z Přerova letectva ČSLA. Při této nehodě zahynuli kpt. Stanislav Havlíček a kpt. Oldřich Losert. Další nehoda tohoto letounu se stala dne 28. ledna 1965 okolo 22. hodiny, havaroval po vzletu z letiště Boží dar v Milovicích Il-28, posádka (pilot kpt. Bohuš Ambros, navigátor kpt. Ján Hronec a střelec nrtm. Štěpán Ansorge) zahynula.\n\n\n\n\n"}
{"id": "230186", "url": "https://cs.wikipedia.org/wiki?curid=230186", "title": "Benjamin Spock", "text": "Benjamin Spock\n\nDr. Benjamin McLane Spock (2. května 1903 New Haven, Connecticut – 15. března 1998) byl americký pediatr jehož kniha \"Baby and Child Care\", publikovaná 1946 (v českém překladu \"Vy a vaše dítě\", publ. 1992), je jedním z největších bestsellerů všech dob. Její revoluční poselství matkám bylo, že „víte víc, než si myslíte.“ Spock byl prvním pediatrem, který studoval psychoanalýzu, aby porozuměl dětským potřebám a dynamice rodiny. Jeho názory na péči o dítě ovlivnily několik generací rodičů, aby byli flexibilnější a laskavější ke svým dětem a jednali s nimi jako s individualitami, zatímco se dosavadní konvenční výchova dětí soustředila na vzdělání a disciplínu, například že by neměly být děti „rozmazlovány“, když brečí.\n\nSpockovi rodiče očekávali, že jim pomůže s péčí o svých pět mladších sourozenců. Spockův otec byl právníkem u železniční společnosti. Jeho rodina byla považovaná za „Bostonské bráhmany.“ Spock dosáhl vysokoškolského vzdělání na Yale University, kde se stal členem bratrstev Scroll a Key a Zeta Psi, také vesloval. Jako člen americké osmiveslice vyhrál zlatou medaili na letní Olympiádě v Paříži roku 1924.\n\nDr. Spock navštěvoval lékařskou školu na Columbia University, \"College of Physicians and Surgeons\" v New Yorku, kde byl roku 1929 jako první ze svého ročníku promován. Rezidenturu v pediatrii vykonal na \"Weill Medical College\" na Cornell University v Manhattanu a potom v psychiatrii v Cornellově \"Payne Whitney Psychiatric Clinic\".\n\nOženil se se svojí první manželkou Jane Cheney, jíž vychovával děti. Jane mu také pomáhala s jeho knihami. Později ale tvrdila, že se nedočkala dostatečného uznání.\n\nZa druhé světové války sloužil jako psychiatr v U. S. Navy Reserve Medical Cops, kde dosáhl hodnosti komandérporučíka. Po službě u armády dostal profesorské místo na lékařské fakultě University of Minnesota, na University of Pittsburgh u a v \"Case Western Reserve University\".\n\nSpockova kniha o dětech se stala stálým bestselerem. Podle Guinnessovy knihy světových rekordů překonal její prodej všechny významné kategorie s výjimkou Bible. Bylo prodáno přes 50 milionů výtisků. Honoráře udělaly z autora bohatého muže.\n"}
{"id": "230190", "url": "https://cs.wikipedia.org/wiki?curid=230190", "title": "Siri von Essen", "text": "Siri von Essen\n\nSigrid Sofia Matilda Elisabet \"(Siri)\" von Essen, 17. října 1850, Porvoo, Finsko – 21. dubna 1912, Finsko byla švédsky mluvící finská herečka.\n\nDcera štábního kapitána Karla Reinholda von Essen a Elisabet Charlotty In de Betou. V letech 1872–1876 provdaná za poručíka Carla Gustafa Wrangela a v letech 1877–1891 za Augusta Strindberga, s kterým měla dceru Karin.\nSiri von Essen je pochována na hřbitově Norra begravningsplatsen v Solně.\n"}
{"id": "230192", "url": "https://cs.wikipedia.org/wiki?curid=230192", "title": "RandM Records", "text": "RandM Records\n\nRandM Records je rockové hudební vydavatelství z Velké Británie.\n\nČinnost RandM Entertainment zahájili v roce 1998 Roy Eldridge a Mike Andrews, kteří v tu dobu měli dohromady 50 let zkušeností v tomto průmyslu. \n\n\n\n"}
{"id": "230194", "url": "https://cs.wikipedia.org/wiki?curid=230194", "title": "Karin Smirnoff", "text": "Karin Smirnoff\n\nKarin Smirnoff, rozená \"Strindberg\" (26. února 1880, Stockholm - 10. května 1973) byla švédsky mluvící finská spisovatelka a dramatička, dcera Augusta Strindberga a Siri von Essen. Provdala se za bolševika Vladimira Michajloviče Smirnova.\n\n"}
{"id": "230199", "url": "https://cs.wikipedia.org/wiki?curid=230199", "title": "Reason", "text": "Reason\n\nReason je hudební software švédské společnosti Propellerhead zaměřený především na elektronické producenty. Jedná se o virtuální softwarový rack kombinující možnosti mnoha integrovaných komponent – dvou softwarových syntezátorů (SubTractor a Maelstrom), dvou digitálních samplerů (NNXT a NN-19), bicího sekvenceru (ReDrum), editoru smyček (DrRex), sekvenceru a paternového sekvenceru (Matrix), řady efektových jednotek (Reverb, Delay, Distortion, obálkou řízený filtr, Chorus/Flanger, Phaser, Kompresor a dvoupásmový parametrický ekvalizér, plus masteringové efekty MClass) a dvou typů mixeru. Pro kombinování jednotlivých nástrojů za účelem vytváření nástrojů zcela nových je možno využít utility s názvem Combinator.\n\nZákladem Reasonu je panel obsahující 64kanálový MIDI převodník, 64kanálový audio převodník a ReBirth Input pro připojení dalšího softwaru již zmíněné firmy. Ve spodní části hudební stanice je transportní panel se zobrazováním zatížení procesoru, nastavením MIDI synchronizace, metronomu, lokátorů a kontrolerů pro ovládání sekvenceru. Do základního panelu lze pomocí virtuálních kabelů zapojit libovolné množství požadovaných komponent. Omezení v tomto případě představuje pouze výkon počítače. Pro přehlednost je samozřejmě možné jednotlivé komponenty v rámci virtuálního racku minimalizovat.\n\nSubTractor – zdařilá simulace analogového syntezátoru obsahující oscilátory, každý s 32 typy vlnových křivek. Křivky zahrnují nejen klasické sinusové, pilové nebo pulzní typy, ale i různá další spektra. Spolu s FM nebo kruhovou modulací nástroji nebývalé zvukové možnosti. Dva filtry se čtyřmi průběhy, tři obálky pro modulaci oscilátorů, filtru a amplitudy a dva LFO oscilátory se šesti křivkami mohou modulovat deset parametrů syntezátoru.\n\n"}
{"id": "230202", "url": "https://cs.wikipedia.org/wiki?curid=230202", "title": "Jásir Arafat", "text": "Jásir Arafat\n\nJásir Arafat (: ياسر عرفات, plným jménem Muhammad Abd al-Rahmán Abd al-Ra'úf Arafát al-Qudwa al-Husajní, محمد عبد الرؤوف عرفات قدوة الحسيني, údajně 24. srpna 1929, Káhira – 11. listopadu 2004, Paříž), známý také jako Abu Amar (ابو عمّار), byl palestinský politik, předseda Organizace pro osvobození Palestiny a prezident Palestinské autonomie. Společně se Šimonem Peresem a Jicchakem Rabinem obdržel v roce 1993 Nobelovu cenu za mír.\n\nPatřil ke spoluzakladatelům největší palestinské ozbrojené organizace Fatah. Od roku 1965 stál v jejím čele. Většinu svého života strávil bojem za právo na sebeurčení Palestinců.\n\nPod jeho vedením Fatah postupně nahradil ozbrojený boj jako hlavní metodu na cestě k nezávislosti hledáním politických způsobů řešení. To vedlo ke sporům a konfliktům s extrémistickými palestinskými organizacemi jako Hamas a další. V roce 1974 OOP dostala status pozorovatele při OSN. V důsledku toho její představitel získal větší prostor k propagaci palestinských zájmů na mezinárodní scéně. V roce 1988 Arafat vyhlásil vznik Nezávislého palestinského státu a v roce 1989 byl v Tunisu jmenován exilovým prezidentem Palestiny. V devadesátých letech se zasloužil o odstranění článků deklarujících nutnost zničení státu Izrael z Palestinské charty.\n\nŠéf rumunské depozitury KGB a šéf rumunské tajné služby generál Ion Mihai Pacepa ve svých knihách uvádí, že OOP byl projekt KGB a Jásir Arafat byl vycvičen v KGB. OOP byla desetiletí financována a zásobována ze států socialistického bloku (Semtex z Československé socialistické republiky). Ion Mihai Pacepa, Viktor Suvorov a Stanislav Lunev uvádějí, že za vznikem novodobého islámského terorismu stojí SSSR, jednou z prvních akcí bylo financování a zásobování OOP a vyškolení jeho čelných představitelů včetně Jásira Arafata. Terorismus SSSR viděl jako efektivnější taktiku oproti standardní vojenské operaci proti Izraeli, které vždy skončily prohrou. Toto potvrzuje např. Wallace Edward Brand z University of California nebo Marius Laurinavičius, Senior Analyst, EESC ve své práci Do traces of KGB, FSB and GRU lead to Islamic State? Generál KGB Alexandr Sacharovskij řekl: \"V dnešním světě, kdy jaderné zbraně mají zastaralou vojenskou sílu, terorismus by se měl stát naší hlavní zbraní.\"\n\nArafat vstoupil do mírových jednání s Izraelem (v Madridu a později Oslu), které vedly k uzavření dohody (13. září 1993 ve Washingtonu) o autonomii v Pásmu Gazy a Jerichu. Dohoda byla uzavřena pod patronátem prezidenta USA Billa Clintona. Spolu se Šimonem Peresem a Jicchakem Rabinem dostal Nobelovu cenu za mír v roce 1993. Jeden z pěti členů výboru, který rozhoduje o udělení této ceny, vzápětí odstoupil ze své funkce na protest proti udělení ceny vůdci organizace, kterou označil za teroristickou. V roce 1995 podepsal Arafat dohodu o rozšíření autonomie (tzv. Oslo II). Dne 20. ledna 1996 proběhly na území Palestinské autonomie volby, byla zvolena Palestinská rada a Jásir Arafat se stal prezidentem. Sídlem Arafatem vedené Palestinské autonomie se stal Ramalláh na Západním břehu Jordánu.\nOčekávaným vyústěním mírových jednání mezi Izraelem a Palestinci mělo být vytvoření palestinského státu v Pásmu Gazy a na Západním břehu Jordánu. Situaci komplikovala řada židovských osad na obou územích a ohrožování Izraele palestinskými sebevražednými atentátníky (v únoru a březnu 1996 bylo spácháno pět sebevražedných atentátů, při nichž zemřelo 76 lidí. Izrael odpověděl uzávěrou Západního břehu a pásma Gazy, aby zamezil průniku teroristů). Možnosti dosažení konečné dohody se snížily poté, co byl zvolen premiérem Izraele Benjamin Netanjahu (1996–1999). Po nástupu Ehuda Baraka (1999–2001) Izrael nabídl na summitu v Camp Davidu (červenec 2000) Palestincům pro jejich stát celé Pásmo Gazy a některé enklávy na Západním břehu Jordánu. Návrh však nepočítal se začleněním Východního Jeruzaléma do budoucího Palestinského státu. Realizace návrhu by znamenala vyklizení téměř všech vzdálenějších židovských osad na Západním břehu. Bylo zřejmé, že větší ústupek Izrael Palestincům zastupovaných Arafatem nabídnout nemůže. Arafat tento návrh odmítl.\n\nJednání ještě nějakou dobu pokračovala z iniciativy americké administrativy (summit v Šarm aš-Šajchu, 17. 10. 2000; mírové rozhovory ve Washingtonu, 19.–23.12.2000; summit v Tabě, 21.–27.1. 2001), ale odmítnutí Barakova návrhu a rostoucí nepřátelství, které posléze přerostlo ve vypuknutí druhé palestinské intifády, vedly k radikalizaci obou stran. V procesu mírového uspořádání nastaveného dohodami z Oslo již nebylo možné pokračovat. Většina izraelských politiků přestala Arafata považovat za seriózního partnera k jednání. V březnu 2002 označili Izraelci Arafata za nepřítele a zakázali mu opustit jeho sídlo v Ramalláhu.\n\nPodle knihy „Rudé horizonty“ bývalého šéfa rumunské tajné služby Iona Pacepy (vydané roku 1987) byl Jásir Arafat homosexuálně orientován. V roce 1990 se však tajně oženil s 26letou Suhou, která 27. srpna 1995 ve Francii porodila jejich jediného potomka dceru Zahwu.\nNemocný Jásir Arafat se 29. října 2004 vydal na léčení do Paříže. Byl to jeho první výjezd z Ramalláhu po třech letech. Na začátku listopadu se Arafatův stav značně zhoršil, a proto část pravomocí týkající se bezpečnosti a financi byla předána premiérovi Palestinské autonomie Ahmadu Kurájovi. Izraelská armáda na Západním břehu Jordánu a v Pásmu Gazy byla z tohoto důvodu uvedena do stavu pohotovosti.\n\nDne 4. listopadu 2004 se v agenturách objevily zprávy o tom, že Arafat zemřel, ale francouzští lékaři později zprávy dementovali. Arafat se nacházel ve stavu klinické smrti a hlubokém kómatu 4. stupně a tělesné funkce byly udržovány při životě jen lékařskými přístroji. Zemřel v časných ranních hodinách 11. listopadu.\n\nVečer bylo jeho tělo přepraveno do Káhiry, kde následujícího dne proběhlo slavnostní rozloučení za přítomnosti zástupců mnoha států. (Rozloučení proběhlo právě v Egyptě, neboť někteří zástupci, zvláště arabských států, by se nemohli dostavit na palestinská území vojensky kontrolovaná Izraelem.) Jeho tělo bylo poté převezeno do Ramalláhu na západním břehu Jordánu a provizorně pohřbeno v betonovém sarkofágu. Izrael nedovolil jeho pohřeb v mešitě Al-Aksá na Chrámové hoře ve Východním Jeruzalémě. Palestinské vedení prohlásilo, že v příznivé době bude sarkofág s Arafatovou rakví přenesen do této mešity.\n\nDne 31. července 2012 podala Arafatova manželka žalobu (která zatím není na nikoho mířená) pro údajnou vraždu svého manžela. Spekulovat o příčině Arafatovy smrti se začalo, když stanice Al-Džazíra odvysílala dokument o možné příčině smrti někdejšího palestinského vůdce. Arafatova manželka dala k dispozici osobní věci manžela švýcarským vědcům, kteří prohlásili, že ve věcech bylo nalezeno polonium. Palestinské vedení pak dalo souhlas k exhumaci těla, ta byla provedena 27. listopadu 2012. Také po prozkoumání jeho ostatků ve Švýcarsku došlo k nálezu zvýšené úrovně polonia. Poločas rozpadu polonia (Po) je 138 dní. Takže po takřka 8 letech klesla jeho počáteční koncentrace na mizivý zlomek. Ruští experti vydali v prosinci 2013 po analýze pozůstatků prohlášení, že Arafat zemřel přirozenou smrtí. Roku 2016 vyšla studie, podle které obsah izotopů olova a plutonia svědčí o otravě a otrava Alexandra Litviněnka, která se odehrála roku 2006 a na které Rusko popírá vinu, měla jen rychlejší scénář.\n\nJeho osobní lékař v roce 2007 prohlásil, že měl Arafat v době smrti v krvi virus HIV.\n\n\n\n"}
{"id": "230205", "url": "https://cs.wikipedia.org/wiki?curid=230205", "title": "Račice (Račice-Pístovice)", "text": "Račice (Račice-Pístovice)\n\nRačice jsou jedna ze dvou vesnic tvořících obec Račice-Pístovice. Ves má bohatou historii. Dominantou vsi je zámek Račice, jenž ční nad jihozápadní částí vesnice. Původní gotický hrad ze 14. století, byl v letech 1568–1585 Hanušem Haugvicem z Biskupic přestavěn na renesanční zámek, jenž dostal empírovou podobu až v 19. století. Po válce sloužil zámek jako rekreační středisko a od roku 1959 je v něm zvláštní škola internátní a odborné učiliště. V nedávné době zámek nabídl Jihomoravský kraj jako vlastník k prodeji. Koupila jej společnost E-finance, která z přední části zhotovila turistické ubytování a nyní má v plánu ze zámku vybudovat wellness hotel. Obec je též rodištěm olympijského vítěze v rozporu na kruzích z Berlína roku 1936 Aloise Hudce.\n\nPrvní zápis o obci je datován k roku 1227, kdy račické panství náleží mocnému rodu Hrabišiců. Tehdy Kojata syn Hrabišův, odkázal vsi Račice a Drnovice svým sestřenicím Eufemii a Svatochně. Svatochňa svým sňatkem přinesla toto panství věnem do rukou rodu Švábeniců.\n\nStřediskem statku byl ponejprv hrad Drnovice a poté Račický hrad postavený v letech 1275–1285 neteřemi Kojaty z Hněvína, Eufemií a Svatochňou. Do roku 1312 patřil hrad loupežnému rytíři Fridúši z Linavy. Tohoto roku hrad oblehl král Jan Lucemburský. Použil k tomu horníky k podkopům a donutil tak Fridúše ke vzdání. Podle vůle krále Jana byl tehdy celý račický hrad pobořen.\nOd roku 1346 je hrad i račické panství v držení pánů z Lipého. V roce 1350 drží hrad Račice Jindřich, syn Jindřicha z Lipého, který postupuje hrad náhradou synům Čeňka z Pirkštejna.\n\nDo rukou pánů ze Šternberka se panství dostává okolo roku 1350. Z výroku soudu z roku 1375 musel biskup Albrecht Aleš ze Šternberka odevzdat panství račické s hradem i vsí pod hradem Petrovi ze Šternberka. Pánům z Kravař dává v podrůčí panství račické Markvart ze Šternberka v roce 1399.\n\nPetr z Kravař, jehož purkrabím byl v roce 1409 jistý Vítek z Ojnice, zemřel roku 1411 a po něm zdědil račické panství jeho syn Jindřich z Kravař a Plumlova. Ten však zemřel předčasně v bitvě pod Vyšehradem, a tak panství zdědil jeho bratranec Petr z Kravař a Strážnice, který stranil husitům. Proto roku 1422 vojsko olomouckého biskupa Jana XII. Železného dobylo račický hrad. Poté na čas drželi Račice i s hradem, patrně úchvatem, Petr z Konice a Vok V. z Holštejna. Posléze nabyl zpět panství Petrův syn Jiří z Kravař. Po jeho smrti roku 1466 dostala svůj díl Račic jeho dcera Kunka z Kravař. Jejím manželem byl Václav z Boskovic, který brzy zemřel a tak roku 1510 Kunka odkázala račické panství svému synovi Ladislavovi z Boskovic. Po jeho smrti zdědil Račice Kryštof z Boskovic, který začal otcovy majetky rozprodávat. Račické panství přenechal Jakobu Šarovcovi ze Šarova a posléze ho získal Jan Černohorský. Během uherských válek na konci roku 1468 obsadilo račický hrad vojsko Matyáše Korvína.\n\nJanův syn Jetřich Dobeš Černohorský z Boskovic prodává roku 1563 Račice Janu Jetřichovi z Boskovic. Poté panství získává jako dědictví Janův bratranec Albrecht Černohorský z Boskovic. Roku 1568 se díky Zuzaně Černohorské dostává zboží račické do rukou Haugviců z Boskovic. V letech 1568–1585 nechal Hanuš Haugvic přestavět hrad Račice na renesanční zámek. Dalším majitelem se stal Bernard Petřvaldský z Petřvaldu, jemuž Račice přenechali bratři Haugvicové Hanuš a Jáchym.\n\nBernardův synovec Hanuš Petřvaldský z Petřvaldu nechal na zámku provést rozsáhlé úpravy. Budovu zámku nechal zvýšit na dvě poschodí ukončené čtyřmi věžemi ozdobenými lucernami. Hanuše také připomíná na zámku pamětní deska s jeho životopisem. Hanuš se zúčastnil stavovského povstání proti Habsburkům a po prohrané bitvě na Bílé hoře byli vůdcové povstání zatčeni a krutě potrestáni. Hanuši Petřvaldskému z Petřvaldu byl veškerý jeho majetek zkonfiskován a on sám zemřel ve vězení na Špilberku. Panství račické pak koupil Karl Willinger ze Schonenperku, který je následně prodává v roce 1623 Šimonovi Kratzerovi ze Schonsperku a ten na to roku 1630 slezskému komornímu radovi Horaciovi Forno. Jeho syn Karel František Forno roku 1670 prodal panství račické hraběti Julianu Braida-Ronsecca et Corigliano, jenž pocházel z Kalábrie v neapolském království.\n\nNeapolský rod Braidů vlastnil Račice po dlouhých 130 let (1670–1800). Jejich erb je stále patrný nad vchodem do drnovického kostela, kde je také rodinná hrobka Braidů. Významným pro rozvoj Račic se stal Antonín Pavel Braida po němž tu zůstalo několik vzácných barokních památek pocházejících od sochaře A. J. Heinze. A to socha Immaculaty na náměstí, sochy sv. Vendelína a sv. Floriána a dva kamenné kříže. Jeden při silnici k Pístovicím, druhý u silnice vedoucí do Ruprechtova. Svým dědicům zanechal rozsáhlý majetek, kterého se ujal jeho nejstarší syn z prvního manželství Karel Antonín. Ten pak prodává zboží račické Janu Františku Heinischovi z Haydenburku. V roce 1802 je majitelem Jan Huška z Račitzburku a v roce 1830 Antonín Hermann.\n\nNa počátku 19. století měl v nájmu panství baron Vilém Mundy, který pocházel z údolí Monchau v Německu. Původně byl tkalcovským mistrem, který díky své podnikavosti velmi zbohatl a za své zásluhy byl povýšen císařem do šlechtického stavu. Na račickém panství provedl řadu úprav a změn. Mimo jiné zavedl na velkostatku chov ovcí (2200 kusů) a vlnu prodával do tkalcoven v Podomí a v Pístovicích. V roce 1864 však zámek prodal a jeho novým majitelem se stal Eduard von Kramsta (1864–1874). Vlastníkem byl však pouze deset let, jelikož po tragické smrti svého jediného syna, jenž byl smrtelně postřelen při lovu na jeleny, ho v Račicích již nic nedrželo. Památkou na tuto událost byl dřevěný kříž, který se tyčil na skále naproti zámku, kde k tragédii došlo.\n\nDalším majitelem račického zámku se stal baron Palm (1874–1894), jenž prodal panství vídeňskému průmyslníkovi Pavlovi rytíři ze Schollerů, v jehož rodinném majetku zůstal zámek až do roku 1945, kdy byl na základě tzv. Benešových dekretů vyvlastněn a přešel pod národní správu. Před druhou světovou válkou, byl na račický zámek umístěn hlavní štáb československé armády včetně hlavního velitele mobilizovaných sil tehdejší ČSR generála Ludvíka Krejčího. V roce 1947 převzal budovu národní podnik Oděvní průmysl Prostějov, který zde zřídil rekreační středisko pro své zaměstnance. V padesátých letech 20. století připadla budova ministerstvu vnitra, které zde umístilo jednotku vnitřní stráže. Od roku 1959 se do zámku přemístila zvláštní škola z Vyškova, která zde sídlí dodnes.\n\nDalším historickým mezníkem Račic byl rok 1960, kdy došlo k sloučení s Pístovicemi v jednu obec nazvanou Račice-Pístovice. V roce 1996 byla zahájena výstavba čistírny odpadních vod. V roce 1999 začala plynofikace obou částí obcí, která byla v následujícím roce dokončena. Dnes je obec součástí mikroregionu Drahanská vrchovina. Stojí tu základní škola dvoutřídka, mateřská škola, obecní úřad a pošta.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nŠkola v Račicích původně stávala na nádvoří račického zámku. V roce 1847 byla postavena nová škola v obci, rozšířena na dvojtřídku byla v roce 1885. Další rozšíření na trojtřídní nastalo roku 1907. Mateřská škola byla v obci zřízena roku 1947. Nynější škola nese název Základní škola a mateřská škola Račice-Pístovice, příspěvková organizace(od roku 2006). Jejím zřizovatelem je obec Račice-Pístovice. Dále byla v obci od roku 1959 Zvláštní škola internátní, a to i učňovská sídlící na račickém zámku s přesným názvem Základní škola, Odborné učiliště a Dětský domov. Zřizovatelem byl Krajský úřad Jihomoravského kraje. V květnu 2016 došlo ke zrušení této školy a celý areál zámku je v současnosti na prodej za cenu 24 miliónů Kč.\n\nPro sportovní aktivity lze využít využít sokolovnu TJ Sokol, ve které cvičíval olympijský vítěz v rozporu na kruzích z Berlína roku 1936 Alois Hudec. Obec pořádá regionální sportovní akce, jako jsou turnaje ve fotbale či výšlapy a turistické akce v rámci TJ Sokol Račice. Tradici zde má i požární sport v zastoupení SDH Račice.\nV obci funguje fotbalový a gymnastický klub v rámci TJ Sokol Račice.\n\n\n\n"}
{"id": "230208", "url": "https://cs.wikipedia.org/wiki?curid=230208", "title": "Eutanazie", "text": "Eutanazie\n\nEutanazie (z řec. \"ευ\" – eu, dobrá, \"θάνατος\" – thanatos, smrt; doslova „dobrá smrt“) je obvykle definována jako usmrcení na žádost. Usmrcení na žádost, tedy se svolením poškozeného, je z hlediska českého trestního práva nedovolené a je posuzováno jako vražda.\n\nPodle původní verze Hippokratovy přísahy z 4.stol.před n.l. je eutanazie v rozporu s posláním lékaře. Z nových verzí lékařských slibů však už byla vypuštěna.\n\nOtázka přípustnosti či nepřípustnosti eutanazie se v právní vědě diskutuje nejméně od počátku 18. století a vždy vyvolávala a vyvolává celou řadu souvisejících pochybností. Zpravidla se objevovala ve všech novějších osnovách trestních zákonů, aby pak byla opět zapomenuta nebo aby její provedení bylo nedůsledné.\n\nEutanazie není ovšem jen otázkou právní, ale spíše etickou. Zejména v souvislosti s výkonem lékařského povolání se hovoří o tzv. bioetice. E. Ferri kdysi prezentoval názor, podle kterého „je každý pánem svého života, jejž může i zničit. Může-li toto právo uplatnit sám, jestliže zákon sebevraždu netrestá, proč by je nemohl provést i prostřednictvím jiného?“ (Omicio-suicidio, Roma 1922, s. 47–51).\n\nZanedbat však nelze ani varování, které vyslovil bostonský neurolog a psychiatr Leo Alexander, poradce a pozorovatel na Norimberském soudu s lékaři (1946–1947), kde byli souzeni lékaři a vysocí úředníci, kteří se významně podíleli na zločinech pošlapávajících lidskou důstojnost, mimo eutanazie např. na nucených sterilizacích či pokusech na lidech:\n\n„Ať již tyto zločiny doznaly jakýchkoliv rozměrů, bylo všem, kteří je vyšetřovali, jasné, že vždy začínaly v nepatrných počátcích. Zprvu se jednalo o pouhý odklon od důrazu na základní postoj lékařů. Vše začínalo přijetím postoje, podstatným v akci eutanazie, že totiž existuje život nehodný života. Tento postoj se zpočátku týkal pouze těžce a chronicky nemocných. Postupně se sféra těch, kteří byli zahrnování do téže kategorie, rozšiřovala o lidi neproduktivní, ideologicky nežádoucí, rasově nežádoucí a nakonec všechny ne-Němce. Ale je třeba si uvědomit, že právě oním prvním krokem, z něhož celý další způsob myšlení získal svůj impulz, byl postoj k nevyléčitelně nemocnému. A je to právě tento zdánlivě nevelký posun v důrazu na postoj lékaře, který je třeba pečlivě zkoumat… jelikož prevence je důležitější než léčba. Pozorování a rozpoznání časných známek a symptomů se stalo vždy základem prevence dalšího rozvoje choroby.“\n\nFaktem zůstává, že prostá sebevražda se v novodobých trestních zákonech jako trestná neobjevuje (tedy pokud se nezdařila). Jestliže ovšem někdo jiného k sebevraždě nabádá nebo mu v ní pomáhá, nemůže se zpravidla, například podle českého trestního práva úspěšně beztrestnosti dovolávat (§ 230 tr. zákona č. 140/1960 Sb.: „Účast na sebevraždě, odst. 1: Kdo jiného pohne k sebevraždě nebo jinému k sebevraždě pomáhá, bude potrestán, došlo-li alespoň k pokusu sebevraždy, odnětím svobody na šest měsíců až tři léta,“ odst. 2: „Odnětím svobody na dvě léta až osm let bude pachatel potrestán, spáchá-li čin uvedený v odstavci 1 na osobě mladší než osmnáct let, na těhotné ženě nebo na osobě stižené duševní poruchou nebo duševně nedostatečně vyvinuté.“).\n\nÚčast na sebevraždě se velmi blíží aktu usmrcení na žádost a z útrpnosti (eutanazie). Rozdíl mezi opatřením (např. zakoupením) jedu pro sebevraha a jeho přímým podáním oběti (nalitím do nápoje, do úst apod.) za účelem jejího usmrcení nespočívá jen v jednání, ale zejména v projevu vůle sebevraha ukončit prostřednictvím jedu svůj život. Platný český trestní zákon z roku 1960 zná dva typy jednání naplňující znaky skutkové podstaty trestného činu účasti na sebevraždě. Jednak pachatel jiného k sebevraždě pohne, jednak jinému k sebevraždě pomáhá. Konání může spočívat v přemlouvání nebo schvalování takového činu s cílem vážně pohnout jiného k sebevraždě. Pomocí se pak rozumí opatřování prostředků, odstraňování překážek, včetně pomoci psychické. Pomocí se také rozumí ponechání jedu nebo letální dávky léku v dosahu pacienta.\n\nNa rozdíl od jiných zemí, kde je usmrcení na žádost nebo z útrpnosti privilegovaným trestným činem, česká platná trestněprávní úprava toto nepředpokládá. Návrh nového trestního zákoníku byl v roce 2006 českým parlamentem odmítnut, jedním z proklamovaných důvodů byla právě nová právní úprava usmrcení na žádost (navrhovaná úprava měla znít takto: § 118 –„Usmrcení na žádost“ – odst. 1 – „Kdo ze soucitu usmrtí nevyléčitelně nemocnou osobu, která trpí somatickou nemocí, na její vážně míněnou a naléhavou žádost, bude potrestán odnětím svobody až na šest let,“ odst. 2: „Vážně míněnou a naléhavou žádostí se rozumí svobodný a určitý projev vůle osoby starší osmnácti let, která není zbavena ani omezena ve způsobilosti k právním úkonům a není stižena duševní poruchou, jednoznačně a důrazně směřující k jejímu vlastnímu usmrcení.“).\n\nTouto otázkou se však teorie i praxe zabývá již velmi dlouho. A. Miřička vyslovil určité pochybnosti vůči směru, jímž se ubírala dobová nauka a legislativa, totiž, že důvodem pro privilegovanou sníženou trestnost, resp. beztrestnost euthanasie je prudké hnutí mysli pachatele vyvolaného žádostí jiného o usmrcení. Podle jeho názoru takový důvod může být uplatněn skrze obecné zmírňující ustanovení o přechodném duševním stavu a není k tomu zapotřebí zvláštní, privilegované zmírněné trestní sazby („Usmrcení na žádost a z útrpnosti podle osnovy trestního zákona – 1926“, přednáška na schůzi pořádané Čs. společností pro právo trestní v Praze dne 28. února 1929).\n\nNěkteré starší legislativní návrhy předpokládaly splnění podmínky „na žádost“, jiné „z útrpnosti“ a další obě zmíněné současně (ruský trestní zákon 1903), či alternativně (norský trestní zákon 1902), který současně požadoval u pachatele stav soustrasti vyvolaného beznadějnou nemocí, pro zmírnění trestu. V jiných případech se zdůrazňovala vážnost (\"ernstlich\") projevu (Německo) nebo jeho rozhodnost (Maďarsko) či výslovnost (Německo a Rakousko) a naléhavost (Švýcarsko). V jiných návrzích se předpokládal jen prostý souhlas usmrceného (Itálie).\n\nOsnova čs. trestního zákona z r. 1936 u ustanovení § 271 odst. 3 předpokládala tento text: „Usmrtí-li viník úmyslně jiného ze soucitu, aby uspíšil jeho neodvratnou, nedalekou smrt a tím jej vysvobodil z krutých bolestí způsobených nezhojitelnou nemocí nebo z jiných tělesných muk, proti nimž není pomoci, může soud trest mimořádně zmírnit nebo od potrestání upustit.“\n\nJako příklady eventuálního naplnění tohoto ustanovení jsou uváděny skutečný případ železničního dělníka, který při nehodě uvízl v hořícím vagónu v tunelu a bylo jisto, že uhoří, a jenž volal na četníka, který sice stál nedaleko, ale pomoci mu nemohl, aby jej nenechal uhořet, ale zastřelil jej, a případ italského poslance, jenž byl při zemětřesení zavalen troskami tak, že nebylo možno jej vyprostit, přičemž měl rozdrcené údy a otevřené útroby a jeho rodina musela přihlížet utrpění umírajícího, jenž je prosil, aby jej usmrtili. Je popisován případ, kdy matka usmrtila svou třináctiletou dceru postiženou malomocenstvím, u níž jí lékaři sdělili, že její stav je beznadějný a brzy zemře. A. Miřička popisuje z vlastní praxe zkušenost s dítětem, které onemocnělo spálou a kterému museli nejprve amputovat končetiny a které pak dlouho a v bolestech umíralo bez naděje na zlepšení stavu.\n\nA. Miřička se domníval, že případy takového usmrcení by neměly být postiženy trestem vůbec s tím, že by odpovědnost pachatele z hlediska procesního vyřešila každá laická porota zproštěním obžaloby.\n\nVelmi častou námitkou (vedle náboženských, etických či filosofických hledisek) proti takové normě je především nejistota diagnózy, protože se stav umírajícího může změnit, lékař se může mýlit v diagnóze a konečně princip, že lékař nesmí učinit zákrok vedoucí ke zhoršení stavu (smrti) pacienta. Tyto situace lze podle některých názorů vyřešit prostřednictvím nauky o právním omylu. Jiná situace ovšem nastává, jestliže dojde ke zneužití (osobní důvody, dědictví, vysoké náklady léčby atd.). Obhájci eutanazie namítají, že takové zneužití se může přihodit i u jiných důvodů snižujících, resp. vylučujících protiprávnost, a přesto jsou součástí každého moderního trestního zákona. Zejména z tohoto důvodu se A. Miřička domníval, že obava před zneužitím je přehnaná.\n\nJiní autoři zastávali názor, že by bylo vhodné podmínit podrobnou úpravu například tím, že by osoba, jež může usmrtit jiného na jeho žádost, byla osobou blízkou. Tím by se ovšem vyloučil personál (lékaři). Další návrh prosazoval, aby byla za účelem přesné a spolehlivé diagnózy sestavena komise odborníků, která by o přípustnosti euthanasie rozhodla. V tomto ohledu se však nabízejí výrazné pochybnosti z hlediska případné individuální trestní odpovědnosti.\n\nNěkteré dnešní úpravy (polská – § 150, německá – § 216, rakouská – § 77 a švýcarská – § 114) předpokládají, že půjde o trestný čin, ale privilegované povahy, s výrazně nižší trestní sazbou (v Polsku do pěti let) než u trestného činu vraždy. Žádost podle těchto úprav musí být výslovná, vážně míněná, pevná a jednoznačná, jakož i prosta právních vad. Musí pocházet od osoby, která je příčetná, způsobilá k právním úkonům a schopná řádně vyhodnotit situaci se všemi důsledky. Současně musí existovat správné důvody na straně toho, kdo má usmrcení provést. Jako příklad je uvedena nevyléčitelná nemoc, jež způsobuje nemocnému nesnesitelné útrapy. Zákon ale tyto okolnosti přesně nestanoví, je tedy třeba si klást otázku, zda vedle fyzického utrpení lze naroveň klást například psychická muka, způsobená trvalou invaliditou či úmrtím blízkého člověka. Podle polské úpravy se tohoto činu může dopustit kdokoli, byť v praxi se předpokládá, že to bude lékař konající na žádost nejbližšího příbuzného. Čin může být spáchán jak konáním (vstříknutím smrtící látky jehlou), tak opominutím (nepodáním příslušného léku u osob, které jsou povinny z důvodů svého povolání jinak povinny lék podat).\n\nPrávní úpravou, která prolomila trestnost eutanazie, byla úprava nizozemská (1976). V roce 1994 pak nabyla účinnosti procesní úprava, která zavazuje lékaře, jenž ukončil tímto způsobem lidský život, aby tuto skutečnost neprodleně oznámil veřejnému žalobci. Toto oznámení je přísně formalizováno. Kritéria pro použití euthanasie jsou:\n\n\nS novou právní úpravou euthanasie se setkáváme také v Belgii. Zákon z 25. října 2001 o euthanasii stanoví, že proto, aby se lékař vyhnul trestní odpovědnosti za provedení euthanasie, musí splnit především následující podmínky (čl. 3 § 1):\n\nPodle zákona pak je třeba splnit ještě další podmínky k tomu, aby zejména byla zajištěna jistota, resp. objektivita shora uvedených podmínek (informovanost pacienta, potvrzení diagnózy nezávislými lékaři, vedení dokumentace, atd.).\n\nZe zemí, kde se uplatňuje tzv. common law (soudcovský právní systém) lze uvést námitky spočívající např. v obtížnosti určit skutečné záměry toho, kdo usmrcuje, možnost mylné diagnózy, obtížnost určovat utrpení takovým způsobem, aby se zákon nikdy nemohl aplikovat na ty, kterým nebyl určen, a obtížnost zaručit dané osobě, že bude moci svobodně vyslovit nebo odmítnout souhlas.\n\n\n\n"}
{"id": "230212", "url": "https://cs.wikipedia.org/wiki?curid=230212", "title": "Rudolf Otto", "text": "Rudolf Otto\n\nRudolf Otto (25. září 1869 – 6. března 1937) byl německý luterský teolog, indolog a fenomenolog náboženství. \n\nRudolf Otto se narodil se v Peine, města nedaleko Hannoveru. Jeho otec se jmenoval Wilhelm Otto a měl se svou ženou třináct dětí, Rudolf byl dvanáctým narozeným. Studoval gymnázium v Hildesheimu. Roku 1888 zde maturoval a poté začal studovat teologii na univerzitě v Erlangenu. Po roce však přestoupil na univerzitu do Göttingen. Studium završil obhájením disertační práce s názvem \"Spiritus sanctus bei Luther\" (\"Duch Svatý u Luthera\"). Roku 1906 dostal v Göttingen mimořádnou profesuru v oblasti filosofie náboženství a začíná zde vyučovat. Po dvou letech se jeho zájem začal soustřeďovat do systematické teologie. Díky stipendiím, které obdržel, vykonal mnoho cest po celém světě, kde se seznámil s mimokřesťanskými náboženstvími. Nejvíce se začal zajímat o hinduismus.\nOd roku 1915 začíná působit jako profesor systematické teologie ve Vratislavi, o dva roky později začíná působit ve stejné funkci na univerzitě v Marburku, kde zůstává až do roku 1929, kdy odchází do důchodu. Osm let na to umírá na zápal plic po tom, co spadl z dvacetimetrové věže. Existují nepotvrzené dohady, že se jednalo o sebevraždu. Je pohřben na marburském hřbitově.\nRudolf Otto nablaze proslul publikováním prací za nacistického režimu v Německu, např. o árijských božstvech, které měly s vědou pramálo společného.\n\nAsi nejvýznamnějším počinem Rudolfa Otta bylo sepsání díla \"Das Heilige. Über das irrationale in der Idee des göttlichen und sein Verhältnis zum Rationalen\" (česky vyšlo pod názvem \"Posvátno: Iracionalita v ideji božství a její poměr k racionalitě\"), vydaného v roce 1917. Posvátno či svato je pro Otta autonomní kategorie, která není z ničeho odvoditelná a doprovází všechna náboženství a tvoří jeho základ. Odmítá tím veškeré evolucionistické teorie o vzniku náboženství, které se snaží dokázat vývoj náboženských systémů a představ od těch neprimitivnějších až k rozsáhlým náboženským systémům s propracovanou teologií.\n\nOttův výklad posvátna je ovlivněn Schleiermacherovým pojetím náboženství jako autonomní provincie v mysli, která se projevuje ve vědomí naprosté závislosti člověka na Bohu. Dále byl Otto ovlivněn německým filosofem J. F. Friesem a jeho tezí o \"pocitu pravdy\", který se nedá dokázat, ovšem jen prožít. Rudolf Otto přichází s novým označením, které podle něj charakterizuje podstatu náboženství a je základní kategorií náboženské zkušenosti: mysterium tremendum et fascinans – něco co nás láká, přitahuje, ale zároveň nás to děsí a probouzí to v nás pocit strachu.\n\nJe těžké posoudit, na koho měl Rudolf Otto vliv, a na koho ne. Německoamerický teolog Paul Tillich nicméně přiznává, že byl ovlivněn jeho prací, a stejně tak i Mircea Eliade. Eliade použil Ottův koncept posvátna jako výchozí bod pro svou knihu \"Posvátné a profánní\". Otto ovlivnil i C.S. Lewise, zejména jeho knihu \"The Problem of Pain\". Měl vliv i na mnohé další, např. na Joachima Wacha, Heinricka Fricka či Gustava Menschinga.\n\n\nčesky\n\n"}
{"id": "230213", "url": "https://cs.wikipedia.org/wiki?curid=230213", "title": "King Kong", "text": "King Kong\n\nKing Kong je jméno fiktivní postavy obrovského opa z ostrova Lebek, který byl od roku 1933 mnohokrát zfilmován. Za vůbec nejznámější a dnes již legendární je považován původní film z roku 1933, další filmové verze pocházejí z let 1976, 2005 a dalších.\n\nV původním snímku se velký fiktivní op jmenuje Kong. Ve filmu jméno dostal od obyvatel „Ostrova Lebek“ v Indickém oceáně, kde žil s jinými stejně přerostlými zvířaty jako: plesiosaurus, pterosaurus a dinosaurus.\n\nPřídavek King (česky:\"král\") dostal od americké filmové expedice vedené Carlem Denhamem, který Konga ulovil a přivezl do New Yorku na ukázku. Kong mu ale utekl a vyšplhal se na Empire State Building (v remaku z roku 1976 vyšplhal na World Trade Center), kde byl zastřelen a zabit letouny, ačkoli zaznělo „Byla to kráska, kdo zabil příšeru“ - Kong tam totiž vyšplhal pouze proto, aby ochránil herečku Ann Darrowovou (Dwan v remaku z roku 1976). I když ho fakticky zabil již Carl Denham, když jej přivezl do New Yorku.\n\n"}
{"id": "230219", "url": "https://cs.wikipedia.org/wiki?curid=230219", "title": "Andorrská hymna", "text": "Andorrská hymna\n\nEl Gran Carlemany (Karel Veliký) je národní hymna Andorry. Napsal ji Enric Marfany Bons (1871-1942) a složil ji Joan Benlloch i Vivo (1864-1926), byla přijata v roce 1921.\n\nPíseň, jakýsi monolog personifikované země, odkazuje na legendu, podle níž dal Andoře nezávislost sám Karel Veliký, když se vracel z válek proti Maurům. Místní jméno Meritxell, použité v písni, odkazuje patrně k Panně Marii Meritxellské, patronce Andorry.\n\n\n"}
{"id": "230222", "url": "https://cs.wikipedia.org/wiki?curid=230222", "title": "Second Life", "text": "Second Life\n\nSecond Life (zkratkou SL) je třírozměrný virtuální svět vyvíjený firmou Linden Lab, který je od svého spuštění 23. června 2003 přístupný přes internet. Podle údajů české firmy beVirtual zde na počátku roku 2008 bylo registrováno více než dvanáct milionů „obyvatel“, kteří v tamní ekonomice denně utratili přes 30 miliónů Kč. Využívání Second Life je věkově omezeno; hlavní svět, tzv. MainGrid, je určen pro věkovou skupinu od osmnácti let, zatímco menší svět TeenGrid je určen pro skupinu 13–18 let a platí pro něj mírně odlišná pravidla. Po registraci a spuštění klientské aplikace pro Second Life se nový uživatel objeví na vstupním ostrově. Ten je určen pro základní seznámení se s prostředím a je plně oddělen od zbytku Second Life.\n\nZákladní využívání SecondLife je zdarma po registraci na stránkách SecondLife.com. Program Second Life Viewer, který je pro využívání SL potřeba si stáhnout a nainstalovat, umožňuje obyvatelům spolu interagovat prostřednictvím svých avatarů.\nUživatelé spolu mohou například chatovat, vytvářet a prodávat věci, cestovat po virtuálním světě nebo se vzdělávat.\n\nSecond Life má vlastní měnu „Linden Dollar“. Občas ji lze získat v různých menších akcích, později si lze Lindeny vydělat, např. nechat se zaměstnat jako DJ nebo tanečník… Podnikavější pak za Lindeny prodávají své grafické a další programovací výtvory. A Lindeny lze pochopitelně také získat za reálné americké dolary.\n\nSecond Life se průběhem času vyvíjí. V roce 2009 se Linden Lab soustředili na zvýšení stability, díky čemuž se značně snížil počet výpadků celého gridu. V roce 2010 se plánuje zlepšení dostupnosti pro nové uživatele. Z toho důvodu byla 23. února zveřejněna betaverze nového vieweru označeného 2.0. Tento viewer připomíná svým vzhledem internetový prohlížeč, díky čemuž by měl být přehlednější pro nové uživatele. Novinkou ve Vieweru 2.0 je tzv. Shared Media, což je možnost zobrazování webových stránek na objektech ve virtuálním světě. Shared Media dokáže zobrazit i Flash, díky čemuž lze zobrazit většinu webových aplikací (nebo například přehrávat videa).\n\nV roce 2015 dosáhl viewer verze 3.8.xxxx s upraveným menu i ovládacími prvky.\n\nKomunita Second Life se svým způsobem stabilizovala a hlavní herní boom již pominul. Svědčí o tom také větší komerční zaměření serveru: zejména zvýšenou reklamou, prodejem Premium členství za USD apod.\n\n"}
{"id": "230223", "url": "https://cs.wikipedia.org/wiki?curid=230223", "title": "Vlajka Čínské lidové republiky", "text": "Vlajka Čínské lidové republiky\n\nVlajka Čínské lidové republiky obsahuje tradiční čínské barvy a inspirovala se vlajkou Sovětského svazu. Má červené pole, v jeho horním rohu je velká žlutá pěticípá hvězda, kterou obklopují čtyři menší žluté hvězdy, pootočené vždy tak, aby jeden jejich cíp směřoval do středu velké hvězdy.\n\nPodle oficiální interpretace představuje velká hvězda společný program a jednotu lidu vedeného komunistickou stranou, malé hvězdy reprezentují dělníky, rolníky, malou buržoazii a vlastenecký kapitalismus, čtyři sociální skupiny, které se účastní společného programu socialistické výstavby. Červená je barvou revoluce, ale v minulosti symbolizovala Číňany. Vlajka byla zavedena v červenci roku 1949 a navrhl ji Ceng Lien-sung.\n\nZvláštní správní oblasti Čínské lidové republiky (Hongkong a Macao) mají historicky své vlastní vlajky.\n\nDo roku 1949 používala Čína vlajku Kuomintangu, která je dosud státním symbolem Čínské republiky na Tchaj-wanu. Po vítězství komunistů v občanské válce vybíralo stranické vedení nové státní symboly. Největší podporu měl zpočátku návrh vlajky s jednou hvězdou a žlutým pruhem ve spodní části, symbolizujícím Žlutou řeku. Proti němu ale vystoupil generál Čang Č'-čung s tím, že to vypadá, jako by byla rudá barva revoluce přeškrtnuta. Mao Ce-tung tento argument uznal a rozhodl nakonec o přijetí vlajky s pěti hvězdami.\n\n"}
{"id": "230224", "url": "https://cs.wikipedia.org/wiki?curid=230224", "title": "Portréty českých hvězd - Jiří Suchý", "text": "Portréty českých hvězd - Jiří Suchý\n\nPortréty českých hvězd – Jiří Suchý (2004) je výběrové album, na kterém Jiří Suchý zpívá své písně (autor melodie Jiří Šlitr), ale i několik písní Osvobozeného divadla. Albu chybí větší booklet, ve kterém by bylo popsáno, kdy a kde nahrávky vznikly, obsahuje pouze dvě fotografie a seznam písní.\n\nVydavatelem CD je Areca Multimedia.\n\n"}
{"id": "230225", "url": "https://cs.wikipedia.org/wiki?curid=230225", "title": "Jean Stablinski", "text": "Jean Stablinski\n\nJean Stablinski, původním jménem Jean Stablewski, 21. května 1932 Thun-Saint-Amand - 22. července 2007 Lille, byl francouzský silniční cyklista polského původu. Byl mistrem světa v silničním závodě jednotlivců v roce 1962 a vítězem Závodu kolem Španělska (Vuelta a España) v roce 1958.\n\nRodiče Jeana Stablewského se počátkem 30. let vystěhovali z Polska za prací do Francie. Otec zde našel práci v dolech na severu země. Chlapec po smrti otce začal také pracovat na dole, ale vyučil se betonářskému řemeslu. Už od dětství tíhl k závodění na jízdním kole a ve čtrnácti letech se vydal se svým starým těžkým cestovním kolem na první závod. Když v tomto závodě kolo rozbil a sám se ošklivě zranil, otec mu závodění zakázal, ale posléze získal oporu ve své matce, a tak mohl začít se skutečným závoděním. Cyklističtí trenéři si jeho talentu povšimli a jako dorostenec začal závody vyhrávat. V roce 1948 získal francouzské občanství.\n\nVe Francii počátkem 50. let závodila řada dobrých cyklistů polského původu. Polští pořadatelé Závodu míru r. 1952 pozvali k účasti v pelotonu tým francouzských Poláků, v němž Jean Stablewski nemohl chybět. Ve svých dvaceti letech patřil k hvězdám 5. ročníku závodu. Vyhrál dvě nejdelší etapy: 2. května Lodž - Katowice (223 km) a 11. května Hřensko - Plzeň (210 km). V Katovicích oblékl žlutý trikot vedoucího jezdce a vezl jej čtyři etapy až do Lipska. Celkově skončil třetí.\nÚspěch v Závodě míru přivedl Stablewského do profesionálního pelotonu. Jean si záhy změnil jméno na Stablinski. Jako profesionál závodil patnáct let (1953 - 1968). Kromě vítězství na španělské \"Vueltě\" a na Mistrovství světa v italském Salò di Garda r. 1962 vyhrál čtyřikrát mistrovství Francie. Celkem dvanáctkrát se účastnil Tour de France, nejlépe skončil na 7. místě v r. 1961. V r. 1966 vyhrál úvodní ročník cyklistického maratonu (302 km) \"Amstel Gold Race\" na trati Breda - Meerssen v Nizozensku. Na sklonku kariéry r. 1967 obsadil 8. místo na Giro d'Italia. Francouzi mu říkali prostě - \"Polák\" (\"Le Polac\").\n\nZkušenosti mu během 60. let umožnily pomáhat k vítězstvím nejlepšímu cyklistovi té doby Jacquesovi Anquetilovi, byl dobrým organizátorem. Jeho koníčkem bylo fotografování a každou volnou chvíli se mu věnoval. Starý fotoaparát byl jeho cenou ze Závodu míru 1952.\nPo skončení aktivní dráhy se Stablinski věnoval obchodu s cyklistickým materiálem, na sport však nezanevřel a byl cyklistickým činovníkem ve francouzských klubových týmech. Jean Stablinski zemřel 22. července 2007 v Lille.\n\n"}
{"id": "230234", "url": "https://cs.wikipedia.org/wiki?curid=230234", "title": "Estonská vlajka", "text": "Estonská vlajka\n\nVlajka Estonska je horizontální trikolóra tří barev: modré, černé a bílé. Poměr stran vlajky je 7:11.\n\nBarvy estonské vlajky symbolizovaly v původní verzi nebe (modrá barva), zemi (černá) a sníh (bílá), později však byly vykládány i odlišně.\n\nPrezidentská vlajka je státní vlajka doplněná velkým státním znakem.\n\nÚzemí dnešního Estonska bylo osídleno již v 1. století. V roce 1212 dobyli pevnost Toompea v dnešním Tallinnu Dánové a země se tak dostala pod jejich vliv. V roce 1219 bylo severní Estonsko připojeno k Dánsku a zbytek země ovládl řád livonských rytířů, který v roce 1237 spojil své území s územím řádu německých rytířů. Během livonských válek (1558–1583) bylo území rozděleno mezi Švédsko a Kuronsko. Po Severní válce (1721) připadlo Estonsko Rusku, které ho rozčlenilo na Estonskou (ve zdroji chybně uvedena Kuronská) na severu dnešního Estonska a Livonskou (dnešní jižní Estonsko) gubernii a začalo užívat ruskou vlajku.\n\n29. září 1881 bylo založeno v Tartu studentské sdružení \"Vironia\" (viz historický kraj Virumaa). Při této příležitosti byla poprvé vyvěšena modro-černo-bílá vlajka, shodná se současnou estonskou vlajkou. Podle jiného zdroje byla vlajka touto společností poprvé představena 4. června 1886 obyvatelům města Otepää.\nBarvy symbolizovaly nebe, zemi a sníh. Tato vlajka díky pokrokovým myšlenkám sdružení znárodněla a stala se symbolem boje za nezávislost. V roce 1896 byla zakázána ale po bolševické revoluci (7. listopadu 1917), oddělení Estonska od Ruska (28. listopadu 1917) a vyhlášení nezávislosti (24. února 1918) byla (až) 27. června 1922 uzákoněna státní vlajkou. Poměr stran byl stanoven na 7:11. Barvy ale byly vykládány odlišně: modrá symbolizovala vzájemnou důvěru a věrnost, černá předchůdce Estonců a bílá touhu po svobodě.\n\n21. června 1940 obsadila sovětská vojska na základě smlouvy s hitlerovským Německem Pobaltí. O den později byla připojena nově vzniklá Estonská sovětská socialistická republika k Sovětskému svazu a zavedena nová vlajka svazové republiky podle vzoru sovětské vlajky a použití dosavadní vlajky bylo zakázáno. Nová vlajka byla tvořena červeným listem o poměru 1:2 se žlutým srpem a kladivem v horním rohu, nad kterým byly žluté iniciály ENSV (). Na mezinárodním poli se užívala pouze sovětská vlajka.\n\nV letech 1941–1944 bylo území okupováno Německem (patřilo pod Říšský komisariát Ostland) a užívalo jeho vlajku. Poté byly vráceny předválečné vlajky.\n\n6. února 1953 byla zavedena nová vlajka Estonské SSR. Vlajku o poměru 1:2 tvořil nadále červený list se srpem a kladivem v horním rohu. Nad ně přibyla červená, žlutě lemovaná, pěticípá hvězda stejně jako na sovětské vlajce. V dolní části byla vlajka doplněna modrým, zvlněným pruhem a přes něj ještě dvěma úzkými, bílými (stejně zvlněnými) proužky.\n\nPři velkých společenských změnách v Sovětském svazu v druhé polovině 80. let bylo usnesením Estonského nejvyššího sovětu povoleno 23. června 1988 užívat tradiční estonské vlajky. Charakter státní vlajky však měla i nadále vlajka Estonské SSR. 12. března 1990 vyhlásilo Estonsko svrchovanost v rámci Sovětského svazu. 8. května 1990 byl název země změněn na \"Estonská republika\" a byl přijat zákon o státní symbolice. 16. října 1990 byla vlajka s konečnou platností uzákoněna v podobě z let 1922–1940. 20. srpna 1991 pak byla vyhlášena úplná nezávislost.\n\nEstonsko je členěno na 15 krajů (), které mají své vlajky. Vlajky krajů jsou tvořeny bílo-zelenou bikolórou, kde jsou v bílém pruhu umístěny znaky příslušných krajů. Názvy oblastí jsou na různých mapách uvedeny s koncovkou -maa, označující estonský kraj. Všechny vlajky krajů mají poměr stran 7:11.\n\n"}
{"id": "230236", "url": "https://cs.wikipedia.org/wiki?curid=230236", "title": "Geordie", "text": "Geordie\n\nGeordie byla anglická glam rocková kapela z Newcastle upon Tyne, která působila v 70. letech.\n\nKapelu tvořili: Vic Malcolm (kytara), Tom Hill (baskytara), Brian Gibson (bicí) a Brian Johnson (zpěv). Kapela vydala své debutové album \"Hope You Like It\" v roce 1973 a rozpadla se v roce 1978.\n\nPoté, co v roce 1980 zemřel zpěvák kapely AC/DC Bon Scott, stal se v kapele jeho nástupcem právě Brian Johnson, jehož zpěvácké kvality Scott za svého života oceňoval. Johnson pak ve stejném roce nahrál s AC/DC veleúspěšné album \"Back in Black\".\n\nKapela Geordie se zreformovala již bez Johnsona a v roce 1983 vydala album \"No Sweat\", které však nebylo úspěšné. Později se kapela přejmenovala na Powerhouse a v roce 1986 vydala stejnojmenné album a poté se definitivně rozpadla.\nJohnson vystoupil s kapelou v roce 2001, tedy v době kdy AC/DC nebyli příliš aktivní.\n\n"}
{"id": "230237", "url": "https://cs.wikipedia.org/wiki?curid=230237", "title": "Charonosaurus", "text": "Charonosaurus\n\nCharonosaurus („Charonův ještěr“) byl rod velkého hadrosauridního dinosaura, objeveného v roce 1975 a formálně popsaného v roce 2000 v oblasti řeky Amuru na hranicích Číny a Ruska. Žil na samém konci křídy, v období pozdního geologického stupně maastricht (asi před 69,9 až 66,0 milionu let).\n\n\"Charonosaurus\" patřil k velkým hadrosauridům, jeho délka mohla přesáhnout 10 metrů a hmotnost 5000 kg. Samotná stehenní kost měřila na délku 135 cm, což by odpovídalo spíše délce kolem 13 metrů a hmotnosti zhruba 7 tun. Byly objeveny fosilie dospělců a zřejmě i subadultních stadií tohoto dinosaura. Byl pravděpodobně příbuzný dalším lambeosaurinním hadrosauridům, jako byl severoamerický rod \"Parasaurolophus\".\n\n\n"}
{"id": "230238", "url": "https://cs.wikipedia.org/wiki?curid=230238", "title": "Po babičce klokočí", "text": "Po babičce klokočí\n\nPo babičce klokočí s podtitulem \"Největší hity dvojice Šlitr - Suchý zpívá Jiří Suchý\" (2002) je výběrové album písniček ze Semaforu pojmenované podle prvního verše písně \"Klokočí\". Album vydal Multisonic jako CD i MC pod producentským dohledem Karla Vágnera, který napsal také krátké sleeve-note, kde vzpomíná na to, jak v roce 1969 do Semaforu nastoupil. Doprovod k písním byl nahrán podle všeho nově ve studiu Charlies company s.r.o v Průhonicích Orchestrem Karla Vágnera v aranžích Petra Maláska a Vladimíra Popelky. Dále účinkují také Bambini di Praga, Tereza Vágnerová, Josef Vágner a Ivan Korený.\n\n\nPokud není uvedeno jinak, je autorem melodie Jiří Šlitr a autorem textu Jiří Suchý.\n"}
{"id": "230239", "url": "https://cs.wikipedia.org/wiki?curid=230239", "title": "For Those About to Rock We Salute You", "text": "For Those About to Rock We Salute You\n\nFor Those About to Rock We Salute You je album australské hard rockové kapely AC/DC vydané v roce 1981. Album vyšlo po veleúspěšném \"Back in Black\" a ve Spojených státech se jej prodaly asi 4 miliony kopií. \"For Those About to Rock We Salute You\" je také první hard rockové album, které se ihned po vydání dostalo na první místo amerického žebříčku.\n\n\"For Those About to Rock\" je také název videozáznamu koncertů kapel AC/DC, Metallica, The Black Crowes a Pantera.\n\n\n\nAlbum - Billboard (Severní Amerika)\nSingly - Velká Británie\n"}
{"id": "230240", "url": "https://cs.wikipedia.org/wiki?curid=230240", "title": "Náš letopočet", "text": "Náš letopočet\n\nNáš letopočet (zkratka n. l.) nebo také běžný letopočet je odměřování let začínající rokem 1 gregoriánského kalendáře. Začal být počítán od domnělého narození Ježíše Krista, proto se léta našeho letopočtu označují také za léta křesťanské éry, \"po Kristu\" (\"po Kr.\"), \"léta Páně\", latinsky Anno Domini. Léta před rokem 1 n. l. se počítají opačným směrem a označují se \"před naším letopočtem\" (\"př. n. l.\"), případně \"před Kristem\" (\"př. Kr.\") nebo \"před křesťanskou érou\". \n\nV tomto číslování neexistuje rok nula, který se však objevuje v astronomickém systému a ISO 8601.\n\nOznačení \"náš letopočet\" někteří preferují jako neutrální alternativu ke zjevně křesťanskému \"po Kristu\", podobně jako v angličtině někteří preferují CE (\"Common Era\") namísto AD (\"Anno Domini\", latinsky léta páně), neboť neobsahuje křesťanská označení Ježíše jako \"Kristus\" nebo \"Pán\". Jiní kritizují označení \"našeho letopočtu\" a \"před naším letopočtem\" jako zbytečnou snahu o politickou korektnost.\n\nRaní křesťané určovali daný rok kombinací data konzulátu, data roku vlády císaře a data stvoření. Používání data konzulátu bylo ukončeno ve chvíli, kdy císař Justinián I. přestal v polovině šestého století jmenovat konzuly, což si brzy poté vyžádalo dataci podle vládnoucího císaře. Posledním konzulem byl jmenován Anicius Faustus Albinus Basilius v roce 541. Papežství bylo po celou dobu středověku v kontaktu s vyslanci Byzantského světa a mělo tak jasný přehled – nehledě na náhlou smrt či sesazení – kdo byl v kterékoli době byzantským císařem.\nSystém \"Anno Domini\" byl vyvinut mnichem jménem Dionysius Exiguus (narozen v Malé Skythii) v Římě roku 525 jako jeden z výsledků jeho práce při výpočtu data Velikonoc. Ve svých velikonočních tabulkách Dionysius přiřadil rok AD 532 k roku 284 vlády císaře Diokleciána; ve svém vysvětlujícím dopise přiřazuje rok AD 525 k roku konzulátu Probuse Juniora. I když nikde ve svém výkladu ohledně svých tabulek Dionysius nevztahoval svou epochu k jiným datovacím systémům, ať už konzulskému, olympiádám, rokům od stvoření světa nebo rokům vlády Augusta; ještě mnohem méně je vysvětlen a ospravedlněn datový základ systému. Blackburn & Holford-Strevens a další krátce uvedli argumenty pro roky 2 př. n. l., 1 př. n. l. nebo 1 n. l. jako roky určené Dionysiem pro narození nebo vtělení.\n\nHlavními zdroji zmatku jsou:\n\nDalší výpočty byly provedené Alexandrijským mnichem Annianem okolo roku 400, který umístil Zvěstování Panny Marie na 25. březen roku 9 (podle Juliánského kalendáře) – osm až deset let později než spočítal Dionysius. Tato \"éra inkarnace\" převažovala na východě v raných stoletích existence Byzantské říše a je ještě používána v Etiopii, což odpovídá rozdílu 8 nebo 7 let mezi Gregoriánským a etiopským kalendářem.\n\nByzantští kronikáři, jako např. Theofanes, pokračovali v datování let ve svých světových kronikách na rozdílném židovsko-křesťanském základě – od předpokládaného stvoření světa, jak ho vypočítali křesťanští učenci z údajů Starého zákona během prvních pěti století křesťanské éry. Tyto éry, někdy nazývané moderními učenci \"Anno Mundi\", „rok světa“ (zkráceně AM), jsou vůči sobě kontroverzní. Žádná jednotlivá éra Anno Mundi nebyla dominantní. Jedna z populárních definicí pochází od Eusebia z Kaisareie, historika z dob císaře Konstantina I. Na západě pomohl zpopularizovat Eusebiův výpočet AM latinský překladatel a spisovatel Jeroným.\n\n„Přestože učenci věří, že Kristus se narodil o několik let dříve než v roce 1 n. l., historické důkazy jsou příliš útržkovité na to, aby mohlo být určeno konečné datum“ (Doggett 1992, 579). Podle Matoušova evangelia (2:1,16) se Herodes Veliký dozvěděl o Ježíšově narození a přikázal v reakci na tuto událost vyvraždit všechny novorozence. Blackburn & Holford-Strevens pokládají Herodovu smrt na dobu krátce před Pesachem v roce 4 př. n. l. a tvrdí, že ti, kdo akceptují příběh vyvraždění neviňátek, ho někdy spojují s hvězdou, která vedla tři biblické krále, a toto znamení vidí buď v planetárním spojení roku z 15. září roku 7 př. n. l. nebo v Halleyově kometě z roku 12 př. n. l.; dokonce historikové, kteří neakceptují tento masakr za Heroda, akceptují narození za Heroda jako tradici starší než jsou psaná evangelia.\n\nLukášovo evangelium (1:5) uvádí, že Jan Křtitel byl přinejmenším počat, ne-li narozen, za Heroda a že Ježíš byl počat v době, kdy Janova matka byla v šestém měsíci těhotenství (1:26). Lukášovo evangelium také uvádí, že Ježíš se narodil během vlády Augusta a v době, kdy Cyrenius (nebo Quirinius) byl guvernérem v Sýrii (2:1-2). Blackburn a Holford-Strevens (2003, 770) poukazují na to, že Cyreniovo/Quiriniovo guvernérství v Sýrii započalo roku 6 n. l., což je neslučitelné s termínem 4 př. n. l. a konstatují, že „Sv. Lukáš působí velké obtíže… nejvíce kritiků proto Lukáše vyřazuje“ (str. 776). Někteří učenci se spoléhají na Janovo evangelium a umisťují Ježíšovo narození do roku 18 př. n. l. (Blackburn a Holford-Strevens 2003, 776).\n\nPřestože neznáme způsob, jakým Dionysius dospěl k datu Kristova narození, historikové se domnívají, že se jim podařilo rekonstruovat postup jeho uvažování. Dionysius patrně vycházel z textu Nového zákona a spojil nepříliš konkrétní, a navíc rozporné údaje evangelií se svými komputistickými znalostmi. Selešnikov se ve své knize \"Člověk a čas\" domnívá, že Dionysius založil svůj výpočet na třech základních předpokladech:\n\nNa základě třetího poznatku vyhledal Dionysius ve svých tabulkách nejbližší rok, na který připadne velikonoční neděle opět na 25. března. Tímto rokem byl rok 279 diokleciánské éry, neboli rok 563 n. l. Od tohoto roku odečetl číslo 532 – tzv. velkou indikaci. To je výsledkem násobení čísel 19 (měsíční kruh) a čísla 28 (sluneční kruh). Po 532 letech tedy odpovídají čísla dnů v měsíci stejným dnům v týdnu i stejné měsíční fázi, z čehož vyplývá, že po 532 letech připadají Velikonoce na stejné dny, které zaujímaly před touto dobou. Po odečtení velké indikace došel Dionysius k závěru, že Kristus vstal z mrtvých 25. března roku 31 n. l. Po odečtení předpokládaného Kristova věku, tj. 31 let, pak dospěl k datu jeho předpokládaného narození. Z toho vyplývá, že v roce 1 se Kristus nenarodil, nýbrž měl první narozeniny.\n\nDnes se ví, že se Dionysius dopustil při výpočtu roku Kristova narození několika chyb – místo židovských použil pro výpočet Pesachu křesťanské tabulky, určil věk Krista v době jeho smrti na 31 let (v současnosti se křesťanská tradice kloní k 33 letům), rok narození Krista umístil mimo dobu panování Heroda Velikého a 25. březen je mnoha badateli považován za datum Kristovy smrti a nikoli vzkříšení.\n\nProti názoru, že Dionysiův výpočet byl chybný, se vyslovil ve svém díle Jan Pouč, který dokazuje, že výpočet byl správný.\n\nPrvním historikem nebo kronikářem, který použil letopočet Anno Domini jako primární datovací mechanismus, byl Victor z Tunnuny, africký kronikář ze šestého století. O několik generací později anglosaský dějepisec Beda, který znal Dionysiovy práce, také používal datování Anno Domini ve své \"Církevní historii anglického lidu\", dokončené roku 731. Ve stejném díle poprvé použil latinský ekvivalent pro výraz \"před Kristem,\" a tím zavedl počítání letopočtu bez roku nula, přestože nulu znal a používal ve svém computu. Jak Dionysius, tak i Beda pohlíželi na Anno Domini jako na datování od vtělení Ježíše, ale rozdíl mezi vtělením a narozením nebyl v té době zřejmý, až později, v devátém století, kdy byla doba vtělení ztotožněna s početím Krista, tj. se zvěstováním 25. března.\n\nNa kontinentální Evropě byla éra Anno Domini uvedena jako éra Karolínské renesance Alcuinem. Její schválení Karlem Velikým a jeho následovníky zpopularizovalo používání této epochy a rozšířilo ji po celé Franské říši, jako jádru systému, kde od té převládá dodnes.\n\nVně Franské říše, Španělsko pokračovalo v datování podle éry císařů neboli španělské éry až do středověku, jejíž letopočet začínal rokem 38 př. n. l. Éra mučedníků, která se počítá od nástupu císaře Diokleciána roku 284, jenž proslul mimo jiné zahájením posledního intenzivního pronásledování křesťanů, převážila na východě a je stále ještě oficiálně používána koptskou a bývala používána etiopskou církví. Další systém datování vychází z roku ukřižování Ježíše Krista, které spadá, jak věřili již Hippolytus a Tertullianus, do doby konzulátu Geminiů (29 n. l.) a toto datování se tak také příležitostně objevuje ve středověkých rukopisech.\n\nMnoho syrských rukopisů psaných do konce 19. století má v poznámce na konci používání „roku Řeků“ (Anno Graecorum = Seleukovská éra).\n\nI když letopočet Anno Domini začal být používán od 9. století, označení „před Kristem“ (nebo jeho ekvivalent) se nezačal šířit dříve než od 15. století.\n\nLéta Páně se počítají od kdysi předpokládaného dne Ježíšova obřezání, ke kterému mělo dojít 1. 1. roku 1. Za tohoto předpokladu k narození Krista došlo osm dní před začátkem letopočtu, tedy v roce označovaném 1 ante Christum natum, doslova v roce 1 před narozením Krista. Půlnoc na počátku dne, kdy měl být Kristus obřezán, tedy představuje bod na časové ose. Od tohoto bodu jsou oběma směry v čase roky (jednoroční časové úseky) číslovány počínaje číslem jedna. Není tedy rok 0, protože nulu představuje právě onen časový bod.\n\nPotřebě rozlišovat roky před narozením a po narození označením typu Anno Domini se lze vyhnout užitím záporných a kladných čísel. Protože toto číslování let způsobuje problém při některých výpočtech, předchází v astronomickém číslování let před rokem 1 rok nula a všechny roky před začátkem letopočtu mají proto číslo o jednu nižší: běžným letům −3, −2, −1, 1, 2 odpovídají astronomické roky −2, −1, 0, 1, 2. Stejně tak i norma ISO 8601 dává záporné znaménko rokům před naším letopočtem a posouvá číslování o rok.\n\nTermíny jako \"náš letopočet, Anno Domini, před naším letopočtem a před Kristem\" se používají jak v juliánském kalendáři, tak pro datování v gregoriánském kalendáři. Pro moderní datování se používá gregoriánský kalendář, ale pro starší data by měl být určen správný kalendářní systém. Datování v gregoriánském kalendáři je vždy podle našeho letopočtu, ale souběžně s juliánským kalendářem byly více než tisíc let užívány i jiné letopočty.\n\nVe většině postkomunistických zemích včetně České republiky bylo komunistickými vládami prosazováno používání \"našeho letopočtu\" či podobných nenáboženských výrazů. Po pádu komunismu se opět rozšířilo i používání termínů \"před Kristem\" a \"po Kristu\". V katolickém Polsku je však stále používán termín \"przed naszą erą\" a \"naszej ery\".\n\nV angličtině je obdobně tradiční AD (Anno Domini, lat. léta Páně) a BC (before Christ, před Kristem) a výrazy bez odkazu na Krista, CE (Common era, obecný letopočet) a BCE (before CE, před obecným letopočtem).\n\nRoku 2002 se v Anglii a Walesu stal systém BCE/CE ve školách oficiální. \n\nNěkteří američtí akademici na poli vzdělání a historie přijímají značky CE a BCE, a používají ji pro Hebrejské lekce po „více než jedno století“. Svědkové Jehovovi ve svých publikacích také výlučně používají CE a BCE a v poznámkách pod čarou vždy uvádí, že tyto termíny znamenají výrazy „běžný letopočet“ a „před běžným letopočtem“.\n\nViditelnější používání této éry se objevilo v hlavních muzeích anglicky hovořícího světa: Smithsonian Institution preferuje používání tohoto výrazu, i když jeho používání není po ostatních muzeích striktně vyžadováno. Dále několik tabulek letopočtů preferuje nebo přikazuje jeho používání. Dokonce tento letopočet preferují tabulky některých křesťanských kostelů: např. episkopální diecéze \"Marylandské nové církve\".\n\nVe Spojených státech stále se stále častěji užívá označení CE/BCE v učebnicích. World almanac (\"Světový almanach\") z roku 2007 byl první edicí, začínající používat éry BCE/CE a ukončující 138 let dlouhé používání tradičních letopočtů BC/AD. Je také používán College Board v jejích historických textech stejně jako v některých publikacích National Geographic Society a United States Naval Observatory. V USA založený televizní kanál History Channel používá notaci BCE/CE v pořadech o nekřesťanských náboženských tématech, jako je Jeruzalém a Judaismus a používají BC (ale ne CE ani AD) v ostatních případech.\n\n\n"}
{"id": "230241", "url": "https://cs.wikipedia.org/wiki?curid=230241", "title": "Ústavodárné národní shromáždění", "text": "Ústavodárné národní shromáždění\n\nÚstavodárné národní shromáždění (též Konstituanta, francouzsky Assemblée Constituante) bylo sborem zástupců francouzského lidu během Velké francouzské revoluce v letech 1789–1791.\n\nVzniklo dne 9. července 1789, kdy se jím prohlásilo do té doby zasedající Národní shromáždění. Jeho význam byl obrovský - právě Konstituanta totiž během dvou let svého působení odstranila feudální systém a postupně přeměnila Francii na konstituční monarchii. Vrcholem činnosti tohoto orgánu bylo schválení první francouzské ústavy na počátku září. Po přijetí této ústavy se Ústavodárné národní shromáždění rozešlo a bylo nahrazeno nově zvoleným Zákonodárným národním shromážděním.\n"}
{"id": "230243", "url": "https://cs.wikipedia.org/wiki?curid=230243", "title": "Maďarská vlajka", "text": "Maďarská vlajka\n\nVlajka Maďarska je podle ústavního zákona o státních symbolech MR oficiálním státním symbolem Maďarské republiky, reprezentujícím na domácí i mezinárodní scéně.\n\nÍránská vlajka je podobná maďarské vlajce, přičemž zelené a červené pruhy jsou obráceny.\n\nMaďarská vlajka má tři stejně široké vodorovné pruhy červený, bílý a zelený. Od roku 2000 se státní vlajka používá v poměru 1:2, národní vlajka se smí používat v poměrech 1:2 a 2:3. Je-li ve střední části vlajky umístěn státní znak, jedná se o neoficiální verzi státní vlajky, ale v současném Maďarsku převažující tendence užívat vlajku se znakem na úkor vlajky státní, a to nejenom na budovách státních institucí. Červená barva symbolizuje sílu a krev prolitou vlastenci za svobodu země, bílá oddanost a čistotu, zelená naději.\n\nNejstaršími maďarskými barvami jsou již od středověku červená a bílá, vyskytující se na vlajce Arpádovské dynastie. Červeno-bílo-zelená vlajka poprvé zavlála za vlády krále Matyáše II. na počátku 17. století. Ovšem historie používání těchto barev sahá až do roku 1222, kde pečeť krále Ondřeje II. přidržovala stuha v těchto barvách.\n\nČervená, bílá a zelená se užívaly jako barvy Uherska a jsou rovněž barvami uherského znaku z 15. století. Oficiálně se barvy definují spolu s barvami vlajky Rakouska až v roce 1806. Od revoluce a boje za svobodu v letech 1848–49 se užívá jako národní vlajka. Od roku 1867 se objevila i ve vlající části obchodní vlajky Rakouska-Uherska. Po vzniku samostatné První Maďarské republiky roku 1918 se stala státní vlajkou. Po vyhlášení socialistické Maďarské lidové republiky v roce 1949 se barvám přisuzovaly (shora dolů a zase zpět) interpretace, že obětavost (červená) a čistý charakter národa (bílá), jsou sluncem a deštěm pro úrodnou půdu (zelená), která, když uzraje v míru (bílá), přinese bohaté plody komunismu (červená).\n\nMaďarsko se člení na 19 žup (megyék) a území hlavní města Budapešti, které má zvláštní statut.Všechny územní jednotky mají svou vlajku.\n\n\n\n"}
{"id": "230250", "url": "https://cs.wikipedia.org/wiki?curid=230250", "title": "Václav Jansa", "text": "Václav Jansa\n\nVáclav Jansa (22. října 1859 Slatinice – 29. června 1913 Černošice) byl český malíř, krajinář a ilustrátor. Významné jsou jeho akvarely zachycující starou Prahu.\n\nNarodil se v dnes zaniklé obci Slatinice (německy Deutsch Zlatnik) v rodině pastýře (Schaffer) Václava Janseho a jeho manželky Marie, rozené Holubové. Jeho rodiče zaměstnal hrabě Herberstein na svém dvoře, proto se rodina přestěhovala do Solan u Lovosic. Zde se Jansa vyučil na kupce a přitom se věnoval své zálibě, kreslení a malování. Kvůli studiu pak odjel do Prahy.\n\nByl přijat na Akademii výtvarných umění v Praze a z ní později přestoupil na akademii ve Vídni.\n\nVáclav Jansa hodně cestoval a oblíbil si malbu krajin. Maloval hlavně jižní Čechy a také Krkonoše.\n\nOd roku 1893 probíhala asanace historických čtvrtí Prahy pražského ghetta a částí Starého a Nového Města.\nV témže roce byla ustavena Komise pro soupis stavebních, uměleckých a historických památek královského hlavního města Prahy, jejímž úkolem bylo provedení soupisu památek a dokumentace domů a ulic určených k asanaci. Fotograf Jindřich Eckert pořídil v době svého členství v komisi (1894–1898) 40 nových snímků a zapůjčil 500 fotografií z předchozích dvaceti let své tvorby. Spolek výtvarných umělců Mánes inicioval pořízení akvarelových maleb vybraných partií města v asanačním pásmu. Tento úkol byl svěřen Václavu Jansovi, který v druhé polovině 90. let namaloval 150 barevných akvarelů dokumentujících zanikající části Prahy a které se staly součástí sbírek Městského muzea.\n\nVáclav Jansa zemřel v Černošicích 29. června 1913 ve věku 54 let. Je pohřben spolu se svou dcerou, archeoložkou Libuší Jansovou a jejím partnerem, archeologem Ivanem Borkovským na Olšanských hřbitovech v Praze.\n\nDne 16. 2. 1895 se v Písku oženil se Marií Reinerovou (1873–??). Manželé Jansovi měli dcery Věru (1900–??) a Libuši (1904–1996).\n\n\nDíla Václava Jansy jsou např. obsažena v časopise Zlatá Praha (od roku 1891) a v desítkách knih, vydaných v letech 1894–2017.\n\n"}
{"id": "230252", "url": "https://cs.wikipedia.org/wiki?curid=230252", "title": "Kurkse väin", "text": "Kurkse väin\n\nKurkse väin (též Kurksi väin, česky \"Kurkský průliv\") je průliv oddělující ostrovy Pakri od pevninské části Estonska.\n\nKurkse väin se táhne východozápadním směrem. Má šířku přibližně 4 km, délku 10 km a hloubku 1,5 až 2 m. Od jihozápadu ústí do průlivu řeka Vihterpalu.\n\nPrůliv je znám jako dějiště „Kurkské tragédie“, která se odehrála 11. září 1997. Výzvědná jednotka Baltského mírového pluku (\"Balti rahuvalvepataljon\") o 22 mužích v rámci cvičení „Bídný život“ (\"Vilets elu\") dostalo rozkaz překročit Kurkský průliv v plné polní, a 14 vojáků při přechodu průlivu utonulo.\n\n"}
{"id": "230257", "url": "https://cs.wikipedia.org/wiki?curid=230257", "title": "Největší hity (Suchý, Šlitr)", "text": "Největší hity (Suchý, Šlitr)\n\nNejvětší hity (2005) je název výběrového CD písní Jiřího Suchého a Jiřího Šlitra. Obsahuje 22 písní v původních studiových verzích ze 60. let (výjimečně z počátku 70. let) a 2 písně označené jako bonus, nazpívané Jiřím Suchým a Jitkou Molavcovou v roce 1987 ve studiu Smetanova divadla (pravděpodobně pro album \"Evergreeny ze Semaforu\", Panton, 1988, ale neshoduje se datum nahrávání v dokumentacích k albům). Všechny písně na albu nazpíval Jiří Suchý nebo Jiří Šlitr, několikrát i oba komici spolu, či Jiří Suchý v duu s nějakou zpěvačkou, na albu tedy nejsou verze písní nazpívané jinými zpěváky ze Semaforu. Slova všech písní napsal Jiří Suchý, Jiří Šlitr napsal všechny melodie kromě úvodní písně \"Pramínek vlasů\", kterou napsal celou Jiří Suchý sám.\n\nKrátké sleeve-note k albu napsal Jiří Suchý.\n\nZároveň s tímto albem vydal Supraphon DVD \"Největší hity\", na které navázala DVD \"Největší hity 2\" (2007) a \"Unikáty\" (2009). V roce 2009 vyšel také druhý díl k albu nazvaný \"Největší hity 2\".\n\n"}
{"id": "230259", "url": "https://cs.wikipedia.org/wiki?curid=230259", "title": "Seznam nejdelších mostů v Česku", "text": "Seznam nejdelších mostů v Česku\n\nžádný\n\n"}
{"id": "230262", "url": "https://cs.wikipedia.org/wiki?curid=230262", "title": "Homofobie", "text": "Homofobie\n\nHomofobie (z řeckých slov \"homós\" = stejný a \"phóbos\" = strach, fobie) je termín, kterým se označuje diskriminace, odpor nebo iracionální strach z homosexuality či homosexuálně zaměřených osob.\n\nPřesněji řečeno homofobie zahrnuje celou škálu negativních postojů a pocitů k samotné homosexualitě nebo k lidem, kteří se identifikují nebo jsou domněle lesby, gayové, bisexuálové, případně trans. Vymezuje se jako pohrdání, předsudky, averze, nenávist či antipatie, může se zakládat na iracionálních obavách a často se vztahuje k náboženskému přesvědčení.\n\nZřetelně se projevuje kritickým a nepřátelským chováním, jako je diskriminace či násilí na základě neheterosexuální sexuální orientace. Rozlišují se mimo jiné \"institucionalizovaná\" homofobie, což je například státem či náboženskými organizacemi podporovaná homofobie, nebo třeba \"internalizovaná\" homofobie (zvnitřněná), kterou zažívají lidé se stejnopohlavní přitažlivostí bez ohledu na jejich sebeidentifikaci.\n\nNěkdy se pro jednotlivé skupiny lidí, k nimž se tyto negativní postoje vztahují, používají samostatná označení: bifobie cílí na bisexualitu a bisexuální lidi, transfobie na transgenderové a transsexuální lidi, neshodu s genderem a nekonformitu s genderovými rolemi.\n\nTermín (a novotvar) se poprvé v tisku objevil v r. 1969 v časopiseckém článku jako označení strachu heterosexuálního muže, že je okolím považován za homosexuála. V současném významu slovo „homofobie“ poprvé použil americký psycholog George Weinberg v r. 1972 a definoval homofobii jako medicínskou fobii: „Strach z homosexuálů spojený se strachem z nákazy a strachem z oslabení hodnot, za něž se bojovalo – domova a rodiny. Byl to náboženský strach a projevoval se tak, jak je u strachu obvyklé – velkou brutalitou.“\n\nVýzkum a pojmenování předsudků vůči homosexualitě a homosexuálně zaměřeným lidem a s tím spojených sociálních problémů nebyly tehdy nové, ale Weinbergův termín byl první, který se uchytil. (Psychoterapeut Wainwright Churchill už v r. 1967 použil označení „homoerotofobie“.)\n\nSpojení slov v termínu lze srovnat se starším a obecnějším označením xenofobie.\n\nWeinbergův termín se stal důležitým nástrojem v emancipačním hnutí sexuálních menšin (LGBT). 17. květen – den, kdy Světová zdravotnická organizace vyjmula homosexualitu z Mezinárodní klasifikace nemocí – byl LGBT organizacemi a posléze Evropskou unií vyhlášen Mezinárodním dnem boje proti homofobii.\n\nV Česku se pojmu dostalo pozornosti v 90. letech 20. století v souvislosti s návrhem zákona o registrovaném partnerství, související parlamentní debatou a některými poslaneckými výroky.\n\nPodle usnesení Evropského parlamentu „o homofobii v Evropě“ lze homofobii definovat jako „...iracionální strach a odpor vůči homosexualitě a lesbicky, homosexuálně, bisexuálně a transsexuálně orientovaným osobám, založený na předsudcích podobných rasismu, xenofobii, antisemitismu a sexismu“. Homofobie se dle EP „projevuje v soukromé i veřejné oblasti různými způsoby, jako jsou nenávistné výroky a vybízení k diskriminaci, zesměšňování, slovní, psychické a fyzické násilí i pronásledování a vraždy, diskriminace v podobě porušování zásady rovnosti, neoprávněné a bezdůvodné omezování práv často odůvodňované zachováním veřejného pořádku, náboženskou svobodou a právem na námitku z důvodu svědomí“.\n\nStudie amerických vědců zveřejněná v časopise \"Journal of Abnormal Psychology\" zkoumala hypotézu, že u části mužských homofobů se projevuje vlastní potlačená homosexualita, s níž nejsou vyrovnáni. Té sice některé případy odpovídají, obecné osobnostní rysy spojené s homofobií však nebyly prokázány.\n\nVe skutečnosti může být i například projevem obecných názorových sklonů spočívajících v příslušné kultuře nebo subkultuře, zejména patriarchální, v odporu k odlišnostem různého typu, nebo vycházejících z konzervatismu nebo fundamentalismu, z obavy z destabilizace nebo demoralizace společnosti, případně projevem obecné nevyrovnanosti se sexualitou bez ohledu na vlastní orientaci, nejistoty v hodnotě vlastního rodinného života a obavy o jeho zpochybnění, ale ani tyto korelace nejsou spolehlivé. Soubor předsudků a agresivních vzorců tohoto typu se objevuje v různé míře téměř v každé společnosti, podobně jako etnické a národnostní averze.\n\nPodle dotazové studie z východního i západního Německa roku 1993 byla třetina obyvatelstva silně nepřátelská vůči homosexuálům a třetina ambivalentní, avšak rovněž sdílející některé odmítavé předsudky a klišé.\n\nVztahem homofobie a křesťanství se zabýval například Antonín Komenda.\n\nTzv. vnitřní homofobie je strach z možnosti, že osoba sama je či by mohla být homosexuálně orientovaná, nebo snaha tento fakt odmítnout či popřít. Nepřijetí vlastní homosexuality se označuje jako \"egodystonní homosexualita\" a Světovou zdravotnickou organizací je považována za nemoc, stejně jako egodystonní heterosexualita či bisexualita.\n\nNěkteří terapeuti tvrdí, že zejména u dospívajících jedinců může vést tento stav až k depresivním stavům a sebevraždám. V takových případech považují za cíl terapie, aby se jedinec zbavil strachu a přijal sebe sama i svou homosexualitu, tedy provedl tzv. \"coming out\".\n\nJiní psychoterapeuti naopak usilují o hledání původu SSA (\"stejnopohlavní sexuální přitažlivosti\") a nápravu tohoto stavu dosažením tzv. \"coming out straight\".. Tato terapie homosexuality je nazývána též reparativní či konverzní terapií a podporována např. občanskými sdruženími založenými věřícími a propagujími tradiční rodinu. Americká psychologická asociace (APA) ve své rezoluci poukázala na limity a rizika těchto terapií.\n\n„Vedle heteronormativity,“ píše se v analýze pracovní skupiny ministryně pro lidská práva ČR, „(označované někdy také za heterosexismus) je důležitým pojmem homofobie, definovaná jako neopodstatněná obava z LGB lidí (obvykle se sem řadí ovšem i translidé) a nepřátelství vůči nim. Rozdíl mezi oběma termíny není sice ustálený, ale lze říci, že zatímco heteronormativita je založena na podvědomém přesvědčení, že většinové je jediné správné (či dokonce existující), homofobie plyne z představ, že menšinové (tedy to co se týká LGBT lidí) je špatné, resp. nebezpečné. Homofobie může být projevem předsudku jednotlivce, avšak může být také součástí širšího ideového systému, jako jsou například ideologie pravicového extremismu či náboženského fundamentalismu. Můžeme hovořit o dvou stranách téže mince, v které mají ovšem obdobné důsledky v podobě diskriminace, v případě homofobie pak v extrémních situacích vedou k tzv. hate crimes, zločinům z nenávisti.“\n\nV České republice legislativa nerozlišuje zločiny spáchané kvůli nenávisti vůči osobám jiné sexuální orientace, a proto nejsou dostupné statistiky, které by určily jejich počet. K takové zločinnosti však dochází formou verbálních útoků, útoků na LGB kluby a jiná zařízení, i fyzických útoků na jednotlivce.\n\nV USA dle údajů FBI činí homofobní zločiny z nenávisti téměř 22 % z celkového množství zločinů z nenávisti (1706 z 7783 za rok 2008).\n\nEve Kosofsky Sedgwick, americká lesbická teoretička gender studies a Queer teorie, zavedla termín homosexuální panika pro fenomén, kdy prostředí mužských spolků se cítí ohroženo tím, že pánské spolky, přátelství i staromládenectví mohou být interpretovány jako projevy více či méně latentní homosexuality, což vede k jejich zuřivému boji nejen proti homosexualitě, ale i proti všem projevům mužské náklonnosti. Sedgwick tím vysvětlovala homofobii i misogynii patriarchálních společností. Nezávisle na Sedgwickové německý teolog, psychoanalytik a profesor katolické dogmatiky Eugen Drewermann (o dva roky později pro nekonformní názory arcibiskupem suspendovaný z kněžského úřadu a zbaven práva vyučovat teologii) v podobném duchu analyzoval prostředí římskokatolického kléru.\n\nPůvod, vymezení i užití termínu (zvláště pak jako pejorativa) jsou předmětem kritiky.\n\nOznačení „homofobie“ je někdy považováno za etymologicky zavádějící, protože doslova znamená „strach ze stejného“, nikoli homosexuality nebo homosexuálně zaměřených lidí. Navíc se svého času používalo – sice krátce a zřídka – jako Synonymum Antropofobie (přičemž předpona „homo-“ byla v tomto případě považována za latinský kmen \"homo\" = člověk, muž).\n\nAmerická psychologická společnost (APS) citovala výzkumy, kritizující starší definice termínu poukazem na to, že homofobie nesplňuje kritéria klinické Fobie („vemte mě od toho co nejdál“), daleko spíš se zakládá na odporu („dejte to ode mě co nejdál“) a sociálních podmínkách, což z ní činí příbuznou rasismu. APS citaci uzavírá slovy jednoho z výzkumníků: „Pokud je pohrdání a odpor příčinou homofobie, pak je to spíše morální a sociální problém než projev psychopatologie.“\n\nTo potvrzuje např. švýcarský psychoterapeut Udo Rauchfleisch, podle nějž je homofobie natolik rozšířená, že jí nelze přiznat status choroby a homofobní lidé se homosexuálně zaměřeným osobám v žádném případě nevyhýbají, ale naopak je se záměrem agrese vyhledávají.\n\nHomofobie není přímo zmíněna v žádném seznamu nemocí a duševních poruch (viz Mezinárodní klasifikace nemocí), ačkoli existovaly i pokusy klasifikovat ji (spolu s rasismem a sexismem) jako poruchu osobnosti.\n\nZ těchto důvodů prosazovali a prosazují různí odborníci jiná označení jako homosexofobie, Homosexismus, homonegativismus, heterocentrismus, Heteronormativita nebo heterosexismus. Americký výzkumník Gregory M. Herek nabízí též termín „předsudky vůči sexuální orientaci“, který by zahrnoval negativní jednání na základě sexuální orientace dotčené osoby, ať už je homosexuální, bisexuální nebo heterosexuální a zároveň by byl – na rozdíl od homofobie – neutrálnější ve vyjádření příčin, pohnutek nebo obsahu (jenž je negativní, ale nemusí být nutně iracionální nebo zlý).\n\nSporné může být i užití termínu ve společenské debatě. Zatímco zastánci argumentují, že je oprávněné a je třeba se zabývat i diskurzivní homofobií, která se projevuje kultivovaněji a zaštiťuje se tolerancí a vědeckými poznatky, odpůrci to považují za pranýřování, jež jim znemožňuje kritiku homosexuality ve společenské diskusi, stejně jako ji kdysi znesnadňovala definice homosexuality jako nemoci. Výzkumníci v oboru behaviorálních věd William O'Donohue a Christine E. Casellesová v r. 1993 ve své práci o homofobii napsali, že „[pojem] homofobie, tak jak se obvykle používá, zapříčiňuje neoprávněně pejorativní hodnocení některých veřejných a diskusních postojů.“\n\nBritský novinář Anthony Browne uvádí, že nařčení názorového oponenta z „homofobie“, „rasismu“, „fašismu“ či „sexismu“ slouží jako nástroj politické korektnosti k vynucení si cenzury a potlačení odlišného a politické korektnosti nepohodlného názoru.\n\nStudie vedená sociologem Markem Hatzenbuehlerem z Columbia University došla k závěru, že lidé s vysokým stupněm homofobního cítění mají průměrně o 2,5 roku kratší život. Mezi nejčastějšími příčinami úmrtí takových jedinců jsou problémy srdce a krevního oběhu. Autoři studie to vysvětlují vyšší hladinou stresových hormonů. Jako zajímavost však uvádějí, že tento efekt byl pozorován pouze u homofobních jedinců, ne však u rasistů. Výzkum probíhal v letech 1988 až 2002 a data byla zpětně porovnána s úmrtnostními daty v příslušných regionech. Tentýž autor také vydal studii, v níž došel k závěru, že lesby, gayové a bisexuálové žijící v homofobním prostředí mají v průměru o 12 let kratší život, než ti, kteří žijí v tolerantních regionech. V těchto případech to vysvětluje rovněž stresovými faktory a také zvýšenou mírou sebevražednosti. \n\nPo určitou dobu byl termín homofobie používán i jako označení nemoci. V USA bylo údajně v sedmdesátých letech 20. století dokonce několik vrahů homosexuálních lidí osvobozeno s odůvodněním, že jednali pod vlivem duševní nemoci homofobie, a nebyli tudíž zodpovědní za své jednání.\n\nUsnesení Evropského parlamentu v roce 2006 vyzvalo členské státy EU, aby zajistily ochranu homosexuálních a transsexuálních osob „před homofobními nenávistnými výroky a násilím“, aby „důrazně odsoudily homofobní nenávistné výroky nebo vybízení k nenávisti a násilí, a zajistili, aby byla v praxi respektována svoboda projevu“ a „zvýšily úsilí v boji proti homofobii prostřednictvím vzdělání – jako jsou kampaně proti homofobii“. Evropská komise má do výroční zprávy o ochraně základních práv v EU zahrnout „úplné a srozumitelné informace o četnosti homofobních nenávistných trestných činů a případů násilí v členských státech“. Usnesení také zmiňuje 17. květen 2006 jako Mezinárodní den proti homofobii.\n\nEvropský parlament také v prosinci 2007 přijal usnesení, kterým vyjadřuje hluboké znepokojení v souvislosti s nárůstem extremistických hnutí v Evropě a žádá proto členské státy, aby počítaly s možností ukončit veřejné financování subjektů, které neodsuzují násilí a terorismus a nedodržují lidská práva a základní svobody. Mezi takové organizace zahrnuje ty, které svou ideologii staví mj. na homofobii. V tiskové zprávě je dále uvedeno:\n\nCoretta Scott Kingová, vdova po zavražděném Martinu Lutheru Kingovi, se vyjádřila:\n\nZákon postihující šíření nenávisti vůči homosexuálně orientovaným osobám přijalo jako první na světě Norsko v roce 1981. Následovalo Nizozemí (1987) kriminalizující „veřejné ostouzení na základě sexuální orientace“. V Irsku vstoupil obdobný zákon v platnost v roce 1989. Australský federální stát Nový Jižní Wales zakázal šíření nenávisti mj. z důvodu sexuální orientace v roce 1993 Ve Švédsku bylo šíření nenávisti zakázáno obdobným způsobem v roce 2002. Ve Francii došlo byl v roce 2005 k ochraně před diskriminací zvláštním zákonem zřízen nezávislý úřad HALDE (Nejvyšší úřad pro boj s diskriminací a rovnoprávnost).\n\nV České republice zvláštní legislativa tohoto typu neexistuje. Lze však efektivně uplatnit § 356 trestního zákoníku (40/2009 Sb.) \"Podněcování k nenávisti vůči skupině osob nebo k omezování jejich práv a svobod\", který praví: „\"Kdo veřejně podněcuje k nenávisti k některému národu, rase, etnické skupině, náboženství, třídě nebo jiné skupině osob nebo k omezování práv a svobod jejich příslušníků, bude potrestán odnětím svobody až na dvě léta.\"“\n\nV 16 zemích Evropy platí legislativa, která postihuje homofobně založené zločiny z nenávisti a verbální útoky:\n\nParagraf 22 antidiskriminačního zákona činí trestným činem veřejné podněcování k diskriminaci, nenávisti či násilí vůči osobám na základě sexuální orientace a zakazuje podněcování k diskriminaci, nenávisti, násilí či segregaci skupiny osob. Federální legislativa uznává „diskriminační“ motivy jako přitěžující okolnosti.\n\nPodle paragrafu 266 b trestního zákona každá osoba, která veřejně nebo s úmyslem většího šíření učiní prohlášení či předá jinou informaci, jíž by vyhrožovala, odsuzovala nebo ponižovala skupinu lidí na základě její rasy, barvy, národnosti nebo etnického původu, vyznání i sexuální orientace, může být pokutována nebo uvězněna. Paragraf 81 č.6 trestního zákona uznává homofóbní motiv jako přitěžující okolnost.\n\nParagraf 151 trestního zákona trestá činnosti, které veřejně podněcují k nenávisti, násilí či diskriminaci na základě… sexuální orientace… pokud vedou k ohrožení života, zdraví či osobního majetku.\n\nParagrafy 225-1 a 225-2 trestního zákona postihují diskriminaci na základě sexuální orientace. § 132-77 ji činí přitěžující okolností. § 222-18-1 umožňuje zvláštní inkriminaci za výhrůžku založenou na skutečné či domnělé sexuální orientaci.\n\nParagraf 89 trestního zákona postihuje každý trestný čin spáchaný z důvodů nenávisti k osobě na základě její sexuální orientace. Trestné jednání zahrnuje násilné chování, výhrůžky, přečin proti cti a dobrému jménu, zničení či poškození majetku, útok na život a zdraví i diskriminaci jako takovou.\n\n\"Prohibition of Incitement to Hatred Act\" činí deliktem podněcování nenávisti proti skupině lidí na základě jejich rasy, barvy, národnosti, vyznání, národnosti nebo etnického původu, příslušnosti ke kočovné komunitě nebo sexuální orientaci. Homofobní motivace je uznána za přitěžující faktor při ukládání trestu za běžné přestupky.\n\nParagraf 233 trestního zákona stanoví: \"„Každý kdo posměšným, nactiutrhačným, urážlivým, výhrůžným nebo jakýmkoli jiným chováním veřejně napadne osobu nebo skupinu osob na základě jejich národnosti, barvy kůže, rasy, vyznání nebo sexuální orientace, bude pokutován nebo uvězněn až na 2 roky.“\" (Slovo „napadnout“ v tomto kontextu neodkazuje na fyzické násilí, nýbrž na pouhé projevy zášti.)\n\nParagraf 170 trestního zákona zakazuje podněcování proti skupině občanů nebo určité osobě na základě jejího pohlaví, sexuální orientace, rasy, národnosti, jazyka, etnické příslušnosti, sociálního statusu, víry, náboženství či přesvědčení. Takový čin může být trestán pokutou, vazbou či odnětím svobody.\n\nParagraf 137d trestního zákona trestá veřejné podněcování k nenávistnému, diskriminačnímu nebo násilnému jednání vůči osobám na základě jejich hetero- či homosexuální orientace. S ohledem na to je homofobní motivace při ukládání trestů uznávána jako přitěžující okolnost. Státní zastupitelství tedy zvyšuje v případě útoku s diskriminačním aspektem rozsudek o 25 %.\n\nOdstavec 77(i) trestního zákona stanoví, že přitěžující okolnosti nastanou když je osoba pronásledována kvůli víře, národnosti nebo etnickému původu, homosexuální orientaci, omezené fyzické či psychické způsobilosti nebo jiné okolnosti související se skupinou lidí vyžadující zvláštní míru ochrany.\n\nParagraf 240 trestního zákona klasifikuje homofobní verbální útoky jako trestný čin. Útok motivovaný sexuální orientací oběti může být trestán zvýšenou sazbou (§ 145). Podle § 132 je vražda motivovaná sexuální orientací trestána odnětím svobody na 12 až 25 let.\n\nParagraf 75 a 751 trestního zákona uznávají homofóbní motiv jako přitěžující faktor při posuzování trestného jednání.\n\nParagraf 510 trestního zákona trestá podněcování k diskriminaci, nenávisti a násilí proti skupinám nebo společenstvím z důvodů souvisejících mimo jiné s jejich sexuální orientací. A také ty, kteří ze stejného důvodu šíří o skupinách nebo společenstvích poškozující informace, i při vědomí jejich nepravdivosti nebo bezohledném přehlížení pravdy. § 22(4) trestního zákona uznává homofobii za přitěžující okolnost.\n\nParagraf 2(7) oddílu 29 trestního zákona výslovně umožňuje, aby byly homofobní motivy útočníka vzaty na zřetel soudem jako přitěžující okolnost při ukládání trestu, a to ve vztahu ke všem trestným činům.\n\n\"Criminal Justice and Immigration Bill\" trestá podněcování k nenávisti vůči osobám, a to včetně nenávisti na základě sexuální orientace. Paragraf 146 \"Criminal Justice Act\" navíc zahrnuje zákonné přitěžující okolnosti zločinů z nenávisti. Podobné ustanovení to platí i v Severním Irsku. Ve Skotsku článek 2 \"Prejudice Act\" uznává předsudky na základě sexuální orientace nebo transgender identity za přitěžující okolnost při ukládání trestů.\n\nVe Francii v lednu 2007 dostal člen francouzského parlamentu Christian Vanneste pokutu ve výši 3000 € a povinnost úhrady soudních výloh za výroky „heterosexualita je morálně nadřazená homosexualitě“ a „homosexuální chování ohrožuje přežití lidského druhu“.\n\nVe Švédsku byl letniční pastor Åke Green odsouzen ke třiceti dnům vězení za šíření nenávisti, neboť ve svém kázání označil homosexualitu mj. za „hluboký rakovinný nádor na těle společnosti“, příčinu nemoci AIDS, ďábelskou sílu aj. V odvolacím řízení byl obžaloby zproštěn. Zprošťující rozsudek byl potvrzen Nejvyšším soudem.\n\nŠpanělský soud v Barceloně odsoudil skupinu 16-18letých za jejich homofobní útok na mladého muže z roku 2004. Mladistvým kromě úhrady odškodného zakázal přiblížit se k domu oběti na méně než 300 metrů a jakoukoli komunikaci s ní.\n\n\n"}
{"id": "230267", "url": "https://cs.wikipedia.org/wiki?curid=230267", "title": "Podfukáři", "text": "Podfukáři\n\nPodfukáři (v anglickém originále Hustle) je britský dramaticko-komediální seriál z produkce \"Kudos Film & Television\" vyráběný pro stanici BBC One od 2004 do 2012 (8 řad po 6 dílech). Děj seriálu pojednává o skupině podvodníků z Londýna, specializovaných na promyšlené a propracované podvody.\n\nSeriál, který vytvořil Tony Jordan (napsal většinu scénářů), popisuje skupinku podfukářů, žijící v Londýně, kteří se pokoušejí napálit své oběti k získání peněz. Nebezpečně šaramantní, vtipná a profesionální partička podvodníků vás v každém díle britského seriálu vždy znovu překvapí.\n\nV každém dílu je hlavním úkolem jeden velký podfuk. K velkému podfuku v každém dílu je plno menších podfuků. Tyto podfuky ukazují zdánlivě nekonečný počet možných podfuků.\n\nPrvních 12 dílů (první dvě řady) bylo vysíláno na programu ČT 1 v roce 2006. V roce 2007 odvysílala Česká televize třetí řadu a v roce 2012 i zbylé řady 4 - 8.\n\nV letech 2011 - 2012 odvysílaly prvních 6 řad také stanice AXN a AXN Crime. Pro toto uvedení vznikl nový dabing s rozdílným hereckým obsazením. \n\nNa základě tohoto seriálu vznikl také dokumentární seriál, \"The Real Hustle\" (Opravdoví podfukáři), ve kterém Paul Wilson, Jessica-Jane Clement a Alexis Conran cestují po Velké Británii a předvádějí různé podfuky na lidech, s použitím skrytých kamer. Ve Velké Británii se vysílá na stanici BBC Three.\n\n\n\nCelý seriál byl vydán na DVD. Ve Velké Británii obsahují disky hodinové díly známé z BBC, vydání mimo Spojené království obsahují sestříhanou 52minutovou verzi seriálu, tak jak se vysílala v televizích daných zemí. V Česku seriál na DVD zatím nevyšel.\n"}
{"id": "230268", "url": "https://cs.wikipedia.org/wiki?curid=230268", "title": "Sedrie", "text": "Sedrie\n\nSedrie (z lat. \"sedes iudiciaria\") byl župní soud v Uhersku. Původně spolupůsobil při soudu palatina, od roku byl 1486 župním soudem první instance v záležitostech civilních i trestních. V roce 1871 změněn na sborový soud první instance s celožupní působností.\n\nV roce 1928 v Maďarsku nahrazen krajským soudem. Také na Slovensku a v Podkarpatské Rusi se za československé první republiky až do roku 1928 název sedrie používal pro krajské soudy (sborové soudy první instance), zatímco vrchní soudy (sborové soudy druhé instance) se tradičně nazývaly soudní tabule.\n"}
{"id": "230269", "url": "https://cs.wikipedia.org/wiki?curid=230269", "title": "Flash (komiks)", "text": "Flash (komiks)\n\nFlash je fiktivní postava komiksových příběhů vydávaných nakladatelstvím DC Comics. Poprvé se objevil v komiksovém sešitu \"Flash Comics #1\" v lednu 1940. Je výtvorem tvůrčího dua, které tvořili Gardner Fox a Harry Lampert. Přezdívka Scarlet Speedster vypovídá o jeho superschopnostech - super rychlost, která se projevuje v běhu, myšlení i reflexech. Díky svým superschopnostem dokáže porušit i některé přírodní zákony. Flash je zakládající člen týmu Justice League.\n\nV průběhu let se pod identitou Flashe vystřídali čtyři osoby: vysokoškolský atlet Jay Garrick (1940–1951, 1961–2011), forenzní vědec Barry Allen (1956–1985, 2008–...), Barryho synovec Wally West (1986–2011, 2016–...) a Barryho vnuk Bart Allen (2006–2007).\n\nJako jedna z hlavních postav DC Comics byl Flash ztvárněn v řadě seriálů, filmů a videoher. V letech 1990–1991 byl natočen 22dílný televizní seriál \"Blesk\", ve kterém Flashe, resp. Barryho Allena, ztvárnil John Wesley Shipp. Od roku 2014 je vysílán seriál \"The Flash\", kde tutéž postavu hraje Grant Gustin. Ve filmech DC Extended Universe hraje postavu od roku 2016 herec Ezra Miller.\n\nFlash se poprvé objevil v roce 1940 v komiksovém sešitu \"Flash Comics #1\" od vydavatelství All-American Publications, ze kterého později vzniklo DC Comics. Postavu stvořili Gardner Fox a Harry Lampert. Jejich Flash byl vysokoškolský atlet Jay Garrick, který získal superrychlost po vdechnutí výparů tvrdé vody. Hned od svých počátků se stal velmi populární postavou. I proto byl začleněn do týmu Justice Society of America, prvního superhrdinského komiksu, jehož příběhy vycházely v komiksu \" All Star Comics\". Během poklesu zájmu o superhrdiny po konci druhé světové války, byl komiks s Flashem zrušen číslem 104 (v roce 1949). Týmový komiks \"All Star Comics\" byl zrušen číslem 57 v roce 1951.\n\nV roce 1956 se DC Comics podařilo oživit zájem o superhrdinské komiksy, čímž spustili tzv. stříbrný věk komiksu. U DC se rozhodli využít příležitost a přepracovat své klasické postavy do modernějšího pojetí. Prvním v pořadí byl právě Flash, který se znovu objevil v sešitě \"Showcase #4\" v říjnu 1956. Ovšem nyní byl Flashem Barry Allen, policejní forenzní vědec, který získal svou superrychlost poté, co se dostal do kontaktu s chemikáliemi, do kterých udeřil blesk. Barry Allen poté přijal přezdívku \"Scarlet Speedster\", pro kterou se rozhodl, jelikož byl čtenářem příběhů o Flashovi ze zlatého věku komiksu (Jaye Garricka). Vlastního komiksu se dočkal brzy poté. \"The Flash #105\" vyšel v roce 1959, autory byli Robert Kanigher, John Broome a Carmine Infantino. Úspěch Flashe pomohl k přepracování a znovuzavedení dalších hrdinů (např. Green Lantern). Vedl také k sestavení nového týmu Justice League of America. V komiksu Flash byla také poprvé použita vydavatelská klička, která vysvětlovala, že Barry Allen a Jay Garrick jsou oba pravými Flashy, ovšem oba žijí v rozdílných paralelních vesmírech. Tyto kroky zahájily budování multiverza DC. Jejich schopnosti jim navíc umožnili překonat bariéru paralelních vesmírů, což je svedlo do společného crossoveru s názvem \"Flash of Two Worlds\" (z roku 1961), který byl prvním komiksem, ve kterém se potkali hrdinové zlatého a stříbrného věku.\n\nBarry Allen byl Flashem až do eventu \"Krize na nekonečnu Zemí\" (\"Crisis on Infinite Earths\") z let 1985 a 1986, kdy přestala být (číslem 350) vydávána jeho vlastní série. Allen byl dokonce v komiksu \"Crisis on Infinite Earths #8\" usmrcen. Ovšem díky své schopnosti překonávat hranici času se mohl i poté ojediněle objevovat v dalších komiksech.\n\nTřetí inkarnace Flashe, Wally West, se poprvé objevil v roce 1956 v sešitě \"The Flash (vol. 1) #110\", kde působil jako Kid Flash (teenage verze Flashe). Wally West je synovcem Barryho Allena. své schopnosti získal obdobně jako Allen. Jako Kid Flash byl dlouhodobým členem týmu Teen Titans. Identitu Flashe převzal po smrti Barryho Allena v komiksu \"Crisis on Infinite Earths #12\". Své vlastní série se dočkal v roce 1987, kdy začala být vydávána série \"The Flash (vol. 2)\". Po událostech eventu \"Infinite Crisis\" (z let 2005 a 2006), které vedly k vynechání jednoho roku z kontinuity DC vesmíru, byla série \"The Flash (vol. 2)\" zrušena (v čísle 230). Série byla nahrazena komiksem \"The Flash: The Fastest Man Alive\", kde se do role Flashe vrací Barry Allen. Ta skončila číslem 13. Po ní se v roce 2007 vrátila série \"The Flash (vol. 2)\" (číslem 231), kde opět působil Wally West.\n\nV roce 2009 se v minisérii \"The Flash: Rebirth\" plnohodnotně vrátil Barry Allen. Sérii zpracovali autoři Geoff Johns a Ethan Van Sciver. Roku 2011 byla vydána minisérie \"Flashpoint\", ve které se Barry Allen ocitne ve světě bez Supermana, který sužuje válka mezi Wonder Woman a Aquamanem. Postupně odhalí i další odlišnosti od dosavadní kontinuity (např. Batmanem je místo Bruce Waynea jeho otec Thomas). V průběhu série se ukázalo, že změnu reality způsobil sám Barry Allen, který se s pomocí síly rychlosti dostal do minulosti, ve které zabránil vraždě své matky. Tento zásah ovšem spustil lavinu změn, které téměř vyústily koncem světa. Allen se proto znovu musí vrátit časem, aby sám sobě zabránil zachránit svou matku před jistou smrtí. Nakonec se mu to podaří, ovšem nová změna vede k rozštěpení časových linií vesmíru a k vytvoření nové kontinuity známé jako New 52 verze DC vesmíru. V rámci New 52 začala být vydávána již čtvrtá série o Flashovi, kterou psal Francis Manapul a nejdříve kreslil Brian Buccellato. Série skončila číslem 52.\n\nV roce 2016 došlo k novému relaunchi DC sérií známému jako Znovuzrození hrdinů DC. Kontinuita se zde z většiny vrátila před události \"Flashpointu\", ovšem některé prvky z New 52 zůstaly zachovány. V rámci Znovuzrození již Barry Allen není jediným Flashem. Ukáže se, že Wally West byl celou dekádu uvězněn v proudu síly rychlosti, přičemž zjistil, že Allen nemůže za změnu kontinuity po události \"Flashpoint\", jelikož byl jen nástrojem vyšší entity. Jako padouch se znovu vrací také Reverse-Flash, který navíc, oproti například Allenovi, disponuje pamětí kontinuity před New 52. Cestování časem a chaos okolo různých časových kontinuit zde byl jedním z hlavních motivů. V rámci Znovuzrození hrdinů DC vycházela pátá série, kterou psal Joshua Williamson a nejdříve kreslil Carmine Di Giandomenico.\n\nVlastní série:\n\n\n\n\n\n"}
{"id": "230270", "url": "https://cs.wikipedia.org/wiki?curid=230270", "title": "Arnold van Gennep", "text": "Arnold van Gennep\n\nCharles-Arnold Kurr Van Gennep (24. dubna 1873 – 7. května 1957) byl francouzský antropolog, religionista a etnolog. Často se o něm mluví jako o zakladateli moderní francouzské etnologie.\n\nArnold Van Gennep se narodil roku 1873 v německém Ludwigsburku. Od roku 1879 ale pobýval ve Paříži, kde studoval lingvistiku, egyptologii, arabistiku, sociologii a dějiny náboženství přírodních národů. Roku 1897 odchází Van Gennep na čtyři roky do Polska, kde působí jako lektor francouzštiny. Později se vrací zpět do Francie, ve které pracuje jako tlumočník ve státní správě. V roce 1904 získává Van Gennep doktorát na Sorbonně na základě výzkumu tabu a totemismu na Madagaskaru a rozsáhlých prací o australských mýtech a legendách.\n\nRoku 1912 se stěhuje do Švýcarska, kde je jmenován profesorem etnologie (volkskunde) na univerzitě v Neuchâtelu. Po třech letech profesury však z univerzity odchází kvůli své kritice neutrality Švýcarska za první světové války. Po svém odchodu z postu profesora sloužil Arnold Van Gennep ve francouzské armádě a následně byl krátce zaměstnán na francouzském ministerstvu zahraničí. Nakonec se však rozhodl usadit ve francouzském Bourg-la-Reine a živit se jako badatel na volné noze. Nikdy nepůsobil ve Francii v akademické funkci.\n\nVan Gennep sám sebe považoval hlavně za etnologa, respektive folkloristu. Z části byl ovlivněn sociologickou školou Émile Durkheima, kterou později v některých postojích kritizoval. Původně se zabýval studiem mimoevropských kultur, zejména australských a afrických, později však zkoumá hlavně folklorní tradice ve frankofonních zemích. Zřejmě i proto je jeho výzkum religionistiky založen hlavně na folkloristickém materiálu. Kromě řady deskriptivních prací publikoval také příspěvky ohledně metodologie. Zastával názor, že folkloristika nemá pracovat pouze s texty, ale také zkoumat sociální skupiny. Jeho nejznámějším dílem se stala publikace Přechodové rituály (Les rites de passage), vydaná v roce 1909. V té se Arnold Van Gennep zabývá studiem, popisem a klasifikací obřadů, které symbolizují přechod jedince či skupiny z jedné sociální pozice do druhé. Studiem tohoto tématu, které mu přineslo věhlas, se však později paradoxně přestal zabývat.  \n\nAsi nejznámější dílo Van Gennepa je \"Les rites de passage\" (\"Přechodové rituály\"). Zabývá se v něm klasifikací rituálů, čímž zasahuje jak do etnologie, tak do religionistiky\n\n\nčesky\n\n\n"}
{"id": "230272", "url": "https://cs.wikipedia.org/wiki?curid=230272", "title": "Prenoceratops", "text": "Prenoceratops\n\nPrenoceratops (\"zahnutá rohatá tvář\") byl malý býložravý dinosaurus, primitivní zástupce skupiny Ceratopsia (čeleď Leptoceratopsidae). Znám je z dobrých pozůstatků mladých jedinců, zatím však byla v literatuře popsaná jen lebka. Žil před přibližně 74,3 miliónu let (stupeň kampán) v ekosystémech souvrství Two Medicine na území dnešní Montany (USA).\n\n\"Prenoceratops\" byl dlouhý jen kolem 1,3 metru a vážil asi 20 kilogramů. Podle paleontologa Thomase R. Holtze, Jr. však dosahoval délky až kolem 3 metrů. Patřil mezi primitivní rody „rohatých dinosaurů“. Neměl výrazné rohy, ani kostěný límec. Disponoval však silným zobákem a typickým znakem podřádu Marginocephalia - vystupujícími lícními kostmi. V rámci infrařádu Ceratopsia patřil do čeledi Leptoceratopsidae, pojmenované na základě rodu \"Leptoceratops\", žijícího o něco později, kterého vzhledem silně připomínal. \"Prenoceratops\" však měl relativně delší kostěný límec a nižší, protáhlejší lebku. Byl popsán Brendou J. Chinneryovou v roce 2004 a je dosud jediným leptoceratopsidem, popsaným z hromadného ložiska fosilií.\n\n"}
{"id": "230279", "url": "https://cs.wikipedia.org/wiki?curid=230279", "title": "Thescelosaurus", "text": "Thescelosaurus\n\nThescelosaurus (\"úžasný ještěr\") byl menší až středně velký býložravý ornitopodní dinosaurus, žijící na konci křídové periody na západě Severní Ameriky. Patřil tak k posledním žijícím druhohorním dinosaurů z tzv. lancijské fauny.\n\nDospělý \"Thescelosaurus\" byl asi 3 až 4 metry dlouhý a kolem 90 kilogramů vážící býložravý nebo všežravý dinosaurus, žijící v ekosystémech souvrství Hell Creek. Podle jiného odhadu byl však mohutnější a dosahoval hmotnosti kolem 340 až 360 kilogramů. Šlo o poměrně primitivního, pevně stavěného ornitopoda. Je znám z osmi koster a dalších neúplných pozůstatků. V současnosti je už však k dispozici přinejmenším jedná velmi kompletní rekonstruovaná kostra. Žil před zhruba 68 až 66 miliony let, patřil tedy k posledním žijícím neptačím dinosaurům. Jeho fosilie byly objeveny na západě Severní Ameriky.\n\nProti ornitopodům typu hypsilofodonta měl \"Thescelosaurus\" silnější přední končetiny a zřejmě chodil většinou po čtyřech. Na zadní končetiny se vztyčil, jen když unikal před nebezpečím, i když stavba jeho končetin nasvědčuje, že moc rychlý nebyl. Chybějící agilitu mu pravděpodobně nahrazoval kostěný pancíř na hřbetě, kterým zřejmě disponoval. Navzdory své primitivnosti, kterou prozrazují zuby na přední části horní čelisti i počet prstů na nohách, býval až překvapivě hojný a rozšířený, zřejmě po celé dnešní Severní Americe na úplném sklonku éry dinosaurů.\nU jednoho zkamenělého jedince thescelosaura, který dostal přezdívku „Willo“, se zachovalo údajně dokonce i zkamenělé srdce, které mnohem více připomínalo srdce ptáků než plazů, což indikuje tvora s tělesnou teplotou nezávislou na teplotě okolí (o tomto objevu však panují pochyby). Novější výzkum naznačuje, že jde spíše o kamennou konkreci než o skutečný zkamenělý srdeční sval.\n\nV listopadu roku 2011 byl popsán nový druh tohoto ornitopoda, \"T. assiniboiensis\" (druhové jméno bylo stanoveno na počest indiánského kmene stejného jména).\n\n\n"}
{"id": "230295", "url": "https://cs.wikipedia.org/wiki?curid=230295", "title": "Paramaribo", "text": "Paramaribo\n\nParamaribo (lidově Par′bo) je hlavní město Surinamu. Leží na řece Surinam, asi 15 km od pobřeží Atlantského oceánu. V současnosti v něm žije okolo 250 000 obyvatel, což je více než polovina obyvatel celé země. Ve městě sídlí prezident, rada ministrů (vláda) a jednokomorové národní shromáždění.\n\nHistorické centrum města bylo v roce 2002 zapsáno na seznam Světového dědictví UNESCO.\n\nV roce 2004 vyšel v Nizozemsku „dokumentární román“ Annejet van der Zijlové \"Sonny Boy\". Na základě archivních materiálu a doložených svědectví rekonstruuje neobyčejný příběh Waldemara z Paramariba a Riky z Haagu, kteří za druhé světové války ukrývali Židy. Román získal v roce 2006 literární cenu Witte (\"Littéraire Witte Prijs\"), udělovanou od roku 1975 jednou za 2 roky knize haagského autora nebo knize s haagskou tematikou. \"Sonny Boy\" byl přeložen do mnoha jazyků a v roce 2010 vyšel v nakladatelství Barrister & Principal také česky.\n\n\n"}
{"id": "230298", "url": "https://cs.wikipedia.org/wiki?curid=230298", "title": "Horní Lunja", "text": "Horní Lunja\n\nHorní Lunja také zvaná jen Lunja ( ) je řeka převážně v Archangelské oblasti v Rusku. Je 175 km dlouhá. Povodí má rozlohu 1520 km².\n\nJe to levý přítok Vyčegdy (povodí Severní Dviny). Vlévá se do ní ve vzdálenosti 99 km od jejího ústí do Severní Dviny.\n\nZdroj vody je sněhový a dešťový.\n\nŘeka je splavná.\n"}
{"id": "230306", "url": "https://cs.wikipedia.org/wiki?curid=230306", "title": "Horní Angara", "text": "Horní Angara\n\nHorní Angara ( ) je řeka převážně v Burjatské republice v Rusku. Je 438 km dlouhá. Povodí má rozlohu 21 400 km².\n\nPramení na Bajkalsko-vitimském rozvodí. Na horním toku teče převážně v úzké dolině a vytváří zde peřeje. Na dolním toku je říční údolí široké a bažinaté s množstvím starých ramen. Ústí do jezera Bajkal, přičemž vytváří deltu.\n\nZdroj vody je smíšený s převahou dešťového a poměrně velkých zastoupením podzemního. Zamrzá na konci října a rozmrzá na začátku května. Průměrný průtok vody v ústí činí 265 m³/s. Nejmenší je v zimě, kdy činí 45 m³/s.\n\nVodní doprava je možná do přístavu Kamniokan, který se nachází 270 km od ústí.\n\n"}
{"id": "230309", "url": "https://cs.wikipedia.org/wiki?curid=230309", "title": "Gazimur", "text": "Gazimur\n\nGazimur ( ) je řeka v Zabajkalském kraji v Rusku. Je to levý přítok řeky Arguň (povodí Amuru). Je 592 km dlouhá. Povodí má rozlohu 12 100 km².\n\nPramení na Něrčinského hřbetě. Protéká převážně mezi Borščovočným a Gazimurským hřbetem. Má horský charakter.\n\nZdroj vody je převážně dešťový. V povodí řeky se vyskytují náledí.\n"}
{"id": "230311", "url": "https://cs.wikipedia.org/wiki?curid=230311", "title": "František Ladislav Chleborád", "text": "František Ladislav Chleborád\n\nFrantišek Ladislav Chleborád (24. listopadu 1839, Habry – 20. července 1911, Petrohrad) byl český národohospodář a průkopník družstevnictví.\n\nTento průkopník myšlenky družstevnictví se narodil 24. 11. 1839 v Habrech u Havlíčkova Brodu. Po absolvování Staroměstského gymnázia se věnoval studiu práv a národního hospodářství. Na studium si vydělával jako vychovatel v rodině hraběte Desfours-Walderode a celá je pak završil cestou po evropských zemích. Již na studiích se u něj vytvořilo silné sociální cítění. Byl nadšeným průkopníkem šíření ekonomických znalostí a myšlenky povznesení dělnictva.\n\nSvé odborné práce psal v mnoha jazycích, například v bulharštině, ruštině, němčině, srbštině a francouzštině. Byl čestným konzulem republiky Venezuela, zakladatelem a prvním ředitelem banky Slávie, předsedou brněnského Sokola, zakladatelem Moravské záložny v Ostravě a působil v řadě dalších spolků a institucí v rámci Rakouska-Uherska i v zahraničí. Do české historie se zapsal roku 1868 jako zakladatel a předseda dělnických konzumních družstev Oulů a na ně navazujících družstevních sdružení. Nabádal dělníky ke sjednocení, podnikavosti a ke vzdělání. Ucházel se o habilitaci v oboru národního hospodářství na pražské univerzitě, ale ta byla zásluhou německých profesorů zamítnuta. V letech 1872–1878 vlastnil statek Mradice na Žatecku.\n\nŘadu svých myšlenek publikoval a jeho hlavním dílem se stala \"Soustava národního hospodářství politického\", ve kterém shrnul vývoj hospodářství od starověku po současnost, vysvětlil v ní jednotlivé pojmy a vztahy a srovnával jednotlivé ekonomické školy. Vydal ji vlastním nákladem roku 1869.\n\nPraktické uplatnění jeho myšlenek se střetlo s burzovním krachem roku 1873. V cizině pochopili, že Chleborádův úpadek nebyl způsoben selháním myšlenky, ale nevhodností prostředí a doby. Jako východisko se svízelné osobní situace použil pozvání carské vlády a roku 1888 odcestoval do Petrohradu, kde se stal poradcem vlády ve věcech slovanských a finančních.\n\nZemřel 20. července 1911 a pohřben byl na polském hřbitově v Petrohradě. Jeho syn Štěpán před službou v rakouské armádě po vzoru otce odešel do Ruska, kde založil jedenáct pivovarů. Jeho dcera byla významnou klavírní virtuoskou.\n\n\n\n"}
{"id": "230313", "url": "https://cs.wikipedia.org/wiki?curid=230313", "title": "Giljuj", "text": "Giljuj\n\nGijuj ( ) je řeka v Amurské oblasti v Rusku. Je to pravý přítok řeky Zeja (povodí Amuru). Je 545 km dlouhá. Povodí má rozlohu 22 500 km².\n\nPramení na jižních svazích Stanového hřbetu. Teče na jihovýchod skrze listnatou tajgu. V povodí se nachází přibližně 400 jezer o celkové rozloze 26,8 km². Vyskytují se zde náledí. Hlavní přítoky jsou Mogot a Tynda zprava.\n\nŘeka je splavná.\n"}
{"id": "230316", "url": "https://cs.wikipedia.org/wiki?curid=230316", "title": "Friedrich Heiler", "text": "Friedrich Heiler\n\nFriedrich Heiler (30. ledna 1892 - 18. dubna 1967) byl německý religionista a filozof náboženství. Je jedním z nejvýznamnějších představitelů konfesijní religionistiky\n\nHeiler pocházel z rodiny římských katolíků. Narodil se v Mnichově, kde se věnoval studiu orientalistiky, teologie a filosofie. Roku 1917 zde ukončuje studia a začíná zde působit jako lektor. Roku 1920 opouští místo v Mnichově a začíná působit jako profesor srovnávacích dějin náboženství na univerzitě v Marburku. V této době se setkává s Nathanem Söderblomem, který na něj měl velký vliv. Díky Söderblomovi přestává být katolíkem a uchyluje se k ekumenistické myšlence. Söderblom ho seznamuje s Rudolfem Ottem, se kterým položili základ religionistiky na Marburské univerzitě. Po 2. světové válce se zapojil do restrukturalizace univerzity jako děkan filosofické fakulty. V roce 1960 byl pověřen vedením X. kongresu \"Association for the Study of the History of Religion (Mezinárodní asociace pro studium dějin náboženství) (IASHR)\" (dnes IHAR). Tento kongres byl jedním z nejzásadnějších v dějinách organizace, zejména díky svému zaměření na metodologické postupy ve srovnávací religionistice. V roce 1962 se Heiler vrací do Mnichova, kde pět let na to umírá.\n\nHeilerovo dílo se zaměřuje na fenomenologii náboženství. Tu považoval za základ komparativní religionistiky. Snažil se také o adekvátní typologii náboženství, která by byla východiskem srovnávací religionistiky.\nHeiler nabídl svůj koncept systematiky religionistiky. Za nejdůležitější považuje fenomenologii náboženství, kterou doplňuje psychologie náboženství a sociologie náboženství. Fenomenologie náboženství společně s těmito obory se mají dobrat podstaty náboženství. „Korunkou religionistiky“ pak měla být filozofie náboženství.\n\n\n\n"}
{"id": "230317", "url": "https://cs.wikipedia.org/wiki?curid=230317", "title": "Opotřebovací válka", "text": "Opotřebovací válka\n\nOpotřebovací válka (: , : ), též čtvrtá arabsko-izraelská válka, vyčerpávací válka, v Egyptě nazývaná válka za vyčerpání Izraele (\"harb al-istinzaf\") začala 21. října 1967 potopením izraelského torpédoborce \"Ejlat\" dvěma raketovými čluny egyptského námořnictva. Pokračovala sériemi lokálních pohraničních incidentů, útoků a sabotáží, které však nebyly spojeny s klasickými frontovými boji a obsazováním území. Skončila 7. srpna 1970 se ztrátami na obou stranách (arabské ztráty byly větší). Na arabské straně se konfliktu účastnily Egypt, Jordánsko a ozbrojené skupiny z Organizace pro osvobození Palestiny (OOP).\n\nVálka vypukla krátce po ukončení šestidenní války. 21. říjen 1967 je nejčastěji uváděným začátkem opotřebovací války. Někteří historikové ale považují za začátek této války červenec 1967, tj. měsíc po ukončení Šestidenní války či až 27. březen 1969 kdy prezident Gamál Násir oficiálně zrušil příměří. Někteří účastníci, zejména na egyptské straně, považují opotřebovací válku za součást jednoho konfliktu, který zahrnuje šestidenní válku, opotřebovací válku a jomkipurskou válku. Zpochybňováno je i datum ukončení války, tzn. vyhlášení příměří 7. srpna 1970.\n\nDrtivá prohra koalice arabských států během šestidenní války měla za následek ohrožení vládnoucích režimů v Egyptě a Sýrii. 9. června 1967 Násir dokonce nabídl svou demisi, která byla ale na lidových demonstracích odmítnuta. Násir hned na to přiznal svou spoluvinu a sesadil vrchního velitele egyptských ozbrojených sil Abd al-Hákima Ámira. Ten se pokusil tomuto rozhodnutí postavit společně s dalšími důstojníky, jejich jednání ale bylo označeno za přípravu vojenského převratu. Ámir byl zatčen a 14. října spáchal ve vězení sebevraždu. Následně Násir provedl velkou čistku v egyptské armádě, během které bylo sesazeno 300 vysokých důstojníků včetně 15 generálů. V Sýrii došlo k odvolání velitele tzv. Lidové armády Chálida al-Džundího a k čistkám uvnitř vládnoucí strany Baas. Jordánský král Husajn jako jediný viděl, že východiskem není ještě větší příklon k SSSR, ale jednání o míru s Izraelem. K tomu byl ale ochoten pouze za předpokladu, že se Izrael zaváže vydat alespoň větší část obsazených území, což Izrael odmítl.\n\nSnadným vítězstvím a územními zisky byl zaskočen i Izrael. Izraelská vláda předpokládala, že stejně jako v roce 1956 po Suezské krizi bude nucena získaná území vrátit, a proto ani neměla připravené plány co si s nimi počít. Objevily se dva návrhy, podle kterých by Izrael Golanské výšiny a Sinaj vrátil výměnou za garance míru či by si je ponechal, přičemž by Palestincům z těchto území byla nabídnuta autonomie (nikoliv nezávislost). Další obsazené území, Západní břeh Jordánu a zejména Východní Jeruzalém byl mnoha Židy vnímán jako tzv. Erec Jisrael, přičemž ale toto území obsahovalo naprostou převahu palestinského obyvatelstva. K dalším negativům patřila nevraživost světové veřejnosti vůči Izraeli (zejména kvůli obsazení Východního Jeruzaléma) a embargo na vojenský materiál vyhlášené Francií proti Izraeli.\n\nSovětský svaz, jako velmocenský spojenec arabských států těžce nesl jejich porážku v Šestidenní válce, ale zároveň byl připraven znovuvyzbrojit tyto země. Sovětské vedení si sice bylo vědomo, že především Násir v žádném případě nehodlá přijmout současný stav (tzn. ztrátu prestiže v očích arabského světa a ztrátu územní) a získané zbraně hodlá použít v nové válce proti Izraeli. Zároveň ale nechtělo riskovat odklon těchto zemí k Spojeným státům. Materiální pomoc se rozhodl poskytnout i přes to, že se podstatně zvýšila pravděpodobnost přímého střetu SSSR a USA v regionu. 21. června při návštěvě sovětské delegace v Egyptě nabídl totiž Násir Sovětskému svazu společné sovětsko-egyptské tažení proti Izraeli a podřízení egyptského letectva sovětskému velení. To bylo ale sovětskými představiteli odmítnuto. Spojené státy vítězství Izraele v Šestidenní válce přivítaly, protože však toto vítězství získal bez cizí pomoci, panovaly v USA obavy z možné neústupnosti židovského státu.\n\n29. srpna až 1. září 1967 se na podnět egyptského prezidenta Násira uskutečnil v Chartúmu arabský summit, který sice připustil, že válkou postižené arabské země mohou vyjednávat o míru, ale zároveň přijal zásady o neuznání Izraele a nevyjednávání s Izraelem.\n\nOd ukončení šestidenní války probíhaly v Egyptě diskuse o způsobu války, kterým by bylo možné Izrael porazit. Nakonec byla přijata varianta vyčerpávací války, která měla za úkol Izrael postupně oslabit rostoucím tlakem a teprve potom zahájit hlavní útok.\nK prvním ozbrojeným konfliktům začalo docházet již začátkem podzimu. Protože Egypt nepovolil Izraeli proplouvat Suezským průplavem, ostřelovalo izraelské dělostřelectvo egyptské lodě čistící průplav od vraků. Zároveň do Egypta a Sýrie plynuly dodávky zbraní. Egypt navíc za pomoci tisíců (uvádí se 15 až 20 tisíc) sovětských poradců prováděl modernizaci své armády a přestavbu její koncepce.\n\nVýzbroj armád obou zemí, jak Egypta tak Izraele se během opotřebovací války měnila, jak přicházely nové zbrojní dodávky jak ze Sovětského svazu (do Egypta), tak z USA (do Izraele).\n\nIOS byla vybavena americkými protileteckými raketami Hawk a tanky M48 Patton. Po zavedení francouzského embarga na zbraně po šestidenní válce sice Izrael nedostal již zaplacené stíhací bombardéry Mirage 5 (50 strojů), ale poté, co se obrátil na USA, dostal bitevníky A-4H Skyhawk. Později (v zimě 1969–1970) byly do výzbroje zavedeny výkonné stíhací bombardéry F-4E Phantom II. Nadále však ve výzbroji zůstávaly i francouzské Mirage III, jejichž provoz byl zajišťován s pomocí Jihoafrické republiky.\n\nDo výzbroje pancéřových jednotek bylo na přechodnou dobu (do dokončení vývoje izraelského tanku Merkava) zahrnuto 200 kořistných T-54 a T-55. V USA byly nakoupeny tanky M60 Patton. K dalším tankům ve výzbroji IOS patřily starší Shermany a Centuriony s dodatečně namontovanými 105mm kanóny. Dále byly nakupovány (v USA) samohybné kanóny M-109 a M-107.\n\nCo se týkalo pěchotních zbraní byla situace špatná; izraelští vojáci byli vybaveni starými samonabíjecími puškami FN, samopaly Uzi, či dokonce opakovačkami Mauser 98.\n\nEgyptské letectvo bylo vybaveno sovětskými stíhacími letouny MiG-21 a stíhacími bombardéry Su-7\n\nPěchota byla standardně vybavena sovětskými útočnými puškami AK-47.\n\nZa začátek války je obvykle považováno potopení vlajkové lodi izraelského vojenského námořnictva, torpédoborce \"Ejlat\" 21. října 1967 raketami odpálenými ze dvou egyptských raketových člunů.\n\n21. října v 17:32 byl torpédoborec \"Ejlat\" nacházející se poblíž Port Saidu zasažen nejméně dvěma raketami P-15 Termit (NATO: SS-N-2 \"Styx\") z raketových člunů „504“ a „501“ sovětské výroby projektu 183R (NATO: \"Komar\"). \"Ejlat\" zachvátil požár a loď se nachýlila na bok. Záchranná akce izraelského námořnictva musela být po dvou hodinách přerušena, protože \"Ejlat\" se stal znovu cílem raketového útoku. Zahynulo 47 námořníků, 90 jich bylo zraněno (ze 199).\n\n25. října odpověděl Izrael masivní dělostřeleckou palbou na ropné rafinérie v egyptském městě Suez a také města Ismá'ílíja a Kantara. V rafinériích několik týdnů zuřily rozsáhlé požáry, které paralyzovaly egyptské hospodářství. Z ostřelovaných oblastí uprchlo do vnitrozemí až 750 000 civilistů. Egypt následně ostřeloval izraelské pozice po celém úseku Suezského průplavu. Zároveň byla Egyptem vyhlášena tzv. \"válka za vyčerpání Izraele\".\n\nZatímco v egyptské armádě probíhala modernizace (zaváděly se stíhačky MiG 21 a tanky T-55 a T-62), nastoupil do funkce náčelníka Generálního štábu IOS Chajim Bar-Lev, pod jehož vedením došlo k transformaci výlučně ofenzivní strategie izraelské armády na strategii zohledňující i obranné povinnosti. Dřívější strategie, kdy se bleskovým úderem předešlo útoku protivníka byla nahrazena strategií obranou, při které byl útok protivníka zadržen a po příchodu záloh se přešlo do protiofenzivy. Pro podporu této strategie začala být budována na Sinaji při Suezském průplavu tzv. Bar Levova linie, soustava opevnění a opěrných bodů, která měla za úkol ničit a zdržovat postupující jednotky nepřítele.\n\n21. března 1968 zahájila izraelská armáda operaci Tofet (\"Peklo\"), při které dvě izraelské kombinované brigády zaútočily přes řeku Jordán do Jordánska. Cílem operace bylo zničit bojůvky OOP, které od roku 1964 podnikaly útoky proti izraelskému území. Záminkou pro operaci Tofet byla nastražená mina, která vybuchla pod projíždějícím autobusem a zabila 2 Izraelce. Vpád vyvrcholil bitvou u jordánského města Karame, kde se Izraelci dostali do soustředěné palby jordánského dělostřelectva. Izraelcům se sice podařilo po těžkých bojích dostat do palestinských uprchlických táborů, ale ztratili 28 vojáků a 4 tanky (zároveň podle izraelských zdrojů zahynulo 150 Palestinských ozbrojenců a 25 jordánských vojáků). Operace skončila úplným stažením izraelské armády. Palestinci výsledek těchto bojů považovali za své vítězství, ačkoliv to pro ně zároveň znamenalo úplný rozchod s politickou a vojenskou reprezentací Jordánského království. Na území Jordánska totiž vznikla neformální palestinská autonomie, ve které si OOP budovalo nejen vojenské, ale i správní a politické struktury.\n\n8. září 1968 zahájilo egyptské dělostřelectvo palbu přes kanál, jehož výsledkem bylo 10 mrtvých Izraelců. Dělostřelecká palba dále pokračovala, aby zakryla výsadek egyptských zvláštních jednotek, které způsobily izraelské armádě další ztráty.\n\nIzraelské vedení se rozhodlo na taktiku vyčerpávací války odpovědět taktikou tzv. \"asymetrické odpovědi\", při které izraelská odveta za egyptský útok byla nepoměrně větší a ničivější.\n\nV noci z 30. na 31. října 1968 při operaci Maka (Úder) napadlo izraelské letectvo dva mosty v Dolním Egyptě a zároveň izraelské speciální oddíly za pomoci vrtulníků provedly nájezd na Nag Hamadí. Zničili důležitý most přes Nil a velkou trafostanici vysokého napětí. Zároveň v oblasti údolí Jordánu izraelská pěchota systematicky likvidovala v předem připravených léčkách skupiny palestinských bojovníků a likvidovala jejich skladiště a opěrné body. Zároveň začaly pro tento specifický (protipartyzánský) způsob boje vznikat speciální průzkumné jednotky (sajeret). 29. prosince 1968 provedl Izrael navíc operaci Doron (\"Dárek\") jako odvetu za teroristické útoky Palestinců proti letadlům El Al. Během operace byli příslušníci izraelské zvláštní jednotky vysazeni na bejrútském mezinárodním letišti a zničili 13 letadel různých arabských společností. Tato operace byla sice provedena výborně, ale na průběh bojů neměla žádný vliv.\n\n3. března 1969 Násir formálně zrušil platnost příměří z roku 1967 a od 8. března se boje mezi Egyptem a Izraelem rozhořely naplno.\n\nV březnu 1969 začalo egyptské dělostřelectvo ničit pevnůstky Bar Levovy linie na což Izrael odpovídal odvetnou palbou (při ní zahynul 9. března náčelník Generálního štábu egyptské armády A. M. Rijád společně s několika sovětskými poradci). Od března do května podnikala také egyptská armáda výpady přes Suezský průplav a ničila izraelské pozice (v březnu 84 výpadů, v dubnu 475 a 231 výpadů v květnu).\n\nV květnu 1969 došlo k další schůzce mezi vyjednavači SSSR a USA ve Washingtonu, kteří se dohodli na dvoustranných egyptsko-izraelských rozhovorech. Ty však Násir odmítl a podmínil jakékoliv dohody účastí všech arabských zemí na jednání a vytvoření harmonogramu stahování Izraele z obsazených území.\n\n10. července 1969, když egyptský úderný oddíl úspěšně napadl izraelskou tankovou rotu, bylo rozhodnuto o systematickém nasazení izraelského letectva a jednotky záložníků na Bar Levově linii byly doplněny zkušenými profesionály. V noci z 19. na 20. července při operaci Bulmus 6 (Zuřivost 6) obsadili příslušníci zvláštních jednotek Sajeret Matkal a Sajeret 13 opevněnou radarovou stanici na Zeleném ostrově. Egypťanům se je podařilo vypudit až poté, co tuto vlastní stanici začali ostřelovat z děl. Přitom ale zničili radarové zařízení, takže dalších deset dní mohly izraelské letouny ničit egyptské dělostřelecké pozice a pozice protileteckých raket bez obav. V tomto období také došlo ke dvěma velkým leteckým bitvám, během nichž Egypt ztratil 12 letadel.\n\n8. září 1969 potopili izraelští potápěči u Rás Sadat dva egyptské torpédové čluny. Den nato, 9. září se izraelská úderná skupina vylodila u Al-Hafáír a poté 9 hodin ničila egyptská vojenská zařízení (aniž byla napadena, za což byl odvolán náčelník GŠ Ismáíl). V odvetu zaútočili Egypťané velkým množstvím letadel na izraelské pozice. Útok byl odražen a navíc byla Izraelci zjištěna pozice sovětského výkonného (a utajovaného) radaru P-12 Jenisej (NATO: Spoon Rest). Dne 19. září provedli Izraelci další nájezd na egyptské pobřeží a zabili kolem 200 Egypťanů.\n\n8. listopadu egyptské námořnictvo úspěšně bombardovalo středomořská izraelská města Rumaní a Baluzu.\n\nVálka pokračovala a Izrael začal pociťovat ztráty, které nedokázal nahradit a kvůli nimž se obranné linie stávaly stále propustnějšími. 29. listopadu např. rota egyptské armády překročila průplav a napadla největší izraelskou pevnost linie.\n\nVe dnech 22.–25. září proběhla v marockém Rabatu konference arabských zemí, od níž si Násir sliboval širší solidaritu v boji proti Izraeli. Té se mu však nedostalo. Egypt navíc stále více pociťoval ztráty způsobené v bojích (kromě jiného ztratil třetinu obnoveného letectva a většinu protiletadlových raket v Suezu a proto projevil ochotu pro mírová vyjednávání podle tzv. \"rhodského protokolu\" (vyjednávání za pomoci prostředníků, při kterém se jednotlivé strany konfliktu vůbec nesetkají). Po americko-sovětských rozhovorech vznikl plán, podle kterého by mír mezi Izraelem, Egyptem a Jordánskem byl uzavřen poté, co by se hranice mezi účastníky konfliktu vrátily před červen 1967, status Jeruzaléma a Pásma Gazy by vycházel z jednání mezi Izraelem, Egyptem a Jordánskem a byl by umožněn návrat palestinským uprchlíkům. Tento návrh odmítli jak Izraelci tak arabské země. 20. prosince se v Rabatu konal další arabský summit, který ale skončil krachem, neboť zúčastněné země odmítly poskytnout Egyptu jak materiální tak vojenskou pomoc a navíc byl Násir kritizován za rozbíjení arabské jednoty spolčováním se se Sovětským svazem.\n\nIzrael ve snaze co nejdříve ukončit vleklou a vyčerpávající válku zahájil na podzim 1969 operací Boxer mohutné letecké bombardování egyptských pozic podél Suezského průplavu. Operace později přešla v kampaň leteckého hloubkového průniku, při kterém izraelská letadla pronikala hluboko do egyptského vnitrozemí a ničila nejen vojenské, ale i hospodářské a dopravní cíle. 25. prosince podniklo navíc izraelské letectvo rozsáhlou operaci, při níž bylo zničeno 12 baterií raket S-75 Dvina (NATO: SA-2 \"Guideline\") a izraelské zvláštní jednotky při operaci Of 35 (\"Kuře 35\") na ostrově Rás Ghaleb demontovaly a odvezly do Izraele moderní sovětský radar P-12 pro sledování nízkoletících cílů. Radarový systém P-12 ukořistil Izrael i během operace Tarnegol 53 (\"Kohout 53\"). Egypťané se pokoušeli řídit protileteckou obranu pomocí průzkumných letounů, ale bez úspěchu. 24. prosince Izraelci unesli z přístavu Cherbourg pět nových raketových člunů třídy \"Sa'ar 1\", již zaplacených, ale v rámci francouzského embarga zadržovaných.\n\n7. ledna 1970 podnikla izraelská armáda nájezd na egyptské území a ničila základny a sklady (oběti ale byly i mezi civilním obyvatelstvem), 22. ledna při operaci Rhodos obsadilo izraelské námořnictvo ostrov Šadwan v Suezském zálivu. Následně došlo k mohutnému náletu na egyptskou továrnu v Abú Zabal (25 km od centra Káhiry). Násirovi nezbývalo nic jiného, než se obrátit o pomoc do Moskvy, kam odcestoval 22. ledna 1970. V Moskvě předložil sovětskému vedení seznam požadavků na vojenskou výzbroj. Hlavní položkou byly sovětské protiletadlové raketové systémy S-125 Něva (NATO: SA-3 \"Goa\"). Sověti souhlasili za předpokladu, že na jejich ochranu budou nasazena letadla se sovětskými posádkami. Násir souhlasil. V únoru zahájily svou činnost první baterie. Do června 1970 bylo v Egyptě rozmístěno 55 baterií S-125. Naproti tomu izraelská letadla začala být vybavována americkým zařízením schopným registrovat zaměření stroje radarem. Sovětská přítomnost v oblasti se zvýšila na 10–12 tisíc specialistů a 100–150 sovětských pilotů. V dubnu byl poprvé zaregistrován let MiG-21J se sovětskou posádkou. Izraelci ukončili strategii hloubkových letů ve snaze nevyvolat přímé střetnutí se sověty a stáhli se za kanál (také sovětští piloti se vyhýbali konfrontaci s izraelským letectvem). Toto období trvalo do 22. června, kdy sovětští piloti sestřelili izraelský Skyhawk a 30. června byly sestřeleny dva Phantomy. Izraelci pomocí raket Hawk sestřelili pět egyptských letadel. 30. června se situace ještě více vyostřuje, když Sovětský svaz zahajuje operaci Kavkaz, v jejímž rámci uvádí do pohotovosti své výsadkové jednotky a hrozí Izraeli přímou intervencí.\n\nSovětští piloti se stále více zapojovali do bojů (25. července pronikli při pronásledování izraelských Skyhawků hluboko nad Sinaj). 30. července proto Izraelci přichystali léčku – operaci Rimon 20. Nejprve letka Phantomů napadla egyptskou radarovou stanici v Suezském průplavu. Poté, co byly Phantomy napadeny 16 MiGy, objevila se v záloze čekající letka stíhaček Mirage IIIC. Došlo k bitvě, jejímž výsledkem bylo sestřelení pěti MiG-21J a smrt čtyř sovětských pilotů.\n\nSouběžně s bojovými akcemi probíhala v roce 1970 další diplomatická jednání. Americký prezident Richard Nixon pověřil Williama Rogerse dalším vyjednáváním s cílem nastolit v oblasti rovnováhu, zajistit zastavení bojů a prosazení plnění rezoluce Rady bezpečnosti OSN č. 242. Rogers se snažil přimět Rusy k ukončení dodávek zbraní Egyptu a prosadit svůj plán spočívající ve výměně území za mír. Bez úspěchu. Tzv. Rogersův plán skončil krachem, když ho odmítli všichni zúčastnění.\n\nAsistent státního tajemníka USA J. Sisco poté navštívil Káhiru a po jednáních a s ohledem na pokračující boje doporučil další zbrojní dodávky Izraeli. Ministr zahraničí SSSR oficiálně nereagoval, ale diplomatickými kanály oznámil, že snahou Sovětského svazu je pouze posílit obranu Egypta a vynutit si na Násirovi ústupky a nikoliv nastolit nerovnováhu. To se sovětským představitelům definitivně podařilo při Násirově návštěvě v SSSR. Od 8. srpna 1970 vstoupilo v platnost 90denní příměří dohodnuté SSSR a USA den před tím, s tím dodatkem, že 50 km od obou břehů průplavu nebudou budována žádná vojenská zařízení. To sice Egypt porušil tím, že své protiletecké baterie S-125 posunul do tohoto pásma, s čímž se Izrael po protestech nakonec smířil.\n\n28. září 1970 zemřel egyptský prezident Násir na infarkt a jeho nástupce Anvar as-Sádát souhlasil s ukončením bojů.\n\n\n"}
{"id": "230318", "url": "https://cs.wikipedia.org/wiki?curid=230318", "title": "Gluchaja Vilva", "text": "Gluchaja Vilva\n\nGluchaja Vilva ( ) je řeka v Permském kraji v Rusku. Je 234 km dlouhá. Povodí má rozlohu 1 740 km².\n\nPramení na západních svazích Uralu. Teče na severozápad přes bažinatou rovinu. Je to levý přítok Jazvy (povodí Kamy) na 38 říčním kilometru.\n\nZdroj vody je smíšený s převahou sněhového. Nejvyšší vodní stavy přicházejí od dubna do začátku května. K povodním může docházet i v létě a na podzim. Zamrzá v listopadu a rozmrzá ve druhé polovině dubna až na začátku května.\n\nŘeka je splavná.\n"}
{"id": "230319", "url": "https://cs.wikipedia.org/wiki?curid=230319", "title": "Geografie Maďarska", "text": "Geografie Maďarska\n\nMaďarsko je stát ležící ve střední Evropě. Na severu sousedí se Slovenskem,na východě s Ukrajinou, na jihovýchodě s Rumunskem, na jihu se Srbskem a Chorvatskem a na západě se Slovinskem a Rakouskem.\n\nMaďarsko leží v poměrně rovinatém kraji ve Velké uherské nížině, která je na západ od východních Karpat a na západě Maďarska je Malá dunajská kotlina. Na severu Maďarska je krajina už lehce kopcovitá, hlavně u východních hranic se Slovenskem. Nejvyšší hory Maďarska tvoří pohoří Mátra, kde se nachází i nejvyšší hora celého Maďarska Kékes s nadmořskou výškou 1014 m n. m. Vysoké kopce najdeme i u města Miskolc v pohoří Bükk, kde se pěstuje známé tokajské víno. Okolí Budapešti je také kopcovité.\n\nNíže následuje tabulka nejvyšších pohoří Maďarska.\n\nHlavní řekou je bez pochyby Dunaj, která protéká hlavním městem a celým středem Maďarska.Na severu tvoří částečně hranici se Slovenskem. Do Dunaje se vlévá řeka Rába, protékající městem Ráb (maďarsky Győr). Dále je pak řeka Concó nebo Karasica. Další důležitou roli v Maďarsku hraje řeka Tisa (maďarsky Tisza). Ta sice v Maďarsku nepramení, ale na území Maďarska už je velmi široká.\n\nJezera\n\nNejznámějším jezerem v Maďarsku je Balaton. Balaton je největší jezero ve střední Evropě. Dále pak jezera Kis-Balaton, Velence, termální jezero Hévíz, u města Szeged je jezero Feher a u města Sopron je Neziderské jezero (maďarsky Fertő-tó). Neziderské jezero má ale většinu své rozlohy v sousedním Rakousku.\n\nNa území Maďarska se nachází celkem 10 národních parků. U Balatonu leží národní park Keszthelyi, u Neziderského jezera (Fertő-tó) leží národní park Fertő-Hanság, u řeky Dráva, tvořící hranici s Chorvatskem je národní park Duna-Dráva.V jižním Maďarsku jsou pak n. p. Kiskunsági u města Kecskemét a na východě leží známé národní parky Hortobágy a Bükk. Na severu leží národní park Dunaj-Ipeľ.\n\n"}
{"id": "230321", "url": "https://cs.wikipedia.org/wiki?curid=230321", "title": "Hnylyj Tikyč", "text": "Hnylyj Tikyč\n\nHnylyj Tikyč ( , nebo ) je řeka v Čerkaské a Kyjevské oblasti na Ukrajině. Je 157 km dlouhá. Povodí má rozlohu 3150 km².\n\nPramení v Podněprské vysočině a také skrze ní protéká. Je to levá zdrojnice Tikyče (povodí Jižního Bugu).\n\nZdroj vody je převážně sněhový. V létě na středním toku někdy vysychá.\n\nNa řece byla vybudovaná Lotaševská vodní elektrárna.\n"}
{"id": "230324", "url": "https://cs.wikipedia.org/wiki?curid=230324", "title": "Gonam", "text": "Gonam\n\nGonam nebo také Guonam ( nebo ) je řeka v Jakutské republice v Rusku. Je 686 km dlouhá. Povodí má rozlohu 55 600 km². Na horním toku se nazývá Monam ( ).\n\nPramení na Stanovém hřbetě. Teče na severovýchod přes Aldanskou vysočinu. V povodí řeky se nachází přibližně 1800 jezer. Hlavní přítoky jsou Sutam a Algama zprava. Je to levý přítok Učuru (povodí Leny).\n"}
{"id": "230327", "url": "https://cs.wikipedia.org/wiki?curid=230327", "title": "Sinemorec", "text": "Sinemorec\n\nSinemorec (bulharsky Синеморец nebo také Sinemorets, Sinemoretz, česky modré moře) je vesnice a letovisko ve východním Bulharsku, na břehu Černého moře. Sinemorec leží na jihovýchodu země poblíž hranice s Tureckem. Sinemorec spadá pod úřad města Carevo, kraj Burgas. V roce 2007 měla ves 347 obyvatel. Leží na souřadnicích 42°4′N 27°59′E. Na obrázku vidíme řeku Veleka, která se poblíž Sinemorec vlévá do Černého moře.\n\nBěhem archeologických výzkumů zde byly objeveny kousky keramiky z 5. - 4. století před n.l. a z říčního koryta na jihu vesnice byla vytažena kovová pouzdra a kotvy starověkých lodí. První zmínka o vsi je z Ottomanova dokumentu z roku 1496 přičemž populace byla pouze 16 křesťanských rodin. Při častých útocích pirátů se v historii mnoho obyvatel odstěhovalo do vnitrozemí do oblasti Strandzha. V roce 1766 měla vesnice 17 domů a její populace se živila převážně vývozem dřeva. V roce 1824 měla 30 domů. Z důvodu častých útoků pirátů se vesnice rozšířila dále od pobřeží.\n\nVe vesnici žilo mnoho Řeků, kteří se po Balkánských válkách přesunuli zpět do Řecka, když vesnice připadla Bulharsku v roce 1913. V roce 1926 tu bylo 68 domů. Po odchodu Řeků byla vesnice osídlena převážně bulharským obyvatelstvem.\n\nSoučasné jméno Sinemorec je datováno k roku 1934 a je přesným překladem řeckého Galadzaki. Předchozí turecký název vesnice byl Kalanca. Od roku 1989 je Sinemorec oficiálním letoviskem s rapidně se rozvíjející infrastrukturou.\n\nSinemorcem prochází zajímavá naučná stezka, spojující několik pláží.\n\n\n\n"}
{"id": "230328", "url": "https://cs.wikipedia.org/wiki?curid=230328", "title": "Kostel svatého Jana Křtitele (Janské Lázně)", "text": "Kostel svatého Jana Křtitele (Janské Lázně)\n\nKostel svatého Jana Křtitele v Janských Lázních stojí při cestě z náměstí k dětské léčebně Vesna a byl zbudován v 19. století. Od roku 1993 je chráněn jako kulturní památka České republiky.\n\nKostel je novogotická stavba připomínající svým stylem poněkud kostely na anglickém venkově. Skládá se z obdélné lodi, zhruba čtvercového presbytáře s přilehlou sakristií a samostatně přístupnou věží. Takto situace kostela připomíná písmeno „U“.\nLoď i presbytář mají novogotické trámové stropy, hlavní oltář nese obraz sv. Jana Křtitele, na epištolní straně (z pohledu od vchodu napravo) je mariánský oltář mající podobu novogotické archy. Jeho protějškem je socha Božského srdce Páně. Po stěnách lodi jsou rozvěšeny obrazy křížové cesty, rovněž novogotické. Kazatelna je šestihran stojící na dřevěném sloupku.\nNa kruchtě jsou varhany, rovněž novogotické.\n\nKostel byl v nedávné době upraven pro bezbariérový přístup, v roce 2005 byl povýšen na farní kostel (dříve byl filiálkou farnosti Svoboda nad Úpou). Bohoslužby jsou v neděli v 9:30 a ve čtvrtek v 16:00.\n"}
{"id": "230330", "url": "https://cs.wikipedia.org/wiki?curid=230330", "title": "Gorjun", "text": "Gorjun\n\nGorjun, Gorin nebo Garin ( , nebo ) je řeka v Chabarovském kraji v Rusku. Je 390 km dlouhá. Povodí má rozlohu 22 400 km².\n\nPramení na Badžalském hřbetě. Na horním toku má horský charakter. Na dolním toku se říční údolí rozšiřuje a proud zpomaluje. V povodí se nachází přibližně 900 jezer o celkové rozloze 221 km². Hlavní přítoky jsou Boktor a Charpin zleva a Churmuli zprava. Je to levý přítok Amuru.\n\nZdroj vody je převážně dešťový.\n"}
{"id": "230337", "url": "https://cs.wikipedia.org/wiki?curid=230337", "title": "Žuja", "text": "Žuja\n\nŽuja ( ) je řeka na severovýchodě Irkutské oblasti v Rusku. Je 337 km dlouhá. Povodí má rozlohu 22 600 km².\n\nTeče převážně přes Patomskou vysočinu. Na horním toku protéká přes jezero Tolendo. Je to levý přítok Čary povodí Leny.\n\nZdroj vody je dešťový a sněhový. Průměrný průtok vody činí přibližně 53 m³/s.\n\nVodní doprava je možná pod ústím přítoku Chomolcho.\n"}
{"id": "230338", "url": "https://cs.wikipedia.org/wiki?curid=230338", "title": "Jiří Meitner", "text": "Jiří Meitner\n\nJiří Meitner (* 24. dubna 1958 Rýmařov) je český malíř a grafik s židovskými a valašskými kořeny. Výtvarný talent zdědil po svém dědečkovi, který zahynul při holocaustu. Svůj styl nazývá imaginárním realizmem.\n\nVěnuje se také kresbě, je autorem řady portrétů svých přátel i zcela neznámých lidí. Obrazy maluje především pastózní technikou pomocí špachtle. V některých jeho dílech je patrná inspirace kubismem. Sám autor má několik vzorů: kubismus jako takový, Pabla Picassa, Paula Cézanna a Josefa Šímu. Po střední pedagogické škole v Krnově, kde si zvolil specializaci malířství, soukromě studoval u národního umělce prof. Františka Jiroudka z Akademie výtvarných umění v Praze, dále grafika Jiřího Nováka a prof. Vladimíra Kočára. V 80. letech působil v severních Čechách, vystavoval i jako člen malířské skupiny Kontakt.\nNa počátku 90. let působil v Německu, kde se věnoval především krajinomalbě a portrétování. V současné době tvoří na Strakonicku jižních Čechách, zejména v okolí svého bydliště v obci Kladruby.\n\nU olejů a pastelů si můžeme všimnout široké škály stylů – od imaginárního realizmu počínaje přes takřka abstrakci (cyklus Řepková pole), až po obrazy ovlivněné kubismem, kde ovšem malíř na rozdíl od klasické formy nadřazuje barvu jako dominantní stavební a myšlenkový prostředek k dosažení výrazu díla. Černou barvu téměř nepoužívá, jen tu a tam se objeví v pastelech jako harmonizující kontrapunkt. Obrazy Kyjovice, Doubravka, Plenky mého syna, Zátiší s velkým bílým kloboukem nebo figurální motivy a portréty zpracované většinou špachtlí v bílo-modré jsou charakteristické pro jeho tvorbu a nasměrovaly jeho výtvarnou cestu prakticky až do dnes.\nV krajinomalbě nalezneme často dominující nějaký rurální nebo sakrální objekt, dále motivy s židovskou a křesťanskou tematikou či zobrazení krajiny izraelských předků.\n\n\n\n"}
{"id": "230339", "url": "https://cs.wikipedia.org/wiki?curid=230339", "title": "Žizdra", "text": "Žizdra\n\nŽizdra může znamenat:\n\n"}
{"id": "230343", "url": "https://cs.wikipedia.org/wiki?curid=230343", "title": "Žizdra (řeka)", "text": "Žizdra (řeka)\n\nŽizdra ( ) je řeka v Kalužské oblasti v Rusku. Je 223 km dlouhá. Povodí má rozlohu 9 170 km².\n\nProtéká Středoruskou vysočinou. Hlavní přítoky jsou Resseta a Vytebeť zprava a Serena zleva. Je to levý přítok Oky (povodí Volhy).\n\nZdroj vody je sněhový a dešťový. Průměrný průtok vody u města Kozelsk činí přibližně 35 m³/s. Zamrzá na konci listopadu a rozmrzá na začátku dubna.\n\nŘeka je splavná pro vodáky. Leží na ní města Žizdra a Kozelsk.\n"}
{"id": "230345", "url": "https://cs.wikipedia.org/wiki?curid=230345", "title": "SBV Excelsior", "text": "SBV Excelsior\n\nSBV Excelsior (celým názvem Stichting Betaald Voetbal Excelsior), někdy uváděný jako Excelsior Rotterdam, je nizozemský klub sídlící v Rotterdamu. Patří mezi 3 profesionální fotbalové kluby v Rotterdamu, dalšími jsou Sparta Rotterdam a Feyenoord. S Feyenoordem má uzavřeno oficiální partnerství (úzké vztahy začaly v roce 1979), slouží jako farma slavnějšímu klubu. Feyenoord zde nechává často rozehrát mladé hráče na hostování.\n\nKlub SBV Excelsior byl založen roku 1902. Jeho hřištěm je Stadion Woudestein s kapacitou 3 531 diváků.\n\nZde je seznam českých hráčů, kteří působili v SBV Excelsior:\n\n"}
{"id": "230349", "url": "https://cs.wikipedia.org/wiki?curid=230349", "title": "De Graafschap", "text": "De Graafschap\n\nDe Graafschap (celým názvem \"Vereniging Betaald Voetbal De Graafschap\") je nizozemský fotbalový klub sídlící v Doetinchemu. Byl založen roku 1954, hřištěm klubu je De Vijverberg s kapacitou 11 000 diváků.\n\n\"Aktuální k 1. červenci 2013\n"}
{"id": "230353", "url": "https://cs.wikipedia.org/wiki?curid=230353", "title": "Kostel svatého Petra a Pavla (Volfartice)", "text": "Kostel svatého Petra a Pavla (Volfartice)\n\nKostel svatého Petra a Pavla ve vsi Volfartice u České Lípy je rokoková stavba z 2. poloviny 18. století. Je farním kostelem Římskokatolické farnosti Volfartice. Je chráněn jako kulturní památka České republiky.\n\nPrvní zmínka o existenci nějakého kostela pochází z roku 1352, další v roce 1365 uvádí existenci oltáře Panny Marie. Ze 14. století je existence kostela potvrzena záznamem o seznamu odváděných desátků. Kdy byl první, gotický kostel postaven, jisté není. Asi na jeho základech byl vybudován v 18. století kostel nový, stávající.\n\nV 17. století se majitelem Volfartic stal řád Maltézských rytířů, kteří se ujali i místní duchovní správy a byli iniciátory přestavby kostela do dnešní podoby. V roce 1756 byla obnovena samostatná farnost, dříve byla ves s kostelem, budovou fary i hřbitovem v církevní správě kostela v Horní Libchavě. Stalo se tak rozhodnutím Emanuela, hraběte Kolovrata, maltézského rytíře a velkopřevora řádu. V roku 1776 je záznam o potvrzení faráře Karla Emanuela Küffnera v jeho funkcí.\n\nV roce 1752 byl sepsán inventář kostela. Kostel byl popsán jako kamenná stavba s dřevěnou střechou pokrytou šindelem, s jednou santusníkovou vížkou. Měl jednu sakristii, oltář a obraz svatého Petra a Pavla. U oltáře byly čtyři pozlacené sochy svatých, Jana Křtitele, Barbory, Josefa a Jana Nepomuckého. V nástavci byla pozlacená socha Boha otce, jsou uvedeny sloupy a sochy velkých i malých andělů. Zapsána byla existence hřbitova u kostela s dřevěnou zvonicí i domněnka zdejšího administrátora Josefa Neümanna, že kostel je středověkou stavbou. Obdobných inventárních záznamů z různých dob je zachováno více.\n\nV letech 1778 až 1780 byla postavena nová zvonice. Prodlevu ve stavbě způsobily válečné události. V roce 1784 sepsal po své osobní návštěvě litoměřický biskup Emanuel Arnošt, hrabě Valdštejn svůj list s výzvou Maltézskému řádu, aby chatrný kostel byl dostavěn. O rok později započala přestavba kostela. Náklady byly odhadnuty na 4 749 zlatých, byly však daleko vyšší, konečné vyúčtování bylo 5 182 zlatých. Hlavní část stavebních prací byla ukončena roku 1795. Počátkem 19. století se ve stavebních pracích pokračovalo. Byla postupně postavena nová hřbitovní zeď i kaple, rozšířen hřbitov, opravena věž, vyměněna šindelová krytina. V roce 1883 byl kostel barevně vymalován (do šeda). Další větší úpravy jsou z roku 1929. Ve 20. století získal kostel nové varhany (z tehdy zdevastovaného kostela v Horní Libchavě) a byla opravena střecha. Přece však kostel chátral. V roce 2010 byla provedena výměna oken.\n\nPo roce 1920 přijala farnost do správy litoměřická diecéze a na faru byli dosazováni diecézní kněží. Poslední zdejší farář (P. Josef Slavík) zemřel v roce 1991 a je pohřben na místním hřbitově a duchovní správa je obstarávána z České Lípy.\n\nKostel v dnešní podobě je z 80. let 18. století. Je orientován k východu, nad západním průčelím je mohutná věž a z jihu přiléhá k presbytáři malá zákristie. Kostel stojí na dolním konci svažitého hřbitova a proto trpí vlhkostí.\n\nV interieru zaujme zejména kruchta s bočními ochozy, které obepínají kostelní loď, což je typické pro většinu kostelů v této části ČR. Zařízení je jednotné, rokokové, laděné do bíla v kontrastu k šedivě vymalovaným zdem. Na kruchtě jsou barokní varhany zachráněné ze zdevastovaného kostela v Horní Libchavě.\n\n\nKostel je dnes v nepříliš dobrém technickém stavu, fasáda je zničená a v interieru místy opadává omítka, přesto se zde konají bohoslužby (v neděli v 11.30).\n\n"}
{"id": "230357", "url": "https://cs.wikipedia.org/wiki?curid=230357", "title": "FC Groningen", "text": "FC Groningen\n\nFC Groningen (celým názvem \"Football Club Groningen\") je klub nizozemské Eredivisie sídlící v Groningenu, který byl založen roku 1971. Jeho hřištěm je stadion Euroborg s kapacitou 22 000 diváků, který byl otevřen roku 2006, kdy nahradil starý Oosterpark Stadion, jenž klubu sloužil v letech 1933−2005.\n\nKlub se představil mj. ve 2. předkole Evropské ligy UEFA 2014/15 proti skotskému celku Aberdeen FC, který jej vyřadil.\n\n\n\"aktuální k 24. 6. 2014\"\n\n\nZde je seznam českých hráčů, kteří působili v FC Groningen:\n\n"}
{"id": "230369", "url": "https://cs.wikipedia.org/wiki?curid=230369", "title": "Zolotica", "text": "Zolotica\n\nZolotica, Zolotnica, Zimní Zolotica nebo také Velká Zolotica ( , , nebo ) je řeka v Archangelské oblasti v Rusku. Je 177 km dlouhá. Povodí má rozlohu 1950 km².\n\nProtéká po západní části Bělomořsko-kulojské planiny. Ústí do Bílého moře východně od Dvinské zátoky.\n\nZdroj vody je sněhový a dešťový. Průměrný průtok vody činí 22,7 m³/s.\n"}
{"id": "230370", "url": "https://cs.wikipedia.org/wiki?curid=230370", "title": "Hluboký (hrad)", "text": "Hluboký (hrad)\n\nHluboký je zřícenina hradu v údolí řeky Bystřice, severně od Hluboček. Zbytky zdiva lze najít v místní části Hrubá Voda na levém břehu řeky ve svahu nad hotelem (bývalým sanatoriem). V minulosti měl střežit cestu z Olomouce do Opavy. Od roku 1964 je chráněn jako kulturní památka.\n\nHluboký byl postaven kolem roku 1340 zřejmě jako soukromý hrad olomouckého biskupa Jana Volka. Po biskupově smrti roku 1351 se jeho majitelem stal Karel IV., který jej však záhy přenechal svému bratrovi markraběti Janu Jindřichovi. Hrad však spravovali purkrabí, které markrabě jmenoval. V letech 1371–1379 to byl Půta z Holštejna.\n\nNovým pánem hradu se v roce 1382 stal Lacek z Kravař. Hrad sice stále patřil markraběti, ale Lacek byl jeho správcem a mohl ho téměř neomezeně využívat. Po jeho smrti zde zeřjmě sídlili příbuzní pánů z Kravař. V době husitských válek se Hlubokého zmocnil Dobeš z Tvorkova. Kvůli přítomnosti husitské posádky napadající Olomouc byl hrad v roce 1426 obležen, dobyt a následně rozbořen vojsky vévody Albrechta Rakouského. Ten Hluboký dal lénem Janovi ze Sovince a Pňovic pod podmínkou, že hrad nebude opraven. Olomoučtí katolíci měli totiž obavu, že by se zde znovu mohli usadit kališníci.\n\nPo Janově smrti se hradu opět nakrátko ujal Dobeš z Tvorkova, avšak již od roku 1433 je jako majitel uváděn Bernard ze Žerotína. Od roku 1437 je hrad označován jako zřícenina, nazývaná též „Pustý zámek“. Poslední zmínka o něm je v zemských deskách olomoucké kapituly v roce 1612.\n\nK Hlubokému se také vztahuje pověst o pustém hradu, na kterém žili loupeživí rytíři. Ve své knize \"Pověsti o hradech a zámcích\" ji zpracoval Bohumír Štéger.\n\nPodle Miroslava Plačka leželo hradní jádro v nadmořské výšce 458 metrů a mělo trojúhelníkový půdorys. V severzápadní části se nacházel palác, na jižní a východní straně hrad obíhal parkán. Dodnes patrné jsou zbytky válcové věže, která zřejmě střežila hradní bránu. Na místě lze dnes ještě vidět hradní příkop a obranný val, nachází se tu i malé zbytky zdiva. Vzhledem k tomu, že na místě dosud nebyl proveden soustavný archeologický výzkum, další informace o podobě hradu nemáme. Přesto existuje několik nálezů z hradu Hlubokého. Například v roce 1910 zde byly nalezeny železné šipky, roku 1984 pak keramické nádoby a masivní hrot střely kuše.\n\nDnes k hradu nevede žádná turistická značka. Lze se k němu však dostat po několika cestičkách. Zřejmě nejkratší je od železniční zastávky v Hrubé Vodě po silnici kolem hotelu Akademie, poté za parkovištěm odbočit vpravo na lesní cestu kolem chatek a prudkým stoupáním nahoru. Na místě se nachází malá informační tabulka.\n\n\n"}
{"id": "230374", "url": "https://cs.wikipedia.org/wiki?curid=230374", "title": "Avia S-199", "text": "Avia S-199\n\nAvia S-199 byl poválečný československý jednomístný jednomotorový stíhací letoun, jehož konstrukce se skládala z draku německého stíhacího letounu Messerschmitt Bf 109G osazeného motorem Jumo 211 původně určeným pro bombardéry, i s vrtulí. Slabší motor zhoršil výkony, těžká (byť zmenšená) vrtule zhoršila letové vlastnosti. Vzniklo tak pilotážně náročné letadlo, se kterým měli především piloti mnoho starostí. V době od prodeje Spitfirů Izraeli až do příchodu MiGu-15 však S-199 tvořil základ československého stíhacího letectva.\n\nPo druhé světové válce zůstalo na území Československa značné množství draků z německých letounů Messerschmitt Bf 109G a K. Jelikož chyběly originální německé motory Daimler-Benz DB 605 (jejich obrovská zásoba byla zničena během dodnes neobjasněného požáru bývalého cukrovaru v Krásném Březně, který předcházel ústeckému masakru), bylo rozhodnuto o osazení těchto draků motory Jumo 211 (s československým označením M-211F). Výrobou těchto letadel byla pověřena pražská továrna Automobilové závody, n. p., závod 2 (Avia) a Letecké závody, n. p., výroba Letňany (Aero). Kormidla a křidélka dodávaly také Letecké závody, n. p., výroba Letňany, avšak z výrobních prostor bývalého Letovu, Letecké závody, n. p., výrobna Malešice dodávaly pohonné jednotky M-211 a Letecké závody, n. p., výrobna Jinonice vrtule i s kužely.\nVýkony letounů však byly problematické, a tak si stroj u československých pilotů vysloužil přezdívku „Mezek“. Zálet upraveného stroje (C-210) provedl 25. dubna 1947 tovární zalétávací pilot Petr Široký. Letouny se vyráběly od roku 1947 do roku 1949 a celkem bylo vyrobeno 450 kusů jednomístných S-199 a 82 kusů dvoumístné verze označené CS-199.\n\nPrvní sériové letouny byly dodávány od 2. února 1948 k leteckým plukům 7 a 8 3. letecké divize v Brně, kam bylo do 2. dubna přelétnuto minimálně 32 strojů. Další dodávky pokračovaly také v následujících měsících. Od 14. dubna 1948 byly zahájeny přelety S-199 do Českých Budějovic k LP 4 a Stíhacímu výcvikovému středisku, fungujícímu v rámci LP 5. Oba pluky byly součástí 2. letecké divize. Do 29. července přelétlo minimálně 37 strojů do Českých Budějovic, v témže období byly první S-199 dodány také k LP 1 ve Zvolenu, náležejícímu do svazku 4. letecké divize a k Letecké vojenské akademii v Hradci Králové a Pardubicích. Současně pokračovaly dodávky i k LP 4 po jeho přemístění z Českých Budějovic do Plzně, k němuž došlo na konci července 1948. Do roku 1949 tak všechny tehdy existující stíhací pluky nahradily doposud používanou bojovou techniku výhradně letouny S-199. 30. června 1949 k nim přibyl LP 3 u 3. letecké divize v síle dvou letek, posílený ještě téhož roku o letku třetí. „Mezky“ počátkem roku 1949 obdrželo také Bezpečnostní letectvo, které je nasadilo u svých Leteckých hlídek.\n\nMonopolní postavení S-199 ve výzbroji Československého letectva skončila rokem 1951, kdy bylo zahájeno přezbrojení na proudovou techniku. Dnem 1. června 1951 se S-199 staly výhradní výzbrojí nově ustavené 22. letecké divize, v jejíž sestavě se nacházely letecké pluky 3, 4 a 18. Divize byla určena k součinnosti s bitevním a bombardovacím letectvem k podpoře bojové činnosti pozemního vojska. Kromě toho typ sloužil ještě v Leteckém učilišti, v původní čistě stíhací roli u 51. leteckého pluku v období 1951-1953, a od 1. listopadu 1953 u 6. leteckého stíhacího pluku proudového jako dočasná výzbroj do jara 1955. V létech 1953 až 1955 operovaly S-199 také u 3. letky 45. dělostřeleckého průzkumného pluku.\n\nPoslední stroje dosloužily počátkem léta 1955 u 6. stíhacího leteckého pluku, 45. dělostřeleckého průzkumného pluku a 1. i 2. leteckého školního pluku Leteckého učiliště.\n\nKdyž roku 1948 vznikl stát Izrael, OSN zakázala dovoz zbraní do oblasti Blízkého východu. Zbraně se tam začaly dostávat nelegálně a jediným státem, který se rozhodl pro zbrojní podporu Izraele, bylo tehdejší Československo. Byla zahájena akce DI (Důvěrné Izrael), v jejímž rámci bylo do Izraele tajně dodáno z ČSR mimo jiné i 24 letounů S-199 nebo letouny Supermarine Spitfire. Šlo o součást izraelské Operace Balak. Tyto dodávky umožnily Izraelcům během první arabsko-izraelské války obhájit svůj nový stát. První úspěšnou misí byl útok čtyř Avií 101. peruti Chel Ha Avir na arabská vojska u mostu Gešer ad Halom („Až sem“), díky kterému zastavili postup Arabů na Tel Aviv. Židé letoun přezdívali \"Sakin\" nebo \"Meser\" („Nůž“) nebo prostě \"Messerschmitt\".\n\n\nÚdaje podle díla \"Illustrated Guide to the Israeli Air Force\"\n\n\n"}
{"id": "230378", "url": "https://cs.wikipedia.org/wiki?curid=230378", "title": "Zuša", "text": "Zuša\n\nZuša ( ) je řeka v Orelské oblasti v Rusku. Je to pravostranný přítok Oky (povodí Volhy). Je 234 km dlouhá. Povodí má rozlohu 6 950 km².\n\nProtéká Středoruskou vysočinou. U města Novosil překonává peřeje. Největším přítokem je Neruč zleva.\n\nZdroj vody je převážně sněhový. Průměrný průtok vody u města Mcensk činí 28 m³/s. Zamrzá na začátku prosince a rozmrzá na konci března.\n\nVodní doprava je možná do města Mcensk.\n"}
{"id": "230379", "url": "https://cs.wikipedia.org/wiki?curid=230379", "title": "Zyrjanka", "text": "Zyrjanka\n\nZyrjanka může znamenat:\n\n"}
{"id": "230381", "url": "https://cs.wikipedia.org/wiki?curid=230381", "title": "Zyrjanka (řeka)", "text": "Zyrjanka (řeka)\n\nZyrjanka ( , ) je řeka v Jakutské republice v Rusku. Je 299 km dlouhá. Povodí má rozlohu 7310 km².\n\nPramení na horském hřbetu Garmyčan. Pod ústím přítoku Sibik protéká Kolymskou nížinou. Je to levý přítok Kolymy.\n\nZdroj vody je sněhový a dešťový. Zamrzá uprostřed října a rozmrzá na konci května.\n"}
{"id": "230384", "url": "https://cs.wikipedia.org/wiki?curid=230384", "title": "Vatikánská vlajka", "text": "Vatikánská vlajka\n\nVlajka Vatikánu má dva svislé pruhy, žlutý a bílý. Uprostřed bílého jsou překřížené klíče sv. Petra a tiára ze státního znaku.\n\nKlíče jsou obrácené ven a připomínají evangelium sv. Matouše (…tobě dám klíče od království nebeského), jejich barvy symbolizují svěřenou moc pouštět a otvírat (stříbrná, tj. bílá) i zadržovat a zavírat (zlatá, tj. žlutá); červená šňůra, jíž jsou klíče svazány, dokládá, že obě moci spolu souvisí. Žluto-bílá tiára – trojnásobná papežská koruna – představuje trojitý papežský úřad: učitelský, kněžský a pastýřský. Barvy vlajky odpovídají papežské kokardě, ve které byla červená roku 1808 po francouzské okupaci Říma nahrazená bílou. Roku 1825 byly tyto barvy oficiálně potvrzené pro vlajky církevního státu. Odvozují se však i z barev svatopetrských klíčů, podle tradice i ze znaku království jeruzalémského, založeného v době křižáckých výprav (1099 až 1187), který měl zlatý kříž na stříbrném poli. Skutečností je, že jeruzalémský král Balduin III. (1141–1162) používal bílou zástavu, do které si přidal jeho nástupce Amaury I. (1162–1173) zlatý kříž.\n\nList vlajky je čtvercový (stejně jako u švýcarské vlajky) a jeho podoba je zakotvená v základním zákoně z roku 1929; v letech 1825 až 1878 bývala vlajkou papeže.\n\n\n"}
{"id": "230386", "url": "https://cs.wikipedia.org/wiki?curid=230386", "title": "FK Zeta", "text": "FK Zeta\n\nFK Zeta Golubovci (srbskou cyrilicí Фудбалски клуб \"Зета\") je klub černohorské první fotbalové ligy sídlící ve městě Golubovci. Byl založen roku 1927. Hřištěm klubu je Stadion Trešnjica s kapacitou 3 000 diváků.\n\nJedenkrát klub vyhrál domácí ligový titul, v sezóně 2006/07.\n"}
{"id": "230390", "url": "https://cs.wikipedia.org/wiki?curid=230390", "title": "Avia S-92", "text": "Avia S-92\n\nAvia S-92 byl první československý proudový letoun, který vznikl dle německého stroje Messerschmitt Me 262.\n\nV době druhé světové války vyráběly firmy Třetí říše na území Protektorátu značné množství součástek k těmto letounům, jiné firmy prováděly jejich opravy a tak se k českým specialistům dostaly plány a výkresy těchto moderních strojů. Po konci 2. světové války zůstalo na území Čech a Moravy určité množství německých draků proudových letounů Me-262 a jiných částí, ale kompletní letoun nezůstal žádný, ty byly zabaveny spojenci. Přesto se čeští inženýři pustili do vývoje a 27. srpna 1946 vzlétl první prototyp řízený pilotem Antonínem Krausem. Úkolem byly pověřeny Letecké opravny Malešice (kompletace a zkoušky motorů Jumo 004-B1, označených jako M-04) a Avia Letňany (montáž letounů). První proudový stíhací letoun Avia S-92 byl československému vojenskému letectvu oficiálně předán 24. června 1948. Československé vojenské letectvo obdrželo devět jednomístných stíhacích letounů \"S-92 (Me-262A)\" a tři dvoumístné cvičné bojové letouny \"CS-92 (Me-262B).\" Letouny byla vyzbrojena 5. stíhací letka a tyto letouny se staly prvními proudovými letadly ve výzbroji československého stíhacího letectva. Vznikla jako samostatná jednotka s úkolem cvičit piloty proudových letounů a jejím velitelem se stal Ľudovít Solár.\nObě verze jak S-92 tak CS-92 jsou k vidění v Leteckém muzeu Kbely.\n\nByla plánována sériová výroba nových strojů a typ byl nabízen k prodeji v katalogu Avie na rok 1947. O letouny projevila zájem Jugoslávie. Do Československa byla vyslána delegace složená z vysokých představitelů ministerstva obrany, velitele letectva, pilotů a techniků. Na letišti v Žatci byly 23. května 1947 delegaci předvedeny letouny S-92 a CS-92. Během předvádění se major Ilija Zelenika na CS-92 stal prvním příslušníkem jugoslávského letectva, který pilotoval proudový letoun. Delegace byla s ukázkou spokojena a byla podepsána smlouva na dodávku dvou S-92 a šesti náhradních motorů. Čtyři členové delegace zůstali v Československu až do léta příštího roku a dále se seznamovali se strojem. Letouny ale nakonec dodány nebyly, protože k sériové výrobě nedošlo a v roce 1948 začala roztržka mezi zeměmi východního bloku a Jugoslávií.\n\nMotory: 2 x proudový motor M-04 (Jumo 004 B-1) s osmistupňovým axiálním kompresorem a jednostupňovou turbínou o tahu po 8,7 kN u země\n\n\n"}
{"id": "230391", "url": "https://cs.wikipedia.org/wiki?curid=230391", "title": "Pernovský záliv", "text": "Pernovský záliv\n\nPernovský záliv ( ) je záliv Baltského moře na jihozápadě Estonska, v severovýchodní části Rižského zálivu.\n\nZáliv se otevírá k jihozápadu, má délku přibližně 20 km a v nejužším místě šířku 12 km. Celková plocha zálivu je 10 565 km². Záliv je poměrně mělký, dosahuje maximální hloubky 11 m.\n\nNa pobřeží zálivu leží město Pärnu a vesnice Liu, Marksa, Kabriste, Saulepa, Reiu a Tahkuranna.\n\nDo zálivu se vlévají řeky Pernava a Audru, Lindský a Tuurastský potok a Põldeostský příkop. Přibližně 80 % přítoku vody připadá na Pernavu. Vlivem toho je voda v Pernavském zálivu velmi málo slaná (4–5 ‰).\n\nPoblíž jihovýchodního pobřeží zálivu leží několik ostrůvků.\n"}
{"id": "230392", "url": "https://cs.wikipedia.org/wiki?curid=230392", "title": "William Wharton", "text": "William Wharton\n\nWilliam Wharton (7. listopadu 1925 - 29. října 2008) , vlastním jménem Albert du Aime - byl spisovatel amerického původu, nejznámější pro svůj první román Birdy, který byl úspěšně zfilmován.\n\nWharton se narodil ve Filadelfii v Pensylvánii. V roce 1943 maturoval na Upper Darby High School. Svůj první román Birdy publikoval v roce 1978, kdy už mu bylo přes padesát. Román byl úspěšný jak mezi kritikou, tak mezi veřejností, a Alan Parker natočil filmovou verzi s Nicholasem Cagem a Matthewem Modinem. Po vydání Birdyho až do začátku devadesátých let publikoval Du Aime osm románů včetně románu Hlídka v Ardenách (v originále \"A Midnight Clear\") a románu \"Dad\" (Táta, česky nevyšlo), které byly zfilmovány.\n\nV roce 1988 Whartonova dcera Kate, jeho zeť Bert a jejich dvě děti, dvouletý Dayiel a osmiměsíční Mia, zahynuli při automobilové nehodě 23 vozů poblíž Albany v Oregonu, zadusili se kouřem z hořící trávy. V roce 1994 o tom napsal Wharton převážně nefiktivní autobiografickou knihu \"Ever After\" (Potom už navždy). V roce 1996 vydal další autobiografickou knihu, tentokrát o své koupi hausbótu.\n\nVětšina postav Whartonových románů, ač mají různá jména a původ, je patrně částečně autobiografická. Není k dispozici žádná důvěryhodná biografie Williama Whartona, ale z těchto autobiografických motivů se dá celkem bezpečně předpokládat, že za druhé světové války bojoval v Německu a zúčastnil se bitvy v Ardenách, byl nebo je malíř a část svého života bydlel na hausbótu ve Francii, kde se živil výtvarným uměním, měl několik dětí a je docela zkušený tesař a domácí kutil.\n\n"}
{"id": "230396", "url": "https://cs.wikipedia.org/wiki?curid=230396", "title": "Zeja (řeka)", "text": "Zeja (řeka)\n\nZeja ( ) je řeka v Amurské oblasti v Rusku. Je 1242 km dlouhá. Povodí má rozlohu 233 000 km².\n\nPramení v horském hřbetě Tokijskij Stanovik, který je součástí Stanového hřbetu. Od pramene až k ústí řeky Kupuri má horský charakter. Teče v úzké a hluboké dolině. Níže pak v délce 300 km protéká přes Hornozejskou rovinu v širokém údolí. Protéká skrze hřbety Tukuringra a Soktachan a vytváří přitom skalnatou soutěsku Zejská vrata. Níže na Amursko-zejské planině se údolí místy rozšiřuje na 10 až 20 km. Pod ústím řeky Selemdža pokračuje tok přes Zejsko-burejskou rovinu v široké dolině s vypracovanými terasami. Říční údolí je zde silně bažinaté. V povodí řeky se rozkládají dlouhodobě zmrzlé půdy (permafrostu). Zeja je levostranný přítok Amuru.\n\nZdroj vody je převážně dešťový (69 %). Na vodu z tajícího sněhu a ledu připadá 26 % a na podzemní vodu 5 %. Průměrný průtok vody v ústí činí 1910 m³/s. Letní průtok je znatelně větší než jarní. Deště způsobují bouřlivé povodně. Zamrzá v první dekádě listopadu a rozmrzá v první dekádě května.\n\nV souvislosti s bojem proti povodním bylo vyprojektováno několik přehradních nádrží. U Zejských vrat byla vybudována Zejská vodní elektrárna. Za její hrází vznikla Zejská přehradní nádrž, která umožnila zlepšení podmínek pro vodní dopravu a zemědělství. Vodní doprava je možná do města Zeja a za vysoké vody až do přístavu Bomnak. Na řece leží města Zeja, Svobodnyj a na soutoku s Amurem Blagoveščensk.\n"}
{"id": "230397", "url": "https://cs.wikipedia.org/wiki?curid=230397", "title": "Issa (přítok Velikoj)", "text": "Issa (přítok Velikoj)\n\nIssa ( ) je řeka ve Pskovské oblasti v Rusku. Je 174 km dlouhá. Povodí má rozlohu 1580 km².\n\nOdtéká z jezera Dědino na samém jihozápadě oblasti. Teče převážně na sever. V jejím povodí je přibližně 200 mělkých jezer. Je to levý přítok řeky Velikaja (povodí Pskovského jezera.\n\nZdroj vody je smíšený s převahou sněhového.\n"}
{"id": "230399", "url": "https://cs.wikipedia.org/wiki?curid=230399", "title": "Irva", "text": "Irva\n\nIrva ( ) je řeka v Republice Komi v Rusku. Je 174 km dlouhá. Povodí má rozlohu 2260 km².\n\nTeče přes zalesněnou rovinu. Říční údolí je hodně členité. Je to levý přítok Mezeně.\n\nZdroj vody je smíšený s převahou sněhového.\n"}
{"id": "230401", "url": "https://cs.wikipedia.org/wiki?curid=230401", "title": "FK Sarajevo", "text": "FK Sarajevo\n\nFK Sarajevo je klub první ligy Bosny a Hercegoviny, sídlící ve městě Sarajevo. FK Sarajevo patří k předním klubům Bosny a Hercegoviny. Klub byl založen roku 1946. Hřištěm klubu je stadion s názvem Stadion Asima Ferhatoviće Hase a kapacitou 35 630 diváků.\n\nUltras FK Sarajevo se nazývají Horde Zla (česky Hordy zla).\n\n"}
{"id": "230403", "url": "https://cs.wikipedia.org/wiki?curid=230403", "title": "Ileša", "text": "Ileša\n\nIleša, Velká Ileša nebo Iljaša ( , nebo ) je řeka v Archangelské oblasti v Rusku. Je 204 km dlouhá. Povodí má rozlohu 2250 km².\n\nJe to pravý přítok Piněgy.\n\nZdroj vody je smíšený s převahou sněhového\n"}
{"id": "230407", "url": "https://cs.wikipedia.org/wiki?curid=230407", "title": "Seznam hudebních vydavatelství", "text": "Seznam hudebních vydavatelství\n\nToto je seznam hudebních vydavatelství:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "230408", "url": "https://cs.wikipedia.org/wiki?curid=230408", "title": "Potiskování textilií", "text": "Potiskování textilií\n\nPotiskování textilií je technika vytváření vzorů na textiliích nanášením tiskacích barev na předem určená nebo nahodilá místa.\nTiskařská technika vznikla pravděpodobně v Asii, do Evropy se dostala teprve v 10. století. První česká (ruční) tiskárna vznikla v roce 1763 (ve Sloupu u České Lípy), v roce 1770 vynalezl Skot Bell první stroj na hlubotisk. Na začátku 21. století se ve světě potiskovalo ročně 28 miliard čtverečních metrů textilií, většinou filmovým tiskem. Na trhu se však stále více prosazují výrobky zpracované digitálním tiskem \n\nZušlechťování tiskem se provádí na bílých nebo obarvených textiliích, nepotisknuté plochy lze také dodatečně barvit.\n\nBarviva.\nTiskařská barviva se od barvířských liší tím, že u tisku je barva koncentrována do pasty obsahující záhustku a fixace barvy po tisku je rozdílná oproti fixaci po barvení.\n\nPoužívají se zejména barviva kyselá, přímá (substantivní), reaktivní, kypová, disperzní, barviva vyvíjená na vlákně a pigmenty.\n\nNejdůležitější jsou pigmenty, které se ve světě používají jako barvivo asi na polovinu textilních tisků. Jednoduchý proces, použitelnost pro všechny druhy vláken, široká paleta barev a stálost ve vybarvení jsou výhody, které převažují nad nevýhodami (tužší omak a horší stálost v oděru).\n\nV závislosti na specifickém účinku tiskacích barev se rozeznává tisk přímý, leptový a rezervový.\n\nPřímý tisk se používá jen pro bílé a světle obarvené zboží. Tisk se přenáší na místa určená vzorem, barvivo se upevní pařením a účinkem horkého vzduchu.\n\nLeptový tisk.\nTkanina musí být vybarvena leptatelným barvivem. Tiskací barvy obsahují redukční nebo oxidační prostředek, který při pozdějším fixování rozruší na potisknutých místech barvivo tkaniny, na kterých vzniká bílý lept. Jestliže tiskací barva obsahuje v leptu stálé barvivo, vznikají na místech potisku pestré lepty.\nRezervový tisk.\nTiskací barva obsahuje tzv. rezervující látky, které zabraňují vyvinutí barviva na potištěných místech. Podobně jako u leptového tisku zůstávají potištěná místa bez barvy a obsahuje-li tiskací barva mimo rezervujícího prostředku také barvivo, vznikají pestré otisky.\nVýroba probíhá, až na malé odchylky, podle schematu: Příprava pasty – tisk – sušení – fixace - praní\n\nStrojní vybavení k vlastnímu tisku je závislé na používané technice. V současné době uplatňuje zejména: válcová a filmová technika, tisk přenosem a digitální tisk.\n\nStrojní válcový tisk\nV literatuře se najdou zmínky o ručně otáčených tiskacích válcích v Nizozemí kolem roku 1632.\nZa první tiskací stroj je však pokládán vynález Skota \"Bella\" z roku 1783.\nVzor je vyrytý do měděného válce, rytiny se zaplňují barvou. Na tiskací válec se přitlačuje procházející zboží, při čemž se na ně přenáší barva podle vyrytého vzoru.\n\nTato technika je výhodná pro velké partie a pro ostré kontury vzorů. Zhotovení tiskacích válců je drahé, barvy jsou méně brilantní.\n\nFilmový tisk\n\nKaždá barva se tiskne přes zvláštní šablonu, šablony mohou být ploché nebo kruhové. Šablony jsou podstatně levnější než tiskací válce a barvy jsou brilantnější než u válcového tisku.\nTiskárna s plochými šablonami však zabírá mnoho místa a výroba není kontinuální.\n\nPatent Švýcara \"Toifela\" na rotační tisk pochází z roku 1898, technologie se však prakticky uplatnila teprve od roku 1963.\n\nTisk přenosem, transferový tisk\n\nPrincip: Kompletní (evtl. vícebarevný) vzor se přenáší z papírové předložky na textilii. Nejužívanější je tzv. \"sublimační\" tisk, vhodný pro textilie ze syntetických vláken. Disperzní barvivo se natiskne na papírovou podložku, ze které přechází na textilii ve formě par. Potisk se nemusí fixovat, stálost barev je velmi dobrá, napodobeniny (podstatně dražšího) pestře tkaného zboží jsou sotva rozeznatelné od originálu.\nTato metoda potisku je velmi vhodná na přenesení fotografií, ale i grafiky, která však musí být uzavřena ve tvaru čtverce nebo obdélníku.\nTento princip využívá k přenosu obtisku transferu na textilii speciálních strojů nazývaných aplikátory transferů. Jedná se vlastně o lis, který působí na obtisk přiložení na látku tlakem a teplotou.\nTechnologii začala používat v roce 1951 firma DuPont.\n\nVýhody a nevýhody transferu: Výhodou transferu je možnost aplikace na více druhů textilních materiálů při zachování dokonalého krytí textilu motivem. Transfer umožňuje tisknout velmi tenké kontury, detaily loga a vícebarevné motivy i na textil, který nemá 100% kvalitní a vybroušený povrch. Nevýhodou je náročnější předtisková příprava. Motiv je na textil zažehlen. Jedná se o fólii a motiv tak není přirozený, jako je tomu u sítotisku.\nDigitální tisk\nTiskne se bez šablon, barva se stříká tryskami přímo na textilii. Dosud jsou známy dva systémy tiskacích strojů:\n\na) S hrubým rozlišením (40 dpi = 40 bodů na 25,4 mm). Stroje pracují se systémem ventilů řízených počítačem, který vytváří naprogramovaný vzor. Tyto stroje se používají jen na potiskování koberců.\n\nb) Stroje s rozlišením nad 200 dpi, u kterých existují (dosud) 2 systémy:\n\n\nTato technologie je zajímavá zejména pro potiskování malých partií módního zboží.\n\nPrvní pokusy se stříkáním inkoustu na substráty prováděl Francouz \"Nollet\" v roce 1749. Technologie injekčního potiskování textilií se uplatnila teprve od 70. let 20. století.\n"}
{"id": "230410", "url": "https://cs.wikipedia.org/wiki?curid=230410", "title": "Vaalserberg", "text": "Vaalserberg\n\nVaalserberg je vrch v Nizozemsku, jehož vrchol je s nadmořskou výškou 322,5 m nejvyšším bodem této země (ne však celého Nizozemského království). Nachází se v provincii Limburg na jihovýchodě Nizozemska. Je také trojmezím – místem kde se setkávají hranice tří států – Nizozemska, Belgie a Německa. V období let 1815 až 1919 se na Vaalserbergu stýkaly hranice čtyř zemí, čtvrtým státem byl neutrální Moresnet.\n\nAbsolutně nejvyšším vrcholem celého Nizozemského království (tj. samotného Nizozemska, Svatého Martina, Curaçaa a Aruby) je Scenery (887 m n. m.), neaktivní stratovulkán na ostrově Saba v Karibiku.\n\n"}
{"id": "230412", "url": "https://cs.wikipedia.org/wiki?curid=230412", "title": "Jen počkej, zajíci!", "text": "Jen počkej, zajíci!\n\nJen počkej, zajíci! (rusky , transkripce Nu, pogodi! – česky doslovně \"Jen počkej!\") je sovětská série krátkých kreslených příběhů, které režíroval Vjačeslav Kotěnočkin. Seriál byl natočen v letech 1969 – 1986 ve studiu Sojuzmultfilm v Moskvě. V letech 1993 a 2005 byly ještě dotočeny vždy dva díly. Jako večerníček se vysílala i v Československu.\n\nHlavním dějovým motivem seriálu je snaha Vlka (' [Volk]) chytit a sníst Zajíce (' [Zajac]). Tím je podobný americkému animovanému seriálu \"Tom a Jerry\". Ten se ale v SSSR nevysílal, sám Kotěnočkin ho podle vlastních slov viděl až v roce 1987 na videu. Západní kritici ho přirovnávají také k seriálu \"Wile E. Coyote and Road Runner\", v němž také získává záporná postava sympatie diváků.\nVýtvarník Svetozar Rusakov si za vzor pro záporného Vlka vzal gaunera, který ho v Novosibirsku ve válečném roce 1941 předběhl ve frontě na lístky do kina.\n\nDíl 14. a 15. jsou spojeny s populární ruskou zpěvačkou Allou Pugačovou - ve 14. dílu na začátku zazní část její písně Milion růží, a v dílu 15. se vyskytuje dokonce přímo samotná Pugačova, jakožto pěvkyně liška zpívající píseň Iceberg (Ledovec).\n\n\"Jen počkej, zajíci!\" bylo vysíláno ve 102 zemích světa.\n\nPostavu Vlka, kuřáka a chuligána ve zvonových kalhotách, měl původně namluvit Vladimir Vysockij, ale nadřazené orgány to zamítly.\n\nÚvodní titulky doprovází úryvek z kompozice maďarského skladatele Tamáse Deáka \"Vizisi\" (Vodní lyže).\n\nSpoluscenárista Felix Kandel byl jako představitel ruského sionistického hnutí perzekvován, až do svého odchodu do Izraele v roce 1978 pracoval na seriálu pod krycím jménem Felix Kamov.\n\nV roce 1976 si Vlk a Zajíc zahráli také v reklamě na amatérské filmové kamery.\n\nVysílání Dílu 12 (\"V muzeu\") cenzura pozastavila, dokud nevyloučila možnost protestu egyptské vlády proti scéně s mumií faraóna Ramsese.\n\nSovětská firma «Электроника» uvedla v polovině 80. let na trh kapesní herní konzole \"Nintendo\" inspirované seriálem - vlk ve hře chytal do košíku vajíčka padající z kurníku.\n\nJednotlivé epizody nebyly v originálním ruském vysílání pojmenovány, ale jen číslovány. Proto se přesné pojmenování dílů v češtině může lišit mezi jednotlivými distributory.\n\n\n"}
{"id": "230413", "url": "https://cs.wikipedia.org/wiki?curid=230413", "title": "Pärnu (řeka)", "text": "Pärnu (řeka)\n\nPärnu ( též \"Pernava\", plným názvem , tedy \"řeka Pärnu\" nebo \"Pernovská řeka\") je po řece Võhandu druhá nejdelší estonská řeka. Protéká kraji Pärnumaa a Järvamaa. Do jejího povodí patří přibližně 16 % estonského území. Je dlouhá 144 km. Povodí má rozlohu 6920 km².\n\nŘeka pramení v Pandiverské vysočině poblíž městečka Roosna-Alliku a teče na jihozápad nejprve Středoestonskou rovinou a pak Pernovskou nížinou k Pernovskému zálivu, do něhož se vlévá na území města Pärnu, obklopena z obou stran přes 2 km dlouhými umělými hrázemi.\nHlavními přítoky Pernavy jsou (v pořadí od pramene k ústí) zprava Reopalu, Lintsi, Mädara, Käru, Vändra a Sauga, zleva Vodja, Esna, Prandi, Aruküla, Navesti, Kurina a Reiu.\n\nZdroj vody je smíšený. Na horním toku převládá podzemní a na dolním dešťový. Průměrný roční průtok vody ve vzdálenosti 26 km od ústí činí 48,2 m³/s. Zamrzá ne každý rok, většinou v polovině prosince a rozmrzá na konci března.\n\nPoblíž ústí je možná vodní doprava. Na řece bylo vybudováno 11 přehrad a malé vodní elektrárny. Poblíž vesnice Purdi na horním toku odbočuje z Pernavy kanál odvádějící část vody do Jägaly pro posílení Tallinnského vodovodu.\n\nU městečka Tori na dolním toku řeky se nachází významný odkryv devonských pískovců, zvaný \"Tori põrgu\" („Torské peklo“).\n\nŘeka byla od pravěku význačnou dopravní tepnou, kolem níž od nejstarších dob vznikala lidská sídla. Nálezy kamenných seker a klínů a rozličných kostěných předmětů na mnoha místech podél řeky a v říčním korytě svědčí o lidské přítomnosti již v době kamenné.\n\nVe vesnici Pulli poblíž Sindi byly pod dvou- až třímetrovými nánosy naplavenin vykopány pozůstatky nejstaršího známého sídla na estonském území, lovecko-rybářská vesnice Kundské kultury, datovaná do poloviny 9. tisíciletí před naším letopočtem. Nálezy obsahují pazourkové a kostěné hroty šípů, nože, pěstní klíny a další užitkové předměty, ale také losí, bobří, medvědí, ptačí a rybí kosti, svědčící o lovecké aktivitě obyvatel.\n\nVýznamnost řeky se projevila též na vztahu lidí k ní. Ve středověku se Pernava objevuje na mapách též pod jménem \"Embeke\" („Matička“), které svědčí o tom, za jak důležitou pro své živobytí ji obyvatelé jejích břehů považovali.\n"}
{"id": "230414", "url": "https://cs.wikipedia.org/wiki?curid=230414", "title": "Svatý Emerich", "text": "Svatý Emerich\n\nSvatý Emerich (Imrich, maď. Imre, lat. Emeric, Emericus, Emmerich, 1000/1007 – 2. září 1031) byl syn uherského krále Štěpána I.\n\nVýchovu svého syna a nástupce na trůn svěřil Štěpán I. sv. Gerardovi pozdějšímu čanádskému biskupovi.\nImrich byl údělným knížetem v Nitře. Štěpán I. měl v úmyslu přenechat mu vládu v Uhersku ještě za svého života. Na následky zranění způsobeného divočákem při lovu v Bakoňském lese (Bákonybél) však roku 1031 Imrich zemřel.\n\nJe pochovaný v Székesfehérváru. Byl kanonizován zásluhou krále Ladislava I. v roce 1083 papežem Řehořem VII. a spolu s ním byli svatořečeni i jeho otec král Štěpán I. a jeho vychovatel biskup svatý Gerard.\n\nV kalendáři římskokatolické církve na Slovensku připadá jeho svátek na 5. listopad.\n\n"}
{"id": "230419", "url": "https://cs.wikipedia.org/wiki?curid=230419", "title": "Stygimoloch", "text": "Stygimoloch\n\nStygimoloch („rohatý ďábel od řeky Styx“) byl pachycefalosauridní ptakopánvý dinosaurus, žijící v Severní Americe na konci období křídy, asi před 67 až 66 miliony let.\n\nByl to poměrně mohutný pachycefalosaurid, druhý největší po svém příbuzném rodu \"Pachycephalosaurus\". S ním patřil mezi vývojově vyspělejší \"pachycefalosaury\". Tuto skutečnost naznačuje to, že spánkové jámy stygimolocha jsou zúžené a celá lebka, která měří téměř 50 cm, byla robustnější. Celý dinosaurus mohl dosahovat délky kolem 3 metrů. Jeho typickým znakem byla výrazná ornamentace ztluštělé lebky, která byla výraznější, než u jiných zástupců této čeledi. Našlo se pouze pět fragmentů lebky a drobných fosilních úlomků kostry těla. Pohyboval se vzpřímeně a patrně měl malé přední končetiny a dlouhý pevný ocas. Je také možné, že pachycefalosaurid rodu \"Dracorex\" je pouze jedinec s méně vyvinutou ornamentací, patřící také do tohoto rodu. Mohlo se jednat o nedospělého jedince nebo samici. Všechny fragmenty fosilií stygimolocha byly objeveny na nalezištích souvrství Hell Creek, ke kterému se vztahuje i jeho jméno.\n\nPro svůj neobvyklý vzhled je \"Stygimoloch\" často zobrazován v paleoartu. V literatuře se objevuje málokdy, výjimkou je například kniha \"Poslední dny dinosaurů\", kde je označen za pravděpodobného nedospělého jedince rodu \"Pachycephalosaurus\". Objevil se také ve filmu \n\n\n"}
{"id": "230420", "url": "https://cs.wikipedia.org/wiki?curid=230420", "title": "Mount Scenery", "text": "Mount Scenery\n\nMount Scenery je v současnosti neaktivní sopka na ostrově Saba v Karibském moři. S výškou 887 m je zároveň nejvyšším vrchem Nizozemského království. Nejvyšší horou pevninského Nizozemska je Vaalserberg, vysoký 322 m.\n\nSvahy sopky jsou posety mnoha lávovými dómy.\n\nSopka leží na zlomovém systému, probíhajícím v linii severovýchod-jihozápad, který je i v současnosti zdrojem seismické aktivity a aktivních horkých pramenů na severovýchodním a jihozápadním pobřeží ostrova, jakož i v přilehlých mořských mělčinách.\n\nMasiv Scenery je tvořen převážně andezity, bazalty se vyskytují jen zřídka. Morfologicky převládají lávové dómy a pyroklastické proudy, v menší míře jsou zastoupeny i pemzová depozita plinijských erupcí. Rozšířeny jsou i hydrotermálně přeměněné horniny a sirná mineralizace. Síra se tu v minulosti těžila. Věk nejstarších hornin se odhaduje na 400 000 let, poslední erupce se odehrála těsně před příchodem prvních evropanů na ostrov – v roce 1640.\n\nV letech 1995 až 1997 se zvýšila seismická aktivita, jakož i teplota vody termálních pramenů (o 7–12 °C), což naznačuje možné obnovení vulkanické aktivity masivu.\n\n"}
{"id": "230422", "url": "https://cs.wikipedia.org/wiki?curid=230422", "title": "Putování s pravěkými zvířaty", "text": "Putování s pravěkými zvířaty\n\nPutování s pravěkými zvířaty (v anglickém originále Walking with Beasts) je šestidílný pseudo-dokumentární cyklus z roku 2001 natočený v produkci BBC. Zobrazuje život v kenozoiku (období po vymření dinosaurů, 65,5 milionů let až současnost). Využívá přitom věrné modely a především počítačové efekty, ztvárňující realisticky pravěká zvířata, žijící během třetihor a starších čtvrtohor po celém světě.\n\nNové svítání\n\nNěmecko před 49 miliony let.\n\nZvířata: \"Leptictidium, Gastornis, Ambulocetus, Titanomyrma\" (dříve \"Formicium\"), \"Godinotia a Propalaeotherium\".\n\nDravá velryba\n\nAfrika před 36 miliony let.\n\nZvířata: \"Basilosaurus, Dorudon, Embolotherium (Brontotherium), Andrewsarchus, Apidium, Moeritherium\".\n\nZemě obrů\n\nMongolsko před 25 miliony let.\n\nZvířata: \"Indricotherium\" (nyní \"Paraceratherium\"), \"Entelodon, Hyaenodon, Cynodictis (Amphycyon), Chalicotherium\".\n\nNejbližší příbuzní\n\nAfrika před 3,2 milionu let.\n\nZvířata: \"Australopithecus, Dinofelis, Deinotherium, Ancylotherium\".\n\nŠavlozubý tygr\n\nJižní Amerika před 1 milionem let.\n\nZvířata: \"Smilodon, Macrauchenia, Megatherium, Phorusrhacos, Doedicurus\".\n\nCesta mamutů\n\nSeverní moře před 30 000 lety.\n\nZvířata: Mamut srstnatý (\"Mammuthus primigenius\"), nosorožec srstnatý (\"Coelodonta antiquitatis\"), člověk neandrtálský (\"Homo neanderthaliensis\"), člověk kromaňonský (\"Homo sapiens fossilis\"), lev jeskynní (\"Pantera spelaea\") a veledaněk \"Megaloceros giganteus\".\n\n"}
{"id": "230426", "url": "https://cs.wikipedia.org/wiki?curid=230426", "title": "Michael Rasmussen", "text": "Michael Rasmussen\n\nMichael Rasmussen (* 1. června 1974 v Tølløse), je dánský cyklista, dvojnásobný vítěz vrchařské soutěže Tour de France a jezdec vyloučený vlastním týmem z prvního místa celkového průběžného pořadí stejného závodu v roce 2007. Silniční cyklistice se začal věnovat po úspěšné kariéře na horských kolech a vybudoval si pověst závodníka, který dokáže vyhrávat těžké vrchařské etapy po dlouhých samostatných únicích.\n\nRasmussen zahájil svou cyklistickou kariéru na horském kole. V roce 1999 zvítězil v Mistrovství světa v závodech na horských kolech. V té době si vysloužil přezdívku \"Kuře\" podle dánského televizního animovaného seriálu pro děti \"Bamses Billedbog\" o medvědovi a kuřeti. Zatímco mohutný týmový mechanik dostal přezdívku \"medvěd\", drobný Rasmussen byl přezdíván podle druhé postavy.\n\nO dva roky později se dohodl na spolupráci s profesionálním týmem CSC-Tiscali, absolvoval v jeho řadách jako amatér několik závodů a v dalším roce získal svou první profesionální smlouvu. Pro rok 2003 pak přestoupil do stáje Rabobank.\n\nV roce 2004 v jejích barvách poprvé startoval na Tour de France bez etapového úspěchu, skončil ale třetí v soutěži vrchařů. Svou stáj poté požádal, aby se následující rok mohl soustředit pouze na tento závod a připravovat se individuálně.\n\nV osmé etapě Tour převzal puntíkovaný trikot pro nejlepšího vrchaře. V následující etapě se odpoutal od pelotonu už po třech kilometrech, většinu etapy jel v čele úplně sám a dojel do cíle neohrožen po 168 kilometrech jako vítěz. Mířil i za úspěchem v celkové klasifikaci, ale v tom mu zabránila nevydařená časovka jednotlivců (20., předposlední etapa), v jejímž průběhu dvakrát upadl (jednou do příkopu), musel dvakrát měnit bicykl a dvakrát kolo. V celkovém pořadí se propadl ze třetího na sedmé místo. V Paříži byl ale o den později vyhlášen vítězem „Králem hor“ – vítězem vrchařské soutěže.\n\nV závěrečné etapě jel Rasmussen nejen v puntíkovaném trikotu, ale červenými puntíky na bílém podkladu byla zdobena i jeho helma, cyklistické kalhoty, rukavice, ponožky a dokonce kolo, vyrobené speciálně společností Colnago.\n\nV roce 2006 převzal roli týmové jedničky Rus Děnis Meňšov. Cestou za svým druhým vítězstvím ve vrchařské soutěži v řadě Rasmussen opět vyhrál jednu z etap. V 16. etapě unikl pelotonu už po čtyřech kilometrech, byl první na nejvyšším bodu ročníku na Col du Galibier (2645 m), na všech dalších vrchařských prémiích a v cíli o bezmála minutu porazil nejbližšího soupeře Carlose Sastreho ze stejné stáje. V cíli přejímal ocenění v náručí se svým čerstvě narozeným dítětem, které bylo oblečeno do puntíkované košile a čepičky.\n\nVítězstvím v osmé etapě do Tignes získal Rasmussen do svého držení nejen puntíkovaný trikot, ale poprvé i žlutý trikot lídra celkové klasifikace. Svůj náskok postupně zvyšoval a v 16., poslední horské etapě do Col d'Aubisque si dalším vítězstvím po vzájemném souboji čtyř nejvýše postavených cyklistů v průběžném pořadí zvýšil svůj náskok už na 3:10 minuty před Albertem Contadorem, který mu zajišťoval dostatečný klid před rovinatými etapami a časovkou jednotlivců. V noci téhož dne byl ale stájí propuštěn kvůli porušení interních pravidel a odvolán ze závodu. Vyvrcholily tak kontroverze, které se táhly už několik dní.\n\nUž jako lídra Tour de France zastihla Rasmussena zpráva od Dánského cyklistického svazu, že je vyloučen z reprezentace, nebude moct startovat na mistrovství světa v silniční cyklistice a je tím znemožněn i jeho případný start na olympijských hrách v Pekingu. Důvodem bylo zmeškání několika dopingových kontrol v mimosoutěžním období. Rasmussen měl poskytovat chybné informace o místě svého pobytu při třítýdenním tréninkovém kempu v Mexiku, a proto nebyl zastižen dopingovými komisaři. Kvůli počtu těchto případů přistoupil dánský svaz k potrestání, Rasmussen ale tato tvrzení odmítal. Připustil, že o námitkách ví už tři týdny, ale tvrdil, že dostal pouze jedno varování za porušení pravidla o nahlášení pobytu od UCI. Dánský cyklistický svaz ale tvrdil, že varování bylo víc a Rasmussen o jejich počtu do médií lhal, a proto věc oficiálně rozhodl. Povolení ke startu do 12. etapy dostal od vedení Tour jen asi 90 minut před jejím startem.\n\nDen po verdiktu dánského svazu zveřejnil 20. července server VeloNews zprávu převzatou mnoha médii, že bývalý biker Whitney Richards obvinil Rasmussena, že ho chtěl využít k pašování dopingu. Dán ho v roce 2002 požádal o převoz balíčku do své tréninkové základny v Itálii. Krabice měla obsahovat Rasmussenovy boty, ale podle Richarda v ní byla balení krevní náhražky hemopur. Ta byla v roce 2002 povolena k lékařským účelům pouze v JAR a komerčně dostupná je až od roku 2006. V té době nebyly na hemopur dostupné dopingové testy, nyní je na listině zakázaných látek. Richard údajně látku zničil, čímž si vysloužil Rasmussenův hněv. Novinář Joe Lindsay ze serveru Bicycling.com potvrdil, že mu Richard tuto příhodu vyprávěl už před dvěma roky. Rasmussen odmítl případ komentovat, až do rozhovoru pro televizní stanici ITV4 23. července.\n\n25. července Rasmussen vyhrál 16. etapu a měl velmi blízko k celkovému vítězství v závodu. V noci byl ale vyškrtnut ze závodu, když ho propustila jeho stáj Rabobank. Její vedení zjistilo, že i jemu Rasmussen lhal o místě svého pobytu při červnové přípravě na Tour. V době, kdy měl být v Mexiku, ho bývalý italský cyklista Davide Cassani viděl v italských Dolomitech. Rasmussen navzdory Cassaniho tvrzení a verdiktu stáje opakovaně odmítal, že by se v příslušné době nepřipravoval v Mexiku. Prohlásil: \"„Myslím si, že si na mě pouze fanoušci i lidé z pelotonu vybíjejí frustraci a problémy. Jen za poslední dva týdny jsem byl testován sedmnáctkrát a ani jednou pozitivně. Nevím, čím víc bych měl svět přesvědčit, že jsem nedopoval. Stále tvrdím, že jsem nikdy nedopoval.“\"\n\nZbytek stáje se rozhodl v závodě pokračovat bez svého lídra a Rus Meňšov, který v průběhu závodu přepustil svou roli jedničky lépe jedoucímu Rasmussenovi, sám následující etapu nedokončil.\n\n"}
{"id": "230428", "url": "https://cs.wikipedia.org/wiki?curid=230428", "title": "Věra Bartošková", "text": "Věra Bartošková\n\nVěra Bartošková (* 27. září 1946 v Praze) je česká publicistka a básnířka.\n\nVystudovala Filosofickou fakultu University Karlovy v Praze, od roku 1974 žije v Duchcově. Působila jako redaktorka Severočeského nakladatelství, v teplickém Směru, Revue Teplice, jako šéfredaktorka Severočeské revue a v Severočeském deníku. Je členkou Syndikátu novinářů, Obce spisovatelů a Severočeského klubu spisovatelů. V roce 1993 založila nakladatelství KAPUCÍN Společnosti přátel města Duchcova, vydala v něm a jako editor připravila více jak 40 knih a publikací převážně severočeských autorů. Aktivně spolupůsobí v několika ekologických a občanských nevládních organizacích. Iniciovala a od roku 1996 organizuje mnohovrstevná ekologicko-výtvarná sympózia \"„Vznášení nad krajinou“.\" \n\nZa celoživotní přínos při ochraně přírody a krajiny na severu Čech obdržela ve Valdštejnském paláci Cenu Josefa Vavrouška. Cenu uděluje Nadace Partnerství (2019.) \n\nSvé verše publikuje v literárních časopisech a mediích v regionu i v rámci ČR – verše zveřejňuje v regionálním tisku i v rámci ČR – např. v příloze Nových ústeckých přehledů Sluneční koróna, v jihovydala Severočeská vědecká českém Fóru, libereckém Světlíku, na internetových stránkách básníků ČR. Vydala samizdatovou sbírku Jezeří (1988) a uspořádala publikaci \"Chceme čistý vzduch\" (1990) o ekologických demonstracích v Teplicích. Z publicistiky \"Duchcovský poklad v\" \"Lahošti – evropský fenomén\" (Kapucín, nakladatelství Společnosti přátel města Duchcova, 2009). \n\nPodle její básně \"Strach o moudivláčka\" byla nazvána antologie severočeských a lužickosrbských autorů (Kapucín 1996). Její verše jsou součástí antologie severočeských autorů \"Od břehů k horám\" (Votobia 2000). \n\nVydala sbírky básní : \n\nZ veršů sbírky Vrstvení krajině zkomponoval severočeský skladatel Václav Bůžek kantátu pro soprán, baryton, smíšený sbor, varhany a orchestr \"„Černí čápi a bílé labutě“\". Světová premiéra zazněla v roce 2004 v Teplicích v podání Severočeské filharmonie a sólistů ND. \n\nZúčastnila se svými verši antologie severočeských literátů \"„Sluneční koróna“\" (Nakladatelství Kapucín 2004) a bibliofilie \"Poutníci slova\", s překladem do esperanta (vydal Teplický Šlauch 2000, volná výtvarná a literárně-estetická společnost, 2004). V roce 2005 byly její verše zařazeny ve sborníku poezie \"Vzplanutí deště\" na Internetu (v rámci projektu nezapomenuté literatury Taxus bohemica uvedl Prácheňský syndikát V-Art Horažďovice-Písek). V stejné roce vydala Severočeská vědecká knihovna v Ústí nad Labem spolu se Severočeským klubem spisovatelů její sbírku veršů \"\"Světlo stromů\"\". V roce 2006 přispěla do antologie \"Rošády\", vydané k Festivalu poezie jihočeských autorů (Balt-East, Ke Škole 1, 14900 Praha 11). Dále účast v antologiích \"Odlesky z řeky poezie\" (Severočeský klub spisovatelů v Ústí nad Labem, 2007), \"Sever, západ, východ\" (Pedagogická fakulta Univerzity Jana Evangelisty Purkyně v Ústí nad Labem, 2009), \"Kde se země provinila\" (Almanach Severočeského klubu spisovatelů, 2009),  \"Umlklé struny zvuk…?\" (Almanach Severočeského klubu spisovatelů, 2010). \n\n\"Ptáci\" \"z podzemí\" (Almanach české poezie, vydal Milan Hodek, 2013), \"Schodiště příběhů\" (Almanach české poezie, Milan Hodek, 2013), \"Jen krůček od tajemství\" (Almanach Severočeského klubu spisovatelů, 2013), \"Pastýři\" \"noci\" (Almanach české poezie, Milan Hodek, 2014), \"Rybáři odlivu\" ( Almanach české poezie 2015, Milan Hodek/Paper /Jam, 2015 ), \"Řezbáři stínu\" (Almanach české poezie, vydal Milan Hodek/ Paper Jam, 2016), \"Řeka úsvitu\" (Almanach české poezie, Hodek/Jam, 2017), \"Noc plná žen\" (Almanach české poezie, Vladimír Stibor, 2018), \"Slunce v hodinách\" - almanach Severočes.klubu spisovatelů (Severočes. věd. knihovna 2018), \"Malá rozostřená antologie -\" Fakulta umění a designu UJEP Ústí n.L., uspořádal Radek Fridrich (2019), \"Delty domovů - Almanach české poezie\", editor Vladimír Stibor, vydal Milan Hodek, Hradec Králové 2019).\n\nJejí poezie je zastoupena na webových stránkách Obce spisovatelů Praha (www.obecspisovatelu.cz/tvorba) a nakladatelství Žár, ostravské pobočky Obce spisovatelů (www.zar.cz)\n\nZúčastňuje se autorských čtení v teplickém Šlauchu, ve Vědecké knihovně v Ústí nad Labem, v Městské knihovně v Teplicích a v Praze. Ve svých verších kromě jiného vyzdvihuje jedinečnost přírody a krajiny a dotýká se strachu o ně, zejména o Krušné hory a České středohoří. Hledá skryté a vytěsněné souvislosti s antickou a keltskou mytologií.\n\n"}
{"id": "230441", "url": "https://cs.wikipedia.org/wiki?curid=230441", "title": "Bren", "text": "Bren\n\nLehký kulomet BREN se stal jednou z legendárních zbraní druhé světové války. Jeho vznik se váže k předválečné Československé republice. I samotný název zbraně odkazuje k ČSR, protože je složeninou slov BRno a ENfield ⇒ BREN.\n\nKulomet BREN vychází konstrukčně z předchozího úspěšného československého kulometu ZB vz. 26. Počátky vzniku lehkého kulometu spadají do 20. let 20. století, kdy český konstruktér Václav Holek ze Zbrojovky Praga vytvořil prototyp této zbraně. Kulomet byl předveden na jaře roku 1922 a do výzbroje československé armády byl zaveden pod označením PRAGA vz. 24. Licenci zakoupila Zbrojovka Brno, která provedla dílčí úpravy a začala vyrábět lehký kulomet ZB vz. 26. Sériová výroba začala v roce 1927 a Československá armáda převzala celkem 34 550 kusů. Kulomety se díky své nesporné kvalitě začaly vyvážet do zahraničí a docházelo i k prodejům licence. Jednou z nich byla licence do Velké Británie, kde na základě žádosti britského ministerstva války vznikl kulomet ZGB 33, jenž byl zkonstruován pro anglické střelivo ráže 7,7 mm.\n\nBritská armáda začala již na počátku 20. let hledat náhradu za dosud používaný lehký kulomet amerického původu Lewis. V prosinci 1922 proběhly první srovnávací zkoušky dostupných kulometů amerických, dánských i francouzských, ale žádný nevyhověl přísným požadavkům zkušební komise. V roce 1930 byl zakoupen od Zbrojovky Brno vzorkový kulomet ZB vz. 27 s příslušenstvím a tato zbraň úspěšně prošla zkouškami v říjnu téhož roku.\n\nKulomet ZB vz. 27 byl vyroben v československé ráži 7,92 × 57mm Mauser, proto anglické úřady požadovaly přepracování zbraně na jejich 7,7 (.303 British). V červnu 1931 byl testován upravený kulomet, avšak projevily se zde některé závady vyplývající z odlišné konstrukce anglického střeliva (nadměrné zanášení plynového mechanismu). V létě 1932 se s upraveným vzorkem ZB vz. 30 vypravil do Anglie sám konstruktér Václav Holek a po konzultacích s anglickými odborníky provedl některé úpravy k zlepšení činnosti zbraně. V říjnu 1932 začali v Brně pracovat na konstrukci vylepšeného typu ZGB vz. 33, který byl úspěšně předveden anglické komisi a v květnu 1933 bylo do Velké Británie dodáno prvních 10 kusů.\n\nPo úspěšných zkouškách byla zakoupena licence a kulomet se začal vyrábět ve státní zbrojovce Royal Small Arms Factory v Enfieldu. Byl pojmenován jako BREN, což jsou počáteční názvy Brna a Enfieldu. Během války byla výroba zahájena i v zemích Britského společenství – v Kanadě, Indii a v Austrálii.\n\nLehký kulomet Bren se stal standardní výzbrojí britských vojsk, používal ho i německý Wehrmacht, který jej zavedl do výzbroje jako MG. 26 a MG. 30 – jednalo se o kořist z Československa a z Jugoslávie. Lehký kulomet byl ve výzbroji pěchotních jednotek, opevněných objektů i obrněných vozidel (např. Bren Carrier).\n\nBěhem války vzniklo několik obměn a vývoj pokračoval i po roce 1945, kdy došlo k dalším úpravám zbraně. V zemích východního bloku se jednalo o překonstruování na sovětský náboj 7,62 × 39 mm, v zemích NATO byl roku 1958 BREN upraven pro standardní náboj 7,62 x 51 mm NATO a zaveden jako typ L4 LMG.\n\nKonstrukčně vycházel kulomet BREN ze známého typu lehkého kulometu ZB vz. 26, respektive z jeho zdokonalené verze ZB vz. 27. Byla to samočinná zbraň pracující na principu tlaku plynů odebíraných ze střední části hlavně kanálkem s regulovatelným průřezem. Prachové plyny působily na plynový píst umístěný v pouzdru pod hlavní, který byl spojen s nosičem závorníku. Závěr byl uzamčen pomocí horizontálně sklopného závorníku, který se při uzamčení opíral o výstupek na horní straně pouzdra závěru. Zbraň střílela z otevřeného závěru.\nHlaveň byla chlazená vzduchem a vyměnitelná, k čemuž pomáhalo držadlo v její střední části. Spoušťový mechanismus umožňoval střelbu jednotlivými ranami i dávkou. Zásobování náboji probíhalo ze segmentového zásobníku na 30 nábojů umístěného na horní ploše pouzdra závěru. Mířidla byla tvořena pevnou muškou a dioptrickým hledím, které bylo u základního typu Mk.I stavitelné pomocí bubínkového mechanismu, u pozdějších typů bylo jednodušší sklopné rámečkové. Mířidla byla kvůli zásobníku vyčnívajícímu nahoru vyosena doleva. Na kulomet BREN bylo možné upevnit protiletadlová mířidla.\n\nZbraň byla vybavena sklopnou dvojnožkou. Kulomet mohl být rovněž uchycen na trojnohý podstavec.\n\nV Československu byly v letech 1930–1934 vyrobeny vzorkové kusy kulometu BREN v britské ráži 7,7 mm a sedm kusů BRENu v ráži 7,92 × 57mm Mauser pro případný zájem ze strany československé armády.\n\nZa války bylo exportováno 3334 kusů kulometu BREN československé výroby do Bulharska. Tyto kulomety používaly náboje 8 mm Mannlicher.\n\nV poválečném období byl v Československu zkoušen BREN upravený pro nové zkrácené střelivo 7,62 × 45 mm, ale k sériové výrobě nedošlo.\n\nV Anglii, Kanadě a v Austrálii se postupně vyráběly verze BREN Mk.I, Mk.II/1, Mk.II, Mk.3 a Mk.4. Postupný vývoj směřoval k zjednodušení výroby a snížení hmotnosti. V 50. letech byly původní kulomety BREN Mk.II a MK.3 transformovány na standardní ráži NATO – 7,62 x 51 mm a tyto zbraně byly označeny jako BREN L4A1 až L4A7. Podobně byly upravovány rovněž exempláře vyráběné v poválečném období v Indii.\n\nKanadská firma John Inglis exportovala za 2. světové války kulomety BREN Mk.II do Číny v ráži 7,92 × 57mm Mauser se zásobníkem československého typu na 20 nábojů. Tyto zbraně spolu s předválečnými československými dodávkami kulometu vz. 26 byly v Číně upraveny na sovětský náboj 7,62 × 39 mm a používaly zásobníky typu Kalašnikov.\n\nNa Tchaj-wanu se vyráběl kulomet BREN v poválečném období jako typ 41 v americké ráži .30-06 Springfield.\n\nVe stejné ráži (.30-06 Springfield) byly dodávány anglické BRENy po válce i do Itálie.\n\nStřelecká revue, 3/1995, str. 12–13 – článek: \"Vladimír Francev – Legenda jménem BREN\"\ncz viz 26\n\n"}
{"id": "230443", "url": "https://cs.wikipedia.org/wiki?curid=230443", "title": "Audru (řeka)", "text": "Audru (řeka)\n\nAudru ( plným názvem Audru jõgi, tedy „řeka Audru“ nebo „Auderská řeka“) je řeka na jihozápadě Estonska. Je 30 km dlouhá. Povodí má rozlohu 422 km².\n\nOdtéká z Lavassaarského jezera a vlévá se do Pernovského zálivu, jedné z postranních zátok Rižského zálivu, 2 km západně od ústí Pernavy.\n"}
{"id": "230445", "url": "https://cs.wikipedia.org/wiki?curid=230445", "title": "40 Wall Street", "text": "40 Wall Street\n\n40 Wall Street je adresa v New Yorku, na které se nachází mrakodrap, který po svém dokončení sloužil jako sídlo společnosti The Bank of the Manhattan Company. Později se stal znám pod tímto jménem. Když se jeho první nájemce sloučil s Chase National Bank, vznikla Chase Manhattan Bank. Dnes je mrakodrap znám i jako Trump Building, po rekonstrukci v roce 1996, kterou financoval nový majitel – Donald Trump. V roce 1998 byla zařazena mezi městské památky města. V současnosti je šestou nejvyšší budovou v New Yorku.\n\n40 Wall Street je sedmdesátiposchoďový mrakodrap na Manhattanu, dokončen byl v roce 1930 po pouhých jedenácti měsících výstavby. Hlavními architekty byli H. Craig Severance a Yasuo Matsui. Nachází se na severní straně Wall Street, mezi ulicemi Nassau Street a William Street. Vrchol dosahuje výšky 282,5 m a po krátkou dobu to byla nejvyšší budova na světě; později ji překonal Chrysler Building, dokončený ve stejném roce.\n\nPodobně jako Empire State Building, 40 Wall Street byla také zasažena letadlem: v roce 1946 stroj americké pobřežní stráže letící v mlze narazil do budovy, při nehodě zahynuli čtyři lidé.\n\n\n"}
{"id": "230446", "url": "https://cs.wikipedia.org/wiki?curid=230446", "title": "Audru", "text": "Audru\n\nAudru (německy \"Audern\") je městečko v estonském kraji Pärnumaa. \n\nPřed správní reformou v roce 2017 bylo samosprávně patřící do obce Audru, jejímž bylo administrativním centrem.\n\nObec se nachází u řeky Audru (estonsky: \"Audru jõgi\"), má základní školu a kostel.\n\nPanství Audru, které bylo založeno ve středověku, bylo centrem biskupství Saare-Lääne.\n\nV roce 1661 zemřeli v Audru švédský polní maršál Johann Banér a vdova estonského guvernéra Heinricha von Thurn Johanna Margaretha (Baden) (1623–1661), která byla dcerou markraběte Baden-Durlach Friedrich V (1594–1659) a jeho první manželky Barbary z Württemberka (1593–1627), vnučka vévody z Württemberska Fredericka I. (1557–1608).\n"}
{"id": "230449", "url": "https://cs.wikipedia.org/wiki?curid=230449", "title": "GNK Dinamo Zagreb", "text": "GNK Dinamo Zagreb\n\nGNK Dinamo Zagreb (v Česku známý jako Dinamo Záhřeb) je profesionální chorvatský fotbalový klub sídlící v hlavním městě Záhřebu. Klub tradičně působí v nejvyšší chorvatské soutěži zvané Prva HNL. Dinamo Zagreb patří k předním klubům Chorvatska a v počtu mistrovských titulů je vůbec nejúspěšnější. Na kontě jich má celkem 21. Mezi další úspěchy patří 15 vítězství v domácím poháru a 6x triumfoval v chorvatském Superpoháru.\n\nV uplynulé éře vyhrál klub 9× mistrovský titul Jugoslávie a 9× jugoslávský fotbalový pohár. Klub se díky svému postavení na domácí scéně pravidelně účastní evropských pohárů, přičemž je jediným chorvatským držitelem jednoho z evropských pohárů. V sezoně 1966/67 se stal vítězem Poháru veletržních měst (předchůdce dnešní Evropské ligy UEFA). Klub byl založen již v roce 1911 jako HŠK Građanski Zagreb a patří tak mezi nejtradičnější kluby bývalé Jugoslávie. Své domácí zápasy hraje na stadionu Maksimir s kapacitou 38 000 diváků.\n\n\n\n\n\n\n"}
{"id": "230450", "url": "https://cs.wikipedia.org/wiki?curid=230450", "title": "Ambla (řeka)", "text": "Ambla (řeka)\n\nAmbla (estonsky plným názvem Ambla jõgi, tedy \"řeka Ambla\" nebo \"Ambelská řeka\", někdy též Albu jõgi) je řeka na severu Estonska, pravý přítok Jägaly. Vytéká z Roosenského jezera v Pandiverské vysočině a vlévá se do Jägaly 66,1 km od jejího ústí.\n\nRoosenské neboli Vanaveské pramenné jezero, z něhož řeka vytéká, se nachází 3,7 km jihozápadně od městečka Ambla, pod svahem na jižním okraji močálu \"Jõgisoo\". Tok nejprve míří na severozápad k Amble, klesaje z Pandiverské vysočiny do oblasti Kõrvemaa, protéká městečkem, stáčí se k západu až k jihozápadu, protéká Käravete a Albu a vlévá se do Jägaly 3,5 km západně od veteperské křižovatky.\n\nŘeka je na většině svého toku regulovaná a hloubená, v Käravete se na ní nachází přehrada. Protéká zemědělsky využívanou krajinou, povětšinou přímo mezi poli. Jejími přítoky jsou jen odvodňovací příkopy a potoky; největším z nich je 18 km dlouhý Sääskülský potok, vlévající se do Ambly zleva přibližně v polovině cesty mezi Käravete a Albu.\n\nPůvodně byla Ambla na středním a dolním toku řekou pstruhovou, poskytující pstruhům říčním jak vhodné prostředí čisté vody bohaté na kyslík, tak potravu v podobě drobných korýšů, především blešivce obecného (\"gammarus pulex\"). Ke tření pstruhů docházelo zejména na středním toku v blízkosti Albu.\n\nV 60. letech 20. století byla zničena třecí teritoria při umělém prohlubování řeky, k tomu se přidalo znečištění vody především hnojivy z okolních polí, vedoucí k nepřirozené eutrofizaci vody, což vedlo v celkovém výsledku k rychlému vymizení pstruhů. Při měření v roce 1991 bylo zjištěno vysoké znečištění dusíkatými látkami, vzrůstající směrem po proudu. Zoologický průzkum v roce 2003 zjistil na Amble poblíž Napu pouhých jedenáct taxonů, vůbec nejméně v povodí Jägaly, poblíž Sääsküly pak dvacet. Nejčastějšími živočichy se ukázaly být larvy pakomárů (\"chironomidae\").\n"}
{"id": "230456", "url": "https://cs.wikipedia.org/wiki?curid=230456", "title": "Ambla", "text": "Ambla\n\nAmbla (německy \"Ampel\") je městečko v estonském kraji Järvamaa, samosprávně patřící do obce Ambla, jejímž je administrativním centrem. Městečko leží na horním toku řeky Ambla, přibližně 10 km jihozápadně od Tapy.\n\nNa území městečka byly nalezeny četné stopy prehistorického osídlení (pozůstatky obydlí, mohyly, obětní kameny). Zárodkem dnešního městečka se však stal až kostel Panny Marie, postavený Livonským řádem ve 13. století na křižovatce cest Tallinn–Porkuni a Paide–Rakvere u brodu přes Amblu. Kolem kostela se záhy vytvořila osada spjatá se životem a provozem fary. Z latinského pojmenování kostela a osady \"Ampla Maria\" („Maria Vznešená“) vzniklo estonské místní jméno \"Ambla\", které se posléze přeneslo i na osadou protékající řeku.\n\nVe 2. polovině 19. století se dosavadní vesnice rozrostla v městečko.\n\nHlavní pamětihodností městečka je kostel Panny Marie, který je nejstarší zachovalou sakrální stavbou kraje Järvamaa. Budování kostela započalo pravděpodobně kolem poloviny 13. století. Trojlodní budova a korpus věže získaly svou dnešní podobu nejpozději na přelomu století. Na začátku 14. století pak byla přistavěna ze severu klenutá předsíň, ze 13. nebo 14. století je též sakristie přistavěná z jižní strany. Původní vnitřní vybavení kostela bylo zničeno během livonské války, nejstarší dochovaný mobiliář pochází ze 20. let 17. století. Současná střecha kostela, dosahující výšky 49,5 m, byla postavena až roku 1857.\n\nCennou památkou je též kamenná zeď a kovaná brána hřbitova. Na hřbitově se nachází honosná hrobka rodu Maydellů, mramorová náhrobní socha „Chlapec s mákem“ a obnovený památník padlých v 1. světové válce a ve válce za nezávislost „Anděl s vítězným věncem“.\n\nDalšími architektonickými památkami městečka jsou dochovalá dřevěná budova farního statku, typická prvorepubliková dvojpodlažní školní budova s valbovou střechou a výstavná kamenná budova obecního úřadu, postavená roku 1893.\n\nNa ambelském hřbitově jsou pohřbeni mj.:\n\n"}
{"id": "230459", "url": "https://cs.wikipedia.org/wiki?curid=230459", "title": "Soodla (řeka)", "text": "Soodla (řeka)\n\nSoodla (estonsky plným názvem Soodla jõgi, tedy \"řeka Soodla\" nebo \"Soodelská řeka\", někdy též Suuga jõgi) je řeka na severu Estonska, pravý přítok Jägaly. Vytéká z Karkuského močálu v Pandiverské vysočině a vlévá se do Jägaly u vesnice Soodla.\n"}
{"id": "230467", "url": "https://cs.wikipedia.org/wiki?curid=230467", "title": "Citigroup Center", "text": "Citigroup Center\n\nCitigroup Center (dříve Citicorp Center, od roku 2009 přejmenovaný podle své adresy na 601 Lexington Avenue) je jeden z nejvyšších mrakodrapů v New Yorku. Budova je situována na Lexington Avenue mezi 53. a 54. ulicí v Midtown Manhattanu.\n\nBudova má 59 poschodí a výšku 279 metrů. Navrhl ji architekt Hugh Stubbins mladší pro banku Citibank. S výstavbou se začalo v roce 1974 a stavba byla dokončena v roce 1977. V současné době je Citigroup Center sedmou nejvyšší budovou v New Yorku.\n\nZajímavostí je, že spodní část mrakodrapu netvoří pevná masa budovy, ale jen čtyři sloupy. Ty zabírají výrazně méně prostoru, takže bylo možné na pozemku vytvořit celé náměstí s nákupním centrem, restauracemi i luteránským kostelem sv. Petra, projektovaným v podobném stylu jako vlastní mrakodrap.\n\n\n"}
{"id": "230469", "url": "https://cs.wikipedia.org/wiki?curid=230469", "title": "FC Red Bull Salzburg", "text": "FC Red Bull Salzburg\n\nFC Red Bull Salzburg je klub rakouské Bundesligy sídlící v Salzburgu. FC Red Bull Salzburg patří k předním klubům Rakouska. Klub byl založen roku 1933 jako SV Austria Salzburg. Domácím stadionem klubu je Red Bull Arena s kapacitou 31 100 diváků. V roce 2005 koupila klub rakouská nápojová společnost Red Bull GmbH a nové vedení klubu se zřeklo historického odkazu tradičního oddílu Austrie Salzburg, změnilo klubové logo a také tradiční barvy klubu z fialovo-bílé na červeno-bílou, včetně barev dresů. Z těchto důvodů je klub v Rakousku a dokonce i v samotném Salzburgu dosti nepopulární a je považován za \"firemní\" oddíl. Fanoušci tradiční Austrie Salzburg si ještě v témže roce založili svůj nový vlastní klub, který se postupně prokousává rakouským fotbalovým ligovým systémem vzhůru a je vyhlášen vynikající atmosférou při fotbalových utkáních, která pravidelně navštěvuje několik tisíc diváků.\n\n\" aktuální k 1. 9. 2014\n\n"}
{"id": "230470", "url": "https://cs.wikipedia.org/wiki?curid=230470", "title": "Red Bull Salzburg", "text": "Red Bull Salzburg\n\nNázev Red Bull Salzburg má více sportovních klubů.\n"}
{"id": "230473", "url": "https://cs.wikipedia.org/wiki?curid=230473", "title": "Trump World Tower", "text": "Trump World Tower\n\nTrump World Tower je luxusní rezidenční mrakodrap na adrese 845 United Nations Plaza (První Avenue mezi 47. a 48. ulicí) na Manhattanu v New Yorku. Výstavba začala v roce 1999 a budova byla dokončena v roce 2001. Navrhla ji polská architektka Marta Rudzka ze společnosti \"Costas Kondylis & Partners LLP Architects\". Výška budovy je 262 metrů a Trump World Tower má 72 poschodí s fasádou z tmavého skla.\n\nZnámými obyvateli a vlastníky apartmánů v TWT jsou:\n\nDonald Trump nebydlel v tomto mrakodrapu, ale v horních patrech budovy Trump Tower na rohu páté Avenue a 56. ulice.\n\n\n"}
{"id": "230476", "url": "https://cs.wikipedia.org/wiki?curid=230476", "title": "Kotor", "text": "Kotor\n\nKotor ( ), italsky \"Cattaro\",\nje město a přístav v jihozápadní části Černé Hory. Rozkládá se v malebné poloze na samém konci boky Kotorské, hlubokého zálivu na pobřeží Jaderského moře, na úpatí horského masivu Lovćen. Samotné město má 1 331 obyvatel (s přilehlými osadami 22 974 obyvatel).\n\nPrvní zmínky o Kotoru jsou ze 7. století, kdy byl důležitou pevností Byzantské říše až do roku 1185. V letech 1186 až 1371 byl autonomním městem středověkého Srbska (pod vládou Nemanjićů). Stejné postavení měl i v období vlády chorvatsko-uherských (1371–1384) a bosenských králů (1384–1391). Po krátkém období v letech 1391–1420, kdy byl samostatnou republikou, se dostal pod vládu Benátské republiky. V letech 1537 a 1657 Kotor obléhala Osmanská říše.\n\nPo jejím pádu v roce 1797 přešel pod vládou Rakouska jako součást provincie Dalmácie až do roku 1918. Začátek rakouské nadvlády města přerušily Napoleonské války a krátké osvobození, kdy město získala v letech 1813-1814 Černá Hora. Po Berlínském kongresu bylo navráceno zpět Rakousku. V rámci něj se stal Kotor jedním ze třinácti okresních měst Dalmácie. Poté se stal součástí Království Srbů, Chorvatů a Slovinců (SHS), které bylo v roce 1929 přejmenováno na Jugoslávii. V době druhé světové války byl okupován Itálií (1941–1943) a Německem (1943–1944). Poté se stal opět součástí Jugoslávie v rámci republiky Černá Hora. Od roku 2006 je součástí nezávislé Černé Hory.\n\nKotor je jedním z nejlépe zachovaných středověkých měst v jihovýchodní Evropě s bohatstvím historických budov. Jako uznání jeho výjimečné historické hodnoty bylo staré město Kotor v roce 1979 zapsáno na seznam světového kulturního dědictví UNESCO.\n\nStaré město je obklopené středověkými městskými hradbami o délce 4,5 km, výšce až 20 m a šířce až 15 m, které ho spojují s pevností sv. Jana (\"Tvrdjava sv. Ivan\") na strmém kopci nad městem o výšce 260 m n. m. Město je tvořeno charakteristickou středověkou urbanistickou sítí úzkých uliček a nepravidelných náměstí, s nádhernými kostely i paláci v románském, gotickém, renesančním i barokním slohu.\nV roce 1667 i zde rozsáhlé zemětřesení, které zcela zničilo Dubrovník, poškodilo některé stavby.\n\n\n\n"}
{"id": "230477", "url": "https://cs.wikipedia.org/wiki?curid=230477", "title": "Col d'Aubisque", "text": "Col d'Aubisque\n\nCol d’Aubisque je průsmyk v Pyrenejích přibližně 30 km jižně od Tarbes a Pau ve francouzské Akvitánii. Je ve výšce 1709 metrů nad mořem.\n\nSilnice, která vede průsmykem, je obvykle uzavřena pro provoz od prosince do začátku června.\n\nPoprvé se přes Col d’Aubisque jela Tour de France už v roce 1910, kdy místem první projel Francois Lafourcade.\n\nTřikrát zde končila etapa Tour. V roce 1971 zde 145 km dlouhou půletapu vyhrál Bernard Laboudette, v roce 1985 rovněž v půletapě dlouhé 52,5 km zvítězil Stephen Roche. V roce 2007 vyhrál etapu dlouhou 218,5 km Michael Rasmussen.\n"}
{"id": "230479", "url": "https://cs.wikipedia.org/wiki?curid=230479", "title": "Jänijõgi", "text": "Jänijõgi\n\nJänijõgi (též Jäneda jõgi) je řeka na severu Estonska, pravý přítok Jägaly. Pramení přibližně 10 km západně od městečka Ambla a vlévá se do Jägaly krátce pod svým soutokem s Tarvasjõgi.\n\n"}
{"id": "230480", "url": "https://cs.wikipedia.org/wiki?curid=230480", "title": "Destiny Media Technologies", "text": "Destiny Media Technologies\n\nDigital Media Technologies je firma, která se v současnosti zabývá vývojem internetových aplikací s důrazem na zabezpečení a distribuci mediálního obsahu.\n\nFirma byla založena Stevem Vestergaardem a Michaelem Hiebertem v roce 1991 jako Destiny Software Productions, Inc. Specializovala se na vývoj videoher. Jako první též stála u zrodu software pro přehrávání internetových rádií v roce 1996.\n\nFirma také stojí za vývojem třech známých produktů:\n\n"}
{"id": "230486", "url": "https://cs.wikipedia.org/wiki?curid=230486", "title": "Trump Tower (New York)", "text": "Trump Tower (New York)\n\nTrump Tower je mrakodrap v New Yorku stojící na Páté Avenue č. 725, na rohu 56. ulice. Multifunkční budova byla navržena architektem Derem Scuttem (firma \"Swanke, Hayden Connell\") z popudu investora Donalda Trumpa. Dokončena byla v roce 1983, budova má 58 poschodí a její výška je 202 metrů.\n\nV roce 2006 byla časopisem \"Forbes\" ohodnocena na 318 miliónů dolarů.\n\nV 43. patře, v bytě, který odkoupil, bydlel Paul Manafort, předseda prezidentské kampaně Donalda Trumpa. Manafort nyní sedí ve vězení, pravomocně odsouzený za praní špinavých peněz, bankovní podvody, daňové podvody, manipulace se svědky a spiknutí proti Spojeným státům. Felix Sater, jeden z předních jednatelů spravující četné z organizací Donalda Trumpa, má svoji pracovnu ve 24. patře Trump Tower. Sater byl v minulosti odsouzen na 15 měsíců jak za ohrožení na zdraví (pobodání) tak za burzovní podvody o objemu 40 milionů dolarů. Mezi rezidenty Trump Tower patří i Michael Cohen, bývalý zaměstnanec a osobní právní zástupce Donalda Trumpa, viceprezident The Trump Organization. Cohen byl odsouzen za daňové úniky, bankovní zpronevěru, křivé svědectví v souvislosti s vyšetřováním a porušení zákona ohledně financování volební kampaně, stejně jako ilegální úplatky pornoherečce Stormy Daniels za to, že nebude mluvit o milostné aféře s Donaldem Trumpem.\n\nCelé 51. patro odkoupil Helly Nahmad, který byl v roce 2014 odsouzen na rok vězení za vedení a organizace mnohamilionového hazardu přímo v Trump Tower. Případ Nahmada a jeho aktivit se pojí s Vadimem Trincherem, jež stál za vyděračským a ilegálním hazardním gangem v Trump Tower a který byl po dopadení odsouzen na pět let odnětí svobody a zabavení majetku o hodnotě 20 milionů dolarů. Trincher v této budově vlastní byt v jejím 63. patře. Nahmadova a Trincherova kriminální činnost, prováděná z Trump Tower, se pojí s dalšími členy ruské mafie, např. od Anatolije Golubčika, Michaila Salla, přes bossy jako Vjačeslava Ivankova a Alimžana Tochtachonova až po nejmocnějšího a nejobávanějšího z nich, Semjonem Moglievičem. Mezi další vlastníky bytových jednotek v Trump Tower patřil např. Jean-Claude Duvalier, který do svého sídla investoval 2,5 milionu dolarů. Duvalier byl prezidentem Haiti v letech 1971 až 1986 a byl zodpovědný jak za čistky ve vládní struktuře, které nepřežily tisíce Haiťanů, tak za ilegální obchod s drogami, lidskými orgány a zločiny proti lidskosti.\n\nV 15. patře měl kancelářské prostory Steven Hoffenberg, který byl později odsouzen na 20 let odnětí svobody za organizování největšího Ponziho schématu od dob Bernieho Madoffa, kdy od svých investorů vylákal téměř půl miliardy (475 milionů) dolarů.\n\nPo inauguraci Trumpa americkým prezidentem v lednu 2017 zůstala v markodrapu bydlet jeho manželka a první dáma Spojených států Melania Trumpová se synem Barronem Trumpem, který navštěvoval místní základní školu. Proto do ukončení školního roku nedošlo k přestěhování do Bílého domu, což nastalo až v první polovině června 2017. Mrakodrap jako hlavní ze sídel Trumpovy rodiny novináři přejmenovali na „Bílý dům Severu“, v němž byla podniknuta přísná bezpečnostní opatření pro zajištění ochrany první rodiny.\n\n\n"}
{"id": "230487", "url": "https://cs.wikipedia.org/wiki?curid=230487", "title": "Trump Tower", "text": "Trump Tower\n\nTrump Tower nebo Trump Towers je označení několika mrakodrapů, které vlastní a ovládá Donald Trump:\n\n"}
{"id": "230488", "url": "https://cs.wikipedia.org/wiki?curid=230488", "title": "Pirita (řeka)", "text": "Pirita (řeka)\n\nPirita ( plným názvem Pirita jõgi, tedy \"řeka Pirita\" nebo \"Piritská řeka\") je řeka na severu Estonska. Je 105 km dlouhá. Povodí má rozlohu 799 km².\n\nPramení v močálu Pususoo přibližně 20 km severovýchodně od Paide a v Tallinnské městské části Pirita se vlévá se do Tallinnského zálivu.\n"}
{"id": "230490", "url": "https://cs.wikipedia.org/wiki?curid=230490", "title": "Jäneda", "text": "Jäneda\n\nJäneda (německy \"Jendel\") je vesnice v estonském kraji Lääne-Virumaa, samosprávně náležející do obce Tapa.\n\n"}
{"id": "230495", "url": "https://cs.wikipedia.org/wiki?curid=230495", "title": "Guyanská vlajka", "text": "Guyanská vlajka\n\nVlajka Guyany má základní barvu zelenou (symbolizuje zemědělství a lesy státu). Na ní leží stylizovaný „zlatý hrot šípu“ (nerostné bohatství a zlatá budoucnost země), který je po vnější straně bíle lemovaný a směřuje ke vlajícímu okraji. U žerdi je červený trojúhelník (nadšení a činorodá síla dynamiky budování národa) s černým lemováním. Bílé lemování znamená vody a říční potenciál, černá vytrvalost na cestě vpřed a zkušenost, které nese žlutý šíp naproti budoucnosti. Poměr stran vlajky je 3:5, námořní vlajka má poměr 1:2.\n\nZelená barva této vlajky, kterou navrhl přední americký vexilolog Whitney Smith, pokrývá přesně 50 % její plochy, žlutá 24 %, červená 16 %, bílá 6 % a černá 4 %. Vlajka byla přijata roku 1966.\n\n"}
{"id": "230498", "url": "https://cs.wikipedia.org/wiki?curid=230498", "title": "Pirita", "text": "Pirita\n\nMěstská část Pirita (estonsky \"Pirita linnaosa\") je jedna z osmi městských částí estonského hlavního města Tallinnu. Zahrnuje čtvrti Iru, Kloostrimetsa, Kose, Laiaküla, Lepiku, Maarjamäe, Merivälja, Mähe a Pirita.\n\n"}
{"id": "230499", "url": "https://cs.wikipedia.org/wiki?curid=230499", "title": "Haabersti", "text": "Haabersti\n\nMěstská část Haabersti (estonsky Haabersti linnaosa) je jedna z osmi městských částí estonského hlavního města Tallinnu. Zahrnuje čtvrti Astangu, Haabersti, Kakumäe, Mustjõe, Mäeküla, Õismäe, Pikaliiva, Rocca al Mare, Tiskre, Veskimetsa, Vismeistri a Väike-Õismäe.\n\n"}
{"id": "230500", "url": "https://cs.wikipedia.org/wiki?curid=230500", "title": "Kristiine", "text": "Kristiine\n\nMěstská část Kristiine (estonsky Kristiine linnaosa) je jedna z osmi městských částí estonského hlavního města Tallinnu. Zahrnuje čtvrti Järve, Lilleküla a Tondi.\n\n"}
{"id": "230501", "url": "https://cs.wikipedia.org/wiki?curid=230501", "title": "Lasnamäe", "text": "Lasnamäe\n\nMěstská část Lasnamäe (estonsky Lasnamäe linnaosa) je jedna z osmi městských částí estonského hlavního města Tallinnu. Nachází se na východním okraji města a sousedí na severu s městskou částí Pirita na západě s městskou částí Tallinna Kesklinn. Je městskou částí s nejvyšším podílem ruského obyvatelstva.\n\nMěstská část Lasnamäe zahrnuje čtvrti Katleri, Kurepõllu, Kuristiku, Laagna, Loopealse, Mustakivi, Pae, Paevälja, Priisle, Seli, Sikupilli, Sõjamäe, Tondiraba, Uuslinn, Väo a Ülemiste.\n\n"}
{"id": "230502", "url": "https://cs.wikipedia.org/wiki?curid=230502", "title": "Corgoň liga 2007/08", "text": "Corgoň liga 2007/08\n\nSlovenská nejvyšší fotbalová soutěž v sezóně 2007/08\nPostupujícími z druhé ligy z předchozí sezóny se stalo mužstvo FC ViOn Zlaté Moravce, které nahradilo sestupivší FK Inter Bratislava.\n\n\n\"Legenda:\"\n"}
{"id": "230503", "url": "https://cs.wikipedia.org/wiki?curid=230503", "title": "Mustamäe", "text": "Mustamäe\n\nMěstská část Mustamäe (estonsky Mustamäe linnaosa) je jedna z osmi městských částí estonského hlavního města Tallinnu. Zahrnuje čtvrti Kadaka, Mustamäe, Siili a Sääse. Rozkládá se asi pět kilometrů jihozápadně od centra města.\n\nMustamäe mělo k 1. lednu 2008 64 243 obyvatel. Charakter Mustamäe je určován rozsáhlými panelovými sídlišti vybudovanými v letech 1962-1973.\n\n"}
{"id": "230505", "url": "https://cs.wikipedia.org/wiki?curid=230505", "title": "Nõmme (městská část)", "text": "Nõmme (městská část)\n\nMěstská část Nõmme (estonsky Nõmme linnaosa) je jedna z osmi městských částí estonského hlavního města Tallinnu. Zahrnuje čtvrti Hiiu, Kivimäe, Laagri, Liiva, Männiku, Nõmme, Pääsküla, Rahumäe, Raudalu a Vana-Mustamäe. Rozlohou přibližně odpovídá někdejšímu samostatnému městu Nõmme, které bylo roku 1940 připojeno k Tallinnu.\n\nPůvodně samostatné město Nõmme se od sousedního Tallinnu výrazně odlišovalo složením obyvatelstva. Na Nõmme téměř chyběl proletariát, většina obyvatel se počítala ke vzdělané střední třídě, podporovala Estonskou republiku a byla občansky aktivní. Když v rámci sovětské okupace Estonska převzali moc komunisté, vytyčili si likvidaci politicky nebezpečného města jako jeden z prvních úkolů. 27. července 1940, pouhý měsíc po nástupu nové moci, bylo vládním rozhodnutím Nõmme jako město zrušeno a připojeno k Tallinnu.\n\nNěkdejší město bylo připojeno k Tallinnu jako městská část bez vlastní samosprávy. Nõmmské městské úřady byly zprvu bez náhrady zrušeny, byl zneplatněn územní plán a městské vyhlášky, městský archiv převezen do Tallinnu. Začalo rovněž přejmenovávání nõmmských ulic podle sovětských představ.\n\nSituace se změnila 28. srpna 1941 příchodem německých vojsk. Nõmmané využili správního zmatku, začali obnovovat svou samosprávu a převezli městský archiv zpět na Nõmme. Opětné osamostatnění Nõmme však nebylo po chuti ani německým okupačním úřadům (ze stejných důvodů jako v případě sovětů). Aby podchytily iniciativu místního obyvatelstva do přijatelného úředního rámce, prohlásily 22. prosince nõmmskou samosprávu za samosprávný orgán městské části, plně podléhající tallinnskému magistrátu, který jediný měl též právo zacházet s někdejším nõmmským městským majetkem. Samospráva však dosáhla potvrzení hranic Nõmme a obnovení platnosti nõmmského územního plánu a městských vyhlášek.\n\nProtože Nõmme si stále zachovávalo svůj středostavovský a estonský charakter, z podstaty rozvratný pro jakoukoli cizí moc, zrušili nacisté 1. září 1943 nõmmskou samosprávu úplně. Situace se pochopitelně nezměnila ani po znovudobytí Nõmme sověty 22. září 1944. Když okupační úřady vzápětí po válce přikročily k úplné sovětizaci administrativy a rozsáhlý Tallinn bylo potřeba rozdělit na více obvodů s vlastními sověty, byl vytvořen \"obvod Nõmme\" (\"Nõmme rajoon\") o něco přesahující území někdejšího města. 11. června 1948 byly hranice obvodů opět změněny a nõmmský obvod byl rozšířen o Järve a část Tondi.\n\nNavzdory změnám ve složení tallinnského obyvatelstva vlivem Březnových deportací a programového přesidlování ruského proletariátu do Estonska zůstávalo Nõmme v rámci hlavního města stále oblastí výrazně estonskou a neproletářskou. Výnosem Prezídia Nejvyššího sovětu Estonské SSR z 16. června 1956 byl proto městský obvod Nõmme zcela zrušen a připojen k \"obvodu Tallinn-Centrum\" (\"Tallinna Kesklinna rajoon\").\n\nAdministrativní reorganizací hlavního města 3. ledna 1974 byly dosavadní městské obvody zrušeny a nahrazeny čtyřmi novými. Větší část někdejšího území města Nõmme se nyní ocitla v \"Leninově obvodu\" (\"Lenini rajoon\"), Vana-Mustamäe v \"Říjnovém obvodu\" (\"Oktoobri rajoon\"). Možnost další změny nastala až po obnovení estonské suverenity v roce 1991 a znovuoživení nõmmského občanského života. Již na jaře 1992 se nõmmským občanským iniciativám podařilo na tallinnském magistrátu prosadit obnovení Nõmme jako samosprávné městské části, což nakonec výrazně urychlilo administrativní reformu hlavního města — ve chvíli, kdy v rámci Tallinnu vznikla samosprávná městská část nezávislá na obvodních úřadech, ztratilo rozdělení na obvody z velké části smysl. K 31. srpnu 1993 pak byly obvody úředně zrušeny a nahrazeny osmi samosprávnými městskými částmi, mezi nimi nově ustavená \"Městská část Nõmme\" (\"Nõmme linnaosa\"), takto trvající dodnes a územím přibližně odpovídající někdejšímu městu Nõmme.\n\n\n"}
{"id": "230506", "url": "https://cs.wikipedia.org/wiki?curid=230506", "title": "30 Rockefeller Plaza", "text": "30 Rockefeller Plaza\n\n30 Rockefeller Plaza, též zvaný Comcast Building, dříve podle majitelů nazývaný RCA Building (do roku 1988) a GE Building (do roku 2015) je mrakodrap v New Yorku postavený ve stylu Art deco. Tvoří centrální těleso komplexu Rockefeller Center v Midtown Manhattanu. Byl postaven v roce 1933. Sídlí zde televizní stanice NBC, která má přímo v budově několik studií, ze kterých vysílá mj. zpravodajský kanál \"MSNBC\" či mnoho oblíbených pořadů jako \"Saturday Night Live\".\n\nMrakodrap má výšku 259 metrů a 70 poschodí, je desátou nejvyšší budovou New Yorku a 34. nejvyšší ve Spojených státech amerických. Byl postaven v roce 1933 jako součást komplexu Rockefeller Center. Na střeše budovy se nachází populární vyhlídková platforma \"Top of the Rock\".\n\n\n"}
{"id": "230507", "url": "https://cs.wikipedia.org/wiki?curid=230507", "title": "Kesklinn", "text": "Kesklinn\n\nKesklinn (estonsky plným jménem Tallinna Kesklinn, tedy „Tallinnské centrum“) je jedna z osmi městských částí estonského hlavního města Tallinnu. Zahrnuje čtvrti Juhkentali, Kadriorg, Kassisaba, Keldrimäe, Kitseküla, Kompassi, Luite, Maakri, Mõigu, Raua, Sadama, Sibulaküla, Südalinn, Tatari, Tõnismäe, Torupilli, Uus Maailm, Vanalinn (k němuž patří též Toompea) a Veerenni. K městské části náleží rovněž ostrov Aegna a jezero Ülemiste. Celková rozloha městské části je 28 km², počet trvale hlášených obyvatel byl k 1. září 2006 46 193.\n\n"}
{"id": "230509", "url": "https://cs.wikipedia.org/wiki?curid=230509", "title": "Põhja-Tallinn", "text": "Põhja-Tallinn\n\nPõhja-Tallinn („Severní Tallinn“) je jedna z osmi městských částí estonského hlavního města Tallinnu. Zahrnuje čtvrti Kalamaja, Karjamaa, Kelmiküla, Kopli, Merimetsa, Paljassaare, Pelgulinn, Pelguranna a Sitsi.\n\n"}
{"id": "230510", "url": "https://cs.wikipedia.org/wiki?curid=230510", "title": "Craigellachie (Skotsko)", "text": "Craigellachie (Skotsko)\n\nCraigellachie (skotskou gaelštinou: \"Creag Eileachaidh\") je skotská vesnice v oblasti Moray, ležící několik kilometrů jihovýchodně od města Elgin, u soutoku řek Spey a Fiddich, v údolí, známým pod jménem Strath Spey. První zmínky o obci jsou z 18. století, kdy zde fungoval říční přívoz. Vesnice je známá ve spojitosti s výrobou Skotské. Místní most – Craigellachie Bridge byl vybudován pod vedením a podle návrhu Thomase Telforda v roce 1814.\n"}
{"id": "230513", "url": "https://cs.wikipedia.org/wiki?curid=230513", "title": "Giovanni Messe", "text": "Giovanni Messe\n\nGiovanni Messe (10. prosince 1883 - 18. prosince 1968) byl italský voják a politik, maršál Itálie.\nNarodil se v roce 1883 poblíž Brindisi (Mesagne), v roce 1901 vstoupil do vojenské služby u 84. pěšího regimentu. Poprvé se dostal do boje při turecko-italské válce o Libyi v letech 1911-1912, bojoval také v první světové válce, kde se podílel na vytvoření jednotky \"Arditi\" (\"Smělí\", šlo o elitní pěchotní jednotku). V těchto konfliktech získal několik vyznamenání. V letech 1923-1927 byl pobočníkem krále Viktora Emanuela III. V letech 1927-1935 působil jako plukovník u odstřelovačů.\n\nV září 1935 převzal velení motorizované brigády ve Veroně a hodnost brigádního generála. Po úspěších v druhé italsko-etiopské válce v letech 1935-1936 byl povýšen do hodnosti generálmajora a stal se velitelem tankové divize.\n\nPo anexi Albánie v dubnu 1939 byl vyslán na pomoc albánskému guvernéru Ubaldu Soddovi. V letech 1940-1941 se zúčastnil řecko-italské války jako velitel sboru a vydobyl jistých úspěchů proti řeckým silám, vedeným Alexandrem Papagem. Před zimou 1939-1940 se italské síly připravovaly k defenzivě, zatímco řecké jednotky podnikly protiútok a dostaly pod svou kontrolu část Albánie. S pomocí Wehrmachtu ale Itálie příslušné tažení vyhrála. \n\nSvé zkušenosti s tankovým bojem by mohl Messe za jiných okolností uplatnit při řízení italských obrněných sil vedle Erwina Rommela, nicméně raději si zvolil vedení sil \"Corpo di Spedizione Italiano in Russia\", jednotky, která měla podpořit německou armádu při operaci Barbarossa, a to poté, co původně vybranný velitel generál Francesco Zingales musel být po infarktu hospitalizován ve vídeňské vojenské nemocnici. Na východní frontě bylo na začátku operace Barbarossa asi 60 000 vojáků, v červenci 1942 tento počet narostl na 200 000 vojáků v nově zformované italské 8. armádě. Poté, co Hitler kategorický odmítl, aby této armádě velel korunní princ Umberto di Savoia, byl velením pověřen generál Italo Gariboldi a to i přesto, že se Messe jako velitel CSIR velmi dobře osvědčil. Ačkoli vojáci bojovali dobře, po bitvě u Stalingradu začaly síly Osy prohrávat. V průběhu operace Uran (úspěšný sovětský pokus o obejití německých sil po bitvě u Stalingradu) utrpěly italské síly těžkou porážku, když se snažily zbrzdit sovětský postup. \n\nNa konci ledna 1943 byl Messe jmenován velitelem Rommelovy Africké tankové armády, která byla přejmenována na První italsko-německou tankovou armádu (skládala se z jednoho německého sboru a tří italských). Ačkoli Messe mohl Rommela nahradit, diplomaticky se mu podřídil a oba tak mohli koexistovat a teoreticky i velet společně před tím, než Rommel definitivně odešel z Afriky. Patrně podle instrukcí Erwina Rommela Messe dále vedl defenzívu proti postupu amerických a britských jednotek. Ačkoli Erwin Rommel z Afriky odjel ze zdravotních důvodů, jeho odchod byl na přání Hitlera utajován, aby byla udržena morálka vojáků Osy a naopak snížena morálka vojáků Spojenců. Za svého samostatného velení nad silami Osy v Tunisku (1. italská armáda, DAK a 5. německá armáda) Messe odrazil ofenzivu v bitvě u Marethu a takticky brzdil ofenzivu spojenců, čímž ale nedokázal odvrátit definitivní porážku Osy v Severní Africe. 13. května 1943 po pádu německé páté armády, dobytí Tunisu a obklíčení italské první armády, stále držící linii v Enfidaville se se zbytky svých vojsk formálně vzdal Spojencům. Den předtím, 12. května, byl jmenován maršálem Itálie.\n\nMesse byl loajálním stoupencem monarchistů a jako mnoho italských důstojníků brzy po italské kapitulaci v září 1943 vstoupil do Královské italské armády, sestávající z jednotek věrných italskému králi, většinou reorganizovaných z italských válečných zajatců a bojujících na straně Spojenců. V této armádě se stal náčelníkem generálního štábu. V roce 1945 odešel Giovanni Messe po 44 letech vojenské služby do důchodu.\n\nJeho poválečný život nebyl bez významných událostí. Brzy po skončení války napsal o svých zkušenostech knihu \"Come finì la guerra in Africa. La \"Prima Armata\" italiana in Tunisia.\" (Jak skončila válka v Africe. Italská „první armáda“ v Tunisku.) V důsledku své oblíbenosti za války byl na volební období 1953 - 1955 řádně zvolen senátorem. Dále byl předsedou Svazu italských veteránů, tuto funkci zastával až do své smrti. V roce 1968 zemřel ve věku osmdesáti pěti let.\n"}
{"id": "230515", "url": "https://cs.wikipedia.org/wiki?curid=230515", "title": "Craigellachie", "text": "Craigellachie\n\nNázev Craigellachie může znamenat:\n\n"}
{"id": "230522", "url": "https://cs.wikipedia.org/wiki?curid=230522", "title": "Gambrinus liga 2007/08", "text": "Gambrinus liga 2007/08\n\nSezóna 2007/08 Gambrinus ligy byla 15. sezónou v samostatné české lize.\n\n\nPostupujícími z druhé ligy z předchozí sezóny se stala pražská mužstva Viktoria Žižkov a Bohemians 1905, které nahradily sestupivší Přibram a 1. FC Slovácko, se získáním prvoligové licence mělo problémy Kladno, nakonec ji však získalo.\n\nPřed sezónou se do české ligy vrátilo ze zahraničí několik zkušených hráčů, Tomáš Došek do Brna, Radek Bejbl, Jan Nezmar a Adam Petrouš do Liberce, Václav Svěrkoš a René Bolf do Baníku Ostrava a především Vladimír Šmicer do Slavie. Jako obvykle hodně nových hráčů získala Sparta, proti minulým rokům nezvykle mnoho také Slavia, včetně mladého francouzského Tunisana Tijani Belaida z PSV nebo nejlepšího střelce sezóny 2005/06 Milana Ivany. S neobvyklým kádrem, který z poloviny tvořili cizinci, vstoupil do ligy Most.\n\nCelkem devět klubů vyměnilo před sezónou trenéra, mezi nejvýraznější změny na tomto postu patří odchody Vítězslava Lavičky z Liberce a Dušana Uhrina ml. z Mladé Boleslavi, přechod Petra Rady z FK Jablonec 97, kde v minulé sezóně vybojoval účast v Poháru UEFA a příchody Petra Uličného do Brna a Stanislava Grigy na Žižkov, kde nahradil Vladimíra Skalbu, který přestože s týmem v předchozí sezóně vyhrál 2. ligu, přešel na pozici asistenta.\n\nMezi kandidáty na titul patřily před sezónou kromě Sparty a Slavie také Baník, který posílil, a Brno, které vyhlásilo jasný cíl skončit do třetího místa, a tedy si zajistit místo v evropském poháru. Naopak menší šance, než v předchozích letech, se dávaly Liberci a Mladé Boleslavi, které vyměnily úspěšné trenéry. Naopak na sestup byly tipovány týmy Mostu s mnohonárodnostním týmem, Kladna, které mělo problémy se získáním licence už před sezónou, Zlína, kde odešlo několik hráčů, a nováčka Bohemians.\n\n1. kolo\n\nŠlágrem prvního kola byl zápas dvou posledních mistrů, Sparty a Liberec, který po jednoznačném průběhu vyhrála Sparta. Zvítězit se podařilo také Baníku na hřišti Bohemians, utkání se navzdory obavám obešlo bez problému s fanoušky. Vyhrála také Slavia v Jablonci, se kterým se jí v předchozích letech nedařilo. Naopak zvítězit se proti očekávání nepodařilo Brnu doma se Zlínem ani Mladé Boleslavi, která prohrála doma s nováčkem ze Žižkova.\n\n2. kolo\n\nVe druhém kole se Spartě nepodařilo vstřelit gól v Plzni, která hrála přes půl hodiny o deseti, a pražský celek tak ztratil první dva body. Naopak sedm gólů padlo v zápase Baníku s Mostem, ve kterém Ostrava vyhrála 5:2 třemi góly z posledních 10 minut, přestože v zápase dvakrát prohrávala. V tomto zápase byli vyloučeni tři hráči a Martina Lukeše z Baníku utrpěné zranění na půl roku vyřadilo ze hry (jako náhradu si Baník přivedl ze sestupivší Příbrami zkušeného záložníka Rudolfa Otepku). Vedení Mostu posléze podalo stížnost na výkon rozhodčího, který svaz zamítl, a stěžovalo si na rasistické pokřiky fanoušků Baníku na hráče Mostu, ti tvrdili, že pískání způsobili sami mostečtí hráči svým zdržovacím způsobem hry a pískalo se bez ohledu na barvu pleti. Mladá Boleslav nedokázala bodovat ani v Olomouci, a tak zůstala po dvou kolech bez bodu. Zopakovat vítězství z prvního kola se nepovedlo Žižkovu, který prohrál doma s Brnem 3:4. Naopak se to podařilo Slavii, která porazila doma Kladno, a Teplicím, které zvítězily s Jabloncem. Gól nedokázal doma proti Bohemians přes několik nastřelených tyčí vsítit Liberec, a zůstal tak po dvou kolech, stejně jako jeho soupeř, s jediným bodem. Po druhém kole odešel ze Sparty do německého Wolfsburgu obránce a kapitán českého mužstva na mistrovství světa „dvacítek“ Jan Šimůnek za cca 150 miliónů korun, a stal se tak jedním z nejdražších hráčů, kteří odešli z české ligy.\n\n3. kolo\n\nI ve třetím zápase dokázal vyhrát Baník Ostrava, když porazil doma Liberec, který zůstal s jediným bodem. Potřetí vyhrát se podařilo také Teplicím a Slavii, které vyhrály v Mostě, resp. Českých Budějovicích. Zvítězit přes nevýrazný výkon dokázala také Sparta doma se Zlínem. První body získalo ve třetím kole Kladno za domácí výhru nad Žižkovem. Ani ve druhém domácím zápase naopak nezvítězilo Brno a prohrálo 0:1 s Plzní. Zápas mezi Bohemians a Olomoucí skončil bez branek, přestože Olomouc vstřelila v poslední minutě gól, který však nebyl uznán pro údajný ofsajd, remízou skončil také zápas Jablonce s Mladou Boleslaví, týmů, které oba první zápasy prohrály.\n\n4. kolo\n\nPrvní pražské derby v sezóně vyhrála ve čtvrtém kole Sparta na Žižkově snadno 1:4, hrozilo však, že bude utkání předčasně ukončeno kvůli chování sparťanského kotle. I počtvrté v sezóně se podařilo vyhrát Slavii, která doma porazila Brno, a Teplicím s Libercem, který zůstal s bodem na posledním místě. Naopak to nedokázal Baník, který remizoval ve Zlíně. První výhru v sezóně získala Mladá Boleslav doma s Kladnem. Ani ve 4. zápase nedokázali vstřelit gól Bohemians, když prohráli v Plzni, čisté konto udržel doma i Jablonec, který porazil České Budějovice. Prvním odvolaným trenérem tohoto ročníku se po 4. kole stal František Cipro z Českých Budějovic, kterého nahradil František Straka.\n\n5. kolo\n\nV pátém kole zvítězily doma Baník s Plzní a Sparta s Olomoucí, stejně jako Slavia v Mostě. Vyhrát venku po 40 zápasech a 3 letech dokázal Zlín v Liberci, který tak zůstal s jedním bodem poslední. Remízami skončily zápasy Kladna s Jabloncem a Českých Budějovic s Mladou Boleslaví. Bohemians dali v pátém zápase první gól a v druhém pražském derby remizovali s Žižkovem. Zápas mezi Brnem a Teplicemi byl kvůli smrti bývalého teplického trenéra Marečka na rakovinu odložen. Dalším odvolaným koučem se stal mladoboleslavský Luděk Zajíc, kterého ve funkci nahradil Zdeněk Ščasný.\n\n6. kolo\n\nV šestém kole se uskutečnily dva zápasy týmů z vrcholu tabulky: Slavia doma remizovala bez branek s Baníkem a Teplice porazily Spartu. Na konci tohoto zápasu byl po sérii sporných výroků rozhodčího, s nimiž nesouhlasil, vykázán na tribunu trenér Sparty Michal Bílek, následovala strkanice, při níž druhou žlutou kartu dostal Tomáš Řepka, který posléze napadl kameramana České televize, rovnou červenou kartu Martin Abraham a vykázán byl asistent trenéra Sparty Horst Siegl. Následujícího dne dostali Řepka, Abraham i Siegl od klubu, který se za incident omluvil České televizi, pokuty. Kladno dále deklasovalo České Budějovice 5:1 a Jablonec remizoval s Bohemians bez branek. Výsledkem 1:1 skončily zbývající zápasy kola, tj. Plzeň se Zlínem, Mladá Boleslav s Mostem, Olomouc s Brnem a Žižkov s Libercem, který zůstal na posledním místě s dvěma body.\n\nV odloženém zápase 5. kola Teplice poprvé ztratily body, když remizovaly v Brně 2:2 poté, co již prohrávaly 0:2.\n\n7. kolo\n\nPo sedmém kole nezůstal žádný tým bez porážky, protože prohrály jak Teplice ve Zlíně, který se překvapivě nadále držel v tabulce nahoře, tak Baník s Olomoucí i Slavia na Bohemians, kteří naopak poprvé v sezóně vyhráli. Překvapivě prohrála doma i Sparta s Mladou Boleslaví. Pod novým trenérem Strakou znovu nedokázaly vyhrát České Budějovice, když remizovaly doma se Žižkovem. Poprvé vyhrál také Liberec, který porazil doma Plzeň, po sedmi zápasech se naopak stále nepodařilo vyhrát Mostu, když remizoval s Kladnem. První domácí vítězství v sezóně vybojovalo Brno doma s Jabloncem.\n\n8. kolo\n\nTeplice vyhrály s Plzní, Baník na Žižkově, Sparta po pěti letech v Jablonci a Slavia rozdrtila Zlín 7:1, a tak se čelo tabulky po osmém kole nezměnilo kromě prvního místa, kde Slavia nahradila díky lepšímu skóre Teplice. Poprvé pod trenérem Strakou vyhrály České Budějovice, a to proti Mostu, který naopak dosud nevyhrál. Brno vybojovalo vítězství na Kladně, Mladá Boleslav úspěšně navázala na vítězství na Spartě, když porazila Bohemians, naopak zopakovat minulé vítězství nedokázal Liberec, jenž prohrál v Olomouci.\n\n9. kolo\n\nV devátém kole se konalo derby Sparty se Slavií, které navštívilo 20 565 diváků a Slavia v něm zvítězila 2:0. Liberec remizoval 1:1 s Kladnem, což stálo místo jeho trenéra Michala Zacha, kterého nahradil Ladislav Škorpil. Zlín s Olomoucí sehrály bezbrankový zápas. Most porazil Jablonec, kde byl na pozici trenéra nahrazen Luboš Kozel Františkem Komňackým, a České Budějovice zdolaly Bohemians. Baník i Teplice hrály ve vzájemném zápase 0:0. Tři góly nastřílela Mladá Boleslav Brnu, a udržela si tak pátou příčku. Z dvou „Viktorek“ byla lepší ta plzeňská a vyhrála nad Žižkovem 3:1.\n\n10. kolo\n\nV desátém kola vyhrála vedoucí Slavia doma s Plzní, a upevnila si tak pozici v čele tabulky. Naopak druhé Teplice prohrály v Olomouci, třetí Baník remizoval v Jablonci a čtvrtá Sparta také jen remizovala v Českých Budějovicích. Poslední Žižkov porazil doma Zlín, stejně jako předposlední Liberec vyhrál na hřišti Mladé Boleslavi. Most remizoval s Brnem a Kladno porazilo Bohemians, kteří tak spadli na poslední místo tabulky.\n\n11. kolo\n\nPo jedenáctém kole se na čele tabulky snížil náskok Slavie, která remizovala v Liberci, protože druhé Teplice porazily doma Žižkov, stejně tak jako Sparta Kladno. Naopak Baník jenom remizoval s Mladou Boleslaví v zápase ovlivněném na obě strany rozhodčím Járou. Bohemians porazili doma Most, a odpoutali se tak ode dna tabulky, kam spadl právě Most. Zlín pokračoval v neúspěšné sérií domácí porážkou s Jabloncem, Plzeň naopak doma porazila Olomouc a Brno přehrálo České Budějovice.\n\n12. kolo\n\nSouboj první Slavie s druhými Teplicemi vyhrála ve dvanáctém kole jediným gólem Slavia, a tak se díky výhře 5:0 v Mostě a prohře Baníku v Českých Budějovicích na druhé místo dostala Sparta. Zlín vyhrál překvapivě v Mladé Boleslavi, Plzeň v Kladně a Žižkov s Olomoucí. Na páté místo vystoupalo Brno po domácí výhře nad Bohemians. Severočeské derby vyhrál v Jablonci hostující Liberec.\n\n13. kolo\n\nV třináctém kole si Sparta na domácím hřišti poradila s Bohemians 1905 3:1. Na duel přišlo 8 433 diváků. Olomouc s Jabloncem a Žižkov se Slavií remizovali 1:1. Ostrava doma porazila Brno 2:1. Liberec porazil Most v zápase, při kterém byly uděleny tři červené karty. Zlín doma nezaváhal a zdolal Kladno, Teplice si poradily s Českými Budějovicemi. A Plzeň vyhrála nad Mladou Boleslaví 2:0.\n\n14. kolo\n\nSlavia ve čtrnáctém kole remizovala venku s Olomoucí, ale Sparta toho k snížení náskoku nevyužila, jelikož prohrála v Brně 2:4. I další pražské kluby prohrály, Žižkov v Mostě a Bohemians 1905 se Zlínem. Kladno porazilo Baník, České Budějovice Liberec. Jablonec doma prohrál s Plzní. Boleslav hrála s Teplicemi smírně 1:1.\n\n15. kolo\n\nV patnáctém kole z osmi zápasů skončilo šest nerozhodně. Ostrava remizovala se Spartou, Liberec s Brnem, Zlín s Mostem, Plzeň s Budějovicemi, Sigma Olomouc s Kladnem a Slavia s Mladou Boleslaví. Jen Teplice doma přehrály Bohemians a Žižkov porazil Jablonec.\n\n16. kolo\n\nPoslední podzimní kolo nabídlo zápas často remízujících klubů – Mladé Boleslavi a Olomouce. Duel skončil jak jinak než remízou 1:1. Dále Ostrava porazila fotbalisty z Mostu, Bohemians vyhráli na Libercem, Budějovice zdolaly Zlín a Sparta vyhrála doma nad Plzní. Jablonec porazil Teplice, Brno Viktorku Žižkov a stále vedoucí Slavia si poradila s Kladnem.\n\n17. kolo\n\nPo zimní přestávce se soutěž zase naplno rozběhla 17. kolem. Mladá Boleslav opět remizovala, tentokrát s Jabloncem. Žižkov zvládl souboj týmů ze dna tabulky a porazil Kladno. Slavia na úvod porazila Budějovice, třetí tým ligy Teplice vyhrály nad Mostem. A Brno překvapivě snadno podlehlo Plzni 2:0.\n\n18. kolo\nV osmnáctém kole padlo na české poměry dost branek. Sparta deklasovala Žižkov 6:1 a Liberec porazil Teplice 4:0. Mladá Boleslav po osmi zápasech zvítězila, Kladno s ní prohrálo 0:1. Budějovice remizovaly s Jabloncem bez branek. Ostrava porazila Zlín 2:1. Bohemians 2:2 s Plzní. Most remizoval 1:1 s Olomoucí. První Slavia přišla v Brně o tři body, když vedla po Pudilově gólu, ale domácí dokázali zápas otočit a vyhráli 2:1.\n\n19. kolo\n\nDevatenácté kolo nepřineslo žádné výraznější překvapení, snad jen výhra Baníku 4:0 v Plzni by se za překvapivou brát dala. V dalších zápasech si Sparta remízou v Olomouci 0:0 zkomplikovala útok za honbou za titulem, naopak první Slavia odčinila porážku v Brně a porazila Most 2:0, první branku v lize si připsal francouzský záložník Mickaël Tavares. V pražském derby Žižkov doma porazil Bohemians 2:1, stejným výsledkem zdolala Boleslav Budějovice, Brno vyhrálo v Teplicích 1:0 a radovali se oba severočeští rivalové, Liberec zvítězil ve Zlíně 1:0, stejným rozdílem zdolal doma Jablonec tým z Kladna.\n\n20. kolo\n\nVe dvacátém kole se hrálo hned několik šlágrů z čela tabulky. Sparta doma odčinila remízu v Olomouci, když porazila Teplice 1:0 a stáhla tak náskok vedoucí Slavie na dva body, když červenobílí hráli smírnou bitvu 2:2 s Baníkem, i přesto, že minutu před koncem vedli 2:1. Bohemians hráli doma nerozhodně 1:1 s Jabloncem a zkomplikovali si tak cestu za záchranou. Další remíza se zrodila v Českých Budějovicích, které hrály bezbrankově s Kladnem, Most doma porazil Mladou Boleslav 2:1, Brno zdolalo Olomouc 1:0 a Tescoma Zlín doma přesvědčivě porazila Plzeň 3:1. V posledním zápase v pohledném utkání Liberec doma remizoval s Žižkovem 2:2.\n\n21. kolo\n\nJednadvacáté kolo dokázalo přinést drtivé vítězství Sparty 4:1 v Mladé Boleslavi, Slavia však doma porazila Bohemians a rozdíl mezi těmito pražskými rivaly tak stále zůstával dvoubodový. Teplice si napravily reputaci z posledních zápasů a porazily doma Zlín 2:1, Kladno hrálo další remízu, tentokrát doma s Mostem 1:1, Liberec vyhrál v Plzni 1:0 a potvrdil tak vzrůstající formu. Jeho severočeský konkurent z Jablonce doma porazil Brno 2:0, které nastoupilo už bez mladého záložníka Luboše Kaloudy, který přestoupil do CSKA Moskva. Viktorka Žižkov doma zdolala Budějovice 2:0, Baník Ostrava prohrál 0:1 v Olomouci a tak si pokazil cestu za vedoucími příčkami.\n\n22. kolo\n\nDvacáté druhé kolo rozhodovalo tak trochu o tom, kdo bude bojovat o titul a z následujících utkání vzešlo, že s velkým náskokem na ostatní to bude pravé nefalšované derby mezi Slavií a Spartou. Fotbalisté z Letné doma porazili Jablonec 1:0, i když poněkud nepříliš kvalitním výkonem, Slavia zase na příšerném terénu ve Zlíně urvala tři body za totožné vítězství, tedy 1:0. Teplice si v Plzni poradily s místní Viktorií hladce 2:0 a Most si opět pomohl více k záchraně, když doma jednoznačně porazil Budějovice 3:1. Bohemians hráli doma další remízu 1:1, tentokrát s Mladou Boleslaví, Kladno opět remizovalo, v Brně hrálo 0:0. Baník Ostrava doma přesvědčivě porazil Žižkov 3:0 a Olomouc prohrála 1:2 v Liberci, když se popáté od svého zimního příchodu prosadil chorvatský ostrostřelec Andrej Kerić.\n\n23. kolo\n\nVe třiadvacátém kole na řadu přicházelo derby slavných pražských \"S\". V samotném kole se však hrálo jako poslední, před ním vyhrál poprvé v historii české ligy Zlín v Olomouci, a to 1:0, a obě Viktorky hrály na Žižkově smírně 0:0. V pohledném utkání si Baník přijel pro remízu 1:1 do Teplic, do kritické situace se dostali Bohemians, kteří prohráli 2:0 v Českých Budějovicích, Jablonec doma porazil Most 1:0 a opět se blíže dostal k záchraně, Liberec posedmé na jaře neprohrál, když zvítězil 3:1 na Kladně a Mladá Boleslav stejným výsledkem doma prohrála s Brnem. Nejslavnější pražské derby hrané na Strahově skončilo remízou 1:1, více však zaujala červená karta domácího Davida Kalivody, kterou obdržel po druhé žluté kartě v 58. minutě. Zatímco první žlutou inkasoval za nemístné protesty u rozhodčího, druhou dostal za svlečení dresu při oslavě své branky na 1:0. Závěr utkání poté doprovázely výtržnosti fanoušků hostů i domácích, utkání muselo být několikrát přerušeno. Za hosty srovnával na 1:1 v 73. minutě Michal Kadlec.\n\n24. kolo\n\nČtyřiadvacáté kolo výrazně zamíchalo kartami v boji o titul. Do čela ligy se poprvé v sezoně dostala díky lepšímu skóre Sparta po domácím vítězství nad Českými Budějovicemi a zaváhání Slavie v Plzni, která neproměnila dvě penalty a pouze remizovala 0:0. Libereckou sérii bez porážky ukončila Mladá Boleslav, která na stadionu U Nisy vyhrála 2:1. Ostrava doma přehrála Jablonec 3:0, dvakrát se trefil útočník Václav Svěrkoš. Zvítězil i další adept na evropské poháry – Brno doma s námahou porazilo Most, kdežto Teplice pouze remizovaly s Olomoucí 1:1. Stejným výsledkem skončil i zápas mezi Bohemians a Kladnem, mužstvy bojujícimi o záchranu. Zlín hrál doma s Viktorií Žižkov bez branek.\n\n25. kolo\n\nVe dvacátém pátém kole se situace na čele tabulky nezměnila, Sparta zůstala v čele tabulky po výhře v Kladně 1:0. Stejným výsledkem porazila Slavia doma Liberec a byla tak za svým rivalem v tabulce pouze díky horšímu skóre. V klíčovém duelu v boji o záchranu prohrál Most doma s Bohemians 1905 2:4, když si dvě vlastní branky dal domácí golman Milan Švenger. V dalších zápasech vyhrála Olomouc nad Plzní 1:0 a Teplice zvítězily na Žižkově 2:1. Zlín šokoval vysokou výhrou v Jablonci 3:0. Brno zvítězilo v Č. Budějovicích 2:0 a Mladá Boleslav porazila doma Ostravu 3:1.\n\n26. kolo\n\nŠestadvacáté kolo přineslo radost pro Spartu, která lehce přehrála doma Most 3:0. Druhá Slavia totiž prohrála v Teplicích 1:3 a Sparta tak vedla čtyři kola před koncem ligy tabulku o tři body. Teplice tímto vítězstvím poskočily na třetí místo o dva body před Brno, které prohrálo v Ďolíčku s Bohemians 1905 3:1, a Ostravu, která porazila doma České Budějovice 2:0. Důležité body v boji o záchranu si připsalo Kladno vítězstvím v Plzni 2:1. Tento výsledek stál místo trenéra domácích Stanislava Levého, který byl v týdnu po zápase odvolán. V severočeském derby porazil Liberec doma Jablonec 2:1, Olomouc zvítězila nad Žižkovem 2:0 a Zlín podlehl doma Ml. Boleslavi 0:1.\n\n27. kolo\n\nI ve dvacátém sedmém kole pokračovala krize pražské Slavie, která doma podlehla Žižkovu 0:3. Sparta však nevyužila možnost odskočit svému rivalovi v tabulce na rozdíl šesti bodů a pouze remizovala v Ďolíčku s Bohemians 1905 0:0, tabulku tak vedla po tomto kole o čtyři body před Slavii. Prohrály také třetí Teplice – v Českých Budějovicích 0:1, díky bezbrankové remíze Brna s Ostravou se však udržely na třetí pozici o jeden bod před svými moravskými pronásledovateli. Na opačném konci tabulky prohrál poslední Most doma 0:1 s Libercem, Kladno remizovala se Zlínem 2:2 a Jablonec porazil Olomouc 2:0. Ve zbylém zápase porazila Mladá Boleslav lehce Plzeň 3:0.\n\n28. kolo\n\nOsmadvacáté kolo mohlo za jistých okolností už přinést radost z titulu pro Spartu – to kdyby porazila doma Brno a Slavia prohrála v Olomouci. Stal se však přesný opak. Sparta doma podlehla Brnu 0:2, když byl už ve druhé minutě zápasu vyloučen sparťanský stoper Tomáš Řepka poté, co hodil míč do obličeje útočníkovi Brna Aleši Bestovi. Slavia naopak zvítězila v Olomouci 3:1 a snížila tak náskok svého rivala na jediný bod. Na třetí místo se dostal Baník Ostrava po domácí výhře nad Kladnem 4:1, Teplice totiž podlehly doma Mladé Boleslavi 1:2 a spadly tak až na páté místo za čtvrté Brno. Most prohrál na Žižkově 0:1 a stal se prvním jistým sestupujícím. O udržení pak bojovali Kladno s Bohemians 1905 a druhý jmenovaný tým uhrál bezbrankovou remízu ve Zlíně. Plzeň porazila doma Jablonec 2:0 a Liberec remizoval s Č. Budějovicemi 0:0.\n\n29. kolo\n\nTaké ve dvacátém devátém kole měla Sparta teoretickou možnost slavit mistrovský titul, ale opět by potřebovala prohru Slavie. Samotná Sparta však podlehla doma Baníku Ostrava 1:2. Vzhledem k vítězství Slavie v Mladé Boleslavi 2:0 se tak Sparta propadla na druhé místo o dva body za Slavii. Po zápase oznámil trenér Sparty Michal Bílek, že po sezóně skončí. Nakonec jej však vedení klubu odvolalo hned a zbylé dva zápasy Sparty (finále poháru ČMFS a poslední ligové kolo) vedl jako hlavní trenér tehdejší prezident klubu Jozef Chovanec. Brno porazilo doma Liberec 1:0 a zůstávalo tak na čtvrté pozici se stejným bodovým ziskem jako třetí Baník Ostrava. Páté Teplice v tomto kole porazily domácí Bohemians 1905 2:0. \"Klokani\" se tak propadli na patnáctou a tedy sestupovou příčku o bod za Kladno, které porazilo doma Olomouc 1:0. Jablonec porazil Žižkov 3:0, Č. Budějovice remizovaly s Plzní 1:1 a Most podlehl doma Zlínu 0:1.\n\n30. kolo\n\nPoslední kolo již další zvrat na čele tabulky nepřineslo a Slavia si mistrovský titul zajistila před vyprodaným novým stadionem v Edenu remízou s Jabloncem 2:2. Druhá Sparta podlehla Liberci 3:4. Třetí místo a tedy účast v poháru UEFA si zajistil Baník Ostrava vítězstvím nad Bohemians 1905 2:0, hosty tento výsledek naopak odsoudil k pádu do druhé ligy. Na čtvrtém místě skončilo Brno, které v posledním kole zvítězilo ve Zlíně 1:0. Páté Teplice porazily doma Kladno 1:0, hosté se i přes porážku udrželi v první lize. V ostatních zápasech Olomouc porazila Č. Budějovice 1:0, Žižkov Mladou Boleslav také 1:0 a Plzeň deklasovala Most 6:2.\n\n\nNejzajímavější zimní přestupy:\n\nMartin Vaniak (25/0/15),\nMichal Vorel (6/0/2) –\nMartin Abraham (12/2),\nTijani Belaid (15/4),\nJan Blažek (7/1),\nErich Brabec (24/1),\nJaroslav Černý (12/1),\nFrantišek Dřížďal (17/1),\nGaúcho (4/1),\nTheodor Gebre Selassie (9/0),\nDavid Hubáček (25/0),\nMilan Ivana (17/1),\nTomáš Jablonský (8/0),\nPetr Janda (5/0),\nLukáš Jarolím (8/1),\nDavid Kalivoda (18/2),\nMatej Krajčík (25/0),\nMartin Latka (12/0),\nTomáš Necid (3/0),\nDaniel Pudil (21/6),\nDavid Střihavka (7/1),\nMarek Suchý (26/1),\nZdeněk Šenkeřík (22/3),\nVladimír Šmicer (12/2),\nOndřej Šourek (2/1),\nMichal Švec (8/0),\nDušan Švento (6/0),\nMickaël Tavares (22/2),\nGoce Toleski (12/3),\nStanislav Vlček (13/7),\nLadislav Volešák (17/3) –\ntrenér Karel Jarolím, asistenti Petr Vrabec, Luboš Přibyl a Pavel Řehák\n\nTomáš Grigar (19/0/10),\nTomáš Poštulka (11/0/4) –\nMartin Abraham (5/1),\nMiloš Brezinský (11/0),\nLibor Došek (20/8),\nAndré Hainault (1/0),\nJan Holenda (7/2),\nPavel Horváth (24/4),\nLuboš Hušek (16/0),\nJiří Jeslínek (7/1),\nMichal Kadlec (29/3),\nKarol Kisel (23/5),\nJiří Kladrubský (26/2),\nDaniel Kolář (17/3),\nMarek Kulič (26/2),\nDavid Limberský (12/0),\nMiroslav Matušovič (28/2),\nMilan Petržela (1/0),\nZdeněk Pospěch (16/1),\nJan Rezek (11/1),\nTomáš Řepka (20/1),\nTomáš Sivok (14/1),\nMiroslav Slepička (24/12),\nLudovic Sylvestre (6/0),\nJan Šimůnek (1/0),\nKamil Vacek (11/2),\nPetr Vrabec (14/1),\nRadoslav Zabavník (4/0),\nMartin Zeman (8/1),\nIgor Žofčák (5/0) –\ntrenér Michal Bílek (1.–29. kolo) a Jozef Chovanec (30. kolo), asistenti Zdenko Frťala, Horst Siegl a Jan Stejskal\n\nPetr Vašek (30/0/13) –\nRené Bolf (12/1),\nDavid Bystroň (28/4),\nPetr Cigánek (13/0),\nPetr Čoupek (20/0),\nOndřej Ficek (4/0),\nMartin Lukeš (10/0),\nLukáš Magera (27/9),\nTomáš Marek (28/1),\nFrantišek Metelka (19/2),\nTomáš Mičola (23/3),\nVladimír Mišinský (8/0),\nAleš Neuwirth (14/1),\nRudolf Otepka (26/1),\nPetr Pavlík (3/0),\nFrantišek Rajtoral (25/3),\nPavel Ricka (1/0),\nRadim Řezník (25/0),\nVáclav Svěrkoš (24/15),\nDušan Tesařík (6/0),\nDaniel Tchuř (21/1),\nPetr Tomašák (1/0),\nAdam Varadi (12/1),\nTomáš Vrťo (3/0),\nRóbert Zeher (26/8) –\ntrenér Karel Večeřa, asistenti Karel Kula, Svatopluk Schäfer, Lukáš Vydra (1.–13. kolo) a Paolo Terziotti (14.–30. kolo)\n\nTomáš Bureš (5/0/3),\nMartin Lejsal (25/0/7) –\nLibor Baláž (9/1),\nAleš Besta (25/7),\nTomáš Došek (25/6),\nJosef Dvorník (11/0),\nMartin Hanák (4/0),\nMario Holek (14/1),\nLuboš Kalouda (19/5),\nLukáš Kubáň (21/0),\nMartin Kuncl (15/0),\nElton Santiago dos Santos Lira (5/1),\nLukáš Mareček (8/0),\nRadek Mezlík (1/0),\nTomáš Okleštěk (8/0),\nMilan Pacanda (10/3),\nPetr Pavlík (30/2),\nTomáš Polách (26/3),\nPatrik Siegl (29/0),\nPavel Simr (6/0),\nMarek Střeštík (29/5),\nMartin Švejnoha (20/1),\nJan Trousil (27/4),\nKarel Večeřa (16/0),\nPavel Vrána (1/0),\nRené Wagner (19/3),\nMartin Živný (7/0) –\ntrenér Petr Uličný, asistenti Miroslav Soukup, Karel Trnečka a Rostislav Horáček\n\nMartin Slavík (30/0/10) –\nPetr Benát (10/1),\nMichal Doležal (30/6),\nMartin Fenin (15/7),\nMichal Gašparík (14/0),\nPavel Hašek (1/0),\nAndrej Hesek (11/0),\nTomáš Jun (14/4),\nJosef Kaufman (21/0),\nMartin Klein (29/3),\nZdeněk Koukal (6/0),\nPavel Krmaš (1/0),\nKarel Kroupa (9/1),\nAdmir Ljevaković (10/0),\nPetr Lukáš (29/2),\nJakub Mareš (14/1),\nSamir Merzić (24/0),\nAntonín Rosa (22/1),\nJiří Sabou (22/2),\nMichal Smejkal (10/3),\nPetr Smíšek (20/4),\nJan Štohanzl (21/1),\nPavel Verbíř (29/4),\nVlastimil Vidlička (10/0),\nLeandro Vieira (3/0) –\ntrenér Petr Rada, asistenti Zdeněk Klucký a Vladimír Počta\n\nZbyněk Hauzr (7/0/2),\nMaksims Uvarenko (1/0/1),\nZdeněk Zlámal (23/0/5) –\nRadek Bejbl (8/0),\nJiří Bílek (28/2),\nJan Blažek (6/3),\nVítězslav Brožík (3/0),\nRadek Dejmek (1/0),\nRobin Dejmek (4/0),\nBořek Dočkal (14/1),\nJakub Dohnálek (14/1),\nFilip Dort (22/5),\nTomáš Frejlach (16/0),\nMarcel Gecov (3/0),\nIvan Hodúr (15/1),\nRadek Hochmeister (7/0),\nMiroslav Holeňák (16/1),\nFernando Tobias de Carvalho Hudson (14/0),\nTomáš Janů (17/0),\nMartin Jirouš (5/0),\nMichal Jonáš (3/0),\nAndrej Kerić (12/6),\nPavel Košťál (25/0),\nPetr Krátký (4/0),\nDiego Lattmann (3/0),\nJiří Liška (13/0),\nMilan Matula (4/0),\nJan Nezmar (25/6),\nPetr Papoušek (23/5),\nAdam Petrouš (13/0),\nJan Polák (20/0),\nDaniel Pudil (3/0),\nTomas Radzinevičius (9/1),\nOndřej Smetana (11/3),\nPeter Šinglár (23/0),\nJán Vlasko (3/0) –\ntrenér Michal Zach (1.–9. kolo) a Ladislav Škorpil (10.–30. kolo), asistenti Josef Petřík, František Šturma (1.–16. kolo), Milan Veselý, Radim Nečas (6.–30. kolo) a Luboš Kozel (10.–30. kolo)\n\nMiroslav Miller (23/0/5),\nPetr Pižanowski (6/0/1),\nJan Šeda (2/0/0) –\nDavid Brunclík (7/0),\nJaroslav Dittrich (1/0),\nGeorge Ganugravu (2/0),\nIvan Hodúr (9/0),\nRadim Holub (21/6),\nTomáš Hrdlička (20/1),\nVáclav Kalina (26/0),\nMilan Kopic (23/1),\nJan Kysela (29/3),\nJiří Mašek (5/0),\nMarek Matějovský (15/1),\nAlexandre Mendy (24/1),\nLukáš Opiela (3/0),\nTomáš Poláček (24/0),\nVáclav Procházka (13/0),\nJan Rajnoch (29/11),\nAdrian Rolko (24/2),\nJakub Řezníček (19/4),\nMichal Sedláček (2/0),\nTomáš Sedláček (27/2),\nJiří Schubert (1/0),\nFrantišek Ševinský (14/0),\nIvo Táborský (27/4),\nDavid Vaněček (10/1),\nPetr Voříšek (14/0) –\ntrenér Luděk Zajíc (1.–5. kolo), Zdeněk Ščasný (6.–21. kolo) a Karel Stanner (22.–30. kolo), asistenti Petr Čuhel (1.–21. kolo), Marek Juska (1.–16. kolo), Jiří Ryba (1.–21. kolo), Ladislav Maier (1.–14. kolo) a Josef Hloušek (22.–30. kolo)\n\nVít Baránek (27/0/11),\nAleš Kořínek (3/0/1) –\nMartin Bača (14/1),\nMartin Bačík (2/0),\nGejza Baranyai (8/0),\nOndřej Čelůstka (2/0),\nTomáš Dujka (6/0),\nPavel Elšík (9/0),\nTomáš Gavlák (1/0),\nZdeněk Konečník (9/0),\nJan Kraus (19/0),\nZdeněk Kroča (29/1),\nVladimír Malár (25/2),\nJames McQuilkin (4/0),\nPetr Musil (14/0),\nLukáš Opiela (12/1),\nBronislav Otruba (1/0),\nMilan Pacanda (8/0),\nLukáš Pazdera (17/0),\nMiloslav Penner (22/0),\nDavid Šmahaj (28/4),\nVlastimil Vidlička (13/1),\nVít Vrtělka (17/0),\nMartin Vyskočil (27/3),\nVáclav Zapletal (14/0),\nIvo Zbožínek (30/5),\nMarek Zúbek (27/2),\nLibor Žůrek (29/8) –\ntrenér Pavel Hoftych (15.–30. kolo), asistenti Marek Kalivoda a Ladislav Minář (17.–30. kolo)\n\nMichal Daněk (15/0/6),\nĽuboš Ilizi (6/0/1),\nLukáš Krbeček (7/0/2),\nMartin Ticháček (3/0/1) –\nTomáš Borek (18/1),\nVítězslav Brožík (9/0),\nMartin Fillo (15/5),\nJan Halama (17/1),\nMarek Jarolím (16/5),\nPetr Knakal (11/0),\nTomáš Krbeček (24/0),\nJan Lecjaks (18/0),\nVladimír Malár (2/0),\nPavel Malcharek (27/0),\nMartin Müller (7/0),\nJakub Navrátil (12/1),\nMilan Petržela (10/2),\nVáclav Procházka (3/1),\nMartin Psohlavec (23/3),\nTomáš Rada (26/0),\nPaulo Da Silva Rodriguez (3/0),\nFerenc Róth (12/1),\nMichal Smejkal (14/0),\nMarek Smola (22/0),\nJakub Süsser (1/0),\nLudovic Sylvestre (14/3),\nPetr Šíma (10/0),\nOndřej Šiml (2/0),\nJaroslav Šimr (1/0),\nZdeněk Šmejkal (11/1),\nPetr Trapp (26/1),\nAdam Varadi (11/6),\nOndřej Vrzal (10/0),\nJan Zakopal (8/0) –\ntrenér Stanislav Levý (1.–26. kolo) a Karel Krejčí (27.–30. kolo), asistenti Michal Petrouš, Pavel Průša a Zdeněk Bečka\n\nPeter Bartalský (27/0/10),\nOldřich Pařízek (3/0/1) –\nMarek Bažík (6/0),\nPavel Besta (22/0),\nLubomír Blaha (8/0),\nRadek Bukač (18/3),\nRóbert Demjan (9/1),\nMilan Jambor (3/0),\nRichard Kalod (24/5),\nZdeněk Koukal (11/1),\nMichal Kropík (16/0),\nTomáš Kučera (17/1),\nOndřej Kušnír (26/4),\nBranislav Labant (22/1),\nAldo Andres Mores (2/0),\nYoussef Moughfire (23/2),\nJan Novotný (17/2),\nRadek Pilař (7/0),\nJaroslav Procházka (2/0),\nTomáš Procházka (28/3),\nLuděk Stracený (24/3),\nMarcel Šťastný (24/1),\nPetr Švancara (28/6),\nMarcio Roberto da Silva Tinga (23/2),\nZengue Herve Xavier (15/0) –\ntrenér Stanislav Griga, asistenti Vladimír Skalba (1.–16. kolo), Milan Skokan, Karel Stromšík (1.–16. kolo) a Boris Kočí (17.–30. kolo)\n\nPetr Drobisz (30/0/12) –\nLukáš Bajer (26/4),\nDawid Banaczek (4/0),\nMariano Daniel Bueno (10/1),\nMartin Čupr (1/0),\nLukáš Hartig (9/3),\nJakub Heidenreich (11/1),\nTomáš Hořava (8/0),\nMichal Hubník (24/2),\nMartin Hudec (23/2),\nTomáš Janotka (19/0),\nJosef Jindřišek (24/0),\nDejan Jurkič (10/0),\nMarek Kaščák (23/0),\nTomáš Kazár (21/2),\nZdeněk Klesnil (1/0),\nMartin Knakal (7/0),\nMartin Komárek (6/0),\nFilip Lukšík (7/0),\nMelinho (15/1),\nLadislav Onofrej (18/1),\nJakub Petr (5/0),\nMartin Pulkert (5/0),\nTomáš Randa (20/1),\nDaniel Silva Rossi (24/1),\nFilip Rýdel (4/0),\nVojtěch Schulmeister (18/1),\nAleš Škerle (24/0),\nVojtěch Štěpán (2/0),\nDarko Šuškavčević (20/0) –\ntrenér Martin Pulpit (1.–27. kolo) a Jiří Fryš (28.–30. kolo), asistent Jiří Fryš (1.–27. kolo) a Vítězslav Rejmon\n\nMichal Špit (30/0/10) –\nMiroslav Baranek (24/2),\nPavel Eliáš (22/0),\nJan Flachbart (9/0),\nLukáš Fujerik (8/1),\nMilan Fukal (20/1),\nJosef Hamouz (26/1),\nAnes Haurdić (2/0),\nAdam Hloušek (18/0),\nJiří Homola (29/1),\nTomáš Huber (14/0),\nFilip Klapka (24/0),\nMichal Kordula (4/0),\nJiří Krejčí (14/2),\nJaroslav Laciga (2/0),\nLuboš Loučka (14/0),\nJakub Mičkal (1/0),\nTomáš Michálek (12/1),\nTomáš Necid (13/5),\nDušan Nulíček (7/1),\nEmil Rilke (10/0),\nVlastimil Stožický (5/0),\nPavol Straka (14/3),\nJan Svátek (14/3),\nVojtěch Štěpán (3/0),\nLukáš Vácha (10/0),\nJiří Valenta (23/1),\nPetr Zábojník (22/1),\nLuděk Zelenka (12/0),\nIgor Žofčák (10/1) –\ntrenér Luboš Kozel (1.–9. kolo) a František Komňacký (10.–30. kolo), asistenti Martin Hřídel (1.–16. kolo), Jozef Weber a Radim Straka\n\nZdeněk Křížek (4/0/1)\nPavel Kučera (26/0/10) –\nJiří Adamec (6/0),\nOndřej Bíro (3/0),\nJaroslav Černý (16/4),\nPetr Dolejš (9/0),\nJaroslav Hílek (27/0),\nDavid Homoláč (22/1),\nDavid Horejš (27/4),\nJiří Hrbáč (1/0),\nTomáš Hunal (23/0),\nMartin Jasanský (1/0),\nMarek Jungr (6/0),\nMartin Leština (9/0),\nMichal Mašát (8/0),\nPavel Mezlík (12/0),\nVáclav Mrkvička (24/4),\nZdeněk Ondrášek (6/0),\nJiří Peroutka (19/1),\nRoman Pivoňka (1/0),\nMarek Plichta (12/0),\nJaromír Plocek (28/2),\nTomas Radzinevičius (15/4),\nAugustinho Marques Renan (3/0),\nTomáš Stráský (17/1),\nJan Svátek (13/2),\nPetr Šíma (11/0),\nMichal Šmíd (12/0),\nVlastimil Švehla (1/0),\nMartin Vozábal (26/3),\nKarel Zelinka (1/0),\nMichael Žižka (24/0) –\ntrenér František Cipro (1.–4. kolo) a František Straka (5.–30. kolo), asistenti Jiří Jurásek, Pavol Švantner (1.–16. kolo) a Karel Vácha (17.–30. kolo)\n\nPeter Kostolanský (3/0/0),\nRoman Pavlík (27/0/4) –\nPavel Bartoš (22/5),\nVít Beneš (9/0),\nDavid Brunclík (11/0),\nTomáš Cigánek (29/3),\nTomáš Čáp (20/1),\nBořek Dočkal (15/2),\nMarian Farbík (14/0),\nMarcel Gecov (9/1),\nPatrik Gross (20/0),\nDavid Hlava (1/0),\nJosef Hoffmann (8/0),\nRadek Hochmeister (14/0),\nAntonín Holub (3/0),\nTomáš Jablonský (14/0),\nJiří Jeslínek (15/5),\nLukáš Killar (28/1),\nTomáš Klinka (6/2),\nMiloslav Kousal (7/0),\nJan Krob (11/1),\nKarel Kroupa (13/1),\nOndřej Kúdela (10/1),\nJakub Rada (1/0),\nJosef Semerák (12/1),\nOndřej Szabo (26/4),\nRadek Šelicha (2/0),\nJaromír Šilhan (7/0),\nAvdija Vršajević (18/1),\nMichal Zachariáš (22/2),\nLukáš Zoubele (22/0) –\ntrenér Jaroslav Šilhavý, asistenti Václav Kotal, Stanislav Hejkal a Filip Toncar\n\nRadek Sňozík (26/1/8),\nLukáš Zich (5/0/0) –\nLukáš Adam (12/0),\nVladimír Bálek (8/0),\nDavid Bartek (27/1),\nIvan Hašek (19/0),\nPavel Hašek (5/0),\nVlastimil Karal (5/0),\nMartin Knakal (6/0),\nMartin Kotyza (15/2),\nTomáš Kuchař (1/0),\nPetr Kunášek (15/1),\nPavel Lukáš (19/1),\nLukáš Marek (23/0),\nLukáš Matůš (6/1),\nJan Moravec (17/0),\nMarek Nikl (19/0),\nMichal Ordoš (24/3),\nMichal Pávek (5/0),\nMichal Polodna (6/0),\nKarel Rada (27/0),\nJan Rezek (10/2),\nJan Růžička (5/0),\nJiří Rychlík (10/0),\nDalibor Slezák (26/2),\nMilan Škoda (24/4),\nMichal Šmarda (27/0),\nVít Turtenwald (2/1),\nJiří Vágner (6/0) –\ntrenéři Václav Hradecký (1.–16. kolo), Zbyněk Busta (17.–24. kolo) a Michal Zach (25.–30. kolo), asistenti Zbyněk Busta (1.–16. kolo), Petr Kostelník a Michal Zach (14.–24. kolo)\n\nLupce Acevski (7/0/1),\nMartin Svoboda (14/0/0),\nMilan Švenger (9/0/0) –\nCamargo da Silva Andrei (16/1),\nLubomir Bogdanov (28/1),\nMabiala Lombo Brandon (3/0),\nPavel Čermák (7/0),\nPatrik Gedeon (13/0),\nAndré Hainault (13/0),\nStanislav Hofmann (1/0),\nJan Holenda (8/0),\nStanislav Horský (1/0),\nPavel Hrešisko (2/0),\nLadislav Jamrich (14/0),\nJiří Jedinák (4/0),\nPetr Johana (10/0),\nKevin Lafrance (1/0),\nPetr Loos (19/1),\nAlexandre Mendy (4/0),\nVincent Mendy (12/0),\nPatrick Joseph Onyango Oboya (27/2),\nTomáš Pešír (11/1),\nPeter Philipakos (1/0),\nTomáš Pilař (25/4),\nOndřej Prášil (20/1),\nJan Procházka (11/2),\nEmil Rilke (11/0),\nEzequiel Horacio Rosendo (1/0),\nLukáš Schut (17/1),\nDave Simpson (4/0),\nVlastimil Stožický (11/1),\nJiří Studík (5/1),\nJiří Šisler (4/0),\nJaroslav Škoda (21/1),\nVáclav Štípek (5/0),\nGoce Toleski (13/8),\nVitali Trubila (22/1),\nByron Webster (23/4) –\ntrenér Robert Žák, asistenti František Kopač a Martin Luger\n"}
{"id": "230525", "url": "https://cs.wikipedia.org/wiki?curid=230525", "title": "2. česká fotbalová liga 2007/08", "text": "2. česká fotbalová liga 2007/08\n\nSezóna 2007/08 2. ligy je 15. sezónou v samostatné české fotbalové lize.\n\nMezi účastníky druhé ligy bylo oproti předchozí sezóně celkem 6 změn. Postupující Žižkov a Bohemians Praha 1905 nahradily sestupující z 1. ligy Příbram a Slovácko. Místo sestupujících Sigmy Olomouc B a Bystrce postoupily FK Bohemians Praha a Fulnek. Jakubčovice prodaly licenci Dukle Praha, tu kvůli finančním problémům nedostaly Blšany, a tak dodatečně postoupil do 2. ligy druhý tým ČFL Sparta Krč.\n\nVětší či menší ambice na postup mělo před sezónou víc klubů, a to sestupivší Příbram a Slovácko, Jihlava, které se to nepodařilo v předchozí sezóně, Opava, FC Hradec Králové a Olomouc, pohybující se v minulosti na vyšších příčkách, a i nováček z Fulneka, podle jehož vedení je účast v druhé lize prodělečná.\n\nUtkání prvního kola mezi pátým a čtvrtým týmem předchozí sezóny, Jihlavou a HFK Olomouc, skončilo remízou 2:2. Porazit doma Fulnek nedokázala Příbram, která jen remizovala 1:1. Zvítězit se naopak povedlo Opavě na Dukle, Hradci Králové doma s Krčí a Slovácku se Sokolovem. Nováček Bohemians Praha utrpěl porážku 4:1 ve Hlučíně, ve zbývajících zápasech porazily Vítkovice Čáslav a Ústí nad Labem Třinec.\n\nVe druhém kole zvítězil Hradec Králové na hřišti HFK Olomouc 1:2, gól se naopak přes převahu nepodařilo vstřelit Slovácku v Opavě, Vítkovice utrpěly porážku 3:0 ve Fulneku, Hlučín nedokázal vyhrát na Strahově, kde hraje svoje domácí zápasy Krč, a Ústí nad Labem prohrálo na xaverovském hřišti Bohemians Praha, a tak je Hradec Králové jediným týmem, který dokázal v obou úvodních zápasech vyhrát. V dalších zápasech Příbram opět nedokázala zvítězit, když na hřišti Sokolova remizovala 0:0, Čáslav porazila 2:0 Duklu, a stejným skóre vyhrála Jihlava v Třinci. Dukla a Třinec tak po dvou kolech zůstaly bez bodu.\n\nVe třetím kole získala Dukla první bod za remízu 2:2 doma s HFK Olomouc, to se naopak nepovedlo Třinci, který prohrál na Slovácku 2:0, a zůstal tak po třech zápasech bez bodu a vstřelené branky. Fulnek znovu neprohrál, když doma remizoval se Sokolovem 1:1, zopakovat domácí vítězství z prvního kola se nepodařilo Hlučínu, který prohrál s Čáslaví 0:1, podařilo se to však Vítkovicím, jež porazily Krč 2:1. Zvítězit se podařilo také Opavě v Ústí nad Labem, Příbrami, která tak poprvé vyhrála, doma s Bohemians Praha a Hradci Králové, který tak v prvních třech zápasech neztratil ani bod, doma s Jihlavou.\n\nPrvní bod získal ve čtvrtém kole Třinec za domácí remízu s Vítkovicemi 1:1. Jihlava vybojoval v domácím zápase bod s Duklou, přestože v poločase prohrával už 0:3. V utkání druhého s prvním porazila Opava Hradec Králové, a dostala se tak do čela tabulku, dotáhnout na Opavu nedokázalo Slovácko, když jenom remizovalo v Praze s Krčí. Prvního vítězství dosáhly Sokolov a HFK Olomouc za domácí výhry 1:0 s Hlučínem, resp. Ústím nad Labem. Příbram vyhrála v Čáslavi 1:0 a Bohemians Praha doma s Fulnekem 3:0.\n\nPo pátém kole se do čela dostaly Slovácko po výhře nad Bohemians Praha a Příbram po výhře nad Opavou se shodným počtem bodů i skóre. Poprvé v sezóně vyhrála Dukla, když v prvním pražském druholigovém derby porazila Krč 1:0. Potřetí z 5 zápasů remizoval Sokolov, tentokrát s Čáslaví. Bez gólů hrál Hlučín s HFK Olomouc. Třinec zůstal na posledním místě s jedním bodem po prohře ve Fulneku 4:1, zespodu tabulky se navzdory očekáváním před sezónou nedokázala dostat ani Jihlava, když prohrála ve Vítkovicích. Další aspirant na postup Hradec Králové jenom remizoval v Ústí nad Labem 1:1.\n\nV šestém kole utrpělo první porážku v sezóně Slovácko, když prohrálo v Olomouci s HFK. Na nedělené první místo se tak dostala Příbram, která porazila vlastním gólem Krč, která se díky první výhře Třince, doma s Hlučínem, propadla na poslední místo. Jihlava vyhrála poprvé v sezóně doma, když porazila Ústí nad Labem. Ve zbylých zápasech kola vyhráli domácí, a to Hradec Králové s Duklou, Čáslav s Fulnekem, Opava s Vítkovicemi a Bohemians Praha se Sokolovem.\n\nPo sedmém kole vedla ligu i nadále Příbram, když deklasovala Jihlavu 5:1, další domácí zápas bez obdrženého gólu vyhrálo Slovácko, když porazilo Čáslav. První domácí ztrátu bodů utrpěly Víktovice, když prohrály s Hradcem Králové, který se díky remíze Opavy na Bohemians dostal na druhé místo. Prvního vítězství v druhé lize dosáhla Krč, když vyhrála v Ústí, které se tak propadlo na poslední místo tabulky místo ní. V dalších zápasech porazil Fulnek HFK Olomouc, Hlučín Duklu a Třinec remizoval doma se Sokolovem.\n\nV osmém kole dokázalo Slovácko na půdě Jihlavy poprvé v sezóně zvítězit venku, stejně tak vyhrála Příbram v Třinci, Opava se Sokolovem a Hradec Králové s Hlučínem, a tak se čelo tabulky nezměnilo. Na páté se místo se dostali Bohemians, kteří otočili zápas v Čáslavi. Vyhrál také HFK Olomouc s Vítkovicemi a Dukla se stále posledním Ústím nad Labem. Naopak vyhrát nedokázali Krč ani Fulnek, kteří spolu remizovali.\n\nV devátém kole prohrála Opava ve Fulneku, který se na ni tak dotáhl na 2 body, Příbram a Hradec Králové ve vzájemném zápase remizovali, a Slovácko se tak po výhře nad Duklou dostalo na druhé místo. O tři góly vyhrál Sokolov s HFK Olomouc, o dva Čáslav s Třincem. Pražské derby mezi Bohemians Praha a Spartou Krč skončilo remízou, stejně jako zápas Vítkovic s Ústím nad Labem.\n\nV desátém kole poprvé prohrála Příbram, a to na hřišti HFK Olomouc, díky tomu se na ni dotáhli Hradec Králové a Slovácko, kteří ve vzájemném utkání remizovali. Opava rozdrtila Čáslav 5:1, Bohemians vyhráli v Třinci o tři góly, doma s Hlučín prohrál také předposlední tým, Ústí nad Labem. Dukla porazila Vítkovice a Jihlava nedokázala zvítězit doma, když nedala gól Fulneku. Třetí remízu 1:1 v řadě nasbírala Krč po domácím zápase se Sokolovem.\n\nV jedenáctém kole neuspělo doma Slovácko, když prohrálo doma s předposledním Ústím nad Labem, naopak Opava doma porazila až gólem Kozáka v závěru Třinec, a dostala se tak na druhé místo. Příbram zvládla domácí „derby Dukel“, a upevnila si tak vedení v tabulce. Hradec Králové ve Fulneku gól nedal, a odvezl si bod. Díky zaváhání Slovácka a Hradce Králové se na jeden bod na vedoucí čtveřici dotáhli Bohemians, když porazili doma HFK Olomouc, přestože v zápase dvakrát prohrávali. V moravskoslezském derby vyhrál Hlučín ve Vítkovicích. V zápasech Sokolova s Jihlavou a Čáslavi s Krčí gól nepadl.\n\nVe dvanáctém kola porazila čtrnáctá Krč poslední Třinec třemi góly z prvních dvaceti minut, a díky výhře Dukly se Sokolovem a Ústí nad Labem s Fulnekem se jeho ztráta zvýšila už na 6 bodů. Vedoucí Příbram uhrála v Hlučíně remízu, Opava prohrála v Olomouci a Hradec Králové doma s Bohemians Praha, kteří se tak dostali před něj, a tak se na druhé místo vrátilo Slovácko po vítězství ve Vítkovicích. Jihlava opět doma ztratila, tentokrát prohrála doma s Čáslaví.\n\nPo třinácti zápasech si první tři místa udržely Příbram, Slovácko a Opava po domácích výhrách nad Vítkovicemi, Hlučínem, resp. Krčí. Na čtvrtém místě se udrželi díky domácí remíze s Jihlavou a remíze Hradce Králové v Čáslavi Bohemians, přestože ještě pět minut před koncem prohrávali o dva góly. Poslední Třinec znovu prohrál, tentokrát doma s HFK Olomouc, prohrálo také Ústí nad Labem, a to v Sokolově v severočeském derby týmů ze dna tabulky. Fulnek porazil o branku Duklu.\n\nVe čtrnáctém kole vyhrálo Slovácko doma s Fulnekem a díky prohře Příbrami v Ústí nad Labem se dostalo do čela tabulky. Poslední Třinec vyhrál na Dukle, a snížil tak svou ztrátu, předposlední Vítkovice rozdrtily Bohemians 5:0, a nechaly tak za sebou Ústí, Duklu i Krč, která prohrála v Jihlavě. Opava jenom remizovala v Hlučíně a zůstala tak třetí, na čtvrté místo se dostal Hradec Králové po domácí výhře nad Sokolovem, na páté HFK Olomouc po porážce Čáslavi.\n\nV patnáctém kole, posledním v roce 2007 (konec podzimní části) ve šlágru kola Příbram doma bezbrankově remizova se Slováckem, které uhájilo první pozici po polovině sezony.Dále Čáslav porazila Ústí nad Labem 3:0, Opava doma porazila Jihlavu, Fulnek porazil Hlučín, Krč uhrála další remízu (2:2) s klubem HFK Olomouc, Sokolov porazil Vítkovice, Bohemians porazila Duklu a Třinec remizoval s Hradcem\n\nPetr Beke (1/0),\nJaroslav Beláň (5/0),\nVáclav Winter (25/0) –\nKwame Eric Adjei (22/2),\nPavel Bartoš (4/0),\nJiří Birhanzl (7/0),\nAdam Brzezina (21/4),\nIvan Faitl (1/0),\nTomáš Fenyk (24/4),\nJosef Galbavý (28/3),\nPavel Grznár (21/4),\nLukáš Hajník (10/0),\nStanley Ibe (26/6),\nTomáš Jandzik (24/1),\nVáclav Janů (8/0),\nPetr Jendruščák (8/0),\nDmitrij Lencević (13/0),\nDavid Lukeš (19/0),\nPavel Macháček (23/2),\nTomáš Majer (26/0),\nJakub Mičkal (4/0),\nMiroslav Obermajer (25/5),\nMartin Olejník (3/0),\nJiří Studík (9/0),\nJiří Šisler (13/9),\nVít Turtenwald (15/2),\nDavid Zoubek (27/4) –\ntrenér Luboš Urban\n\nAleš Hruška (30/0/14) –\nDaniel Bakongolia (1/0),\nMichel Fernando Costa (10/0),\nDanilo De Oliveira (11/3),\nTomáš Hejdušek (6/0),\nMartin Hloušek (18/1),\nTomáš Hunal (2/0),\nDaniel Huňa (26/10),\nMartin Jirouš (9/0),\nJan Kalabiška (11/1),\nMichal Klesa (23/3),\nMarcel Mácha (12/0),\nZoran Milutinović (5/0),\nMilan Mišůn (12/0),\nJakub Navrátil (14/0),\nLukáš Nechvátal (22/1),\nStaníslav Nohýnek (27/2),\nRudolf Otepka (2/0),\nJan Penc (21/1),\nJales Perpétuo do Prado (13/2),\nTomáš Pilík (25/2),\nMarek Plašil (8/0),\nLukáš Pleško (22/0),\nMiroslav Podrazký (10/0),\nMichal Polodna (3/2),\nVlastimil Ševr (3/0),\nRadek Šindel (21/1),\nJakub Štochl (11/0),\nMatěj Štochl (8/0),\nDaniel Tarczal (30/3) –\ntrenér František Barát (1.–17. kolo), Ivan Pihávek (18.–23. kolo) a Massimo Morales (24.–30. kolo)\n\nOtakar Novák (30/0/10) –\nMilan Barteska (26/5),\nTomáš Dujka (10/1),\nMilan Halaška (29/3),\nLukáš Horka (7/3),\nTomáš Janoviak (16/0),\nJan Jelínek (10/2),\nRostislav Kiša (28/2),\nJaroslav Kolínek (22/2),\nLibor Kozák (26/11),\nMilan Matula (14/2),\nRadek Mezlík (26/5),\nZdeněk Partyš (29/1),\nJan Pejša (24/2),\nDušan Půda (19/3),\nTomáš Sluka (4/0),\nJaroslav Švach (6/1),\nMartin Uvíra (14/0),\nRadomír Víšek (28/2),\nRobin Wirth (25/1),\nVáclav Zapletal (15/1) –\ntrenér Jiří Neček\n\nJiří Lindr (9/0),\nKarel Podhajský (21/0) –\nTomáš Bouška (17/3),\nPavel Černý (25/2),\nMartin Čupr (11/1),\nMichal Dian (9/0),\nJosef Dvořák (1/0),\nPavel Dvořák (21/2),\nJan Filip (2/0),\nVladimír Gavula (10/1),\nTomáš Hašler (7/0),\nJakub Chleboun (11/0),\nDaniel Kaplan (6/0),\nVlastimil Karal (13/0),\nJiří Krejcar (17/0),\nPaul Munster (6/4),\nPavel Němeček (11/1),\nVáclav Pilař (21/7),\nMarek Plašil (5/1),\nJiří Pospíšil (29/0),\nDavid Přibyl (14/1),\nTomáš Rezek (26/3),\nJan Riegel (6/0),\nJosef Semerák (2/0),\nJan Schulmeister (11/0),\nIvo Svoboda (16/3),\nJaromír Šmerda (10/0),\nJiří Vít (24/1),\nMiroslav Vodehnal (18/3),\nRadim Wozniak (28/0),\nMartin Zbončák (11/0),\nDaniel Zinke (1/1) –\ntrenér Luděk Klusáček (1.–15. kolo) a Pavel Malura (16.–30. kolo)\n\nPetr Bolek (18/0),\nVáclav Marek (12/0) –\nVáclav Činčala (24/5),\nOndřej Čtvrtníček (9/0),\nPavel Eismann (18/1),\nPetr Filipský (11/2),\nRoman Fischer (20/2),\nMichal Gonda (14/2),\nRadek Görner (22/4),\nJaromír Grim (4/0),\nAleš Chmelíček (24/9),\nTomáš Ineman (29/0),\nPetr Kaspřák (14/0),\nMilan Kerbr (4/0),\nOndřej Lysoněk (18/1),\nLukáš Matůš (14/2),\nPavel Němčický (30/0),\nJiří Perůtka (4/1),\nPetr Reinberk (1/0),\nTomáš Sloboda (6/0),\nPetr Stýskala (20/1),\nJan Šimáček (29/0),\nZdeněk Šturma (10/0),\nPavel Šultes (28/7),\nPavel Vrba (7/0) –\ntrenéři Pavel Malura (1.–15. kolo), Leoš Kalvoda (16.–26. kolo) a Jiří Dekař (27.–30. kolo)\n\nMartin Blaha (1/0),\nJiří Pospěch (29/0) –\nRadim Bill (2/0),\nPetr Dittrich (8/0),\nKarel Doležal (10/0),\nTomáš Gašparík (1/0),\nJozef Halaška (3/0),\nZdenko Kaprálik (20/1),\nDalibor Koštuřík (28/5),\nMichal Kovář (28/2),\nMiroslav Král (11/0),\nRadim Krása (22/3),\nJosef Lukaštík (27/1),\nOndřej Malohlava (26/3),\nRoman Mrožek (1/0),\nMarcel Pavlík (9/4),\nMarek Přílučík (6/0),\nAleš Rozsypal (2/0),\nPetr Sedlák (12/1),\nRadek Slončík (27/3),\nOndřej Smetana (15/7),\nRoman Smutný (12/0),\nMarek Sokol (12/1),\nVladimír Staš (24/0),\nMartin Šrom (1/0),\nZdeněk Traxl (12/1),\nTomáš Vajda (27/1),\nTomáš Vlček (2/0),\nMichal Vyskočil (27/3) –\ntrenér Václav Daněk\n\nLibor Macháček (7/0/3),\nDavid Šimon (15/0/6),\nPetr Tulis (8/0/2) –\nPavel Bartoš (12/0),\nMartin Bayer (9/0),\nLukáš Bodeček (1/0),\nJiří Böhm (11/0),\nTomáš Cihlář (24/1),\nIvan Čermák (10/0),\nRoman Drga (7/0),\nMartin Dupal (13/4),\nPetr Faldyna (29/13),\nJiří Gába (15/0),\nGabriel da Silva (9/2),\nTheodor Gebre Selassie (7/1),\nJosef Hušbauer (8/0),\nMichal Kadlec (15/1),\nMichal Lovětínský (21/1),\nPavel Mezlík (14/0),\nMiloš Netrda (1/0),\nMichael Rabušic (24/2),\nFrantišek Schneider (14/2),\nPavel Simr (14/8),\nRadek Sláma (14/0),\nMartin Suchý (10/1),\nMartin Sviták (7/0),\nPeter Šedivý (14/0),\nPetr Tlustý (10/2),\nVladimír Vácha (20/2),\nMichal Vepřek (22/0),\nMichal Veselý (26/1) + 2 vlastní góly soupeře –\ntrenéři Luboš Zákostelský (1.–7. kolo) a Karol Marko (8.–30. kolo)\n\nMartin Doležal (30/0/11) –\nTomáš Dadák (20/0),\nJaromír Grim (15/3),\nBranislav Hanzeľ (8/0),\nJuraj Jakubovič (12/0),\nRadek Janeček (23/0),\nJaroslav Josefík (23/0),\nOndřej Kalvoda (12/1),\nDavid Korčián (30/6),\nMartin Kotůlek (14/0),\nMiloš Kropáček (20/6),\nPeter Krutý (27/3),\nIvo Lošťák (23/0),\nJaromír Lukášek (28/3),\nLukáš Smékal (2/0),\nMichal Spáčil (25/2),\nMichal Ševela (22/1),\nVladimír Škuta (12/2),\nŠtefan Toporčák (12/0),\nPetr Vodák (28/3),\nMartin Zlatohlavý (25/2),\nZdeněk Zmeškal (8/1) –\ntrenéři Leoš Kalvoda (1.–15. kolo) a Tomáš Uličný (16.–30. kolo), asistenti Roman Sedláček (1.–30. kolo) a Martin Kotůlek (16.–30. kolo)\n\nJiří Bertelman (16/0),\nJosef Kubásek (14/0) –\nMilan Bakeš (7/0),\nPetr Bartůněk (4/0),\nJan Bauer (14/1),\nMichel Fernando Costa (7/3),\nDavid Čada (22/1),\nOleh Duchnyč (15/2),\nJan Filip (5/0),\nJiří Fleišman (9/0),\nJakub Frohna (8/0),\nMichal Habai (12/1),\nTomáš Hájovský (29/1),\nMichal Held (5/0),\nIgor Hrabáč (6/0),\nCristiano Thomas (7/0),\nPavel Javorský (14/0),\nPetr Jiráček (25/1),\nLuděk Jón (6/0),\nDaniel Kaplan (12/0),\nFrantišek Kura (24/1),\nPetr Mach (26/0),\nJiří Mlika (20/6),\nPavel Němeček (15/2),\nMartin Novák (6/0),\nJiří Poděbradský (13/0),\nDavid Rojka (5/0),\nMichal Salák (26/2),\nPetr Šorfa (26/3),\nTomáš Vondrášek (10/1) –\ntrenér Boris Kočí (1.–7. kolo), Oldřich Abrahám (8.–15. kolo) a Martin Hašek (16.–30. kolo)\n\nŠtefan Kollár (1/0),\nJakub Kraus (5/0),\nLukáš Paleček (8/0),\nTomáš Vaclík (16/0) –\nLibor Baláž (12/1),\nRadim Derych (26/0),\nRadim Ditrich (8/0),\nJiří Dobeš (7/0),\nKarel Doležal (12/2),\nDavid Fromelius (7/0),\nTomáš Hrdlovič (14/0),\nMartin Hromkovič (12/0),\nMarek Jandík (9/0),\nLubor Knapp (12/1),\nJan Kroker (4/0),\nAdam Křiva (11/0),\nPavel Kříž (10/0),\nRadovan Lokša (8/0),\nTomáš Mikulenka (29/4),\nMartin Motyčka (26/2),\nMartin Nosko (10/0),\nRudolf Novák (27/4),\nJan Plešek (5/0),\nMartin Prohászka (25/7),\nMartin Pulkert (15/3),\nMichal Schön (25/7),\nThiago Silveira da Silva (13/0),\nMilan Šafránek (1/0),\nMartin Švec (11/0),\nVlastimil Švehla (14/1),\nJosef Valášek (23/2) –\ntrenér Alois Grussmann\n\nVáclav Bruk (13/0/1),\nLubomír Dítě (4/0/0),\nMartin Lipčák (13/0/6) –\nJan Berger (25/3),\nFrantišek Brezničan (4/0),\nMiroslav Ceplák (14/1),\nZdeněk Cieslar (10/0),\nMarek Čelůstka (4/0),\nMiroslav Černý (4/0),\nMartin Dombi (10/0),\nMartin Doubek (15/5),\nTomáš Ďurica (22/2),\nRené Formánek (13/1),\nKarel Hromada (15/0),\nMichael Hupka (23/2),\nJaroslav Chlebek (13/1),\nTomáš Jakus (7/0),\nZdeněk Konečník (14/1),\nKamil Kořínek (8/1),\nPavel Krejčíř (4/0),\nPetr Lisický (30/0),\nFilip Lukšík (11/0),\nKarel Maceček (14/1),\nPavel Malíř (26/0),\nIvan Martinčík (18/0),\nJaromír Matěj (19/0),\nJakub Pindor (18/0),\nPaulo Rodrigues da Silva (11/4),\nMichal Sostřonek (4/0),\nRichard Veselý (15/3),\nIlja Zítka (12/0) –\ntrenéři Miroslav Čopjak (1.–6. kolo) a Miroslav Kouřil (7.–30. kolo)\n\nZdeněk Divecký (4/0),\nRadim Novák (27/0) –\nLadislav Benčík (27/2),\nMichal Benko (11/0),\nDavid Béreš (4/0),\nMartin Boček (12/3),\nRichard David (14/0),\nLukáš Dvořák (27/2),\nPavel Džuban (27/1),\nPetr Fousek (27/6),\nJan Franc (18/2),\nAleš Hanzlík (13/0),\nPavel Karlík (17/2),\nVojtěch Kříž (2/0),\nAidin Mahmutović (16/6),\nCyril Maron (5/0),\nJan Martykán (26/1),\nFrantišek Mašanský (21/1),\nTomáš Novák (24/1),\nJiří Pimpara (12/1),\nJiří Procházka (23/3),\nZdeněk Stárek (6/0),\nJaroslav Šmrha (5/0),\nMichal Valenta (27/4),\nTomáš Vondrášek (13/0),\nZdeněk Zvonek (2/0) –\ntrenér Libor Pala (1.–7. kolo) a Svatopluk Habanec (8.–30. kolo)\n\nJiří Havránek (12/0),\nJiří Malík (3/0),\nLukáš Zich (15/0) –\nMichal Dian (12/3),\nTomáš Haniak (25/1),\nMiroslav Hozda (27/3),\nPetr Jiroušek (24/0),\nDeniel Kocourek (24/6),\nVáclav Kotrba (25/0),\nMário Kurák (20/1),\nPeter Mráz (24/0),\nMarek Nešpor (8/0),\nVladimír Pokorný (13/0),\nJiří Pravda (7/0),\nJosef Příhoda (3/0),\nOndřej Sedláček (19/2),\nJan Schulmeister (12/2),\nMichal Skopalík (26/3),\nJan Skoupý (23/0),\nLukáš Slezák (10/0),\nMiloslav Strnad (23/7),\nAleš Urban (7/0),\nMichal Veselý (25/3),\nJan Vošahlík (13/2),\nMarek Wolf (7/0),\nMartin Zachariáš (9/1) –\ntrenér Pavel Medynský (1.–26. kolo) a Michal Horňák (27.–30. kolo)\n\nMartin Miščík (4/0),\nJakub Plánička (2/0),\nFilip Rada (24/0) –\nLukáš Adam (15/2),\nTomáš Berger (4/0),\nJiří Böhm (4/0),\nJan Buryán (13/0),\nJan Daněk (14/0),\nFrantišek Hanus (22/2),\nMiroslav Hendrych (3/0),\nAntonín Holub (15/2),\nJan Hubka (28/1),\nDavid Kopta (12/0),\nRadek Kúdela (23/0),\nTomáš Kulvajt (23/6),\nPavel Kunc (23/1),\nJaroslav Ludačka (23/3),\nPetr Malý (2/0),\nLukáš Michal (23/3),\nDavid Mikula (25/1),\nRadim Nečas (15/5),\nVladislav Palša (25/0),\nVladimír Pokorný (13/0),\nJiří Rychlík (15/2),\nJan Svatonský (29/8),\nMichal Uhlíř (1/0),\nZdeněk Volek (9/0) –\ntrenér Günter Bittengel\n\nAdam Kosmák (2/0),\nMichal Kosmál (29/0) –\nDaniel Barcal (3/0),\nJiří Barcal (19/0),\nPetr Bogdaň (20/3),\nFelipe dos Santos Reis (4/0),\nMichal Galajda (29/4),\nMartin Hanus (26/1),\nZsolt Hornyák (19/1),\nRadim Kopecký (27/1),\nPetr Koubek (24/1),\nMichal Kovář (25/0),\nMarcel Melecký (23/3),\nJán Moravčík (25/0),\nMichal Prokeš (23/0),\nRadim Sáblík (17/2),\nLumír Stoklásek (20/0),\nFilip Štýbar (13/0),\nRoman Švrček (26/4),\nMiroslav Tóth (5/3),\nPetr Vaculík (15/0),\nPetr Žižka (18/0) –\ntrenér Petr Samec\n\nJakub Diviš (15/1),\nMichal Šilhavý (3/0),\nPavel Švec (2/0),\nMilan Švenger (11/0) –\nAdauto (6/0),\nJakub Bureš (12/1),\nRobin Dejmek (10/0),\nTomáš Dubský (28/4),\nJan Flachbart (2/0),\nPeter Horkavý (23/2),\nZdeněk Houštecký (11/0),\nDavid Hubený (17/1),\nJiří Jedinák (13/0),\nJán Kordiak (27/1),\nTomáš Kounovský (24/3),\nTomáš Kunt (7/0),\nJakub Malina (2/0),\nTomáš Matějka (27/3),\nMarek Nešpor (14/1),\nAleš Pikl (20/2),\nJan Poláček (9/0),\nVojtěch Soukup (13/0),\nJaromír Šmerda (10/0),\nMichal Švejda (13/0),\nPeter Tomko (3/0),\nJiří Vágner (11/2),\nMartin Valášek (2/0),\nMarian Viskup (24/0),\nMartin Vojtíšek (21/5),\nJaroslav Waldhauser (20/1) –\ntrenér Juraj Šimurka (1.–23. kolo) a Martin Hřídel (24.–30. kolo)\n\n"}
{"id": "230527", "url": "https://cs.wikipedia.org/wiki?curid=230527", "title": "Camptosaurus", "text": "Camptosaurus\n\nCamptosaurus (\"ohebný ještěr\") byl poměrně velký býložravý dinosaurus ze skupiny Ornithopoda. Byl větší, mohutnější a vyspělejší než jeho příbuzný rodu \"Dryosaurus\". Tento poměrně vzácný tvor připomínal stavbou těla víc iguanodona než dryosaura. Nepohyboval se pouze po zadních, ale také po všech čtyřech končetinách. Na zadní končetiny se nejspíš stavěl jen při běhu a když chtěl dosáhnout výše.\n\nNa předních končetinách došlapoval jen na střední tři prsty, malíček zůstal kratší, avšak pohyblivý, když se palec zkrátil a prodloužil se jeho bodákový dráp. Na rozdíl od dryosaura měl též podlouhlou lebku. Žil v době svrchní jury (asi před 155 až 150 milióny let). Jeho fosílie byly nalezeny v USA a Anglii. Pro jeho anglický druh se může v budoucnosti používat vlastní rodové jméno – \"Cumnoria\".\n\n\"Camptosaurus\" mohl chodit po dvou i po čtyřech nohách a je menším příbuzným křídového iguanodona. Jeho silné zadní nohy se čtyřmi prsty mu dávaly šanci rychle utéct před velkými predátory. \"Camptosaurus\" se mohl postavit zpříma a škubat listí ze stromů a cykasů. Neměl sice zuby v přední čelisti, ale v zadní čelisti měl dostatek zubů, aby mohl potravu dobře rozžvýkat. Na rozdíl od iguanodona neměl kamptosaurus trn na palci. Pět prstů na jeho rukou a čtyři na jeho nohou připomínalo spíše kopyta než drápy. Žil ve stádech a možná pravidelně migroval za potravou.\n\nTento ornitopod dosahoval délky kolem 7 metrů, výšky ve hřbetu kolem 2 metrů a odhadované hmotnosti mezi 500 a 900 kilogramy. Byl tak spíše ornitopodem střední velikosti, menším než pozdější kachnozobí dinosauři.\n\n"}
{"id": "230528", "url": "https://cs.wikipedia.org/wiki?curid=230528", "title": "Brandon Flowers", "text": "Brandon Flowers\n\nBrandon Richard Flowers (* 21. června 1981, Henderson) je zpěvák americké skupiny The Killers. Je nejmladší z 6 dětí (sestry: Staphnie, Shelly, Amy a April a bratr Shane). Otec se jmenuje Terry a matka Jean. Matka Jean mu 11. února 2010 zemřela.\n\nVyrůstal v malém městě Nephi v Utahu. Jeho jediná šance, jak se dostat k muzice byly kazety, které zdědil po starším bratrovi. Když mu bylo 16 let, tak se vrátil do Las Vegas, kde bydlel u tety, tam se rozhodl, že chce být profesionálním hráčem golfu. Poté si našel práci jako pikolík v \"Gold Coast Hotelu\" a v \"Caesar's Palace Hotelu\" a v tom čase objevil, že to, co ho doopravdy táhne, je hudba.\n\nV roce 2002, poté, co se odmítl přestěhovat do Los Angeles s keyboardovou skupinou jménem Blush Responses a byl tedy vykopnut, odpověděl na návrh Dave Keuninga a společně dali základ skupině, do které později vstoupili i Mark Stoermer a Ronnie Vannuci a doplnili kvartet, který se stal měřítkem ve světě nezávislého rocku, The Killers.\n"}
{"id": "230530", "url": "https://cs.wikipedia.org/wiki?curid=230530", "title": "Scottish Premier League 2007/08", "text": "Scottish Premier League 2007/08\n\nClydesdale Bank Scottish Premier League 2007/08 byla desátou sezónou v historii Scottish Premier League - nejvyšší skotské fotbalové ligy. Úvodní kolo bylo zahájeno 4. srpna 2007. Po odehrání 33 kol se liga rozdělila na poloviny a posledních pět zápasů bylo odehráno mezi účastníky každé sekce. První dva týmy v konečném pořadí budou v následujícím roce hrát Ligu mistrů, tým na třetím místě a vítěz Skotského poháru bude hrát Pohár UEFA. Zaniklému týmu Gretna FC bylo odebráno 10 bodů kvůli špatné administrativě.\n\nPoslední aktualizace: 26. 5. 2009.\n"}
{"id": "230532", "url": "https://cs.wikipedia.org/wiki?curid=230532", "title": "Huitzilopochtli", "text": "Huitzilopochtli\n\nHuitzilopochtli \"[vicilopočtli]\" byl mezoamerický bůh války, slunce, lidských obětí a patron města Tenochtitlánu. Byl hlavním bohem kmene Aztéků, který je vyzval dle legendy k putování na jih a přiměl je k založení města Tenochtitlanu na místě, kde byla pod bílou vrbou nalezena bílá žába a ve vodě bílá ryba a poblíž seděl orel na kaktusu a zápasil s hadem. Tato legenda se zachovala dodnes v kodexu Mendoza.\n\nV nahuatlu jeho jméno znamená \"Kouzelník kolibřík\"; byl nazýván také jako \"Ilhuicatl Xoxouhqui\" - \"Modrý nebešťan\" či \"Tlahuipochtli\" - \"Kouzelník, který zvrací světlo\".\n\nBůh Huitzilopochtli se narodil na hoře Coatepecu (Hadí hora) a musel zabít svou sestru Coyolxauhqui, bohyni Měsíce a zapudit dvakrát čtyři sta nepřátelských bratrů jižních a severních hvězd.\n"}
{"id": "230534", "url": "https://cs.wikipedia.org/wiki?curid=230534", "title": "Dryosaurus", "text": "Dryosaurus\n\nDryosaurus (\"stromový ještěr\") byl až 3 metry dlouhý a kolem 100 kilogramů vážící Podle jiných odhadů vážil tento dinosaurus asi 164 kilogramů. býložravý dinosaurus, pevně stavěný, po dvou i po čtyřech se pohybující ornitopod.\n\nTento poměrně primitivní zástupce infrařádu Iguanodontia značně připomínal známějšího hypsilofodona. Výrazně se také podobal rodu \"Rhabdodon\", byl však geologicky podstatně starší a častěji se pohyboval na zadních končetinách. Známý je z prakticky kompletní kostry a dalších pozůstatků. Žil v období svrchní jury, asi před 155 až 145 milióny let. Jeho fosilie byly objeveny v USA a zřejmě i v africké Tanzanii. V roce 2018 byl popsán další druh tohto rodu, \"D. elderae\".\n\n\"Dryosaurus\" byl býložravý dvounohý dinosaurus, který dosahoval délky kolem 3 metrů a hmotnosti přibližně od 80 do 170 kilogramů. Pravděpodobně šlo o velmi zdatného a rychlého běžce, jelikož jeho nohy byly poměrně dlouhé a silné.\n\n\n"}
{"id": "230535", "url": "https://cs.wikipedia.org/wiki?curid=230535", "title": "Chalchiuhtlicue", "text": "Chalchiuhtlicue\n\nChalchiuhtlicue, v aztéckém jazyce nahuatl \"Vzácná sukně\", \"Nefritová sukně\" či \"Paní v šatě zdobeném šperky\", bohyně řek, jezer a moří, stojaté vody. Manželka aztéckého boha Tlaloca. Aby se zabránilo zármutku bohyně a následnému vysychání jezer a řek, dostávala jako oběti jadeitové a malachitové vzácné předměty, popř. ženy a děti. \n"}
{"id": "230538", "url": "https://cs.wikipedia.org/wiki?curid=230538", "title": "Nostrifikační zákon", "text": "Nostrifikační zákon\n\nNostrifikační zákon (plným názvem \"Zákon o podnicích, které mají sídlo mimo území československého státu\"; zákon č. 12/1920 Sb. z. a n.) je zákon, jímž Československá republika založila možnost úředně nařídit, aby se zahraniční sídla a hospodářská vedení podniků působících na území Československa přesunula na území republiky. Šlo o jeden z prostředků posílení hospodářské samostatnosti nového státu.\n\nPřídavné jméno \"nostrifikační\" vychází z pojmu \"nostrifikace\", což je slovo spojené z latinského (naše) a (činnost), tedy \"činnost směřující k tomu, aby se objekt činnosti stal naším\".\nVýznam pojmu je zde tentýž jako u nostrifikace zahraničního vzdělání.\n\nPo rozpadu Rakouska-Uherska zůstala obzvláště ve Vídni a Budapešti ústředí mnoha velkých obchodních společností, které jinak působily na československém území.\nNostrifikace těchto společností byly v zájmu nejen československého státu, ale často i podniků samých: sídlo měly v zahraničí, továrny na československém území. Takováto situace je uváděla do stavu právní nejistoty, a tím i možných hospodářských problémů.\n\nPřed vydáním nostrifikačního zákona byly zájmy československého státu chráněny vládním nařízením č. 522/1919 Sb. z. a n., jež dávalo možnost ministru veřejných prací nařídit nad dotčeným podnikem nucenou správu.\n\nSoučasně s nostrifikacemi podniků probíhala repatriace cenných papírů a pozemková reforma.\nVe všech těchto třech úředních opatřeních se obrážela snaha o změny vlastnických vztahů ve prospěch domácích podnikatelů.\n\nNostrifikační zákon založil jednotlivým resortním ministrům pravomoc nařídit, aby podnik provozující na československém území výrobu nebo dopravu, avšak mající sídlo mimo území československé republiky, přeložil své sídlo na československé území; ba dokonce ministrům založil i tu možnost stanovit k přesunu lhůtu i budoucí sídlo přesunutého podniku.\n\nZákon obsahoval sankci. Pokud by podnik nepřesunul své sídlo na území československé republiky v stanoveném termínu, mohlo by mu být úředně zapovězeno jeho podnikání na československém území. V původním návrhu zákona obsažená možnost uvalení nucené správy musela být opuštěna, neboť by se takovéto ustanovení dostalo do rozporu se souběžně uzavřenou mírovou smlouvou s Rakouskem.\n\nŘízení podle nostrifikačního zákona proběhla v letech 1921–1924, na Slovensku se tak dálo se zpožděním.\n"}
{"id": "230539", "url": "https://cs.wikipedia.org/wiki?curid=230539", "title": "Xochiquetzal", "text": "Xochiquetzal\n"}
{"id": "230544", "url": "https://cs.wikipedia.org/wiki?curid=230544", "title": "Isidor ze Sevilly", "text": "Isidor ze Sevilly\n\nSvatý Isidor ze Sevilly (asi 560 Cartagena – 4. duben 636 Sevilla) byl encyklopedický učenec, biskup v Seville, poslední autor latinské patristiky a jeden z nejvlivnějších autorů raného středověku. Papež Benedikt XIII. jej roku 1722 prohlásil za učitele církve.\n\nIsidor prožil svůj život na Pyrenejském poloostrově, ovládaném germánskými Vizigóty. Patřil mezi několik málo osobností, které se snažily o záchranu doznívající latinské kultury a vzdělanosti. Narodil se v zámožné a vzdělané rodině, oba bratři i sestra byli v církevní službě. Po smrti rodičů se o něj staral starší bratr Leander, sevillský biskup. Isidor studoval v místní katedrální škole, naučil se řecky i hebrejsky a po bratrově smrti roku 600 nebo 601 nastoupil po něm jako biskup.\nLeanderův zápas s králem Liuvigildem musel v té době nabýt náboženské podoby: Gótové byli většinou ariáni, ale zdánlivě pouze dogmatický spor o Trojici měl své mocenské důsledky. Z Ariova učení, že Bůh Syn je podřízen Otci a Duch Svatý Synovi totiž ariáni odvozovali i podřízení církve („Syn“) a vzdělanosti („Duch Svatý“) Otci čili panovníkovi. Proto bylo gótské ariánství zároveň i politickou teorií jejich vlády: panovník chápal biskupa jako svého dvořana, jemuž mimo jiné svěřoval i oblast vzdělávání. Roku 587 se Liuvigildův nástupce Rekkared ariánství odřekl a přijal katolickou víru. Na upevnění víry a k odstranění sporů Isidor svolal roku 619 synodu do Sevilly, jíž se účastnili i biskupové z Galie, a roku 633 koncil v Toledu, který pod jeho předsednictvím vyhlásil nezávislost církve (proti ariánům), zároveň ji však zavázal být loajální k panovníkovi. Dekret koncilu uložil biskupům povinnost zakládat školy a starat se o vzdělání kněží a doporučil i výuku řečtiny a hebrejštiny, práv a mediciny.\n\nPo dvou staletích gótského panství byly staré kulturní a vzdělávací instituce zničeny a Isidor se věnoval jejich obnově, podporoval kláštery a pokusil se zachránit a uspořádat i souhrn klasického vědění ve svých spisech. Všem biskupům nařídil, že mají zřizovat školy a ve svých knihách jim poskytl i základní učebnice. První tři knihy jeho \"Etymologiae\" shrnují látku sedmi svobodných umění, jak se potom učila po celý středověk jako základ vzdělanosti. Jeho spisy jsou tedy spíše syntézy a sloužily po staletí jako učebnice.\n\n\nV knize \"De fide catholica contra Iudaeos\" Isidor mimo jiné rozvíjí Augustinovu nepřátelskou polemiku proti Židům. Vzhledem k Isidorově autoritě v pozdějších dobách se mu připisovala i řada jiných, podvržených spisů.\n\nNejvýznamnějším dílem Isidora ze Sevilly jsou \"Origines sive Etymologiae\" (Počátky neboli Etymologie). Dvacet knih představuje encyklopedii lidského poznání a vědomostí té doby, titul naznačuje duchovní souvislost s Platónem. První tři knihy jsou věnovány sedmi svobodným uměním, to jest\n\nTento kánon vzdělanosti byl běžný již v římském vzdělávacím systému, diskutovalo se o tom, kolik je svobodných umění a jaká to jsou. Pojetí, které používá Isidor a posléze jej také přejal středověk, popsal v 5. století Martianus Capella. Později se kánon svobodných umění stal základem pro formu studia na artistických fakultách univerzit. Jednotlivé disciplíny se ovšem vyučovaly podle modernějších, vědeckých textů.\nIsidorovy \"Etymologie\" přesto díky svému přívětivému stylu zůstaly ještě dlouho oblíbenou četbou; proto se zachovaly ve stovkách opisů (včetně podlažického Kodex Gigas) a v řadě prvotisků z 15. století.\n\nV Isidorově díle se zachovalo množství odkazů a přímých citátů z antické latinské a hlavně řecké literatury včetně jinak ztracených spisů například Aristotela a předsokratiků. Až do 13. století to byl jediný dostupný zdroj řecké vzdělanosti v západní Evropě. Isidorovo shrnutí ovšem nepřímo přispělo i k tomu, že řecké spisy se v dalších staletích na západě neopisovaly a tedy ztrácely.\n\nIsidorova ambice obsáhnout a systematizovat co největší okruh lidského vědění byla relativně úspěšná a jeho \"Etymologie\" proto byly docela oblíbenou četbou v klášterních školách. Když se během 12. století masově rozšiřují nové překlady původních řeckých a arabských děl do latiny, vliv Isidorova kompilačního a popularizačního díla spíše slábne. Ve 13. století v souvislosti s universitami vznikají nové encyklopedie věd, např. \"De divisione philosophiae\" Dominika Gundissalina. V tomto díle je vedle jiných, především arabských autorů, citován i Isidor.\n\nIsidora (spolu s Aristotela a Ciceronem) také hojně cituje Tomáš Akvinský ve svém politologickém spise \"De regno ad regem Cypri\" (\"O království ke králi kyperskémmu\").\n\nKromě písemného odkazu jeho rozsáhlého encyklopedického díla, které spoluurčovalo středověkou vzdělanost, byl Isidor uctíván i jako světec a v Dantově \"Ráji\" je mezi svatými teology. Roku 1598 byl oficiálně prohlášen za svatého katolické církve, roku 1722 za učitele církve. Jeho svátek se slaví 4. dubna. Roku 2001 byl prohlášen patronem Internetu a vznikla i „Isidorova cena“ pro volně šířené programy (Shareware).\n\n\n\n\n\n"}
{"id": "230545", "url": "https://cs.wikipedia.org/wiki?curid=230545", "title": "Xipe Totec", "text": "Xipe Totec\n"}
{"id": "230554", "url": "https://cs.wikipedia.org/wiki?curid=230554", "title": "Hunab Ku", "text": "Hunab Ku\n\nHunab Ku v mayském nářečí „Jeden bůh“ - předpokládaný nejvýznamnější člen mayského panteonu, bůh stvořitel, který stvořil lidi z kukuřice. Tento bůh v sobě spojoval dva protipóly: zemi a oblohu a jeho symbolem byl pták quetzal a chřestýš.\n"}
{"id": "230556", "url": "https://cs.wikipedia.org/wiki?curid=230556", "title": "Chaac", "text": "Chaac\n"}
{"id": "230557", "url": "https://cs.wikipedia.org/wiki?curid=230557", "title": "Ix Chel", "text": "Ix Chel\n\nIx Chel byla mayská bohyně léčitelství, porodů a tkaní bavlny. Bývá často ztotožňována s Měsícem. Její jméno je v překladu „Paní duha“ a opatrovala vody jezer a pramenů a byly jí tak zasvěceny vodní zdroje a např. Isla Mujeres „Ostrov matek“ nebo jeskyně Bolonchén na Yucatánu, kam se pořádaly ženské poutě žádající o pomoc bohyně.\n"}
{"id": "230558", "url": "https://cs.wikipedia.org/wiki?curid=230558", "title": "Jadeit", "text": "Jadeit\n\nJadeit je monoklinický minerál, chemický vzorec Na(AlFe)(SiO). Dle Strunzovy klasifikace 9.DA.25 - silikáty ze skupiny pyroxenů. Název minerálu pochází ze španělských slov \"piedra de ijada\", který znamenal \"ledvinový kámen\" či \"bederní kámen\" pro své údajné léčivé schopnosti. Španělé se s tímto minerálem začali setkávat na výbojných cestách do oblastí Střední Ameriky. Později byl název zkrácen na \"jade\", ze kterého vznikl jadeit.\nTypovou lokalitou jsou barmské lokality Tawmaw a Hpkan . Název je používán od roku 1863.\n\nVzniká při nízkoteplotní vysokotlaké metamorfóze v sodíkem bohatých serpentinitových horninách, v eklogitech, v jadeititech, glaukofanitech a ojediněle i metagabrech. Známy jsou také pseudomorfózy po nefritu, serpentinu.\n\nKrystaly bývají vzácné, prizmatické, sloupcovité dle [110], [111] či [100], obvykle však bývá masivní, vláknité agregáty, zrnitý či celistvý.\n\nKrystalizuje v monoklinické soustavě, třída 2/m, prostorová grupa C 2/c, mřížka a=9,418, b=8,562, c=5,219, β=108°18’-108°16’, Z=4, V=401,23 rtg analýza 2,831(100)-2,922(75)-4,29(45)-3,104(30)-2,069(30)-2,417(25)-2,490(20). Dvojčatí podle [100] a [001].\n\nTvrdost=6-6,5, hustota= 3,14-3,43 g/cm, dokonale štěpný podle [110], odlučný podle [010], luminiscence a radioaktivita chybí.\nMinerál je bílé, šedé, zelené, šedozelené barvy, ojediněle bývá modrý až fialový. Vryp je bílý, lesk mastný až skelný, je neprůhledný, ale prosvítá na hranách. Je dvojosý (+), 2V=64°-86°, N=1,64-1,679, 1,645-1,681, 1,652-1,685.\nProcentuální složení:\ns příměsí Mg, Ca, Mn.\n\nEgirín, jervisit, kosmochlor, namansilit, natalyit, minerály ze skupiny monopyroxenu - enstatit, ferrosilit, kanoit, donpeacorit a další.\n\nalbit, křemen, muskovit, glaukofán, kalcit, analcim, lawsonit, pumpellyit, zeolity.\n\nJadeit je a byl hojně využíván pro výrobu sošek a drobných estetických předmětů, jelikož je velmi snadno opracovatelný. Například Olmékové z jadeitu vyráběli rituální předměty a jadeit byl pro ně cennější než zlato a ostatní drahokamy.\n\nZ kamene se vyráběly posmrtné masky, zbraně, klenoty a jadeitové perly, pecky a koule. Pecky a koule vložené do soch byly pro Aztéky srdcem a v ústech zemřelých byly symbolem obnovy životního cyklu, znovuzrození. Pro novozélandské Maory a jim příbuzné Moriory z Chathamských ostrovů je jadeit i nefrit, známý jako \"pounamu\", posvátným kamenem, z něhož zhotovují sošky předků, ozdoby, amulety, v minulosti také zbraně. Nejkvalitnějším jadeitem využívaným pro řezbářské práce je tzv. \"císařský jadeit\", který pochází převážně z Barmy a který se začal dostávat do Číny v 18. století. Jadeit se sporadicky vyskytuje v nálezech z doby Chan, jeho sláva však začíná v 18. století, kdy začal nahrazovat kameny starého období, nefrity z Tchaj-wanu, pohoří Kchun-Lun a Sajan či Mongolska. Jadeit je zelený, růžový, sivomodrý, bílý, černý, žlutavý a oranžovohnědý, což je kůrka jadeitu. Císařský jadeit je velmi žádaný a ceněný kámen v oblasti čínské kultury, jehož cena se vyrovná nejlepším smaragdům, a barvou je dokonce předčí. V euro-americké oblasti se jadeit netěší takové pozornosti, přestože od doby art deco stylu je více a více vsazován do šperků s démanty. Jadeit císařský smaragdové zeleně je následován dalšími, byť levnějšími odstíny. V Číně je císařský jadeit také investičním kamenem. V Evropě se jadeit plete s pojmem pro kameny určené ke klenotnické řezbě (jady, jade), prodavači namísto jadeitu prodávají dobarvované jadeity, hadce, avanturíny a další minerály. Vzniká tak dojem laciné a snadné dostupnosti drahokamových jadeitů všech barev. Levnější, komerční surovina je užívána pro řezby sošek a figurek. Barmský jadeit je nejcennější, kazašský a uralský jadeit následuje až po barmském jadeitu.\n\n\n"}
{"id": "230559", "url": "https://cs.wikipedia.org/wiki?curid=230559", "title": "Kinich Ahau", "text": "Kinich Ahau\n\nKinich Ahau - mayský bůh slunce, „Pán slunečního oka“. Býval zobrazován s velkýma šilhavýma očima, opilovanými zuby, vyplazeným jazykem a zahnutými kančími tesáky, popř. hadím tělem. Jeho představiteli jsou\njelen, ledňáček, orel a jaguár. K jeho poslům patří straka a papoušek Macav, v nějž se podle legendy bůh Kinich Ahau proměnil při sestupu na zem.\n"}
{"id": "230561", "url": "https://cs.wikipedia.org/wiki?curid=230561", "title": "Taranaki", "text": "Taranaki\n\nTaranaki je novozélandský termín, může odkazovat k:\n\n"}
{"id": "230562", "url": "https://cs.wikipedia.org/wiki?curid=230562", "title": "Hawke's Bay", "text": "Hawke's Bay\n\nHawke's Bay je region v severní části Nového Zélandu, nejvýznamnější producent jablek v zemi.\n\nHawke's Bay leží na východním pobřeží Severního ostrova Nového Zélandu. Rozloha činí 14 111 km², v roce 2015 byl počet obyvatel kolem 160 000 osob. Největšími městy oblasti jsou Napier a Hastings. Na jihu je zakončena mysem Cape kidnappers, jehož název má původ v legendě o únosu průvodců (ostrovanů tmavé pleti) Jamese Cooka z jeho lodi. Na tomto mysu je hnízdiště terejů. Město Napier bylo po silném zemětřesení v roce 1931 přestavěno ve stylu Art deco. Je to druhé nejznámější město tohoto stylu vedle kalifornské Santa Moniky.\n\nOblast Hawkes Bay poskytuje az 40% exportu ovoce z Nového Zélandu – je to oblast s 2200 hod. slunečního svitu ročně. V zimě je tu průměrná teplota 2–7 °C; zima s vydatnými dešti trvá 3 měsíce. Nový Zéland omývá v oblasti Hawkes Bay Tichý oceán. Voda v oceánu dosahuje pouze cca 15–19 °C (v teplých měsících).\nOblast je rovněž známá pěstováním jablek, vinné révy, meruněk směrem na sever u města Gisborne se začínají objevovat i plantáže s kiwi.\n"}
{"id": "230564", "url": "https://cs.wikipedia.org/wiki?curid=230564", "title": "Nanahuatzin", "text": "Nanahuatzin\n\nNanahuatzin - skromný aztécký bůh zjizvený od neštovic, který se na základě rozhodnutí rady bohů\nna počátku páté éry světa (na počátku tohoto našeho období) obětoval pro dobro všech. Bohové tehdy v Teotihuacánu usoudili, že se jeden z nich musí obětovat a umožnit svou obětí zrození světla. Nanahuatzin a Tecciztécatl se čtyři dny trýznili, postili se a pouštěli si krev. Nakonec byla zapálena hranice a bůh Tecciztécatl dostal strach, naproti tomu Nanahuatzin se sám vrhl do ohně a dal tak vzniknout slunci. Tecciztécatl skočil na hranici až po něm a hrozilo, že svět bude mít dvě slunce. Velký bůh Quetzalcoatl proto ztlumil Tecciztécatlovu záři a tak z něj vytvořil Měsíc. Podle jedné verze Quetzalcoatl vzal králíka a udusil s ním Tecciztécatlův jas, proto je na Měsíci vidět obryz králíka. Tato legenda má mnoho zajímavých variant.\n"}
{"id": "230570", "url": "https://cs.wikipedia.org/wiki?curid=230570", "title": "Food Not Bombs", "text": "Food Not Bombs\n\nFood Not Bombs (česky \"Jídlo místo zbraní\") je volné sdružení nezávislých skupin rozdávající zdarma veganské a vegetariánské jídlo pro ostatní, vystupují ale i proti diskriminaci, odmítají násilí a nelidské zacházení se zvířaty. První kolektiv Food Not Bombs vznikl v roce 1980 v Bostonu, od té doby se tato aktivita rozšířila po celém světě. Filozofie Food Not Bombs vychází z otázky: proč lidstvo vydává stále více peněz na zbrojení, když odhadem 1 miliarda lidí hladoví?\nV ČR jsou kolektivy FNB v Praze, Brně, Ostravě, Hradci Králové, Olomouci, Jihlavě, Liberci, Děčíně, Pardubicích, Ústí nad Labem, Prostějově, Karlových Varech a Českých Budějovicích. Pravidelně se snaží zachraňovat potraviny z různých podniků jako jsou restaurace a bistra, až po jejich získávání z odpadu obchodních řetězců ve snaze zabránit plýtvání a vaří z nich zpravidla jednou týdně teplé jídlo především pro lidi bez domova. Při svých aktivitách v rámci své filozofie šetření zdrojů využívají i recyklovatelné plastové nádoby od jídla jako nádobí. \n\nV Německu existují aktivní skupiny v Kolíně, Düsseldorfu, Bochumi a Bonnu, v Rakousku je jejich sídlem Vídeň a Štýrský Hradec.\n\nV ČR se Food not Bombs dostává v posledních letech do drobných střetů se zákonem. V létě roku 2019 se ostravská skupina Food Not Bombs dostala do sporu s radnicí Vítkovic za neohlašování svých akcí v rámci platných předpisů. \n\n\n"}
{"id": "230576", "url": "https://cs.wikipedia.org/wiki?curid=230576", "title": "Ferdinand Pečenka", "text": "Ferdinand Pečenka\n\nFerdinand Pečenka (9. února 1908 v Praze – 3. října 1959 v Praze) byl český kameraman.\n\n\n\n\n"}
{"id": "230577", "url": "https://cs.wikipedia.org/wiki?curid=230577", "title": "Nová Hospoda (Nevřeň)", "text": "Nová Hospoda (Nevřeň)\n\nNová Hospoda je malá osada v okrese Plzeň-sever, tvoří ji jen několik domů a patří pod obec Nevřeň. Nachází se asi 13 km severozápadně od Plzně na severní straně silnice první třídy č. I/20. V osadě začíná komunikace II/205, která dále pokračuje na Manětín a Žlutice. Na protější straně silnice končí komunikace II/180, která vede od Města Touškova. O této osadě se zmiňuje již slovník Království českého z roku 1895.\n\nNecelý kilometr severovýchodně se nachází obec Nevřeň, jejíž součástí Nová Hospoda je. Jižně leží vesnice Čemíny, severně Nekmíř, severozápadně Všeruby a jihovýchodně Příšov a Chotíkov.\n"}
{"id": "230578", "url": "https://cs.wikipedia.org/wiki?curid=230578", "title": "Allt-á-Bhainne", "text": "Allt-á-Bhainne\n\nAllt-á-Bhainne (čti: elt-e-bein) je skotská palírna společnosti Pernod Ricard nacházející se ve vesnici Glenrinnes poblíž města Dufftown v hrabství Banffshire, jež vyrábí skotskou sladovou whisky.\n\nPalírna byla založena v roce 1975 společností Seagram a produkuje čistou sladovou malt whisky. Tuto palírnu v roce 2001 zakoupila společnost Pernod Ricard a ihned ji uzavřela. Provoz byl obnoven v roce 2005. Produkuje whisky značky Allt-á-Bhainne, což je 12letá whisky s obsahem alkoholu 43%. Skoro celá produkce se používá do míchaných whisky Chivas Regal a Passport. Tato whisky má nasládlou kouřovito-sladovou příchuť.\n"}
{"id": "230584", "url": "https://cs.wikipedia.org/wiki?curid=230584", "title": "Ethelred II.", "text": "Ethelred II.\n\nEthelred II., někdy také \"Ethlered II. Nerozhodný\", (cca 968 – 23. duben 1016) byl anglickým králem v letech 978 až 1013 a poté 1014 až 1016. Byl synem krále Edgara a jeho manželky Elfthryth. Hlavní část jeho vlády byla poznamenána odrážením útoků Vikingů.\n\nEhelredův otec, král Edgar, zemřel náhle v červenci 975 a zanechal po sobě dva mladé syny. Starší Eduard pocházel z jeho prvního manželství s Ethelfled. Mladší Ethelred, v té době měl 10 let, se narodil druhé Edgarově manželce Elfthryh, se kterou se Edgar oženil roku 964. Po Edgarově smrti byl předpokládaným následníkem Eduard, ale popudil si svým jednáním mnoho vlivných šlechticů, kteří podporovali nástupnictví Ethelreda. Oba mladíci byli příliš mladí, aby hráli významnou roli v politickém vyjednávání. Ethelredovo nástupnictví podporovala jeho matka, vlivný šlechtic Elfhere a Ethelwold z Winchesteru. Eduarda podporovali Dunstan, arcibiskup canterburský, Oswald, arcibiskup yorský a šlechtici Ethelwin, správce Východní Anglie a Byrhtnoth, správce Essexu. Eduardovým spojencům se podařilo prosadit svého favorita a Eduard byl prosazen jako Edgarův nástupce.\n\nEduardova vláda trvala pouze tři roky a o tomto období existuje pouze minimum informací. Přesto je známo, že tato doba byla poznamenána velkými politickými nepokoji. Eduard daroval klášterům velké množství pozemků, což ale popudilo tradiční aristokracii. Na konci jeho vlády došlo k opačnému jevu, kdy vlivní šlechtici zabavovali takto darovanou půdu. Eduard byl zavražděn na Ethelredově panství a zdá se, že jeho vražda byla plánována. Neexistuje ale žádné svědectví podporující informaci, která se objevila v písemných materiálech o století později, o tom, že by jeho vraždu plánovala matka jeho nevlastního bratra. Za tuto vraždu nebyl nikdo potrestán a Ethelred byl měsíc po Eduardově smrti korunován anglickým králem. V té době mu bylo asi 13 let.\n\nV polovině 10. století zažívala Anglie období poměrného míru, poté co Ethelredův otec Edgar znovu ovládl Danelaw. Počínaje rokem 980 začaly malé skupiny Dánů napadat pobřeží Anglie. Tyto konflikty nepředstavovaly pro Anglii velké problémy, ale znamenaly první diplomatické kontakty s Normandií. Dánští Vikingové v některých případech po svých nájezdech hledali útočiště v normanských přístavech. To vedlo k nárůstu napětí mezi anglickým a normanským dvorem. K urovnání sporů přispěl i papež Jan XV. a výsledkem jeho úsilí byl podpis mírové dohody v Rouenu roku 991.\n\nNicméně v srpnu téhož roku se objevila u anglických břehů velká dánská flotila. Po několika výpadech na jihovýchodní pobřeží doplula k ústí řeky Blackwater a její posádka obsadila Northey Island. Nedaleko odsud na východ se nacházelo pobřežní město Maldon, kde sídlil správce Essexu s vojenskou posádkou. Obě strany se utkaly v bitvě u Maldonu, která skončila vítězstvím Dánů. Byla to první ze série porážek anglických sil od dánských nájezdníků.\n\nRoku 991 bylo Ethelredovi 24 let. Po porážce u Maldonu se rozhodl Dánům ustoupit a zaplatil jim 10 000 liber za zachování míru. Přesto dánská flotila pokračovala v cestě kolem anglického pobřeží s výpady na pevninu a doplula Temží až do blízkosti Londýna. Bitva, která se krátce nato rozpoutala, byla nerozhodná. Ethelred se setkal s vůdcem dánského vojska Olafem Tryggvasonem a dohodl s ním mír zahrnující podmínky života Dánů usídlených v oblasti Danelawu, včetně omezení počtu jejich obyvatel a povolení trhů. Ujednání také zahrnovalo dohodu, že útoky Dánů z předchozího období budou zapomenuty a Dánové obdrží 22 000 liber za zachování míru. Roku 994 byl Olaf pokřtěn a jeho kmotrem se stal Ethelred. Po této události Olaf odjel do Norska a do Anglie se už nevrátil.\nRoku 997 se útoky Dánů opakovaly. Zřejmě se jednalo o zbytky původní armády doplněnou o stálé obyvatele Danelawu. Zpustošili Cornwall, Devon, západní Somerset a roku 997 jižní Wales, Dorset, Hampshire a roku 998 Sussex. Roku 999 napadli Kent a roku 1000 opustili Anglii a dorazili do Normandie. Důvodem bylo zřejmě odmítnutí platby za udržení míru. Ethelred využil toto krátké období k tomu, aby sebral své vojsko a zaútočil na Strathclyde.\n\nRoku 1001 se dánská flotila vrátila a zpustošila Sussex. V té době se flotila vrátila na svou základnu na Isle of Wight. Později dánské vojsko napadlo jižní Devon, i když se Angličanům podařilo jejich útok odrazit u Exeteru. Nicméně Ethelredovo vojsko utrpělo ztráty a na jaře roku 1002 pro udržení míru Ethelred zaplatil Dánům 24 000 liber. Časté platby obrovských částek za udržení míru jsou často považovány za Ethelredovu slabost a krátkozrakost. Přesto na jeho obranu je třeba zmínit, že tato praxe byla použita již v době Alfréda Velikého a byla běžným způsobem řešení konfliktů.\n\nZdá se, že žádné finanční prostředky nemohly zastavit dánské útoky, ale spíše je podporovaly. Roku 1003 dánská armáda pod vedením Svena Forkbearda plenila západní část země. Roku 1004 zaútočili na Východní Anglii, kde vyrabovali Norwich. V tomtéž roce se šlechtic Ulfcytel Snillingr utkal s Dány. I když utrpěl porážku, způsobil Dánům velké ztráty a téměř se mu podařilo zničit jejich lodě. Roku 1005 dánské vojsko opustilo Anglii, pravděpodobně pro ztráty způsobené v bojích ve Východní Anglii nebo z důvodu hladomoru, který v tomto roce sužoval Británii.\n\nV následujících dvanácti letech byla Anglie pustošena sérií útoků dánské armády, které Ethelredovo vojsko nebylo schopno efektivně odrážet. Ethelred byl pouze schopen zastavit jejich postup platbou velkých částek výkupného (\"Danegeld\"). Každá takováto platba vedla k odchodu dánského vojska, ale po jednom nebo dvou letech dorazilo do Anglie další dánské vojsko a výše výkupného se zvyšovala. Ethelredovou zoufalou reakcí byl masakr Dánů trvale žijících v Anglii 13. listopadu 1002. Nakonec byl roku 1013 anglický odpor zlomen, Sven dobyl celou zemi a přinutil Ethelreda, aby opustil Anglii.\n\nSven přežil své vítězství jen několik týdnů. Roku 1014 byl dánskou armádou prohlášen anglickým králem Knut Veliký, ale téhož roku byl z Anglie vypuzen. Knut se se svým vojskem vrátil do Anglie roku 1015. Ethelredova kontrola Anglie se znovu zhroutila poté, co zemřel v Londýně 23. dubna 1016. Ethelred byl pohřben v původní katedrále svatého Pavla a jeho nástupcem se stal jeho syn Edmund II.\n\nEthelred se nejprve oženil s Elfgifu, dcerou Thoreda, správce Yorku, se kterou měl šest synů - Athelstana (†1011), Edmunda (jeho nástupce na anglickém trůnu), Egberta, Eadreda, Eadwiga (zabit roku 1017) a Edgara. Také spolu měli čtyři dcery – Editu, Elgiflu, Wulfhild a Aethelredu.\n\nDruhou Ethelredovou manželkou, se kterou se oženil roku 1002, byla Emma Normanská, dcera Richarda II., vévody z Normandie. Emmin prasynovec Vilém I. Dobyvatel později odvozoval svůj nárok na anglický trůn z tohoto příbuzenského vztahu. S Emmou měl Ethelred dva syny – Eadwearda (pozdějšího anglického krále Eduarda III.) a Elfreda a dceru Godu.\n"}
{"id": "230586", "url": "https://cs.wikipedia.org/wiki?curid=230586", "title": "Edmund II.", "text": "Edmund II.\n\nEdmund II. Železoboký, někdy také Edmund Ironside, (989 – 30. listopadu 1016) byl anglickým králem od 23. dubna do 30. listopadu 1016. Jeho hlavní snahou bylo odražení dánské invaze vedené dánským králem Knutem Velikým.\n\nEdmund byl druhým synem krále Ethelreda II. a jeho první ženy Elfgifu. Měl tři bratry, staršího Ethelstana a mladší Eadreda a Egberta. Jeho matka zemřela roku 996 a jeho otec se oženil podruhé; jeho druhou manželkou byla Emma Normandská.\n\nEthelstan zemřel roku 1014, a tak se Edmund stal otcovým nástupcem. Mezi Edmundem a jeho otcem vznikl mocenský boj a roku 1015 Ethelred nechal dva Edmundovy spojence Sigefertha a Morcara zabít. Edmund poté unesl Sigeferthovu vdovu Ealdgyth, kterou Ethelred věznil v Malesburském opatství, a přes otcův odpor se s ní oženil. V té době napadl Anglii dánský král Knut Veliký se svým vojskem. Roku 1016 Edmund ve spojenectví s hrabětem Uthredem z Northumbrie zahájil vzpouru. Poté, co ho Uthred opustil a připojil se ke Knutovi, smířil se Edmund se svým otcem.\n\nEthelred, který byl již dříve nemocen, 23. dubna 1016 zemřel. Edmund se stal jeho následníkem a pokusil se zorganizovat obranu Anglie. Zatímco Dánové obléhali Londýn, vydal se Edmund do Wessexu, kde shromáždil vojsko. Když ho Dánové pronásledovali, utkal se s nimi a porazil je. Později se mu podařilo odrazit i vojsko obléhající Londýn. Nicméně 18. října Knut jeho vojsko porazil v bitvě u Assandunu. Po bitvě uzavřeli oba králové mírovou dohodu, podle které Edmundovi zůstal Wessex a Knutovi oblast na sever od řeky Temže. Součástí dohody bylo i ujednání o tom, že pokud některý z králů zemře, ten druhý převezme vládu nad oblastí ovládanou zemřelým panovníkem.\n\nKrál Edmund zemřel záhy nato 30. listopadu 1016 v Oxfordu a jím spravované území připadlo Knutovi, který se tak stál králem Anglie. Příčina Edmundovy smrti je neznámá. Některé prameny uvádí, že zemřel přirozenou smrtí, zatímco jiné zmiňují jako příčinu smrti atentát. Edmund byl pohřben v Glastonburském opatství v Somersetu.\n\nEdmundem spravované území připadlo dánskému králi Knutovi, který se tak stál králem Anglie. Oba Edmundovy syny, několikaměsíční děti, poslal Knut do Dánska, daleko od věrných jejich otce, kteří by je mohli zachránit; zde měli být zabiti. Později však byli posláni do bezpečné vzdálenosti do Kyjeva, záhy nato pak byl Eduard předán do Uher na dvůr uherského krále Štěpána I. Druhý z bratrů, Edmund, v mládí ve vyhnanství zemřel.\n\nKdyž se však pozdější anglický král Eduard III. Vyznavač, který neměl potomky, dověděl, že syn jeho staršího nevlastního bratra Edmunda (a tedy poslední přímý potomek jeho rodiny) žije, povolal ho jako svého následníka zpět do Anglie. Roku 1057 se tedy Eduard i s celou rodinou vrátil do vlasti, avšak již v únoru v Londýně zemřel, pouhé dva dny poté, co vstoupil na anglickou půdu, aniž se se svým strýcem Eduardem Vyznavačem stačil setkat.\n"}
{"id": "230587", "url": "https://cs.wikipedia.org/wiki?curid=230587", "title": "První intifáda", "text": "První intifáda\n\nPrvní intifáda (: انتفاضة, „procitnutí“ či doslova „lidové povstání“), jinak též „válka kamenů“, bylo palestinské povstání a následný ozbrojený konflikt mezi Izraelem a palestinskými Araby, který vypukl 9. prosince 1987 v Pásmu Gazy. Oficiálně byla intifáda vedena Organizací pro osvobození Palestiny (OOP), ale fakticky výraznou moc v tomto povstání získala palestinská militantní islamistická skupina Hamás, která vznikla na počátku první intifády. Většinou nedocházelo k ozbrojeným bojům. Palestinské akce zahrnovaly porušování veřejného pořádku, demonstrace, generální stávky, bojkoty, házení kamenů, zapalování pneumatik, graffiti, barikády a pouze občas byly zaznamenány skutečné teroristické akce, při nichž došlo k používání tzv. Molotovových koktejlů či granátů. Nepokoje se rozrostly a byly ukončeny až podepsáním mírové dohody z Osla z roku 1993.\n\nRozbuškou první intifády se stala dopravní nehoda izraelského a palestinského automobilu, při které zahynuli čtyři palestinští Arabové. Podle palestinské strany měl Izraelec nehodu způsobit záměrně jako pomstu za vraždu Izraelce spáchanou v Gaze o několik dní dříve. Zprvu intifáda probíhala v podobě demonstrací, nepokoje se však zakrátko rozšířily i na Západní břeh. Násilnostmi nepokojů a hlavně jejich rozsahem byli zaskočeni izraelští vojáci, kteří nebyli vycvičeni k potírání lidových povstání, ale k boji proti cizí armádě. Do mnohých palestinských vesnic jim byl zablokován přístup a ve většině měst a sídel v Gaze a na Západním břehu jim Arabové nadávali a útočili na ně kamením a zápalnými lahvemi. Součástí nepokojů byly dále generální stávky, bojkoty, zapalování pneumatik, graffiti, vyvěšování palestinských vlajek a barikády; použití těžkých zbraní či sebevražedných útoků však nebylo typické. V důsledku násilností jednali vojáci podrážděně a obzvláště razantně. Tehdejší ministr obrany Jicchak Rabin přijal tvrdá opatření k zastavení demonstrací a zastrašení demonstrantů v rámci politiky „síly, moci a bití“. Armáda používala slzný plyn, kaučukové a plastové kulky a v krajní nouzi ostrou munici. Gilbert ve své knize \"Izrael: Dějiny\" zmiňuje Rabinovu instruktáž armádních důstojníků:\n\nÚdajný výrok „zlámejte jim kosti“ do značné míry rezonoval izraelskou politikou. Dva izraelští poslanci žádali ustanovení vyšetřovací komise, která by prošetřila Rabinovy rozkazy a postupy během intifády. Podle Ley Rabinové, manželky Jicchaka Rabina, ministr takový výrok nikdy nepronesl, avšak podle jiné verze ho skutečně řekl, aby izraelské vojáky odradil od střelby na palestinské Araby házející kameny.\n\nSamotné povstání překvapilo i Organizaci pro osvobození Palestiny v Tunisku, která měla povstání „oficiálně vést“. Fakticky však výraznou moc u povstalců získala palestinská militantní islamistická skupina Hamás, která vznikla na počátku první intifády. Nepokoje se rozrostly a byly ukončeny až podepsáním mírové dohody z Osla roku 1993. Kombinace selhání politiky „železné pěsti“, snížení izraelské mezinárodní prestiže, přerušení administrativních vazeb Jordánska na Západní břeh a americké uznání OOP zástupcem palestinského národa, donutily Rabina usilovat o ukončení násilí jednáním a dialogem s Arafatovou Organizací pro osvobození Palestiny.\n\nPrvní intifáda si vyžádala množství lidských životů. Níže uváděné údaje vychází ze statistik izraelské nevládní organizace na ochranu lidských práv Be-celem a pro období od vypuknutí tohoto konfliktu (9. prosince 1987) až po podepsání mírové dohody z Osla (13. září 1993) zahrnují jak oběti v rámci izraelských hranic (tj. v rámci tzv. zelené linie), tak i mimo ni (Pásmo Gazy, Západní břeh Jordánu a podle Be-celem též východní Jeruzalém). V případě palestinských obětí zahrnuje jak ty zabité izraelskými bezpečnostními složkami, tak ty zabité izraelskými civilisty a v případě izraelských obětí zahrnuje jak izraelské civilní, tak vojenské oběti. Celkem tak zahynulo 100 izraelských civilistů, z nichž 47 byli osadníci, a 60 příslušníků bezpečnostních složek. Dále bylo 1087 Palestinců zabito izraelskými bezpečnostními složkami a 75 dalších zabito izraelskými civilisty. Níže uvedená tabulka je souhrnem těchto statistik za jednotlivé roky:\n\nPřibližně 1000 dalších obětí z řad Palestinců mají na svědomí sami Palestinci.\n\n\n"}
{"id": "230600", "url": "https://cs.wikipedia.org/wiki?curid=230600", "title": "Avarové (Kavkaz)", "text": "Avarové (Kavkaz)\n\nKavkazští Avarové či Avaři jsou kavkazský národ, který obývá především Dagestánskou republiku v jižním Rusku, kde jsou většinovým obyvatelstvem (27,9 %); počet příslušníků je přibližně 800 000, z toho přes 700 000 žije právě v Dagestánu, kde obývají především hornatou jihozápadní část země. Avarové dále žijí v Rusku, Ázerbájdžánu a Turecku.\n\nAvarové hovoří avarštinou, která náleží do severovýchodní (dagestánské) skupiny kavkazských jazyků, většina jich ovládá také ruštinu. \n\nShoda názvu avarského národa s označením kočovného etnika Avarů, se kterými přišla ve středověku Evropa do styku, je předmětem dohadů a bádání o možném společném původu.\n\n"}
{"id": "230602", "url": "https://cs.wikipedia.org/wiki?curid=230602", "title": "SC Heerenveen", "text": "SC Heerenveen\n\nsc Heerenveen (\"Sportclub Heerenveen\", západofríštinou \"Sportklub It Hearrenfean\") je nizozemský fotbalový klub sídlící v Heerenveenu, který byl založen roku 1920. Hřištěm klubu je stadion Abe Lenstra Stadion s kapacitou 26 100 diváků. V současnosti klub působí v nizozemské nejvyšší lize Eredivisie, v sezóně 2012/13 skončil na konečné 8. příčce ligové tabulky.\n\nKlubové dresy jsou pruhované (pro domácí utkání modrobílé) s charakteristickými červenými srdíčky.\n\n\nK 1. 6. 2013\n\nSeznam českých hráčů, kteří působili v SC Heerenveen:\n\n"}
{"id": "230606", "url": "https://cs.wikipedia.org/wiki?curid=230606", "title": "Pulovice", "text": "Pulovice\n\nPulovice () jsou jednou ze čtyř částí a jedním ze tří katastrálních území obce Šemnice v okrese Karlovy Vary, kraj Karlovarský; leží zhruba 8 km vsv. od Karlových Varů ve stráni nad levým břehem řeky Ohře. Nadmořská výška sídla se pohybuje mezi 430 a 455 metry, střed Pulovic se nachází na úrovni 437 m. V roce 2011 zde trvale žilo 58 obyvatel.\n\nNejstarší písemná zmínka o Pulovicích pochází z roku 1523.\n\nVe druhé polovině 19. století byly Pulovice součástí obce Stráň, v první polovině 20. století samostatnou obcí. Obyvatelstvo bylo německé a až po druhé světové válce se sem začali stěhovat čeští a slovenský obyvatelé, Pulovice se staly částí obce Šemnice. Později odešlo mnoho rodin do nedalekých Karlových Varů a ve vsi se začaly bourat statky a stavět chaty. Dnes se do vsi bez velkoměstského ruchu, s krásným výhledem na Doupovské hory a malebnou krajinou, vrací obyvatelstvo a staví se zde nové rodinné domy, zajíždí sem i autobus z Karlových Varů. V Pulovicích je také možnost stravování a koupání v kempu Láďa využívaném zvláště nizozemskými turisty.\n"}
{"id": "230624", "url": "https://cs.wikipedia.org/wiki?curid=230624", "title": "Králův Dvůr", "text": "Králův Dvůr\n\nMěsto Králův Dvůr se nachází v okrese Beroun ve Středočeském kraji, v těsné blízkosti města Berouna, na řece Litavce. Žije zde obyvatel.\n\nV polovině 13. století tu král Václav I. pravděpodobně vystavěl středověký dvůr. První písemná zmínka o Počaplech pochází z roku 1302, o Králově Dvoře z roku 1394, kdy zde panská jednota zajala krále Václava IV.\n\nV roce 1850 při zrušení vrchnostenského a zavedení obecního zřízení byly obce Králův Dvůr, Popovice, Karlova Huť a Křižatky sloučeny do jedné politické obce Králův Dvůr. 1. ledna 1980 byl Králův Dvůr připojen k městu Berounu, ale ke dni komunálních voleb 23. listopadu 1990 se opět od Berouna osamostatnil (a tím získal i své nové části Levín a Zahořany).\n\nV roce 1930 získal Králův Dvůr status městyse. Roku 1950 získala obec vzniklá sloučením obcí Králův Dvůr a Počaply název Králův Dvůr, přitom byl název osady Křížatka změněn na Křížatky (dnes Křižatky). 5. října 2004 byla obec povýšena na město.\n\nOd roku 1988 prochází středem obce dálnice D5, čímž obec ztratila přirozené centrum. Rozvojové projekty, jejichž realizace není jistá, počítají s vybudováním nového centra v prostoru mezi lokalitou Na Knížecí a sportovním stadionem. Počátkem roku 2013 zde žilo již přes 7 tisíc obyvatel, v roce 2006 jich bylo 6201.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Králův Dvůr \"(přísl. Karlova Huť, Křižatka, Popovice, 3597 obyvatel)\" byly v roce 1932 evidovány tyto živnosti a obchody:\nV obci Počaply \"(2000 obyvatel, samostatná obec se později stala součástí Králova Dvora, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: lékař, autodílna, autodoprava, bio Amerika, cihelna, cukrář, drogerie, obchod s dřívím, elektrárna, galanterie, 3 holiči, 5 hostinců, 2 kapelníci, 2 klempíři, knihař, konfekce, 2 konsumy, kovář, 4 krejčí, lakýrník, obchod s mlékem, modistka, 3 obuvníci, obchod s ovocem a zeleninou, 3 pekaři, 3 obchody s lahvovým pivem, pohřební ústav, porodní asistentka, povoznictví, 4 řezníci, 18 obchodů se smíšeným zbožím, Městská spořitelna v Berouně, Spořitelní a záložní spolek pro Počaply, stavitel, 2 obchody se střižním zbožím, švadlena, 3 trafiky, 3 truhláři, 2 obchody s vápnem, zámečník, 2 zedničtí mistři, železářství.\n\nMěsto Králův Dvůr se skládá ze sedmi částí na pěti katastrálních územích:\n\n\nDopravní síť\n\nVeřejná doprava 2011\n\n\n"}
{"id": "230627", "url": "https://cs.wikipedia.org/wiki?curid=230627", "title": "Judo", "text": "Judo\n\nJudo (: 柔道, \"džúdó\"; doslova \"jemná cesta\") je styl japonského bojového umění a velmi rozšířený úpolový sport.\n\nJudo, celý název \"Kodokan Judo\", vzniklo z několika škol džiu-džitsu (angl. trans. \"jiu-jitsu\"), které vyučovaly sebeobranu neozbrojeného člověka v tehdejším pojetí. Sebeobrana řešila skutečné bojové situace, které vznikaly při boji muže proti muži. Jestliže jeden z bojovníků přišel v boji o svou zbraň, nastala situace, kdy musel bojovat o svůj život. Úspěšné provedení technik pak končilo smrtí útočníka nebo jeho destruktivním poškozením tj. zlomeniny, vykloubeniny atd. Cílem juda je mít možnost volby, zda při úspěšně provedené obraně útočníka poraním, nebo nad ním pouze získám kontrolu a vysvětlím mu marnost jeho počínání. Tomuto cíli odpovídá i skladba technik \"waza\". Kolébkou juda je Tokio v Japonsku.\n\nKodokan Judo založil profesor Džigoró Kanó (angl. trans. \"Jigoro Kano\") v roce 1882. Motivem ke studiu džiu-džitsu a jiných bojových technik byl úsek jeho života na střední škole, kde musel snášet mnohé fyzické násilí od silnějších spolužáků. Jeho poznání při studiu různých forem bojových umění u uznávaných mistrů pak přepracoval ve vlastní styl bojového umění (tehdy také nazývaného \"Kano-rjú-džiu-džitsu\"), který nazval Kodokan Judo, aby se odlišil od již existující školy džiu-džitsu, která se také jmenovala džúdó.\n\nUznání nového stylu ostatními školami došlo po tzv. utkání pravdy (dóžó džaburi, angl. trans. \"dojo yaburi\") mezi školami Kodokan a Tocuka, ve kterém Kanovi bojovníci vyhráli všech jedenáct utkání. Toto rozhodné a přesvědčivé vítězství zajistilo Kodokanu prvenství před všemi starými školami džiu-džitsu, a to nejen pokud jde o vnitřní náplň a morální působení nového systému, nýbrž i pokud jde o jeho praktickou cenu v boji.\n\nV pozdějších letech prosadil Džigoró Kanó jako ministr školství výuku juda na školách v Japonsku a rozšířil ji na tělovýchovný systém. V současné době mají studenti možnost výběru mezi kendó a judo. Judo se také začali učit japonští policisté v rámci profesního výcviku.\n\nV roce 1964 se stalo judo olympijským sportem. Na území dnešního Česka se vznik juda datuje k roku 1919, kdy vysokoškolský sport zahájil první kurzy, a na ně navázala armáda s kurzy sebeobrany.\n\nKodokan Judo je tzv. měkká škola, kde proti síle útoku nejde síla obránce, ale obránce se snaží útoku vyhnout či jej odvést stranou (na rozdíl od např. karate, kde jde síla obrany proti síle útoku). Dvě základní hesla juda jsou: Minimální úsilí – maximální účinnost \"Seirjoku zenjó\" (angl. trans. \"Seiryoku-zenyo\") a vzájemný prospěch \"Džita kjoei\" (angl. trans. \"Jita-kyoei\"). První princip znamená využívat co nejúčinněji svou sílu a umožňuje porazit i fyzicky silnějšího soupeře. Druhý princip učí vzájemnému respektu mezi lidmi.\n\nKodokan judo obsahuje řadu průpravných cvičení především pády \"ukemi\". Dále obsahuje tři hlavní skupiny technik waza:\n\n\nTechniky hodů jsou vyučovány podle schématu \"Gokyo waza\" od nejlehčích po složitější. Aplikace technik je učena dvěma způsoby. První je způsob cvičného boje \"randori\". Rozlišujte od závodu shiai. \"Randori\" způsob nácviku, kde nezáleží na vítězi, neboť se z něho učí oba dva. \"Shiai\" je závod, kde jde o bodované vítězství. Druhý způsob nácviku technik jsou sestavy katy. \"Kata\" je sestava s přesně danou formou mimo jiné také proto, aby bylo možné nacvičovat i úderové techniky a obranu proti zbraním. Oficiální systém obsahuje osm základních kat:\n\n\nSpolu s novým stylem zavedl Kanó i systém technických stupňů, který později využily i další školy. Technické stupně se dělí na žákovské \"kjú\" (級, někdy pomocí angl. přepisu \"kyu\") a mistrovské \"dany\" (段, \"dan\"). Stupně se odlišují podle barvy pásku (\"obi\"). Kodokan rozlišuje pět žákovských stupňů (5.-1. \"kjú\"), které nosí bílé \"obi\", a deset mistrovských stupňů (1.-10. \"dan\"), které pro 1. až 5. \"dan\" nosí černé \"obi\", 6. až 8. \"dan\" mohou nosit červené \"obi\" s bílým pruhem a 9. a 10. \"dan\" mohou nosit čistě červené \"obi\". Danové stupně nosí běžně černé \"obi\" a červeno-bílé a červené nosí pouze na slavnostní příležitosti.\n\nV Evropě se ve sportovním judu používá více žákovských stupňů (1.-6. \"kjú\"), které jsou navíc více barevně rozlišeny (viz tabulka níže). Značení i počet stupňů se liší podle jednotlivých zemí. U dětí se navíc používá i různé barvení konců a proužků.\n\nJudo, které divák sleduje například na olympijských hrách, se v mnoha případech liší od juda, se kterým se může setkat při návštěvě oddílu (doja) ve svém okolí. Sportovní judo (šiai) též označované jako japonský zápas vzniklo v 60. letech vstupem juda na olympijské hry. Dříve mezi sebou bojovali judisté podle technických stupňů, které zaručovalo, že dotyčný judista zvládá širokou škálu technik, které se učí po příchodu do dojo. Zavedením soubojů ve váhových kategoriích, které si dal mezinárodní olympijský výbor jako podmínku vstupu juda na olympijské hry, vznikl odlišný způsob chápaní tohoto bojového umění. Současné motto judistů \"Judo more than sport\" () na tuto věc nepřímo poukazuje.\n\nSportovní judo od amatérského zápasu odlišuje především judistické kimono zvané judogi. Judokovo judogi je hlavní slabinou, kterou používá jeho soupeř k aplikování svých technik. Judogi má přísně definované rozměry a jeho komerční využití je tak především pro ženy problematické. Použití soupeřova judogi a jeho energie ve svůj prospěch je jednou z nejtěžších věcí k naučení. Řada judistů k tomuto nikdy nedospěje a je nucena používat jiných způsobů.\n\nNedílnou výbavou každého judisty (judoky) by měla být znalost souborů technik, které poprvé definoval zakladatel juda Džigoró Kanó v 19. století. Kanó jako student jiu-jitsu shromáždil všechny známé, často používané techniky jiu-jitsu a udělal v tomto chaotickém systému řád. Nebyl jediný, kdo se o toto pokusil, ale on svůj systém (Judo) dokázal prodat. V dnešní době je judo pro svoji finanční nenáročnost (judogi, žíněnka, tělocvična a sensei) celosvětově rozšířeným sportem a prakticky každý profesionální bojovník MMA má základy boje na zemi z jiu-jitsu (judo, brazilské jiu-jitsu, sambo).\n\nPrimární dělení zápasu v judu je na boj v postoji (nage-waza) a boj na zemi (ne-waza). Termín nage-waza se na rozdíl od ne-waza prakticky nepoužívá. Jedním z důvodů je fakt, že judisté začínají bojovat v postoji. Souboj nikdy nezačíná na zemi. Použití slova ne-waza je v judu problematické, učitelé (senseiové) ho v dojo neradi slyší. Při zápase sportovním (šiai) či cvičném (randori) však v řadě případů dochází pouze k ne-waza, často bez úspěšného vyžití bodované techniky.\n\nBoj v postoji (nage-waza) je na rozdíl od boje na zemi techničtější a pro řadu bojovníku limitujícím prvkem v souboji. K úspěšnému zvládnutí technik v postoji je potřeba kvalitního úchopu soupeřova judogi. Boj o úchop a jeho následný způsob (kumikata) je první fází k nástupu do techniky. Ten rozlišuje technicky výborného judistu od průměrného nebo judisty vyznávající zápasnické (silové) judo. Techniky v postoji se dělí na techniky tači-waza. Do tači-waza patří techniky jejichž provedení se dále popisuje třemi místy na těle, kde je vedena hlavní energie hodu. Těmito třemi části těla jsou ruce (te-waza), boky (goši-waza) a nohy (aši-waza). Specifickým balíčkem technik jsou techniky strhů (sutemi-waza), které se řadí do nage-waza, ale v převážné většině slouží k přechodu z nage-waza (boj v postoji) do ne-waza (boj na zemi). V tomto směru je nutno podotknout, že některé techniky spadající do technik boje na zemi (katame-waza) se dají provádět z postoje (například páčení).\n\nVe sportovním judu jsou zakázány atemi-waza (techniky úderů).\n\nVe sportovním judu jsou zakázány techniky (kinši-waza), které přímo vedou k vážnému zranění soupeře.\n\nDuel začínají oba aktéři úklonem (rei). Rozhodčí duel zahájí slovem \"hadžime\" a přerušuje slovem \"mate\". Základní ideou juda je otevřený duel s cílem soupeře dostat na lopatky některou z povolených technik boje v postoji. Provedení techniky rozhodčí boduje dvěma stupni:\nPokud v následném boji na zemi dojde k držení a znehybnění soupeře zahlásí rozhodčí \"osaekomi\". Při dosažení dostatečně dlouhého držení rozhodčí boduje dvěma stupni:\n\nPři rovnosti bodů na konci základní doby zápasu následuje nastavení \"golden score\", které probíhá neomezeně dlouho až do udělení prvního bodu. Napomínání (šido) zápas neukončuje, kromě případu, kdy se jedná o třetí napomínání.\n\nod roku 2018 opět platí pravidlo, že dvě wazari znamenají ippon. Toto pravidlo bylo původně zrušeno v roce 2017.\n\ndo roku 2017 byl v platnosti stupeň yuko-(soupeř spadne na bok) ale s nástupem nových pravidel pro rok 2017 jsou všechny techniky, které byly dříve hodnoceny jako yuka hodnocena jako wazari, zároveň ale už neplatí.\n\ndo roku 2009 byl v platnosti čtvrtý stupeň koka (soupeř spadl na zadek nebo jen upadl), ale v rámci usnadnění úlohy rozhodčím byl zrušen.\n\nRealita ovšem se základními myšlenkami má jen málo společného. Každý zápas je časově omezen a většina judistů (Evropané především) po skórování nižším stupněm hodnocení jeví maximální zájem skóre udržet až do konce časové doby. Jako nástroje používají bezdůvodné padání na zem, falešné útoky, hluboký předklon, aby se k nim soupeř nemohl dostat nebo brání v úchopu. Proti tomuto způsobu se zavedlo napomínání (šido). Pokud judista dostane tři (dle pravidel platných od šida následuje hansoku-make (dq) (oficiálně každý stupeň napomínání má svůj japonský výraz). Našli se i tací judisté (těžké váhy především), kteří se naučili skórovat pouze na základě napomínání soupeře. Jde o takticky vyzrálý výkon, ale divácky neatraktivní. Mezinárodní judistická federace jako každá organizace bojuje o sponzory a tak se změnou pravidel snaží podobnému způsobu boje bránit. Od roku 2013 se již za napomínání soupeře neudělují body.\n\nKaždý judista by si měl vést poznámky o svých soupeřích. O jejich silných a slabých stránkách. V případě jeho silných stránek mít proti jeho dominantní technice natrénovaný kontrachvat (kaeši-waza) a v případě jeho slabých stránek umět té situace využít ve svůj prospěch.\n\nVelice důležité je umět zkombinovat více technik dohromady (ranreku-waza) k poslání soupeře na lopatky (ippon). Toto však obnáší již hluboké studium juda.\n\nod zavedení váhových kategorií od roku 1964:\n\n(těžká váha) - MS 2019 \nod zavedení váhových kategorií\n\n\n\n"}
{"id": "230629", "url": "https://cs.wikipedia.org/wiki?curid=230629", "title": "Junkers Jumo 210", "text": "Junkers Jumo 210\n\nJumo 210 byl přeplňovaný zážehový invertní vidlicový vodou chlazený letecký motor, vyvinutý a vyráběný firmou \"Junkers Flugzeug und Motorenwerke A.G.\" (do 15. července 1936 byla výroba motorů samostatnou firmou \"Junkers Motorenbau G.m.b.H.\", která byla založena roku 1923).\n\nTyp Jumo 210 byl vyvíjen od roku 1931, původně pod označením L10. Prototyp se poprvé na brzdě rozběhl 22. října 1932.\n\nMotor poháněl letouny Messerschmitt Bf 109 (sériových verzí B, C a D), Heinkel He 112 či první verze dvoumotorové stíhačky Messerschmitt Bf 110. Výroba netrvala dlouho, Jumo 210 záhy nepostačoval svým výkonem a byl nahrazen motory Junkers Jumo 211 a Daimler-Benz DB 601.\n\nCelkem bylo vyrobeno 6415 motorů Jumo 210.\n\n\n"}
{"id": "230630", "url": "https://cs.wikipedia.org/wiki?curid=230630", "title": "Čistec přímý", "text": "Čistec přímý\n\nČistec přímý (\"Stachys recta\") je vytrvalá léčivá rostlina z čeledi hluchavkovitých.\n\nJedná se o vytrvalou bylinu o výšce 30–70 cm, ojediněle až 1 metr. Ochlupená lodyha je přímá až vystoupavá, listy pilovité až celokrajné, řídce chlupaté, eliptické až kopinaté. Tento druh čistce je velmi proměnlivý.\n\nRoste na slunných stráních a také na skalních stepích. Vyskytuje se také v lesních lemech a na lesostepích. V teplejších pahorkatinách je jeho výskyt roztroušený až hojný, v chladnějších územích je však vzácný nebo zcela chybí.\n\nVyskytuje se zejména v jižní části Evropy, severní hranicí výskytu je sever Francie, střed Německa a Polska, na východ zasahuje přes Ukrajinu až na Ural, do Předkavkazí a do Malé Asie.\n\nV České republice se vyskytuje roztroušeně, především v teplejších oblastech (jižní Morava, Polabí).\n\nV minulosti se čistec přímý využíval v lidovém léčitelství jako prostředek čistící krev. Jeho kvetoucí nať byla ceněna pro své antirevmatické účinky. V současné době se používá zřídka.\n\nObsahuje betonicin, cholin, trigonelin, stachydrin, alantoin, silici, tříslovinu, hořčiny, harpagosid a glykosidy.\n\n"}
{"id": "230634", "url": "https://cs.wikipedia.org/wiki?curid=230634", "title": "The Killers", "text": "The Killers\n\nThe Killers je americká indie rocková skupina pocházející z Las Vegas (Nevada).\nKapela vznikla v roce 2001, jejími zakládajícími členy jsou Brandon Flowers (zpěv, klávesy), Dave Keuning (zpěv, kytara) Mark Stoermer (baskytara) a Ronnie Vannucci Jr. (bicí). Debutové album \"Hot Fuss\" vyšlo v roce 2004, druhá deska s názvem \"Sam’s Town\" o dva roky později. V roce 2007 vydali The Killers kompilaci raritních a béčkových písniček, které se nevešly na předchozí alba, pod názvem \"Sawdust\". Další album nese název \"Day & Age\", vyšlo 22. listopadu 2008 (v Austrálii). Následovala alba \"Battle Born\" (2012) a \"Direct Hits\" (2013).\n\nBrandon Flowers začínal jako klávesista v kapele Blush Response. V roce 2001 se však odmítl spolu se zbytkem kapely přestěhovat do Los Angeles a dobrovolně odešel. Krátce poté navštívil koncert Oasis a uvědomil si, že by chtěl dosáhnout spojení rockové kapely a kláves. V počátcích formování nové kapely začal nejprve s hledáním kytaristy. Odpovědí na jeho volání byl Dave Keuning – společně dali základ kapele, do které později vstoupili Mark Stoermer coby baskytarista a Ronnie Vannucci Jr. jako bubeník. The Killers se začali zabydlovat ve velkých klubech v Las Vegas a po čase na sebe strhli pozornost hudebních agentů a vydavatelství. \n\nPrvní album \"Hot Fuss\" vyšlo v Británii 7. června 2004 na labelu Lizard King (nyní Marrakesh), ve Státech o osm dní později na Island Records. Deska se okamžitě dostala na první místo prodávanosti ve Velké Británii, Irsku a Austrálii, přičemž nejvíce bodovaly singly „Mr. Brightside“ a „Somebody Told Me“. \n\nVydání druhého \"Sam's Town\" bylo sledováno s velikým napětím a očekáváním. Pokud by se o prvním albu dalo říci, že mělo typický zvuk britských kytarovek, tak tentokráte The Killers vsadili spíše na „americký“ zvuk s množstvím silných, avšak na první poslech „méně líbivých“, písní. Flowers tehdy dokonce prohlásil: „Bude to jedno z nejlepších alb za posledních dvacet let.“ I přes velmi rozdílné hodnocení kritiků (jedni ho označovali za zklamání, druzí se nad ním rozplývali chválou), The Killers na svém druhém albu dospěli – zaplněné koncerty a více než 3,7 mil. prodaných desek byla jasná odpověď fanoušků. Hity jako „When You Were Young“, „For Reasons Unknown“ nebo „Read My Mind“ znamenaly další nárůst popularity a rozšíření fanouškovské základny. \n\nDalší deska, \"Sawdust\", tvořená sbírkou raritních a béčkových songů připomíná spíše kompilaci než klasické studiové album. Killers se tentokráte nechali inspirovat béčkovými deskami Oasis, The Smiths a Smashing Pumpkins. Uslyšíte na něm například cover Joy Division „Shadowplay“, dále píseň, kterou kapela nahrála společně s Lou Reedem, „Tranquilize“, živou verzi originálního songu z roku 1969 nahranou pro Radio One „Ruby, Don’t Take Your Love to Town“ nebo remix „Mr. Brightside“.\n\nV roce 2007 koncertovali v rámci tour k desce \"Sam’s Town\" po celém světě, 5. července vystoupili jako hlavní hvězda na festivalu Rock for People v Hradci Králové.\n\nV listopadu roku 2008 The Killers vydali svou třetí studiovou desku, Day & Age. Zvukem připomíná hlavně album Hot Fuss, i když jeho slávy nedosáhla. Hlavními motivy jsou nadčasová témata, jako například lidství. Nejznámější skladbou se stal singl Human, kterou Flowers přirovnal k setkání Johny Cashe a Pet Shop Boys. Na následné tour navštívili všechny kontinenty kromě Antarktidy a staly se headlinery na festivalech Lollapalooza a Coachella. Také vydali nahrávku z koncertu v Royal Albert Hall.\n\nZačátkem roku 2010 se skupina rozhodla pro přestávku. Během ní někteří členové nahráli sólová alba, kupříkladu Brandon Flowers popovou desku .\n\nV roce 2012 se skupina opět sešla a pustila se do nahrávání čtvrté desky, s názvem \"Battle Born\", ze které 10. července vzešel první singl \"Runaways\". Album \"Battle Born\" vyšlo 18. září 2012. Stejně jako ostatní studiová alba se vyšvihlo na první příčku v prodávanosti, ale kritikou tak kladně hodnoceno nebylo. Kapela změnila zvuk, hodně zvýraznila kytarovou složku a přiblížila se tak klasickým rockovým šlágrům. Hovořilo se tak o definitivním konci post-punk revivalu.\n\nRok poté Killers vydali album \"Direct Hits\". Sestává z nejznámějších skladeb obsažených na předchozích albech a také dvou nových songů – „Shot at the Night“ a „Just Another Girl“. Poté kapela oznámila další pauzu, plánuje ale vydat páté studiové album.\n\nKromě toho skupina každé Vánoce nahrává skladby na podporu kampaně Product Red, která se angažuje v léčbě AIDS, TBC a malárie. Tato tradice započela v roce 2006 singlem „A Great Big Sled“. Na skladbě „Joseph, Better You Than Me“ se podíleli i Elton John a Neil Tennant z Pet Shop Boys.\n\n\n\n\n"}
{"id": "230636", "url": "https://cs.wikipedia.org/wiki?curid=230636", "title": "Nadelhorn", "text": "Nadelhorn\n\nNadelhorn se nachází ve švýcarské části Walliských Alp, ve skupině Mischabelgruppe, kde je se svými 4327 metry (někdy též uváděno 4330 m) třetím nejvyšším vrcholem. Prvovýstup provedli 16. září 1858 Franz Andenmatten, Baptiste Epiney, Aloys Supersaxo a J. Zimmermann.\n\nNormální výstupová cesta začíná ve známém horském středisku Saas Fee (1800 m) a vede přes chatu Mischabel Hütte (3340 m) a ledovec Hochbalmgletscher do sedla Windjoch (3860 m). Odtud pak dále jihovýchodním hřebenem po ledovci a později skále na vrchol (malý kříž). K výstupu je nutné plné ledovcové vybavení.\n\n"}
{"id": "230639", "url": "https://cs.wikipedia.org/wiki?curid=230639", "title": "Glenfarclas", "text": "Glenfarclas\n\nGlenfarclas (\"gael: Údolí zelené trávy\") je skotská palírna společnosti J&G Grant nacházející se ve vesnici Ballindalloch v hrabství Banffshire, jež vyrábí skotskou sladovou whisky.\n\nPalírna byla založena v roce 1836 Robertem Hayem a produkuje čistou sladovou whisky. Tuto palírnu po smrti Roberta Haye kupuje John Grant v roce 1865 a v majetku rodiny Grantových je dodnes. První přestavbou palírna prošla v roce 1897 a v roce 1976 má již šest destilačních kotlů (údajně největších ve Speyside). Produkuje whisky značky Glenfarclas, což je desetiletá whisky s obsahem alkoholu 40 %. Část produkce se používá do míchaných whisky. Tato whisky má dlouhý závěr s ořechovou příchutí.\n\n\n"}
{"id": "230644", "url": "https://cs.wikipedia.org/wiki?curid=230644", "title": "Přemyšov", "text": "Přemyšov\n\nPřemyšov je přírodní rezervace nacházející se na katastrech ostravských městských obvodů Svinova a Polanky nad Odrou. Nachází se po pravé straně cesty ze Svinova do Polanky. Tvoří ji les, rybník a soustava rákosin. Celá rezervace je velká cca 30 ha a v současné době není přístupná sítí běžných chodníků a cyklostezek.\n\nStále vlhké prostředí je optimální pro růst rákosů a ostřic. Hojně se zde vyskytují olše, duby, habry a lípy, dále kapradiník bažinný a sněženka podsněžník. Nalezneme tady však také chráněné druhy, jako je kotvice plovoucí, leknín bílý a žebratka bahenní. Z ohrožených druhů to je např. bahnička bradavkatá, jilm vaz, jilm habrolistý či kosatec žlutý. Rostliny uvedené v červené knize ohrožených druhů zastupuje brčál menší či kyčelnice žláznatá.\n\nBažinný biotop poskytuje vhodný životní prostor také pro celou řadu savců a ptáků, jako je např. sluka lesní či vzácný hohol severní. V tůních se nachází nevelké populace čolka obecného, rosničky zelené, skokana hnědého a skokana zeleného.\n\nVelkou zátěží pro tuto rezervaci je sklad materiálů prakticky uprostřed pozemku a obalovna asfaltových hmot pro povrchy silnic. Provoz nákladních aut rovněž neprospívá nerušenému životu v rezervaci.\n\n"}
{"id": "230645", "url": "https://cs.wikipedia.org/wiki?curid=230645", "title": "Ďumbier", "text": "Ďumbier\n\nĎumbier (2043 m, v překladu ze slovenštiny \"zázvor\") je nejvyšším vrcholem Nízkých Tater, nachází se v hlavním hřebeni mezi horami Chopok (2024 m), Krúpova hoľa (1922 m) a Štiavnica (2025 m) s Králičkou (1807 m). Na severu se Ďumbier jeví jako mohutný vysokohorský masiv s 500 m vysokými stěnami, pilíři a žlábky do ledovcových kotlů v koncích Bystré a Ludárovy doliny. Mírnější jižní svahy pokrývá pole žulových balvanů. Vrcholová část zřejmě připomínala kořen zázvoru (z toho slovenský název Ďumbier). V severních kotlích se vyskytují kamzíci a svišti.\n\nZ vrcholu Ďumbieru je velmi velký kruhový rozhled na prakticky všechna pohoří středního a severního Slovenska.\n\nVýstupové trasy vedou z několika směrů přes Krúpovu hoľu – ze sedla Čertovica, z Chopku (vrcholová stanice lanovky), od chaty gen. M. R. Štefánika.\n\nVe svazích se v minulosti intenzivně dolovala železná ruda, zlato a antimonit. Pozůstatky této činnosti jsou vidět téměř ve všech údolích.\n\nZa 2. světové války proběhly na svazích boje mezi slovenskými partyzány a stahujícími se Němci. Na památku těchto bojů a těžkého přechodu Nízkých Tater partyzány v zimě roku 1944 postavili u nedaleké chaty M. R. Štefánika pomník padlým partyzánům.\n\nĎumbier je národní přírodní rezervace v oblasti Národní park Nízké Tatry. Nachází se v katastrálním území obce Liptovský Ján v okrese Liptovský Mikuláš v Žilinském kraji. Území bylo vyhlášeno či novelizováno v roce 1973 na rozloze 2043,76 ha. Ochranné pásmo nebylo stanoveno.\n\n"}
{"id": "230646", "url": "https://cs.wikipedia.org/wiki?curid=230646", "title": "Běleč (okres Brno-venkov)", "text": "Běleč (okres Brno-venkov)\n\nBěleč je obec v okrese Brno-venkov v Jihomoravském kraji. Rozkládá se v Hornosvratecké vrchovině, v přírodním parku Svratecká hornatina, přibližně 10 kilometrů severně od Tišnova. Člení se na dvě části: Běleč (v k. ú. Běleč u Lomnice) a Křeptov (v k. ú. Křeptov). Žije zde obyvatel.\n\nPrvní písemná zmínka o obci pochází z roku 1447.\n\nV obci k počátku roku 2016 žilo celkem 189 obyvatel. Z nich bylo 96 mužů a 93 žen. Průměrný věk obyvatel obce dosahoval 44,1 let. Dle Sčítání lidu, domů a bytů, provedeném v roce 2011, žilo v obci 186 lidí. Nejvíce z nich bylo (15,1 %) obyvatel ve věku od 0 do 14 let. Děti do 14 let věku tvořily 15,1 % obyvatel a senioři nad 70 let úhrnem 5,9 %. Z celkem 158 občanů obce starších 15 let mělo vzdělání 42,4 % střední vč. vyučení (bez maturity). Počet vysokoškoláků dosahoval 3,2 % a bez vzdělání bylo naopak 0 % obyvatel. Z cenzu dále vyplývá, že ve městě žilo 86 ekonomicky aktivních občanů. Celkem 93 % z nich se řadilo mezi zaměstnané, z nichž 72,1 % patřilo mezi zaměstnance, 0 % k zaměstnavatelům a zbytek pracoval na vlastní účet. Oproti tomu celých 51,6 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 98 obyvatel obce (což je 52,7 %) se hlásilo k české národnosti, dále 29 obyvatel bylo Moravanů. Celých 54 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nV letech 2010–2014 byla starostkou Jana Přikrylová, od roku 2014 funkci vykonává Dana Trtílková.\n\n\n\n"}
{"id": "230647", "url": "https://cs.wikipedia.org/wiki?curid=230647", "title": "Anglická vlajka", "text": "Anglická vlajka\n\nVlajka Anglie je tvořena bílým listem se svatojiřským křížem. Svatý Jiří byl podle křesťanské hagiografie římským vojákem pocházejícím z Anatolie a je (mimo jiné i) patronem Anglie.\n\nTento červený kříž se objevil jako znak Anglie už v době křižáckých výprav a je to jeden z nejstarších znaků reprezentujících Anglii. Status národní vlajky Anglie dostala v 16. století.\n\nNa vlajce je vyobrazený červený kříž na bílém pozadí, přičemž šířka kříže je 1/5 výšky vlajky. Poměr stran je 3:5.\n\nVlajka Anglie byla zakomponována do britské vlajky a z ní odvozených vlajek, nebo např. do gruzínské vlajky, či vlajky kanadské provincie Alberta.\n\n"}
{"id": "230648", "url": "https://cs.wikipedia.org/wiki?curid=230648", "title": "Martin Barbarič", "text": "Martin Barbarič\n\nMartin Barbarič (14. října 1970 – 18. ledna 2013) byl český ligový fotbalista, útočník. V 1. české fotbalové lize hrál za Zlín, Bohdaneč, Liberec a Hradec Králové, nastupoval také za Trenčín v slovenské lize. Zemřel v roce 2013, kdy nejprve zavraždil svou manželku a poté spáchal sebevraždu.\n\nZačínal ve Slovanu Pardubice. Se samostatnou českou ligou nastartoval kariéru ve Zlíně. V roce 1995 přestoupil do druholigového týmu AFK Atlantik Lázně Bohdaneč a odsud v roce 1996 přestoupil do FC Slovan Liberec, kde byl oporou týmu a zažil zde nejúspěšnější období. Další sezonu odešel hrát na Slovensko do Trenčína, kde byl však jen půl sezóny sezonu a vrátil se do Liberce. Od roku 2000 hrál v Hradci Králové. V červnu 2002 přestoupil do SFC Opava.\n\nPozději trénoval v Hradci Králové žákovské mužstvo do 11 let a pracoval zde jako policista. Dne 11. ledna 2013 zastřelil v kadeřnictví v Hradci Králové svou manželku Moniku, která zde pracovala, a která se s ním před Vánocemi rozešla. Následně se pokusil zastřelit sám sebe. 18. ledna pak v nemocnici následkům svého zranění podlehl.\n\n"}
{"id": "230649", "url": "https://cs.wikipedia.org/wiki?curid=230649", "title": "Jiří Barbořík", "text": "Jiří Barbořík\n\nJiří Barbořík (* 17. března 1972) je český fotbalista, který hrál první českou fotbalovou ligu a dnes nastupuje v nižších německých soutěžích.\n\nS první českou ligou začal v Olomouci, kde byl po čtyři sezony oporou týmu. Na jeden rok (1997-1998) se stěhoval do Ostravy, ale hned po něm se vrátil zpět. Na jaře 1999 hostoval v Opavě, poté se opět vrátil do Olomouce, kde však za dvě sezony odehrál pouze 17 zápasů. V sezóně 2001-2002 odešel hrát do týmu 2. Bundesligy SSV Reutlingen.\n\nJiž za Československa odehrál 38 utkání, v nichž vstřelil 1 branku. V letech 1992-1993 byl hráčem juniorského reprezentačního týmu ČSFR, za který nastoupil v pěti utkáních. Také hraje velice úspěšně futsal za tým DDSport Flamengo Olomouc.\n"}
{"id": "230651", "url": "https://cs.wikipedia.org/wiki?curid=230651", "title": "Jiří Barcal", "text": "Jiří Barcal\n\nJiří Barcal (* 9. února 1983) je český fotbalista, v současnosti působící v divizním Zábřehu. Barcal je odchovancem Opavy. V sezoně 2006–2007 nastupoval v první Gambrinus lize. Ve svém působišti, Olomouci, však odehrál pouze dvě utkání a odešel na hostování do týmu AS Trenčín, hrajícího nejvyšší slovenskou fotbalovou soutěž. V roce 2007 nastoupil do FC Hlučín a byl tam až do roku 2008, ve FC Hlučín byl v 2 lize.\n"}
{"id": "230660", "url": "https://cs.wikipedia.org/wiki?curid=230660", "title": "Armstrong Siddeley Mongoose", "text": "Armstrong Siddeley Mongoose\n\nArmstrong Siddeley Mongoose byl hvězdicový vzduchem chlazený letecký pětiválec. Tento motor, vyvinutý firmou Armstrong Siddeley Motors Ltd., byl zaveden do výroby roku 1926.\n\nMotory Mongoose poháněly kupř. letouny Avro 504N, Avro 504R, Avro 621 Tutor, Hawker Tomtit či Parnall Peto.\n\n\n\n\n"}
{"id": "230664", "url": "https://cs.wikipedia.org/wiki?curid=230664", "title": "Lurdusaurus", "text": "Lurdusaurus\n\nLurdusaurus byl velký býložravý dinosaurus, ornitopod z infrařádu Iguanodontia. Na svoji dobu šlo o poměrně vyspělého iguanodonta, vývojově byl dokonce bližší hadrosauridům („kachnozobím dinosaurům“) než samotnému rodu \"Iguanodon\". Známý je z nekompletních pozůstatků dvou jedinců. Žil před přibližně 115 milióny let. Jeho fosílie byly nalezeny v Severní Africe.\n\n\"Lurdusaurus\" byl mohutný ornitopod dlouhý zhruba 7 až 9 metrů a vážící pravděpodobně okolo 2,5 tuny. Sice byl vývojově vyspělejší než rod \"Iguanodon\", v hlavních vnějších znacích se mu ale stále podobal. Na rozdíl od jiných iguanodonů a příbuzných rodů, které se pohybovali jak po dvou, tak po čtyřech končetinách, byl \"Lurdusaurus\" s poměrně krátkými zadními končetinami a prodlouženými silnými předními končetinami přizpůsobený k čtyřnohému pohybu. Siluetou tak připomínal obrovského vymřelého pozemního lenochoda (\"Megatherium\").\n\n"}
{"id": "230665", "url": "https://cs.wikipedia.org/wiki?curid=230665", "title": "Armstrong Siddeley Lynx", "text": "Armstrong Siddeley Lynx\n\nArmstrong Siddeley Lynx byl hvězdicový vzduchem chlazený letecký sedmiválec. Tento motor, vyvinutý a vyráběný firmou Armstrong Siddeley Motors Ltd., byl zaveden do výroby roku 1920.\n\nMotory Lynx poháněly kupř. letouny Airspeed Courier, Airspeed AS.6 Envoy, Armstrong Whitworth Ape, Avro 504N, Avro 504Q, Avro 504R, Avro 584 Avocet, Avro 618 Ten, Avro 621 Tutor, Avro 626 Prefect, Boulton Paul Bittern, Gloster Grouse II, Parnall Parasol, Saro Cutty Sark, Saro Cloud, Supermarine Seamew, Vickers Vireo či Westland Wagtail.\n\n\n\n"}
{"id": "230671", "url": "https://cs.wikipedia.org/wiki?curid=230671", "title": "Dimebag Darrell", "text": "Dimebag Darrell\n\nDimebag Darrel (narozený jako Darrell Lance Abbott , 20. srpna 1966, – 8. prosince 2004) byl kytarista kapel Pantera, Damageplan a Rebel Meets Rebel.\n\nPočátky Pantery sahají do roku 1981, kdy Dimebag, jeho bratr Vinnie Paul, basista Tommy Bradford, kytarista a zpěvák Donnie Hart založili kapelu. Zpočátku hráli covery od kapel Kiss a Van Halen, ale také své vlastní skladby ve stylu Glam rock.\nV roce 1982 se od kapely odpojil Hart a Glaze se chopil mikrofonu. Na postu basisty vystřídal Bradforda Rex Brown.\nDebutové album Metal Magic vyšlo v roce 1983.\n\nPrvní významná změna přišla v roce 1988, kdy do kapely přišel zpěvák Phil Anselmo. S ním nahráli album Power Metal, které uzavřelo Glammetalovou éru pantery.\nDalším albem bylo Cowboys from Hell (1990), které určilo směr dalšího vývoje kapely ke Thrash metalu.\nKapela se rozpadla v roce 2003 kvůli Philovým problémům s heroinem, jejich posledním albem bylo Reinventing the Steel (2000).\n\nKapelu Damageplan založili Dimebag s Vinniem po rozpadu Pantery. Dalšími členy byli zpěvák Pat Lachman (ex-Halford) a basista Bob Zilla.\nJejich první a jediné album New Found Power vyšlo v roce 2004.\n\nje projekt ve kterém se Dimebag Darrell, Rex Brown a Vinnie Paul spojili s country zpěvákem jménem David Allan Coe.\nEponymní album vyšlo po Dimebagově smrti v roce 2006.\n\nZemřel 8. prosince 2004 rukou \"fanouška\" jménem Nathan Gale, který tvrdil, že mu členové Pantery kradou skladby které napsal. Incident se odehrál v klubu Alrosa Villa, ve hlavním městě státu Ohio, Columbus. Během koncertu Damageplan se Nathan dostal na pódium a střelil Dimebaga několikrát do hlavy. Zastřelil rovněž bodyguarda jménem Jeffrey „Mayhem“ Thompson, který jej chránil. Dalšími, kteří ten večer zemřeli byli Nathan Bray (fanoušek), Erin Halk (zaměstnanec klubu) a sám Nathan Gale, který zemřel poté co ho policejní důstojník střelil do hlavy brokovnicí.\n\nJako pocta mu byla založena výstava Six String Masterpiece, jež obsahuje přes 60 ručně malovaných elektrických kytar na kterých se podíleli významní světoví muzikanti (Zakk Wylde, Ozzy Osbourne, Dave Grohl, Kelly Clarkson, Slash, James Hetfield, Rob Zombie, Tommy Lee, Joe Satriani, Ace Frehley, Marilyn Manson, Dave Navarro,…)\n\n"}
{"id": "230679", "url": "https://cs.wikipedia.org/wiki?curid=230679", "title": "Bambusové textilní vlákno", "text": "Bambusové textilní vlákno\n\nBambusové vlákno je označení používané pro textilní surovinu získanou ze stonku bambusu mechanickými nebo chemickými metodami. \n\nVlákna pro průmyslové textilní zpracování jsou známá teprve od konce 20. století. Údaje o jejích vlastnostech a použití v textilních výrobcích pocházejí z různých článků v odborných časopisech, jejichž obsah se v některých bodech značně rozchází. \n\nZmínky s povšechnými údaji o textiliích z bambusových vláken svědčí o jejich pravděpodobné existenci už v dávných letech (lana z bambusu před 2000 lety, bambusové = uhlíkové vlákno v žárovce z roku 1854 aj). \n\nPrvní patent na oddělení vláken od bambusového stonku obdržel v USA \"Philipp Lichtenstadt\" v roce 1864, technologie však nebyla prakticky realizována. Bambusová dřevina se (vedle jiných rostlinných materiálů) k výrobě viskózových vláken začala používat ve 20. století.\nPrvní prakticky použitelná „mechanická“ metoda získání textilních vláken z bambusu byla patentována v Číně (\"Hebel Jigao Chemical Fibre Co\") v roce 2003. \nNa začátku 21. století pocházejí všechny dodávky bambusových vláken pro průmyslové zpracování z Číny. V roce 2016 se prodávala \n\nVýroba viskózových vláken se odhadovala na 40 000 ročních tun, údaje o mechanicky regenerovaných vláknech nebyly dosud publikovány. V roce 2011 jich přišlo na trh jen nepatrné množství. \n\nK hlavním prodejním argumentům patří ekologická a zdravotní nezávadnost výroby a použití výrobků z bambusových vláken. \n\nStejná technologie se používá pro přípravu suroviny k výrobě šapové příze. Vlákna se odkližují (zpravidla s pomocí enzymů), bělí, případně mastí emulzí a řežou na požadovanou délku. Zpracování na přízi je velmi nákladné, použití vláken je proto velmi omezené.\nVlákno se získává z bambusu druhu \"Guizhu\" na speciálně vypěstované a udržované plantáži v čínské provincii Kuej-čou. Kůra se odškrabuje ze stonků na poloautomatických strojích, materiál se pak několikrát střídavě máčí v enzymové a vodní lázni, prochází potěracím a válcovým mykacím strojem. Mykaný vlákenný materiál má délku 2 až 150 mm, průměr 4 až 150 µm a průměrnou jemnost 5,8 dtex. Vytříděná část vláken pak dále zpracovává průchodem několika pasáží protahovacích strojů a česáním. Finální úprava sestává z bělení a čištění peroxidem. \n\nVýrobcům příze se dodávají vlákna s délkou 90 mm nebo krácená na 50 a 65 mm. Vlákna se dají zpracovávat na přízi bavlnářskou nebo i vlnařskou technologií na jemnosti do 15 tex. \n\nPodobným způsobem, \"zvlákňováním v rozpouštědle\", se vyrábí viskózové vlákno Lyocell. Švýcarské vlákno \"Litrax 1\", které se rovněž zakládá na přípravě bambusové suroviny v enzymové lázni, získalo certifikát \"Standard 100 by Oeko-Tex\".\n\nViskózová vlákna z bambusu se vyrábějí v principu stejnou technologií jako „regenerovaná celulóza“ z jiných dřevin (buk, eukalyptus aj.).\n\nVýrobci dodávají stříž o jemnosti 1,33 – 3,33 dtex v délkách 38-76 mm a filamentové příze 84 dtex f 18 – 167 dtex f30.\nStaplové „bambusové“ příze se dají vypřádat bavlnářskou technologií do jemnosti 15 tex a vlnařské (často jako směsi s jinými materiály) do jemnosti 10 tex.\n\nFyzikální vlastnosti srovnatelných druhů vláken:\n\nSrovnatelné údaje o mechanicky rafinovaných vláknech nebyly dosud publikovány.\n\nVlákna mají příjemnější omak než bavlna, oproti bavlně jsou vlákna odolnější proti množení bakterií – viskózová 60 %, přírodní o 75 % (způsobeno obsahem látky zvané kun). Výrobky z bambusu se snadněji barví a vybarvení je brilantnější než u jiných materiálů z celulózy.\n\nPříze z bambusových vláken se často používají na ruční pletení.\n(Pletenina na snímku vpravo je část dámské vesty z měkce točené příze 43 tex x 2 x 4 (osminásobně skané). Příze přišla v roce 2007 na evropský trh jako vývojový výrobek s novým - bambusovým vláknem).\n\nPro plošné textilie se uvádí jako možné použití: \nsvrchní oděvy a spodní prádlo, hygienické potřeby, dekorace, tapety, ručníky, župany aj. \n\nPřívlastek \"z bambusových vláken\" byl u většiny výrobků mnoha odborníky kritizován a označován za reklamní trik. Jedná se podle nich o viskózová vlákna vyrobená konvenčním způsobem z bambusové dřeviny.\n\nAmerická \"Federal Trade Comission\" si stěžovala v roce 2009 na obchodní firmy, že prodávají textilie pod označením \"bambusové\", ačkoliv se jedná o výrobky z umělých viskózových vláken obsahující chemikálie a také, že nemají antibakteriální vlastnosti uváděné v reklamě. Komise vyzvala obchodníky, aby pro ně používali označení „rayon“ (viskózový filament), jinak že jim hrozí vysoké pokuty. \n\nAnalýza jihoafrických vědců (\"Stellenbosch University\") z roku 2011 zabývající se obsahem antibakteriálních látek a chemikálií v pleteninách z celulózových vláken ukázala, že jak „přírodní“ bambusová vlákna tak i bambusová viskóza obsahují látku \"kun\", která zamezuje šíření bakterií. Oproti bavlně je odpor proti bakteriím u viskózy o 60 % a u přírodně rafinovaných vláken o 75 % vyšší. Stopy síry zjištěné v pletenině z bavlny byly 0,012 %, z \"přírodního\" bambusu 0,013 % a z bambusové viskózy 0,018 %.\n"}
{"id": "230682", "url": "https://cs.wikipedia.org/wiki?curid=230682", "title": "Cowboys from Hell", "text": "Cowboys from Hell\n\nCowboys from Hell je pátým albem metalové skupiny Pantera a jejich prvním u společnosti Atco Records. Šlo o první komerčně úspěšné album Pantery, která mainsteamovému publiku poprvé předvedla trhavé rytmy a disharmonický zpěv, čímž radikálně změnila styl hudby - z Glam metalu na Post Thrash. Pro mnoho fandů je toto album také oficiální debut skupiny, stejně tak i pro skupinu samotnou.\n\n\n"}
{"id": "230683", "url": "https://cs.wikipedia.org/wiki?curid=230683", "title": "Nisut-bitej", "text": "Nisut-bitej\n\nJméno (resp. titul) nisut-bitej, v egyptologii zpravidla označované jako tzv. trůnní jméno nebo prenomen, je součást královské titulatury ve starověkém Egyptě. V její úplné podobě složené z pěti jmen bylo uváděno jako čtvrté v pořadí a zapisováno do první ze dvou královských kartuší. Poprvé se objevuje za vlády panovníka Dena (podle některých badatelů až za jeho nástupce Adžiba) v době 1. dynastie. Od doby Střední říše vždy obsahovalo jméno slunečního boha Rea.\n\nNa rozdíl od současné doby, kdy egyptologové krále označují posledním z jejich jmen, tj. zpravidla jménem syn Reův, uváděli Egypťané své panovníky pod jménem nisut bitej, jímž byli známi svým poddaným. Je proto pravděpodobné, že sami tuto součást královské titulatury pokládali za nejdůležitější. Jan Assmann upozorňuje na to, že trůnní jména „tradičně obsahovala výpověď o slunečním bohu Reovi, a představovala tak něco jako zásadu, které se měl král držet a která měla období jeho vlády zajistit požehnání slunečního boha.“ Celá královská titulatura (a zejména jméno nisut-bitej) tedy nastiňovala politický program vlády.\n\nTitul nisut-bitej v sobě zahrnoval dva rozdílné, nicméně spolu nerozlučně spojené významy. Protože byl psán hieroglyfy pro ostřici (rákos) a včelu (proto je doslovně překládán jako \"„patřící rákosu a včele“\"), které byly heraldickými symboly Horního a Dolního Egypta, je s odkazem na mocensko-politický aspekt vlády chápán pod vlivem svého překladu do řečtiny především ve významu \"„král Horního a Dolního Egypta“\". V této souvislosti mohly být jeho obě části používány samostatně – pak je \"nisut\" označení krále Horního království a \"bitej\" krále Dolního království. Jako samostatné slovo ovšem mohla být první část titulu používána jako k označení královské moci jako takové. Výrazem tohoto politického aspektu titulu je souběžné zavedení zdvojené červeno-bílé koruny sechemtej složené ze dvou původně samostatných královských čelenek.\n\nPro starověké Egypťany ovšem v sobě titul nad svůj politický význam zahrnoval mnohem širší mytologický kontext, který ozřejmuje pojetí královské moci. Jako nisut-bitej je panovník představován ne jen jako vládce severní nebo jižní části Egypta, ale Obou zemí současně, tedy jako jejich sjednotitel. Protože akt sjednocení Egypťané pokládali za počátek lidských dějin a civilizace, je král tím, kdo stojí na tomto počátku. Panovník jako strůjce politické jednoty, která je projevem všezahrnujícího řádu \"maat\", stojí na pomezí lidských dějin a toho, co bylo před nimi, tedy doby bohů. V tomto smyslu lze za nejlepší překlad titulu pokládat označení \"„dvojí král“\": „vztahoval se totiž k množství dualit, nad nimiž panovník vládl – božské a lidské, posvátné a světské, nilské údolí a Delta, záplavová oblast a poušť, východ a západ – a zdůrazňoval, že trvání harmonie protikladů, ačkoli byla vlastní stvořenému řádu, závisí na osobě panovníka.“\n\nKrál sám proto v sobě zahrnuje božskou i lidskou přirozenost, o níž se v titulu vypovídá: část \"bitej\" znamená osobní, lidskou přirozenost krále, první část složeniny \"nisut\" odpovídá božské přirozenosti, která je v nitru panovníka. Král měl tedy podvojnou přirozenost, odpovídající emanaci božského přítomné v dočasném lidském rozměru. Ian Shaw k tomu poznamenává, že „titul \"nisut\" zřejmě vypovídal o neměnnosti božského krále (téměř odpovídal samotné královské hodnosti). Výraz \"bitej\" naopak popisuje současného pomíjivého držitele královské hodnosti: jednoho konkrétního vládnoucího krále v omezeném úseku času. Každý král v sobě tudíž nesl kombinaci božského a smrtelného.“\n\nVývoj panovnické titulatury byl uzavřen na počátku Střední říše, nejpozději od této doby se skládala celkem z pěti jmen uvozených znaky vypovídajících o povaze královské moci (podle pořadí):\n\n"}
{"id": "230684", "url": "https://cs.wikipedia.org/wiki?curid=230684", "title": "André Milongo", "text": "André Milongo\n\nAndré Ntsatoubantou Milongo (20. října 1935 Mankondi – 23. července 2007 Paříž) byl politikem Konžské republiky a jejím premiérem v letech 1991–1992. Byl prvním politikem demokratického období Konga a je pokládán za původce zorganizování prvních demokratických prezidentských voleb v Kongu.\n\nAndré Milongo se jako nejmladší z devíti dětí narodil ve vesnici Mankondi v okresu Boko severozápadně od hlavního města Brazzaville. Sám měl sedm dětí a šest vnoučat. Milongo zastával myšlenku etnické rovnosti a lásky a jeho politickým vzorem byl v mládí bývalý prezident Pobřeží slonoviny Félix Houphouët-Boigny.\n\nPo studiích základní a střední školy v Brazzaville odešel Milongo studovat do Francie, kde získal magisterský diplom práv na univerzitě v Nancy. Poté studoval na \"École Nationale d'Administration\" (ÉNA) v Paříži, kterou absolvoval v roce 1964 jako jeden ze čtyř konžských občanů, kteří touto školou prošli. Jeho spolužákem zde byl mj. bývalý tožský premiér Edem Kodjo.\nPolitickou dráhu začal v roce 1964, kdy byl pověřen řízením státní pokladny. V tomto úřadě setrval pět let a přísnost, s jakou si vedl, často vedly ke sporům s vládními kruhy. V roce 1970 se stal Milongo ředitelem zahraničních investic země a ministrem plánování. Za vládnutí prezidenta Mariena Ngouabiho byl ekonomickým poradcem dvou premiérů. Od roku 1976 byl sedm let ve vedení Africké rozvojové banky, sídlící v Pobřeží slonoviny, poté pracoval ve vedení Světové banky a americkém Washingtonu.\nPo kolapsu sovětského modelu komunismu počátkem devadesátých let se Kongo dostalo spolu s jinými africkými zeměmi na pokraj ekonomického zhroucení. André Milongovi, který byl prvním demokraticky nastoleným premiérem Konga, připadla úloha změnit ekonomiku budovanou po sovětském vzoru na hospodářství kapitalistické. Jako premiér převzal i ministerstva ropného průmyslu a obrany a pod jeho vedením se situace v zemi stabilizovala; byly vypsány prezidentské volby, v nichž vyhrál Pascal Lissouba. Jako prezidentský kandidát v těchto volbách Milongo obsadil čtvrté místo s 10 % hlasů.\nJako předseda parlamentu během první krátké občanské války v roku 1993 dosáhl dojednání příměří mezi znesvářenými stranami vedenými B. Kolelasem a Pascalem Lissoubou. Milongo zemi neopustil ani po druhé občanské válce v roce 1997, která znemožnila další dohodu mezi stranami konfliktu a vedla k násilnému uchopení moci Denisem Sassou-Nguessou. Milongo byl znovu zvolen do parlamentu, ale odmítl stát v jeho čele.\n\nV roce 2002 odstoupil den před prezidentskými volbami odstoupil z kandidátky. Téhož roku byl zvolen poslancem do parlamentu za okres Boko. V roce 2007 znovu kandidoval, ale byl poražen. Nato těžce onemocněl a skonal v Paříži 23. července 2007.\n\n"}
{"id": "230692", "url": "https://cs.wikipedia.org/wiki?curid=230692", "title": "New Found Power", "text": "New Found Power\n\nNew Found Power je prvním a zároveň posledním albem skupiny Damageplan.\nKe skladbám \"Breathing New Life\", \"Explode\" a \"Save me\" byl natočen videoklip.\n\n\n"}
{"id": "230693", "url": "https://cs.wikipedia.org/wiki?curid=230693", "title": "Damageplan", "text": "Damageplan\n\nDamageplan byla americká groove metalová kapela která vznikla po rozpadu skupiny Pantera.\n\nJejími členy byli Dimebag Darrell a Vinnie Paul z Pantery, Patrick Lachman (ex-Halford) a Bob Zilla.\n\nDamageplan zanikl po smrti kytaristy Dimebaga Darrella, 8. prosince 2004.\n\n"}
{"id": "230694", "url": "https://cs.wikipedia.org/wiki?curid=230694", "title": "Galloway Atlantic", "text": "Galloway Atlantic\n\nGalloway Atlantic byl letecký motor vyvinutý u firmy Galloway Engineering Company na sklonku I. světové války. Konstrukce motoru – vidlicového dvanáctiválce – vycházela z řadového šestiválce Galloway Adriatic, se kterým má shodné vrtání válců a používá některých konstrukčních celků svého předchůdce. Konstrukce klikového mechanismu je s hlavní a zavěšenou (vedlejší) ojnicí, což bylo uspořádání použité i u mnoha jiných motorů – mj. lze uvést motory Hispano-Suiza HS-12Y, BMW VI (vzniklý obdobně jako Galloway Atlantic „zdvojením“ řadového šestiválce BMW IV), Klimov M-105, Mikulin M-35 či sovětský tankový vznětový motor V-2 (: \"В-2\"). V případě, že čep na kterém je zavěšena vedlejší ojnice není od osy hlavní ojnice odchýlen pod stejným úhlem jaký svírají řady válců, pak písty levého a pravého bloku mají rozdílný zdvih (což je případ jak motoru Atlantic, tak i BMW VI, motorů Mikulin či tankového V-2).\n\nCelkem bylo postaveno pouhých 72 motorů Galloway Atlantic, výhradně dodaných firmou Galloway Engineering Co. Ltd. (z osmi set objednaných motorů – 200 měla dodat firma Galloway Engineering, dalších 600 měla v licenci vyrobit strojírna Arrol-Johnston Limited), které poháněly letouny de Havilland D.H.15 Gazelle a Handley Page V/1500.\n\n\n\n\n"}
{"id": "230696", "url": "https://cs.wikipedia.org/wiki?curid=230696", "title": "Marree Man", "text": "Marree Man\n\nMarree Man nebo též Stuartův obr (po Johnovi McDouall Stuartovi), jak byl pojmenován v anonymní tiskové zprávě, je geoglyf objevený při letu 26. června 1998. Geoglyf zobrazuje domorodého australského muže, nejpravděpodobněji z kmene Pitjantjatjara, lovícího ptáky, nebo Wallabiho se zvláštním druhem\nbumerangu. Nalézá se na náhorní plošině, 60 km západně od města Marree ve střední Austrálii. Nachází se v blízkosti zakázané oblasti Woomera. Postava je 4,2 km vysoká. Je to největší známý geoglyf na světě.\n"}
{"id": "230697", "url": "https://cs.wikipedia.org/wiki?curid=230697", "title": "Phil Anselmo", "text": "Phil Anselmo\n\nPhil Anselmo (narozený jako Philip Hansen Anselmo, 30. června 1968 New Orleans, Louisiana) je heavy metalový zpěvák. Spolupracoval s kapelami Pantera a Superjoint Ritual, momentálně zpívá v kapele Down.\n\nO Philově minulosti se toho moc neví, v rozhovorech na sebe prozradil, že v rámci nepovedeného žertu zapálil dům svých rodičů a musel se poté skrývat a přespavát u svých kamarádů.\n\nPhil se připojil k Panteře v roce 1988, první album které s kapelou nahrál bylo Power Metal.\n\nV roce 1996 se Phil předávkoval heroinem, jeho srdce přestalo fungovat na pět minut.\n\nPantera se rozpadla v roce 2003, poslední album které Phil s Panterou nahrál bylo Reinventing the Steel\n\nPo Dimebagově smrti nahrál Phil video o svých pocitech, které je dostupné na Youtube \n\n\n\n\n\n\n\n\n\n\n\n\n"}
{"id": "230698", "url": "https://cs.wikipedia.org/wiki?curid=230698", "title": "Trabzonspor", "text": "Trabzonspor\n\nTrabzonspor (Turecky: Trabzonspor Kulübü) je profesionální turecký fotbalový klub sídlící ve městě Trabzon na severu země. Aktuálně působí v nejvyšší turecké soutěži s názvem Süper Lig. Klub vznikl roku 1967 sloučením několika regionálních klubů za účelem úspěchu v nově se formující turecké lize. První mistrovský titul získal již po devíti letech od založení, roku 1976. V následujících sezonách byl nejlepším klubem působícím v Süper Lig, když získal do roku 1984 mistrovský titul celkem 6x. Klub v domácích soutěžích dosáhl celkem na 28 trofejí, což ho řadí mezi ty nejúspěšnější. Na vítězství v některé z mezinárodních soutěží stále ještě čeká. Příležitost k tomu měl v Lize mistrů UEFA 2011/12, kam byl dosazen namísto vyloučeného Fenerbahçe SK.\n\n\n"}
{"id": "230703", "url": "https://cs.wikipedia.org/wiki?curid=230703", "title": "Siddeley-Deasy Tiger", "text": "Siddeley-Deasy Tiger\n\nSiddeley-Deasy Tiger, 600 hp byl letecký motor vyvíjený koncem I. světové války. Počítalo se s ním jako s jednou z uvažovaných pohonných jednotek původního projektu bombardéru Handley Page Type V (pozdější těžký čtyřmotorový bombardér Handley Page V/1500). Vývoj motoru se ovšem protahoval, a ještě ani roku 1921 nebyl ukončen, prototypy dlouho dávaly výkony kolem 500 hp, tedy na úrovni motorů Galloway Atlantic a Siddeley-Deasy Pacific — bylo to pochopitelné, po skončení války byla poptávka po nových typech bojových letounů, a tím pádem tedy i leteckých motorů, na bodu mrazu. Chyběly především peníze, takže vývoj se neočekávaně protahoval a možné kontrakty nakonec získala konkurence, především firma Rolls-Royce se svým novým motorem Condor (původně vyvíjeným pod označením \"Rolls-Royce G\"), ostatně i ta získala jen menší množství objednávek — celkem bylo vyrobenbo pouze 327 motorů Condor. Tím fakticky existence motoru Tiger končila, protože do budoucna již nebyla naděje motor prodat v takovém množství, aby výroba byla rentabilní. Jediné dva motory Siddeley-Deasy Tiger se dostaly do vzduchu v prototypu dvoumotorového bombaréru Siddeley Sinaia I — stejně neúspěšném jako jeho motory.\n\n\n\nAlec S. C. Lumsden, MRAeS, \"British Piston Aero-Engines\", ISBN 1-85310-294-6\n"}
{"id": "230704", "url": "https://cs.wikipedia.org/wiki?curid=230704", "title": "St. Kilda (Skotsko)", "text": "St. Kilda (Skotsko)\n\nSt. Kilda (skotskou gaelštinou: \"Hiort\") je unikátní skotské souostroví, které leží v Atlantském oceánu, 64 kilometrů západně od Vnějších Hebrid. Ostrovy jsou považovány za jakousi raritu v novodobé historii a to díky své téměř dokonalé izolovanosti až do 16. století, která pak pokračovala, dokud se nezačal rozvíjet na zdejším území turismus. Na souostroví jsou velké kolonie mořských ptáků, mezi nimiž jsou i dnes ohrožené druhy. Velikost populace podle odhadů nikdy nepřekročila počet 200 lidí. Poslední starousedlíci ostrovy opustili na vlastní žádost v roce 1930. V roce 1957 byla St. Kilda vyhlášena národní přírodní rezervací (National Nature Reserve). St. Kilda patří do majetku organizace National Trust for Scotland a je od roku 1986 zapsána na seznamu Světového dědictví. Od roku 1957 je na ostrově Hirta pozorovací stanoviště britské armády. Stanice je ve Village Bay, nedaleko od někdejšího jediného osídleného místa jménem Village (Vesnice).\n\nPředpokládá se, že ostrovy byly osídleny od doby bronzové. Malá místní populace prakticky až do 18. století neměla mnoho příležitestí se setkat s ostatními národy a tudíž její životní návyky zůstávaly dlouho bez jakýchkoli změn. Obstarávání potravy spočívalo ve sběru vajec a v lovu mořských ptáků (prováděném riskantním lezením po skalách), jednoduchém rybolovu, později chovu ovcí a pěstování ječmene. Obyvatelé neměli větší lodě, protože moře v okolí je neobyčeně bouřlivé a jediné kotviště ve Village Bay není příliš chráněné. Izolace ostrovů byla dlouho téměř dokonalá. Ostrované, ač formálně poddaní britského krále, si vládli fakticky sami prostřednictvím místního sněmu. Žádný z obyvatel Kildy nikdy nebojoval ve válce. V roce 1697, kdy St. Kildu navštívil Martin Martin, činila populace 180 lidí. Později sem návštěvní lodě zavlekly choleru a neštovice, což zapříčinilo úbytek stávající populace. V roce 1727 přišlo na ostrovy několik rodin z ostrova Harris, aby tento jev nahradilo. Okolo roku 1758 byl počet místních těsně pod stovkou, což víceméně platilo po další století. Emigrace 36 obyvatel do Austrálie v roce 1851 už byla tak drastická, že už se počet obyvatel nikdy nezvýšil. Po první světové válce opustilo území 36 ostrovanů a zbylo tu již pouze 37 lidí v roce 1928. 29. srpna 1930 opustilo posledních 36 obyvatel St. Kildy ostrovy a přesídlilo se na skotský poloostrov Morvern.\n\nOstrovy jsou domovem mnoha mořských ptáků, včetně Terejů, kterých zde žije 24 procent světové populace - celkem 30 000 párů. Vedle ostrova Bass Rock se jedná o jednu z největších světových kolonií. Mimo Terejů se na St. Kildě nachází na 49 000 párů Buřňáčka malého, což je celkem 90 procent evropské populace. Známý severský Papuchalk bělobradý plochozobý se zde vyskytuje ve velké stotřicetitisícové kolonii a to představuje 30 procent britské kolonie. Na ostrovech lze také spatřit Střízlíka obecného a naturalizovaný druh Myšice křovinné, která se přizpůsobila místním ostrovním podmínkám a doznala během dlouhého období přizpůsobování několika odlišností, stejně jako Myš domácí. Ta se zde vyvinula v originální poddruh Mus musculus muralis. Dalším ojedinělým zástupcem fauny je Soayská ovce, anglicky Soay sheep (Ovis aries), pojmenovaná podle kildského ostrova Soay. Nyní však větší část populace z 2000 kusů žije na sousední Hirtě, kam byly přepraveny.\n\nExistuje několik teorií o původu jména. Žádný světec není znám pod jménem \"Kilda\". Haswell-Smith (2004) konstatuje, že jméno St Kilda se poprvé objevilo na holandské mapě v roce 1666. Předpokládá se, že byl název odvozen ze jména \"Norse sunt kelda\". Martin Martin, který ostrov navštívil v roce 1697 tvrdil, že je St. Kilda jméno po jednom místním obyvateli.\n\nSouostroví představuje zbytky zaniklého prstence sopky vyrůstající z mořského dna přibližně 40 metrů pod hladinou. Jednotlivé ostrovy jsou složeny z magmatu, který má výrazné zastoupení gabra a žuly.\n\nHirta (670 ha) je největší ostrov a zaujímá více než 78% celkové rozlohy tohoto souostroví. Následuje Soay ('ostrov ovcí') s 99 hektary (247 akrů) a Boreray ( 'opevněných ostrov'), který měří 77 hektarů (190 akrů) [3]. Soay je 0,5 kilometru severozápadně od Hirty, Boreray 6 kilometrů na severovýchodě.\n\nLodí z ostrova Harris-Lewis nebo North Uist, Vnější Hebridy\n\n"}
{"id": "230709", "url": "https://cs.wikipedia.org/wiki?curid=230709", "title": "The National Trust for Scotland", "text": "The National Trust for Scotland\n\nNational Trust for Scotland (NTS) je skotská charitativní organizace, která vlastní, spravuje a obhospodařuje historické památky, území a kulturní odkazy ve Skotsku. NTS vlastní na 127 nemovitostí, včetně hradů, zámků a zřícenin, 760 kilometrů čtverečních území a zaměstnává 500 lidí. Celkem je pod NTS registrováno 290 000 členů organizace.\n\n\n\n\n\n\n\n\n\n\n\n\n\n\n\n\n\n"}
{"id": "230710", "url": "https://cs.wikipedia.org/wiki?curid=230710", "title": "FC Utrecht", "text": "FC Utrecht\n\nFC Utrecht (\"Football Club Utrecht\") je klub nizozemské Eredivisie, sídlící v Utrechtu. Klub FC Utrecht vznikl roku 1970 sloučením tří klubů z Utrechtu (DOS, Elinkwijk a Velox). Klub hraje na Stadionu Galgenwaard s kapacitou 24 426 diváků. Klub jednou vyhrál nizozemskou Eredivisie a to v roce 1958 (jako DOS Utrecht) a třikrát nizozemský fotbalový pohár.\n\n\"K 24. 8. 2014\"\n"}
{"id": "230720", "url": "https://cs.wikipedia.org/wiki?curid=230720", "title": "Levi Leipheimer", "text": "Levi Leipheimer\n\nLevi Leipheimer (* 24. října 1973 Butte, Montana) je americký profesionální cyklista. Vyhrál několik předních etapových závodů jako Kolem Německa či Dauphiné Libéré a bojuje o přední příčky na Tour de France 2007. Z „velkých tour“ zatím dosáhl nejlepšího výsledku v roce 2001 třetím místem na Vueltě. Je velmi silný zvláště v časovce.\n\nK cyklistice se Leipheimer dostal jako k prostředku k ozvláštnění tréninku v době své rané sjezdařské kariéry. Lyžování zanechal až v devatenácti letech, cyklistickým profesionálem se stal o pět let později podpisem smlouvy se stájí Saturn. V roce 1999 v jejích barvách vyhrál mistrovství USA v časovce jednotlivců a vysloužil si tím přestup do elitní stáje US Postal Service Cycling Team.\n\nVe druhém roce svého působení za US Postal dosáhl prvního průlomu. Na Vueltě vytvořil s Robertem Herasem silnou týmovou dvojici, a ačkoli jel hlavně ve prospěch svého týmového lídra, držel se v celkovém pořadí v těsném kontaktu. V závěrečné časovce jednotlivců pak Herase dokonce přeskočil a obsadil konečné třetí místo. Třetí byl také v závodě Kolem Kastilie a Leónu.\n\nPo úspěchu na Vueltě se dohodl na přestupu do stáje Rabobank, která mu nabídla roli jedničky. V této pozici absolvoval poprvé Tour de France, v roce 2002 v ní skončil na osmém místě.\n\nBarvy nizozemského týmu nesl i na olympijských hrách v Athénách, kde nahradil Lance Armstronga, který start odmítl. Silniční závod jednotlivců ale nedokončil.\n\nV roce 2005 se Leipheimer sportovně přestěhoval do Německa, když přijal nabídku stáje Gerolsteiner. V jejích barvách brzy zaznamenal prestižní vítězství na domácím etapovém závodě Kolem Německa, 31 sekund před Janem Ullrichem. Své vedení upevnil hlavně vítězstvím nad Ullrichem ve čtvrté etapě na Rettensbachferner, který byl svou výškou 2670 m nejvyšším vrcholem evropské silniční sezóny 2005.\n\nO rok později byl Leipheimer jedním z favoritů únorové Tour of California, kde se po prologu skutečně dostal do vedení a zlatý trikot dovezl i do cíle první etapy ve svém domově v Santě Rose. V následující etapě ho obral o vedení George Hincapie, závod nakonec vyhrál Floyd Landis, ale Leipheimer se stal vítězem vrchařské soutěže.\n\nNěkolik dalších měsíců strávil Leipheimer přípravou v Kalifornii a na Dauphiné Libéré se objevil ve skvělé formě. K úspěchu vykročil třetím místem v prologu a výhrou v etapě na Mont Ventoux převzal celkové vedení, které udržel až do cíle závodu.\n\nI proto patřil mezi velké favority na Tour de France, tím spíš po vyloučení některých silných soupeřů (vč. Bassa nebo Ullricha) kvůli podezření ze zapojení do dopingového skandálu rozpoutaného ve Španělsku). Leipheimer byl náhle nejvýše postaveným jezdcem z roku 2005 na startu ročníku 2006. Jenže Američan selhal v sedmé etapě, kterou byla jeho jinak silná časovka, nabral šest minut ztrátu, kterou ještě zvýšil nepovedenou první horskou etapou. Zlepšení si zajistil v 11. etapě, v níž dojel ve vítězné trojici mezi Děnisem Meňšovem a Landisem na druhém místě a v celkovém pořadí Tour vybojoval konečnou třináctou pozici.\n\nPřestože Leipheimer nebyl zcela spokojený se svým vystoupením na Tour de France 2006, ještě větším zklamáním byl závod pro stáj Discovery Channel Pro Cycling Team, který nedokázal najít žádnou náhradu za Armstronga. Stáj, která byla pokračovatelem bývalého Leipheimerova týmu US Postal Service (k přejmenování došlo kvůli změně sponzora) tak znovu sáhla po službách svého někdejšího cyklisty.\n\nLeipheimer byl znovu adeptem na vítězství na Tour of California. Znovu jako před rokem vybojoval vítězství v prologu, navíc vyhrál i 5. etapu – časovku jednotlivců a tentokrát zlatý trikot nikomu nepřepustil. Stáj Discovery Channel sestavila po ročním propadu znovu silný tým, za který s Leipheimerovou pomocí Alberto Contador vyhrál závod Paříž – Nice 2007. Na Tour de France Discovery potvrdilo svou nadvládu tím, že jasně ovládlo soutěž týmů a mělo oba své první jezdce, Leipheimera i Contadora na čele. Leipheimer se zásluhou svých výkonů i odstoupení některých favoritů (hlavně Michaela Rasmussena) postupně prosadil na třetí místo (vedl Contador), a vítězstvím v předposlední etapě, časovce jednotlivců, snížil svou ztrátu na druhého Cadela Evanse na pouhých osm sekund.\n\nV říjnu 2012 byl na základě šetření United States Anti-Doping Agency (USADA) usvědčen z braní dopingu Efedrin v roce 1996. Následně bylo pozastaveno jeho členství v týmech Saturn, US Postal, Rabobank, Gerolsteiner a Astana. Leipheimer přijal zákaz činnosti na 6 měsíců od 01.9.2012 do 01.3.2013 a byl diskvalifikován ze všech výsledků závodu od 1. června 1999 až 30. července 2006, a červenci 7 až 29. července 2007 (Tour de France 2007).\n\nWD = odstoupil ze závodu\n\n"}
{"id": "230724", "url": "https://cs.wikipedia.org/wiki?curid=230724", "title": "Pláče kočka", "text": "Pláče kočka\n\nPláče kočka je česká hudební skupina, vznikla na podzim roku 2000 v Praze. Počátky kapely však sahají do roku 1999, kdy Jakub Sejkora spolupracoval s Tomášem Najbrtem, ten však byl velmi časově vytížený a spolupráci ukončil. Kapela hraje hudbu odkazující na hospodské písně, ale také šraml nebo kabaretní hudbu, je ovlivněna jazzem a lidovými písněmi.\n\nSložení kapely se dalo dohromady během svého působení na pražském hřbitově Malvazinky, kde pracovali coby hrobníci. To ovlivnilo i jejich tvorbu, ve které na tuto tematiku odkazují (např. „Hrobnická“). Zároveň je jejich tvorba spjata s prostředím pražské Libně kde řadu let žili, což opět ovlivnilo jejich písně (např. „Mustangové z Libně“). Doposud nahráli dvě alba. První \"Malvazinky\" z roku 2006 a \"Se slepým kocourem\" z roku 2009.\n\nKapela také spolupracovala na hudební podobě několika divadelních představení realizované Sdružením Serpens. V roce 2008 na představení Dárek pro hraběnku v prostorách Trojského zámku, které vniklo u příležitosti renesančních slavností. V roce 2009 pak na představení Hlína aneb potíže s Golemy k 400. výročí narození Maharala, tvůrce Golema.\n\n\nČlenkou kapely je od roku 2004 také Jana Modráčková (bicí), v současnosti ale s kapelou nekoncertuje.\n\n\n"}
{"id": "230725", "url": "https://cs.wikipedia.org/wiki?curid=230725", "title": "Handley Page O/400", "text": "Handley Page O/400\n\nHandley Page O/400 (Handley Page H.P.12) byl britský těžký bombardér, operačně nasazený od dubna 1918.\n\nKonstrukce stroje přímo navazuje na předchozí typ Handley Page O/100 (Handley Page H.P.11), nejvýznamnějšími změnami jsou montáž výkonnějších motorů Rolls-Royce Eagle VIII místo motorů Rolls-Royce Eagle II nebo Eagle IV, a přepracovaný palivový systém. Díky výkonnějším motorům a konstrukčním změnám které zdokonalily aerodynamiku stroje vzrostla maximální rychlost letounu (u hladiny moře) o 35 km/h, ze 122 na 157 km/h.\n\nPrvními jednotkami RAF, které dostávají do výzbroje tento letoun, byly 207., 215. a 216. squadrona, všechny tři obdržely první stroje od března do května 1918 (jako první je v březnu dostává 216. squadrona, v té době ještě jako 16. squadrona RNAS). Z těchto tří squadron byl zformován \"No. 41 Wing\" (později rozšířený na \"VIII Brigade\"), od 6. června 1918 součást k tomuto datu zformované \"Independent Air Force\".\n\n\n\n\n\n"}
{"id": "230726", "url": "https://cs.wikipedia.org/wiki?curid=230726", "title": "Garage (hudební skupina)", "text": "Garage (hudební skupina)\n\nGarage je česká rocková hudební skupina, často označována jako undergroundová, kterou pod původním názvem \"Garáž\" založil v roce 1979 baskytarista Ivo Pospíšil. V průběhu 80. let Garáž patřila k nové generaci mladých nezávislých kapel inspirovaných punkem, postpunkem, pub rockem a novou vlnou.\n\nV průběhu 80. let kapelou prošla celá řada hudebníků působících na české nezávislé scéně. V roce 1982 přichází bubeník Antonín Pěnička a zpěvák Tony Ducháček, který přináší zkusmo nejen písně Lou Reeda, Velvet Underground a Iggy Popa, ale také vlastní texty, jež se rychle stávají základem tvorby Garáže. V letech 1983–84 vznikají první demokazety (\"Garáž... byla a je\", \"Garáž? Na tu nemáš!\") a některé své skladby postupuje také Milan 'Mejla' Hlavsa, člen skupiny The Plastic People of the Universe. \n\nZa komunistického režimu v průběhu 80. let bylo kapele zřídka dovoleno hrát oficiálně, a pokud ano, nikdy nebylo dovoleno, aby kapela hrála za peníze, přestože byla velice populární. Garage (tehdy Garáž) bylo dovoleno pravidelně hrát jen v pražském klubu Na Chmelnici a v brněnském klubu Musilka. V těchto dvou klubech kapela směla hrát jednou měsíčně, jinak se musela zaměřit na nepravidelné hraní na předměstích, ve vesnických hospodách a na svatbách.\n\nSkupině v té době nebylo dovoleno vydávat oficiální alba a tak jejich nahrávky, často nahrávané ve skutečných garážích, obíhaly samizdatově na páscích a na kazetách.\n\nV roce 1985 přišel kytarista Jan Macháček a společně se skupinou zažívá kromě jiného období hledání stylu s dechovou sekcí, které ale netrvá dlouho. O dva roky později se hostujícím hráčem na kytaru stal již zmíněný Milan Hlavsa. Kapela se v 80. letech zúčastnila bezpočtu neoficiálních koncertů a večírků. První oficiální nahrávky vznikly až po revoluci.\n\nPo revoluci v roce 1989 konečně přišla příležitost oficiálně nahrávat desky a koncertovat bez omezení. V těchto letech Garáž zažila jakýsi vrchol své popularity a odehrála další desítky koncertů v Čechách, na Slovensku i v zahraničí. V roce 1992 se představila také v klubech v New Yorku, Švýcarsku a Německu a na festivalech v Belgii a Francii. V té době už s kapelou hrál Josef Karafiát, jeden z nejuznávanejších sólových kytaristů v Praze, který žil deset let v Kanadě a po revoluci se vrátil do Čech. V roce 1994 Garáž uspěla s písničkou \"Berlín\" u posluchačů hitparády Radio France International a následně byla pozvána na přehlídku do Cannes.\n\nV roce 1993 se Garáž po velkých neshodách rozešla s zakladatelem a manažerem Ivo Pospíšilem, který si nechal původní název \"Garáž\". Ivo Pospíšil poté se svojí novou Garáží pod původním jménem ještě nějakou dobu koncertoval. Zbytek původní Garáže se přejmenoval na \"Garage a Tony Ducháček\", mimo jiné i proto, aby předešel zmatkům, které ve fanoušcích existence Pospíšilovy Garáže bez Ducháčka a ostatních muzikantů vyvolávala. Na místo Pospíšila přišel nový baskytarista David Fikrle a saxofonista Jarda Jeřábek. Zbytek kapely zůstal beze změn.\n\nPísničky a hudba Garage jsou založené na osobnosti charismatického zpěváka Tonyho Ducháčka, který je také autorem většiny textů založených na unikátním periferním slangu se spoustou poetické imaginace. Hudbu k většině skladeb složili Jan Macháček a Joe Karafiát.\n\nNa CD \"Black!\", které vyšlo na počátku roku 2009 po osmi letech od vydání poslední desky, hudbu složili Jan Macháček a Joe Karafiát, po jedné skladbě pak David Fikrle (píseň Ryba) a občas hostující kytarista Robert Jína (piseň Havran).\n\n\n\n"}
{"id": "230728", "url": "https://cs.wikipedia.org/wiki?curid=230728", "title": "Egyptská vlajka", "text": "Egyptská vlajka\n\nVlajka Egypta, užívaná od 5. října 1984, má tři vodorovné pruhy, červený, bílý a černý, uprostřed je umístěn státní znak, žlutý Saladinův orel hledící směrem k žerdi. Orel má na hrudi štít, rozdělený na tři části (levý a pravý pruh má žlutou barvu). V drápech drží panel s textem \"AL-GUMHURÍJA MISR AL-ARABÍJA\" (Egyptská arabská republika).\n\nOrel se používá také jako státní znak, je ale barevnější. Někdy se i na vlajce objevuje i orel vybarvený: levá část štítu je červená, pravá je černá.\n\nČervená barva je symbolem revoluce a obětí za svobodu, bílá znamená zářící budoucnost a mír, černá pochmurnou koloniální minulost. Kromě Egypta je použita tato trikolóra také na vlajkách Iráku, Jemenu, Súdánu, Sýrie (místo znaku doplněna o text, klín nebo hvězdy).\n\nPo rozdělení Římské říše roku 395 na západní a východní část připadlo dnešní území Egypta Byzantské říši a došlo k postupné islamizaci. Roku 1517 byl Egypt připojen k Osmanské říši. Prvními vlajkami v dnešním, moderním pojetí byly tedy na území dnešního Egypta vlajky Osmanské říše. Ty tvořil červený list s bílým půlměsícem. Známa je i varianta se třemi půlměsíci (nejsou obrázky). V roce 1793 byla na vlajku přidána osmicípá hvězda, která byla roku 1844 změněna na pěticípou.\n\nEgypt měl v rámci Osmanské říše značnou míru autonomie, za vlády Ismaila Paši (dle jiných zdrojů již za jeho předchůdce Muhammada Alího) byla asi v roce 1867 zavedena osobní vlajka chediva (do té doby paši – viz Egyptské chedivství). Tato vlajka (která byla v dobových publikacích uváděna jako egyptská vlajka) byla tvořena červeným listem s třemi bílými půlměsíci a třemi bílými sedmicípými hvězdami (které byly okolo roku 1882 změněny na pěticípé). Oficiálně se užívaly osmanské vlajky (Egypt však byl na říši závislý jen formálně), dle některých zdrojů šlo o první egyptskou státní vlajku. Oproti zobrazené vlajce má vlajka ve zdroji cípy nahoru.\n\nVe stejném roce (1882) byl Egypt okupován Spojeným královstvím. Egypt formálně zůstal nadále součástí Osmanské říše pod vládou chediva, ve skutečnosti však součástí Britského impéria. 18. prosince 1914 byl po vstupu Osmanské říše do 1. světové války turecko-egyptský svazek oficiálně zrušen a následující den vyhlášen Egyptský sultanát pod britskou ochranou. Nová vlajka zavedena nebyla.\n\nPo 1. světové válce vyhlásilo Spojené království dne 28. února 1922 formálně nezávislé Egyptské království. 10. prosince 1923 se státní vlajkou stal zelený list o poměru 2:3 s uprostřed umístěným bílým půlměsícem. Uvnitř půlměsíce byly tři pěticípé hvězdy, jejichž jeden cíp vždy směřuje \"kolmo k nejbližšímu okraji listu a ležícími na vrcholech pomyslného trojúhelníku ležícího uvnitř pomyslného kruhu, tvořeného vlastním půlměsícem a pomyslnou spojnicí obou růžků půlměsíce\". Zelená barva symbolizovala egyptské nacionalisty, muslimy a zemědělství v úrodném údolí Nilu. Půlměsíc byl symbolem Islámu, tři hvězdy symbolizovaly 3 hlavní části společného království (Egypt, Núbii a Súdán), ale také 3 egyptská náboženství: islám, křesťanství a judaismus.\n\nSoučasně byly zavedeny také standarty pro krále a korunního prince a to ve třech variantách (běžné, námořní a letecké). Standarty korunního prince byly stejné, s tím rozdílem, že byly zakončeny dvěma prameny.\n\nV říjnu 1951 byla jednostranně zrušena britsko-egyptská smlouva, v roce 1952 následovaly nepokoje v oblasti Suezského průplavu a po Egyptské revoluci (Muhammad Nadžíb, Gamál Násir) abdikoval 26. července 1952 král Farúk I. 18. června 1953 byla vyhlášena Egyptská republika. Státní vlajkou se stala (po čase) vlajka \"Egyptského osvobozeneckého hnutí\" o poměru 2:3 s třemi horizontálními pruhy v panafrických barvách: červeným, bílým a černým. Uprostřed vlajky byl umístěn znak: žlutý orel hledící k žerdi. Tzv. Saladinův orel měl na hrudi zelený kulatý štít s bílým půlměsícem otevřeným k hornímu okraji a nad ním třemi bílými pěticípými hvězdami.\n\nOd 22. února 1958 (ve zdroji 1. února) do 28. září 1961 se Egypt spojil se Sýrií do nové federace pod názvem Sjednocená arabská republika. Červený, bílý a černý pruh na nové vlajce zůstaly, místo znaku však byly v bílém pruhu umístěny dvě zelené pěticípé hvězdy, symbolizující oba členy federace. Ve stejné době (8. března 1958 – 26. prosince 1961) existovala (spíše na papíře) i konfederace Sjednocené arabské státy (Egypt, Sýrie a Jemen).\n\n28. září 1961 se federace rozpadla, Egypt si ponechal název státu i státní symboly (vlajka se dvěma hvězdami). Po referendu z 1. září 1971 vznikla 1. ledna 1972 Federace arabských republik, jejímiž členy byly Sjednocená arabská republika (Egypt), Libye a Sýrie. V roce 1971 byl změněn oficiální název státu na \"Egyptská arabská republika\". Vlajkou federace o poměru 2:3 se stala červeno-bílo-černá trikolóra s horizontálními pruhy a uprostřed umístěným znakem federace. Tím byl heraldicky vlevo hledící žlutý sokol (symbol kmene Kurajšovců) s prázdným žlutým štítem na hrudi, který držel v pařátech stuhu s arabským textem \"Federace arabských republik\". Pod stuhou byl ještě umístěn arabský název státu: \"Egyptská arabská republika\". Červená barva symbolizovala oběti v boji za svobodu, bílá mír a černá chmurnou koloniální minulost.\n\nV říjnu 1984 Egypt z federace vystoupil, a federace se definitivně rozpadla (v článku Federace arabských republik je ale uvedeno datum 19. listopadu 1977) a 5. října 1984 došlo k poslední změně státní vlajky. Znak na vlajce, na rozdíl od znaku užívaného v letech 1958–1971 neobsahoval dvě zelené hvězdy, a na žluté kartuši byl černý arabský nápis \"Egyptská arabská republika\".\n\nEgypt je administrativně rozdělen na 27 guvernorátů (muháfazát). V letech 2008 a 2009 byly rozšířeny o guvernorát Helvan a Šestý říjen, zanedlouho však byly zrušeny a seznam znovu snížen na původní počet. Všechny jednotky užívají vlastní vlajku o poměru 2:3. Zobrazeni je však většinou v jiných poměrech, někdy je zobrazení nejisté. \n\n"}
{"id": "230730", "url": "https://cs.wikipedia.org/wiki?curid=230730", "title": "Krasobruslení na Zimních olympijských hrách 1924", "text": "Krasobruslení na Zimních olympijských hrách 1924\n\nKrasobruslení se poprvé objevilo na IV. letních olympijských hrách roku 1908 v Londýně a hrách VII. letní olympiády roku 1920 v Antverpách v rámci tzv. týdne zimních sportů na olympijských hrách. Na programu I. zimní olympiády v Chamonix byly na pořadu soutěže mužů, žen a sportovních dvojic. Místem soutěží se stal Stade Olympique (Olympijský stadion) v centru Chamonix. Soutěž probíhala na dvou ledových plochách 50 × 60 metrů, zatímco po obvodu byla vedena rychlobruslařská zakřivená dráha, dlouhá 400 m. Kromě krasobruslařských soutěží se zde odehrával také hokejový turnaj.\n\nZávod se skládal z povinných cviků – závodník musel absolvovat šest povinných figur – a z pětiminutového volného programu. Závodu se nezúčastnili mistr světa z roku 1923, Fritz Kachler z Rakouska a maďarský mistr Andor Szende, takže boj o olympijský titul se zúžil na souboj Gillise Grafströma a Willyho Böckla. V předchozích dvou vzájemných utkáních vždy zvítězil Švéd. Grafström byl excelentní v povinných jízdách a byl také pokládán za elegantního tanečníka s nesmírným citem pro hudbu. Po nejlepších povinných cvicích mu stačilo k obhajobě vítězství z roku 1920 druhé místo ve volných jízdách. Vídeňák Willy Böckl sice zajel nejlepší volnou jízdu, ale body mu na první místo nestačily. Přes pád ve volné jízdě Grafström, i díky některým z rozhodčích, kteří ho zařadili na první místo, zvítězil.\n\nProblémy s rozhodčími poznamenaly i umístění československého reprezentanta Josefa Slívy. Jeho výbornou volnou jízdu jeden z rakouských rozhodčích dokonce ohodnotil nejnižší známkou a byl po protestu československé výpravy oprávněně ze sboru rozhodčích odvolán. Výsledky se však samozřejmě neměnily a tak československý reprezentant skončil na čtvrtém místě.\n\nJohn Page, Nathaniel Niles, Melville Rogers a Pierre Brunet bojovali také v soutěži sportovních dvojic. Pro Gillise Grafströma a Nathaniela Nilese to byly již druhé olympijské hry.\n\nOficiálně byli klasifikováni pouze závodníci na prvních šesti místech. Další závodníci jsou v oficiálních výsledcích z olympiády uvedeni jako neklasifikovaní.\n\nKe startu bylo přihlášeno osm krasobruslařek ze šesti zemí. Závod se skládal z povinných cviků (šest figur) a volné čtyřminutové jízdy. Mezi rozhodčími byli také Fin Walter Andreas Jakobsson a Belgičan Georges Wagemans, kteří později startovali v soutěži sportovních dvojic. S obhájkyní olympijského zlata Magdou Julinovou a Sveou Norénovou zde chyběly dvě velké favoritky, takže Herma Plancková-Szaboová, mistryně světa z let 1922 a 1923, téměř bez obtíží vyhrála jak povinné cviky, tak i volné jízdy. Spolu s Willy Böcklem byla členkou \"Vídeňského bruslařského spolku\" a její medaile byla první zlatou medailí pro Rakousko v historii zimních olympiád. Překvapivé stříbro pak získala závodnice z New Yorku, Beatrix Loughranová, která přijela do Chamonix jako vicemistryně své země. Mistryně Spojených států Theresa Blanchardová-Weldová skončila až čtvrtá, když v boji o bronz těsně podlehla Britce Ethel Muckeltové.\n\nJako poslední skončila Sonja Henie, která se stala se svými 11 roky a 295 dny nejmladší účastnicí I. zimních olympijských her. Tisk ji od této olympiády někdy také láskyplně nazýval \"slečna Hopla\", protože při pádu na počátku své volné jízdy prohlásila pouze „hopla“ a začala jízdu znovu od začátku. Jinak Henieová moc pozornosti soupeřek nevzbudila, pouze vítězná Plancková-Szaboová okomentovala její účast slovy: „S dětmi nezávodím!“ Později Henieová mezi roky 1928 a 1936 třikrát tuto soutěž vyhrála.\n\nEthel Muckeltová, Theresa Blanchardová, Andrée Jolyová a Cecil Smithová startovaly také v soutěži sportovních dvojic. Pro Muckeltovou a Blanchardovou to byly již druhé olympijské hry.\n\nOficiálně byli klasifikováni pouze závodnice na prvních šesti místech. Další závodnice jsou v oficiálních výsledcích z olympiády uvedeny jako neklasifikované.\n\nOlympijské soutěže se zúčastnilo 9 párů ze 7 zemí. Závod se skládal z pětiminutové volné jízdy s doprovodem dechové kapely. V soutěži se sešla většina nejlepších párů světa, chyběl pouze norský pár Alexia a Yngvar Brynovi. Závod byl napínavý do samého konce. O první místo sváděli souboj Ludovika a Walter Jakobssonovi – mistři světa z roku 1923 z Helsinek – s Helene Engelmannovou a Alfredem Bergerem – mistry světa z Vídně roku 1922.\n\nBěhem soutěží došlo i k trapnému omylu, kdy se jediný kanadský pár dlouhé minuty domníval, že zvítězil a dokonce jeden z francouzských novinářů tuto domnělou senzaci zaslal do svých novin. Ve skutečnosti však tento pár skončil až sedmý. Z devíti zúčastněných párů jich bylo pět již na své druhé olympiádě.\n\nOficiálně byly klasifikovány pouze páry na prvních šesti místech. Další páry jsou v oficiálních výsledcích z olympiády uvedeny jako neklasifikované.\n"}
{"id": "230733", "url": "https://cs.wikipedia.org/wiki?curid=230733", "title": "Teorie o řízené demolici budov Světového obchodního centra", "text": "Teorie o řízené demolici budov Světového obchodního centra\n\nTeorie o řízené demolici budov Světového obchodního centra jsou konspirační teorie předpokládající, že zhroucení budov Světového obchodního centra v roce 2001 nebylo způsobeno nárazem letadel a následným požárem, ale hořením pyrotechnických směsí a/nebo explozí trhavin uložených v budovách. Jsou součástí širšího komplexu konspiračních teorií kolem událostí 11. září 2001. Zastánci této teorie jako fyzik Steven E. Jones, architekt Richard Gage, softwarový inženýr Jim Hoffman a teolog David Ray Griffin, tvrdí, že nárazy letadel a následné požáry nemohly budovy oslabit natolik, aby došlo k jejich úplnému zhroucení a budovy by se tak neměly zhroutit úplně a jejich pád by měl být pomalejší, protože mu energii odebírala destrukce spodních pater budovy. Tito výše zmínění zastánci teorie o demolici ale nejsou spolehlivými a racionálními zdroji informací (např. podvodník a vůdce kultu AE911Truth Richard Gage dlouho razil teorii o tom, že Pentagon nezasáhl Boeing 757 ale raketa/popř. nic a nově razí bizarní paranoidní hypotézu o tom, že pád budovy Plasco v roce 2017 byl demolicí s výbušninami, kterou naplánovala vláda Íránu s cílem \"dokázat\", že oheň může shodit ocelovou výškovou budovu - pravděpodobně za peníze od vlády USA pro vrchní představitele režimu).\n\nHlavním impulzem pro vznik těchto teorií a hypotéz byl způsob, jakým bylo nakládáno s troskami budov Světového obchodního centra. Pro budoucí vyšetřování bylo klíčové sesbírat a zachovat jádrové sloupy z dopadových zón věží (tj. asi 200 kusů sloupů). Z těchto sloupů by např. šlo odečíst jejich finální teplotu v požáru (mikrostruktura oceli, poškození barvy). Bez těchto sloupů lze stěží přesně modelovat finální teploty konstrukce. Simulátory požárů vykazují i v předem známých kondicích 10 - 15 % chybu. Stav budovy (tj. rozmístění hořlavého materiálu, poškození protipožární izolace, poškození stěn a tedy i vlastnosti výsledných proudů horkých plynů) nelze po nárazu letadla dostatečně přesně stanovit. Toto mělo a má veliký dopad na přesnost simulací požáru a teploty konstrukce. Reálně nemají takové simulace velikou cenu. Bez přesných znalostí teplot částí konstrukce pak nelze definitivně stanovit a dokázat přesnou příčinu pádu budov. To mimo jiné otevřelo dveře konspiračním teoretikům, kteří tvrdí, že ocel budov nedosáhla dostatečných teplot nutných pro kolaps budovy.\nUž zmíněné jádrové sloupy byly nápadné svým tvarem, tloušťkou a vyraženými čísly (horní třetinu jádra každé budovy tvořilo něco přes 500 téměř 12 metrů dlouhých I profilů, které byly snadno identifikovatelné ve změti trosek pro absenci jiných podobných kusů oceli (i rám jádra byl tvořen I profily, ale ty byly relativně drobné). I přes dostatek pracovních sil a prostoru nebyly tyto sloupy až na 3 kusy zachovány ani prozkoumány odborníky. I přesto, že agentura FEMA zajišťující preliminární vyšetřování kolapsu toto výslovně chtěla uskutečnit (to samé chtělo i dalších asi 20 členů ASCE přítomných v New Yorku). Dokonce neexistují ani fotografie zbylých sloupů (mimo obecných fotografií pole trosek, kde lze některé z těchto sloupů při pozorném pohledu vidět). Toto bylo hlasitě kritizováno příbuznými oběti a forenzními specialisty. \n\nZastánci konspiračních teorií tvrdí, že tyto sloupy byly narychlo a bez analýzy odklizeny proto, že vykazovaly známky horké koroze a napadení termitem či podobnými materiály (jednalo by se asi o 5 - 10 takto poškozených sloupů na věž, více napadených sloupů by věž po poškození letadlem neustála). Tyto materiály měly být skryté před zraky běžných pracovníků v dutinách jádrových sloupů na dopadových patrech věží (měly profil H, samotné sloupy byly kryty obdélníkovým obalem ze sádrokartonu a jen některé obsahovaly trubky a šachty), což mělo nálože krýt před dopadem trosek letadla (lehké trosky by nálože nepoškodily a zásah těžkými troskami by sloup poškodil tak, že akce nálože by nebyla nutná). Proti vlivu požáru je měla krátkodobě chránit dobrá tepelná odolnost termitu (stechiometrický termit z oxidu železitého vydrží desítky minut teploty kolem 400 °C a odchylkami od dokonalé stechiometrie a přidáním oxidu křemičitého lze učinit termit odolným až do teplot 600 - 700 °C, zapalovací element by pak byl hluboko v náloži a jeho zahřátí nad 200 °C by trvalo desítky minut) a důmyslný odpalovací systém. Podobně měly být zabezpečeny před vyražením z věže (buď příliš křehké a nebo naopak velmi pevně připevněné). Po vyhoření se měly od sloupu odpojit, popř. spojení se sloupem mělo být středně robustní a to tak, aby se v průběhu kolapsu nevyhořelé nálože odpojily od sloupu, popř. byly časovače nastaveny na zpožděné zapálení v průběhu dne uvnitř trosek) Proti prozrazení vlivem silné záře je měla chránit pomalá doba hoření (řádové kg/s) určená použitím slisované a relativně pomalé termitové směsi (slisovaný termit hoří pomalu a navíc jej lze zpomalit odchylkami od přesné stechiometrie a přidáním oxidu křemičitého), dým z požárů, jejich lokace 20 m hluboko uvnitř budovy a zorný úhel pozorovatelů, který znemožňoval pohled do tohoto místa budov z větší než 2 km vzdálenosti (podlahy blokující výhled). Tepelné oslabení jednoho sloupu si mělo vyžádat kolem 200 - 500 kg termitu (tj. asi 70 - 170 l slisované směsi což je asi 1 - 3 m vysoká nálož uvnitř dutiny sloupu, popř. termitové řezačky s přibližně 75 - 150 kg směsi)- sloupy v dopadové zóně WTC 2 byly 2× masivnější než sloupy v dopadové zóně WTC 1, navíc se mohutnost sloupů na jednom patře značně měnila - jádrové sloupy u vnější části jádra (řady 500 nebo 1000) byly mnohem mohutnější než ty ve středové části (např. řada 700 a 800) a vůbec nejmasivnější jádrové sloupy byly 4 rohové sloupy číslo 501, 508, 1001 a 1008.\n\nTyto nálože měly pak tepelně oslabit, popřípadě nařezat některé jádrové sloupy a společně tak s poškozením vyvolaným požáry a dopady letadel zapříčinit pád věží. Další teorie tvrdí, že kromě náloží u jádrových sloupů byly použity i malé termitové řezačky (řádově jednotky kg) na oslabení podlahových nosníků, které na nich byly přidělány u jádrového konce (řezačky podlahových nosníků byly skryty před běžnými kancelářskými pracovníky za stropy/podhledy). Tyto měly narušit integritu těchto podlahových nosníků a donutit je se prohnout směrem dolů a spolu tak s přetížením vlivem poškození jádrových sloupů vyvolat vnitřní prohnutí externí nosné stěny a následný její kolaps i přesto, že na ni samotné nebyly pro její viditelnost z venku instalovány nálože.\n\nAktivace náloží by proběhla radiovým signálem/elektrickým signálem vyslaným v momentě, kdy by organizátoři viděli letadlo nad New Yorkem. Od této doby by se nálože řídily interními časovači, akcelerometry a vzájemnými signály skrze elektrické vedení (absence komunikace od vedlejší nálože znamená poškození drátů troskami a tedy i další pozitivní signál, že trosky letadla dopadly na dané patro a tedy další \"go\" signál pro vyhoření nálože).\n\nK zapálení termitových náloží na dopadových patrech se silnými požáry nakonec došlo i bez zapalovacího systému, neboť i termitová nálož se po desítkách minut přímého vystavení plameni zapálí - ať už vlivem zahřátí termitu či dosažení teploty vzplanutí pyrotechnické zápalky (200 °C) ve středu nálože. Toto je výhodné, neboť překryv zapálených náloží a dlouhotrvajících plamenů by poskytl krytí pro účinek a přítomnost náloží. Jako první by se pravděpodobně samo-odpálily řezačky podlahových nosníků, pro jejich menší hmotnost a objem a tedy i nižší tepelnou setrvačnost. Naopak kondice na ne-dopadových patrech by dovolily organizátorům intaktní sítě náloží vypnout dalším signálem (dle konspirační teorie).\nÚčinnost termitových řezaček s relativně malým množstvím termitu proti vertikálním sloupům profilu I byla některými konspiračními teoretiky prokázána.\n\nRuční termitové řezačky jsou rovněž komerčně dostupné.\n\nObecně se nepředpokládá, že by na dopadových patrech byly klasické trhaviny, neboť ty začínají od teplot kolem 200 °C hořet a jejich vyhoření by bylo rapidní a mohlo by přejít do exploze jako samotné nebo po zasažení rozbušky plamenem. Design ochranných schránek pro trhaviny by byl náročný, protože by musely ochránit celý povrch trhaviny - i malá škvírka po zásahu fragmentem letadla by vedla k rapidnímu vyhoření nálože - oproti termitu, kde by menší trhliny až tak nevadily. Trhaviny by tak nepřežily 56 minut (102 minut ve WTC 1) dlouhou periodu od nárazu letadla po kolaps budovy. Popřípadě by detonovaly během několika minut, což by znemožňovalo použití krycí verze s požárem - požár by za pár minut nestihl dostatečně oslabit konstrukci, čehož by si odborná veřejnost velmi rychle všimla. Navíc by jejich detonace byla extrémně hlučná - a tento hluk by nešel schovat za hřmot padající budovy protože by mu předcházel.\n\nMnožství termitu mělo skončit po vyražení nálože či náloží troskami letadla v severovýchodním rohu WTC 2, kde tento měl shořet krátce před iniciací kolapsu, způsobit pulz bílého dýmu a ohřát hliník z letadla v daném místě nad 1000 °C. Výron roztaveného kovu pak měl vytéci z rohu budovy těsně před kolapsem vlivem zakřivení podlahy. Pulz bílého dýmu, proud roztaveného materiálu a požár kovu je zmiňován i v oficiální zpravě od NIST. Absence podobných proudů kovu v jiných částech věže je vysvětlována tím, že toto bylo jediné místo, kde byly nakupeny trosky letadla u venkovní stěny a tedy i jediné místo, kde by skončily potenciální části náloží.\n\nZastánci konspiračních teorií taktéž poukazují na nesoulad mezi oblastí maximálního konkávního prohnutí jižní stěny WTC 1 (východní část, naproti jádrovému sloupu 1007) a poškozením od požáru. Východní polovina této oblasti věže totiž neutrpěla poškození protipožární ochrany od letadla a do posledních 15 minut do kolapsu viditelně nehořela. Navíc toto bývá dáváno do souvislosti s tím, že i u WTC 2 bylo nalezeno maximum konkávního prohnutí stěny naproti sloupu 1007. U WTC 1 i 2 došlo ke kolapsu přibližně do 30 minut od prvních náznaků průhybu dané externí stěny. Toto je zastánci konspiračních teorií vysvětlováno jako důsledek stejné sekvence a polohy oslabování jádrových sloupů náložemi v případě obou věží. V případě WTC 1 údajně existují silné náznaky iniciace kolapsu v jádru budovy.\n\nInstalace náloží měla proběhnout především v technických místnostech (např. iniciační zóna kolapsu WTC 2 ve východní části WTC 2 obsahovala rozsáhlou technickou místnost s bateriemi) a ve výtahových šachtách (např. výtahové šachty 6A/7A ve WTC 1 procházely iniciační zónou WTC 1 a byly před a během 11. září odstaveny. Krytím pro přinesení materiálu měly být blízké renovace (např. taková renovace probíhala v červenci na patře 85 ve WTC 2 - pouze jedno patro nad vrchem dopadové zóny). V každé věži mělo být instalováno přibližně 30 - 100 náloží (nálože u jádrových sloupů + řezačky podlahových nosníků) o celkové hmotnosti kolem 5 - 50 tun (1 - 15 m materiálu), stovky metrů kabelů a desítky radiových vysílačů/přijímačů.\n\nTeorie o kontrolované demolici WTC obecně předpokládají, že použitá letadla byla v konečné fázi několik minut pilotovaná autopilotem, protože zásah pouze jedním křídlem letadla by vyvolal požáry, které by eventuálně odpálily i tepelně odolné termitové nálože a výsledný kolaps budov by se dal jen stěží obhájit jako přirozený (piloti Atta a Shehi měli každý jen hodinu zkušeností na simulátoru z prosince 2000 a tedy se na jejich přesnost nedalo spolehnout). Navíc by použití autopilota omezilo počet instalovaných náloží z vysokých stovek na střední desítky až sto náloží, protože by bylo předem známé, kam letadla narazí.\n\nÚdajným důkazem použití autopilota má být především velmi přesný náraz letu AA 11, který narazil s přesností na jeden metr do centra severní stěny WTC 1 a to téměř dokonale kolmo k dané stěně. Let AA 11 přitom letěl rychlostí 220 m/s a (z pohledu konspiračních teoretiků) údajný pilot Muhammad Atta měl jen jednu hodinu zkušenosti ze simulátoru v prosinci 2000 - tedy skoro rok před útokem.\n\nKonspirační teoretici se liší v názoru na to, jestli upravený auto-pilot aktivovali v závěrečných minutách letů samotní únosci nebo jestli byl aktivován bez jejich přispění.\n\nExistují i teorie nezávislé od výše popsaných a to takové, které nevyžadují použití letadel s přesným autopilotem - pouze s vědomím, že letadlo narazí někde nad úrovní okolních budov (50 pater). Zde by organizátoři útoku utočili na vnitřní jádrové sloupy (tj. s výjimkou sloupů sousedících s podlahami) pomocí termitových náloží. Tyto nálože by by byly umístěny někde mezi 50. patrem a skalním podložím (suterén WTC byl 27 m hluboký). Ve všech těchto úrovních byly jádrové sloupy krabicového profilu a velmi masivní. Díky tomu by musely být nasazeny nálože až s tunou termitu (250 - 300 l) na jeden sloup a tyto by byly buď připevněny z vnějšku hluboko v suterénu (tj. tam, kde by veliké nálože neblokovaly průjezd výtahů) a nebo uvnitř sloupů samotných (byly by navrtané), Takto by bylo připraveno asi 25 sloupů. Po zásahu letadla by se počkalo a organizátoři by krátce před kolapsem nařezali jádrové sloupy nejblíže kritickým místům (tj. některé sloupy 902 - 907 a 802 - 807). Toto by vytvořilo zvýšený tlak na již tak oslabené venkovní stěny a jádrovou řadu 1000, což by vedlo k deformaci dopadové zóny a kolapsu. Tato teorie má výhodu v tom, že není potřeba autopilota a ani by nebylo nutné mít obavy z vyražených náloží z věže/nepřesného zásahu (jak popsáno výše průhled stěnami k záři termitových náloží, požáry po zásahu jen jedním křídlem). Navíc snižuje komplexnost odpalovacího systému. Ovšem klade vysoké nároky na jistotu organizátorů v to, že dopad letadla a požár dodá přes asi 70 % nutného poškození k nastartování kolapsu (méně a budova zůstane stát s nařezanými sloupy někde mezi suterénem a 50. patrem, což by nešlo utajit a nebo by v průběhu akce bylo nutno přepálit opravdu mnoho sloupů (cca 7 a více) a toto by se mohlo projevit viditelnými deformacemi mimo dopadové zóny či zjevnou iniciací kolapsu mimo dopadovou zónu - a tedy okamžitým vyzrazením akce. Navíc by nebylo možné postupně oslabovat strukturu věže skrze akci náloží, všechny nálože potřebné k iniciaci kolapsu by musely vyhořet v průběhu nízkých jednotek minut - jejich hoření by bylo spektakulární. Sice by bylo skryté před zraky z vnějšku budovy intaktními stěnami ale lidé uvnitř budovy by si jejich hoření mohli všimnout a telefonicky předat informace o neobvyklém zdroji záře, hluku, lokálních deformací konstrukce, požáru a dýmu v nečekaných místech (suterén až 50. patro - dopadová patra letadel WTC 2 - 77 - 85 a ve WTC 1 93 - 99).\n\nJiná teorie hovoří o narušení masivní nosníkové konstrukce, kterýá spojovala jádro budovy a venkovní stěnu na samém vrcholu věžě, tzv. hat truss. Odborníci se shodují, že tato konstrukce významně zvyšovala pevnost budovy tím, že umožnila přenos sil mezi exteriérem a jádrem budovy, tj. pokud bylo poškozeno jádro, tak část hmotnosti byla přenesena na přilehlou stěnu a naopak a toto bránilo další progresi selhání. Odborníci z NIST dokonce konstatují, že bez této konstrukce by mohly věže WTC spadnout ihned po zásahu letadlem. Teorie postuluje, že někde mezi 106. a 110. patrem byly termitové nálože na konstrukci hat truss. Jejich zář a hoření by bylo skryto intaktními stěnami a instalace by byla usnadněna absencí kanceláří (šlo o technická patra). Po zásahu letadla by demoliční tým sledoval poškození věže a určil by nejvíce poškozenou/plameny zasaženou stěnu (třeba východní ve WTC 2) a pak by poškodil spoje hat trussu k této stěně (byly celkem 4, dva v rozích a dva uprostřed stěny). Toto technické řešení netrpí na zásadní problémy. Pouze by bylo nutno spoléhat na veliký rozsah poškození věže, protože takovýto útoky by sice pomohl ke kolapsu ale nemusel by sám o sobě stačit. Další teorie hovoří jak o útoku na hat truss, tak i kombinovaném útoku na spodní jádrové sloupy (viz odstave výše). Takový útok by pak v kombinaci s poškozením od letadla a plamenů zcela jistě poslal věže dolů. Tato teorie také netrpí na závažné logické problémy, ale demoliční tým by pravděpodobně potřeboval kvalitní FEA model pro naplánování útoku a samozřejmě by se musel spolehnout na kontrolu nad troskami budov (stopy od termitu na některých sloupech) + problémy s telefonáty z věží zmíněné v předchozím odstavci (hořící nálože hluboko pod zásahovou zónou.\n\nDle konspiračních teorií měla být i budova WTC 7 zničena kontrolovanou demolicí. Ve WTC 7 byla rampa pro nakládání zásob z nákladních aut a jejich distribuci po komplexu WTC. Této rampy mělo být využito po transport termitových náloží, které byly nainstalovány na některé, popř. všechny jádrové sloupy WTC 7 (24 sloupů celkem). Tyto nálože měly být instalované na technických patrech 5 - 7, tedy mimo běžné kancelářské pracovníky. V průběhu 11. září pak mělo probíhat ve WTC 7 rozsáhlé žhářství, především na patrech SEC (Securities and Exchange Commission) z cílem zničit důkazy z vyšetřování různých finančních kauz a zároveň měly požáry poskytnout zástupný důvod pro pád budovy. Budova samotná měla být stržena pro znesnadnění brzkého otevření daných sekcí SEC. Pád budovy měl navíc skrýt důkazy žhářství. Ten měl být postupně realizován oslabováním jádrových sloupů termitovými náložemi na patrech 5 - 7 v průběhu celého dne. Nakonec měly být po 5. odpolední hodině přeřezány sloupy 79 a/nebo 80 a/nebo 81, což mělo vyvolat finální kolaps budovy. Vysoká symetrie a rychlost kolapsu se vysvětluje rychlým kolapsem jádra, který byl zapříčiněn jeho výrazným oslabením termitovými náložemi v průběhu dne. Na demolici WTC 7 mělo být použito 10 - 20 náloží s celkovou hmotností 10 - 20 tun (3 - 7 m termitu - sloupy ve spodních patrech WTC 7 byly masivnější než ty v dopadových patrech hlavních věží a tak vyžadovaly použití velikého množství termitu. Údajně intaktní stěny na technických patrech WTC 7 měly blokovat jasnou záři náloží.\n\nInstalaci náloží v komplexu WTC měla mít na starosti samostatná buňka Mossadu. Tito lidé neměli mít motivaci finanční ale náboženskou a nacionalistickou. V případě odhalení demolice měli vzít vinu na pouze sebe jako více/méně nezávislí aktéři a ochránit tak mezinárodní postavení Izraele. Jiné konspirační teorie hovoří o agentech CIA.\n\nNárodní institut standardů a technologie (NIST) a časopis \"Popular Mechanics\" tyto teorie údajně otestovaly a zamítly (ve skutečnosti tyto teorie nebyly testovány ale ignorovány). Odborná veřejnost většinou přijímá model ohněm způsobeného, gravitací vedeného kolapsu budov Světového obchodního centra, i když mezi odborníky existují výrazné rozpory mezi specifickými mechanismy a názorem na ultimátní odolnost věží. NIST netestoval potenciální rezidua výbušnin na zbylých ocelových nosnících, a to z důvodu pravděpodobných neprůkazných výsledku, protože podobné sloučeniny mohly vzniknout již při stavbě věží.\n\nV roce 2006 Jones přišel s hypotézou, že řízenou demolici provedli vládní agenti, kteří měli přístup do budov WTC a měli k dispozici termit nebo super-termit. V dubnu 2009 Jones, Niels H. Harrit a sedm dalších autorů publikovalo v časopise \"The Open Chemical Physics Journal\" článek, kvůli kterému hlavní editorka, Prof. Marie-Paule Pileni, rezignovala a obvinila nakladatelství \"Bentham Scientific\" z vydávání pseudovědeckého časopisu. Dotčený článek nesl název \"Active Thermitic Material Discovered in Dust from the 9/11 World Trade Center Catastrophe\" a uváděl, že výzkumníci nalezli důkazy přítomnosti nano-termitu ve vzorcích prachu vzniklého při kolapsu věží Světového obchodního centra. Stejně tak Steven Jones tvrdí, že vysoký obsah železných mikro-kuliček v prachu WTC poukazuje na použití termitu - část roztaveného železa z termitu přechází vlivem povrchového napětí na kuličky. Výskyt železných mikro-kuliček je v prostředí běžný (beton, barvy, požáry) ale Steven Jones tvrdí, že některé z těchto kuliček obsahují srovnatelné stopové množství kyslíku a hliníku jako kuličky vytvořené hořením termitu a tak je lze odlišit od běžně se vyskytujících se železných mikro-kuliček.\n\nCelkově lze teorie o řízené demolici budov WTC spíše odmítnout jako nepravděpodobné a neprokázané. Hlavním problémem by především byla nutnost použití velmi přesně naváděných letadel a tedy spoléhání se na spolupráci únosců (popř. spoléhání se na riskantní samo-zapnutí autopilota). Popřípadě nutnost organizátorů se spolehnout na to, že nárazy a požáry poskytnou alespoň 50 - 70 % nutného poškození k iniciaci kolapsu a ochotu vzdát se možnosti zcela indukovat postupné deformace venkovní stěny s možností ji pouze zhoršit (viz odstavec s náložemi mimo dopadové zóny, popř. již zmíněné hat truss teorie).\n\nExistují ale stále otazníky kolem specifických mechanizmů, které vedly k pádu věží. Způsob, jakým byly odklízeny trosky WTC (nezachování jádrových sloupů z dopadových pater, které by byly extrémně snadno identifikovatelné, skladné a jednoduše uchovatelné), si zasluhuje pozornost ve smyslu pokusů zhatit vyšetřování události (Porth Authority, politici jako je Rudy Giuliani, Bloomberg a stavitelé budov, vč. Leslieho Robertsona, Tomasettiho atd.).\n\n"}
{"id": "230734", "url": "https://cs.wikipedia.org/wiki?curid=230734", "title": "Adolf Nasavský", "text": "Adolf Nasavský\n\nAdolf Nasavský (cca 1250 – 2. července 1298 Göllnheim) byl původně nasavský hrabě (1276-1298) a v letech 1292-1298 římskoněmecký král.\n\nAdolf byl druhým synem nasavského hraběte Walrama II. a Adély, dcery hraběte Dětmara IV. z Katzenelnbogenu. Roku 1271 se Adolf oženil s Imaginou z Limburgu a zplodil s ní osm potomků. Podle pověsti šlo o sňatek z lásky.\n\nŘímský král Rudolf I. Habsburský zemřel 15. července 1291 ve Špýru, kde byl také pohřben. Po jeho smrti převzal správu říše dočasně rýnský falckrabě Ludvík. Nastalé situace využil český král Václav II. a při jednání s říšským správcem se mu podařilo získat Chebsko, jež mělo pro české země důležitou strategickou a ekonomickou polohu. Na podzim 1291 Václav získal podporu saského vévody Albrechta II. a braniborského markraběte Oty Dlouhého. Oba kurfiřti proklamovali své rozhodnutí následovat ve věci volby nového krále rozhodnutí českého panovníka. Padly i pochybnosti ohledně volby Albrechta, syna Rudolfa Habsburského, který se pro pošlapávání svobod šlechty ve svých zemích netěšil v říši velké popularitě. Jeho pozice také podkopávala povstání proti habsburské vládě v Rakousích a Štýrsku, i když ta dokázal s úspěchem potlačit. Taktéž útok uherského krále Ondřeje III. skončil nezdarem. Větších úspěchů dosáhly až tři alpské oblasti Uri, Schwyz a Unterwalden, jež se spojenými silami dokázaly Habsburkům ubránit. Tyto země posléze stály u zrodu dnešního Švýcarska.\n\nZpočátku i celková politická situace v říši nasvědčovala tomu, že Albrecht skutečně římským králem zvolen bude. Samotná volba proběhla ve Frankfurtu nad Mohanem v dubnu 1292. Václava II. zde zastupoval Bernard z Kamence doprovázený předními velmoži království – Hynkem z Dubé, Dobešem z Bechyně a Albrechtem ze Žeberka. Jednání ovšem neprobíhala tak přímočaře, jak prohabsburská strana očekávala, protože část kurfiřtů ovlivněná českými vyslanci se vyslovila proti Albrechtově zvolení.\n\nSpory mezi kurfiřty měly být vyřešeny předáním všech hlasů do rukou mohučského arcibiskupa. Ten pak k překvapení prohabsburského falckraběte Ludvíka, jenž očekával podporu habsburské strany, zvolil novým králem hraběte Adolfa Nasavského. Zde zapůsobily předchozí dohody mohučského duchovního s kolínským arcibiskupem a kurfiřtem Siegfriedem, jenž Adolfa s pomocí dalšího kurfiřta, trevírského arcibiskupa Bohemunda, na místo nového krále prosadil. Adolf Nasavský pocházel z nevýznamného šlechtického rodu, navíc se nemohl opřít o větší pozemkové domény jako Habsburkové, a byl tedy pro kurfiřty přijatelným kandidátem. Průchodnost volby tohoto nového kandidáta měl zajistit i ozbrojený doprovod, který překvapil další říšská prohabsburská knížata, jež se sjela na místo volby ve slavnostních oděvech.\n\nČeské diplomatické misi se v této chvíli výměnou za podporu arcibiskupova kandidáta, jež byla v daném okamžiku rozhodující, podařilo docílit významných zisků a privilegií. Především došlo k ujednání sňatku mezi Adolfovým synem a Václavovou dcerou Anežkou. Václav II. si později na králi vymohl, že nebude obsazen prázdný markraběcí trůn v Míšeňsku, zemi ležící po proudu Labe a tedy obchodně významné pro České království, dokud by na něj Václav případně neprokázal své dědické nároky.\n\nAdolf Nasavský neměl větší majetek, díky němuž by mohl vést politiku nezávislou na říšských kurfiřtech a další šlechtě. Proto se rozhodl po vzoru Rudolfa Habsburského získat pro sebe a svůj rod vlastní doménu. Tou se měly stát dvě země dosud v držení rodu Wettinů – Durynsko a Míšeňsko. Při zisku druhé ze zmiňovaných oblastí ovšem do budoucna musel počítat s nároky českého krále, jemuž již dříve míšeňské území přislíbil, dodá-li Václav právní podklady ke svým nárokům. K tomu již došlo za změněné situace, neboť spory mezi Václavem a Albrechtem Habsburským, dřívějším Adolfovým protivníkem, se v letech po Adolfově volbě začaly urovnávat.\n\nMezitím Adolf Nasavský posiloval své postavení. Od durynského lantkraběte Albrechta Nezdárného odkoupil nároky na Durynsko i Míšeň a proti jeho synům, kteří se proti rozhodnutí svého otce rozhodli bránit se se zbraní v ruce, zorganizoval válečnou výpravu. Původní dohody mezi českým i římským králem nicméně nadále platily. Při další vojenské výpravě roku 1296, během níž se Adolfovi podařilo získat podstatnou část území Albrechtových synů, se Adolf s Václavem sešel v Grünhainu. Znovu přislíbil přezkoumání Václavových nároků na Míšeňsko a zároveň vyslal svého syna Ruprechta Nasavského s českým králem do Prahy, kde byl uzavřen sňatek mezi ním a Václavovou dcerou Anežkou. Ruprecht měl být zároveň jakožto rukojmí zárukou, že k předání Míšně skutečně dojde. Tento plán však ztroskotal, když o několik měsíců později Anežka zemřela. Václava tím nepoutaly k nasavskému rodu žádné svazky a Ruprecht byl odeslán zpět.\n\nAdolf si v říši získával svou politikou v Míšni i v zahraničí stále více odpůrců. Jeho nevybíravé metody při prosazování územních požadavků i ochota bojovat za anglickou úplatu proti francouzskému králi Filipu Sličnému se stala terčem ostré kritiky. Na základě podpory českého krále, vyjádřené zejména zasláním finančních prostředků na získání vojska, i podpory dalších kurfiřtů se Albrecht Habsburský odhodlal k otevřené konfrontaci s Adolfem Nasavským. Dne 23. června 1298 se v Mohuči sešli kurfiřti a prohlásili Adolfa za sesazeného. Namísto něj zvolili následující den jako nového vládce Svaté říše římské Albrechta Habsburského.\n\nRozhodující bitva proběhla 2. července 1298 u Göllheimu, ve které Adolf padl a jeho vojsko se poté rozuteklo. Epizoda vlády nasavského rodu v říši tak skončila. Adolf byl pohřben v cisterciáckém klášteře Rosenthal a v roce 1309 jej nechal nový římský král Jindřich VII. převézt a pohřbít ve špýrském dómu.\n\n\n"}
{"id": "230737", "url": "https://cs.wikipedia.org/wiki?curid=230737", "title": "Mužy", "text": "Mužy\n\nMužy (skloňováno podle vzoru „ženy“) je česká hudební skupina složená ze čtyř žen hrajících rockovou hudbu. První koncert odehrály 17. března 2006 v hospodě U Rafa na Hanspaulce ještě v pětičlenné sestavě. Kapela původně plánovala tímto vystoupením také skončit, do konce roku ale odehrála ještě pět koncertů (často s Původním Burešem) a v roce 2007 pokračují s koncertováním a vydaly své první album. Nahrávka z prvního koncertu vyšla na sampleru s nahrávkami dalších skupin, které U Rafa ten den také hrály.\n\n\nFanny Libeňská (viola, zpěv) v květnu 2006 odešla z kapely.\n\nHudebnice v kapele používají přezdívky: Agnes Jůdová je Markéta Hrubínová, autorka několika sólových nahrávek (někdy také samostatně vystupuje), Rapsodie Modrá je Jana Modráčková známá např. z Trabandu či Klece.\n\n\n"}
{"id": "230740", "url": "https://cs.wikipedia.org/wiki?curid=230740", "title": "Janet Robin", "text": "Janet Robin\n\nJanet Robin (* 1966) je americká zpěvačka a kytaristka z Los Angeles v Kalifornii. Je studentkou známého Randyho Rhoadse\n\nStyl: rock, elektroakustická hudba, pop music.\n\nV roce 2007 byla na turné po Česku společně s českou skupinou November 2nd.\n\n\n\n\n\n"}
{"id": "230743", "url": "https://cs.wikipedia.org/wiki?curid=230743", "title": "Airco D.H.10", "text": "Airco D.H.10\n\nAirco D.H.10 Amiens byl britský dvoumotorový dvouplošný střední bombardér zkonstruovaný a vyráběný firmou Airco (Aircraft Manufacturing Co. Ltd.), zařazený do služby v RAF během posledních měsíců první světové války, používaný i po válce, až do roku 1923.\n\nTyp D.H.10 vznikl na základě podmínek \"Air Board Specification A.2.b\" z léta roku 1917. Konstrukci letounu vedl Geoffrey de Havilland (později Sir Geoffrey de Havilland, Kt, CBE). Prototyp (s/n C8658) prvně vzlétl 4. března 1918.\n\n\n\n\n"}
{"id": "230744", "url": "https://cs.wikipedia.org/wiki?curid=230744", "title": "Kalamaja", "text": "Kalamaja\n\nKalamaja (německy \"Fischermay\") je nejstarší a po staletí též největší předměstí historického Tallinnu, dnes čtvrť náležející do městské části Põhja-Tallinn. Čtvrť sousedí na východě s Přístavní čtvrtí a severním výběžkem Starého Města, na jihovýchodě s Kelmikülou, na jihozápadě s Pelgulinnem a na západě se čtvrtí Karjamaa. Ze severu je ohraničena mořem, vodami Tallinnského zálivu.\n\nJméno čtvrti („kalamaja“ znamená estonsky doslova „rybí dům“) připomíná její vznik z rybářské osady, která pravděpodobně existovala již ve 13. století. První historická zmínka o rybářském osídlení za hradbami na severozápadě města pochází z roku 1374. V roce 1421 je zmiňována osada jménem \"Sudenpe\" („vlčí hlava“); podle dnešního užívání jména \"Hundipea\" („vlčí hlava“) pro vyvýšeninu nacházející se asi 2 km severozápadně ode dnešního středu Kalamaji se soudí, že pozdější Kalamaja se původně mohla nacházet také severozápadněji, nebo že se jednalo o dvě rozdílná sídla. V roce 1460 je listinně doloženo německé pojmenování \"Vischermay\" (složenina z německého „Fischer“, tedy „rybář“, a estonského „maja“), které se v podobě \"Fischermay\" používalo jako úřední jméno vesnice po následující staletí.\n\nV polovině 15. století měla již Kalamaja vlastní kostel. Z roku 1527 se zachoval soupis, podle něhož bylo tehdy v Kalamaji 78 samostatných domácností. Vesnice se již tehdy měnila ve skutečné předměstí, které si za své sídlo vybírali též chudší řemeslníci, jimž nestačily prostředky na získání obydlí ve hradbách města. S nimi se postupně do Kalamaji stěhovaly též zárodky budoucího průmyslu. Roku 1790 zde vznikla první továrna na rybí konzervy; 1897 je v Kalamaji doloženo 25 různých závodů na zpracování ryb.\n\nBěhem opakovaných obléhání Tallinnu byla Kalamaja vícekrát vypálena (1570, 1710, 1854), sídlo bylo však pokaždé nedlouho po zničení obnoveno. Po posledním vypálení Kalamaji se nezachovaly žádné starší stavby, takže většinu budov v dnešní čtvrti tvoří dřevěné domy ze 2. poloviny 19. a začátku 20. století, dnes památkově velmi cenné.\n\nCharakter Kalamaji jako rybářského a průmyslového předměstí se výrazně změnil v období mezi válkami. Už od počátku 20. století se do Kalamaji začali stěhovat mladí umělci a intelektuálové, ale také firmy terciární sféry. V roce 1910 zde otevřelo první místní kino, 1923 zde začala pracovat státní tiskárna cenin, 1929 pak Kalamajská knihovna.\n\nBěhem sovětské okupace se Kalamaja kvůli zastarávajícímu a neopravovanému bytovému fondu stala zapadlou čtvrtí, obývanou chudšími vrstvami. Od 90. let 20. století však dochází opět k její revitalizaci.\n\nV severní části čtvrti poblíž Petrského přístavu (\"Peetri sadam\") se nachází Kalamajský hřbitovní park (\"Kalamaja kalmistupark\"), někdejší Kalamajský hřbitov (\"Kalamaja kalmistu\"). První zmínka, která bývá spojována s tímto hřbitovem, je zpráva o pohřbení 2000 padlých švédských vojáků v Kalamaji roku 1561; není však jisté, že tento vojenský hřbitov se nacházel na stejném místě jako hřbitov pozdější. Totožnost hřbitova je jistá až v roce 1730, kdy jeho uživatelé — tallinnská estonská farnost sv. Ducha a švédská farnost sv. Michaela — žádají radnici o oplocení hřbitova na ochranu před hospodářskými zvířaty a o vztyčení zvonice. Roku 1780 pak byla z daru Petera Duborha postavena věžová brána hřbitova, která se jako jediná součást hřbitova dochovala dodnes. Během 19. století byl hřbitov několikrát rozšířen a jeho využívání trvalo až do roku 1950, kdy byl uzavřen a jeho pozemky začala využívat sovětská armáda. Roku 1964 začala přeměna hřbitova na park, který je od roku 1993 památkově chráněn.\n\nNa jižním okraji čtvrti (\"Põhja puiestee 27\") se nachází rozlehlá budova někdejší tallinnské elektrárny, postavená v letech 1910–1913 na místě někdejší plynárny, z níž se dodnes dochovaly dva obrovské zděné plynojemy. Elektrárna s několikaletou přestávkou ve 40. letech pracovala až do roku 1984. Roku 1993 bylo v budově otevřeno Muzeum energetiky (\"Energeetikamuuseum\"), od roku 1999 činné jako Tallinnské středisko vědy a techniky (\"Tallinna Tehnika- ja Teaduskeskus\"). Od roku 2004 působí v areálu elektrárny alternativní kulturní středisko \"Kultuuritehas\" („továrna na kulturu“).\n\n\n\n"}
{"id": "230748", "url": "https://cs.wikipedia.org/wiki?curid=230748", "title": "Zvonička", "text": "Zvonička\n\nZvonička je solitérní stavba, případně věžovitá nástavba jiné stavby, sloužící k zavěšení zvonu. \n\nObecně je zvonička malá zvonice či zdrobnělé označení zvonice. Podle definice Hany Hlušičkové zvonička na rozdíl od zvonice není funkčně spjata s kostelem, nýbrž je samostatná, výjimečně může funkčně souviset s kaplí, nahrazovat věžičku kaple (např. zvonička v Dolních Zálezlích), nejčastěji však stojí v obcích, které kapli ani kostel nemají.\n\nKe vzniku obecních zvoniček dal popud především ohňový patent Marie Terezie, vydaný 21. srpna roku 1751. Obsahoval celkem 30 článků, které kromě nařízení zvonit, pokud vartýř vidí požár, a mít zvonek v každé obci, vydával také nařízení sázet stromy mezi domy, mít na návsi rybníček aj. Patent byl později ještě zpřísněn 24. ledna 1787 Josefem II., který zjistil, že vrchnost k jeho realizaci přistupuje velmi liknavě. Tato liknavost byla také důvodem, proč zvoničky mívají velmi variabilní výstavbu a rozměry – neboť se liší nejen teritoriálně a dobově, ale také podle majetkových možností vrchnosti.\n\nNejjednodušším typem obecní zvoničky je, když se zvonek zavěsí do koruny stromu – někdy není ani zastřešen. Tímto stromem bývá zpravidla mohutná návesní lípa, dub apod., není to však obecně platným pravidlem – například v Oslavici u Žďáru nad Sázavou visel zvonek až do roku 1839 na švestce.\n\nListí stromu velmi oslabuje slyšitelnost zvonku, proto se místo toho nahrazují zvoničky v rozsochách stromů samostatně stojícím rozsochatým kůlem, rovněž někdy zastřešeným. Tomuto typu se říká dvoják, zouvák nebo též vidlák (označení se zaměňují). Podobně jednoduchá zvonička je tvořena nikoli jedním rozsochatým kmenem, ale dvěma kmeny, nazývá se šrák.\n\nDalším vývojovým krokem ve výstavbě zvoničky je vystavění boudy kolem kůlu. Tato bouda umožňuje zvoníkovi lépe čelit nepřízni počasí při zvonění, je ji též možné zamknout a navíc zvyšuje stabilitu kůlu. Posledním krokem je pak snaha, aby tato bouda byla nejen trvanlivá, ale také reprezentativní, a proto bývá více či méně architektonicky a slohově provedena. Bouda pak mívá kůl buď uvnitř nebo na své střeše.\n\nZvoničky byly ve své době  umisťovány na vyvýšená místa např. na významné stromy, vysoké budovy, vyvýšeniny v reliefu krajiny.\n\n\n\n"}
{"id": "230750", "url": "https://cs.wikipedia.org/wiki?curid=230750", "title": "Dufourspitze", "text": "Dufourspitze\n\nDufourspitze (francouzsky Pointe Dufour, italsky Punta Dufour) je se svými 4634 m n. m. nejvyšší hora Švýcarska, druhá nejvyšší hora Alp a druhá nejvyšší hora Evropy (na západ od Kavkazu). Nachází se v masívu Monte Rosa ve Walliských Alpách, na hranicích Švýcarska a Itálie. Doba vhodná pro výstup je od června do září za použití ledovcového vybavení.\n\nNejvyšší vrchol Monte Rosy nese jméno generála Guillaume-Henri Dufoura (1787-1875), tvůrci prvního topografického atlasu Švýcarska. První výstup je datován do roku 1855 velkou výpravou, vedenou anglickým horolezcem Charlesem Hudsonem. Východním srázem (největší sráz v Alpách), vysokým 2400 metrů a snesoucím svým rozměrem a vzhledem srovnání s himálajskými velikány, prošli poprvé roku 1872 opět Angličané Richard a William Pendlebury, James Taylor a horští vůdci.\n\nNa vrchol se nejčastěji chodí dvěma cestami, švýcarskou a italskou. Zajímavý je také vícedenní přechod Dufourspitze a pokračování po hlavním hřebeni přes Punta Gnifetti (Signalkuppe), Lyskamm, Castor, Pollux, …\n\nZ chaty Monte Rosa Hütte (cca 2800 m n. m.) vede cesta po moréně ledovce Grenzgletscher přes kamenitý výšvih na Obere Platje (cca 3250 m n. m.). Tuto část cesty je vhodné si projít den předem za světla, neboť pod výšvihem (cca 3100 m n. m.) po okraji ledovce odbočuje cesta doprava (směrem k vrcholu Punta Gnifetti – Signalkuppe), ze které je návrat na Obere Platje náročný, obzvláště za tmy. Z Obere Platje pokračuje cesta ledovcem Monte Rosa Gletscher více vlevo později přes pole trhlin, dále zleva nad skalní stěnu Schole. Doleva je možné odbočit do sedla Silbersattel (4517 m n. m.) mezi Nordendem a Dufourspitzí. Dále příkře ledovcovým svahem do sedla Sattel ve výšce 4359 m n. m., viditelného z dálky, v západním hřebeni Dufourspitze. Po překročení okrajové trhliny vzhůru po kraji sněhového hřebene na další sedélko tvořené skalnatým hřebínkem. Další výstup již vede zužujícím se ledovým hřebenem, později po skalách na skalní předvrchol (4499 m n. m.). Odtud několik metrů níže a dále přes několik obtížnějších skal, věží a po skalních stupních po levé straně hrany na vrchol.\nz chaty Monte Rosa Hütte 6-7 hod.\nDosažení vrcholu Dufourspitze švýcarskou cestou je náročnou vysokohorskou túrou klasifikovanou stupněm PD/PD+ s převýšením 1800 m od chaty Monte Rosa Hütte. Po přechodu ledovce následují svahy se sklonem až 40° a exponované překonávání skalních věží v obtížnosti I-II. UIAA.\n\nTato cesta bývá většinou spojována s přechodem přes několik vrcholů vyšších 4000 m (Signalkuppe, Pyramide Vincent, Punta Giordani či Parrotspitze). K těmto výstupům slouží jako výchozí bod chata Rif. Gnifetti (3647 m). Od chaty jde cesta širokým mírným spádem ledovce Ghiacciao de Lys většinou vyšlapanou stopou mířící do sedla Lysjoch. Pod sedlem uhýbá cesta vpravo a směřuje k vrcholu Parrotspitze. Přechází na severní stranu hřebene přes sedlo pod ním (4246 m) a obchází vrchol ze západní strany. Dále je možné podejít i vrchol Signalkuppe (4554 m) a již po ledovci Grenzgletscher vystoupit na sedlo Col Gnifetti (4454 m) ležící mezi vrcholy Signalkuppe a Zumsteinspitze (4563 m). Po výstupu na Zumsteinspitze následuje obtížný sestup prudce klesajícím severním hřebenem s kolmým skalním úskokem uprostřed. Takto dojdeme až do plochého sněhového sedla Col Zumstein (4452 m) a následuje klíčový závěrečný výstup. Přes lámavé a nestabilní skály (pozor led) cesta stoupá na předvrchol Grenzgipfel (4618 m) a dále na západ asi 150 m na hlavní vrchol Dufourspitze.\nRif. Gnifetti - Col Gnifetti (3,30 hod.) - Dufourspitze (3 hod.) - sestup (5 hod.) Celkem 11,30 hod.\nTato varianta cesty je jednodušší než švýcarská normálka. Klíčové místo leží ve skalním hřebeni mezi vrcholem Zumsteinspitze (4563 m) a Dufourspitze, kde je nutno překonat bloky skalním lezením II. UIAA. Nutno i u této cesty počítat s pochodem po ledovci (nutná ledovcová výzbroj). Klasifikace obtížnosti hovoří o stupni F+/PD.\n\nVlastníkem je SAC sekce Monte Rosa. Chata je otevřená od poloviny března do poloviny září. Nabízí 150 lůžek v chatě a 28 míst v zimním prostoru. Pozor, chata bývá velmi často obsazena. Přístup z Zermattu zubačkou na Gornergrat na stanici Rotenboden, odtud přes ledovec Gornergletscher na chatu (2,30 hod.)\n\nChata byla postavena v roce 1894 a přestavěna v roce 1940. V roce 2009 nahradila původní chatu nová moderní stavba ve tvaru pětibokého krystalu. Ta byla navržená tak, aby získávala 90 % energie ze Slunce. Stará chata byla v roce 2010 stržena.\n\nVlastníkem je CAI sekce Varallo Sesia. Chata je otevřená od poloviny dubna do poloviny září. Nabízí 280 lůžek v chatě a 15 míst v zimní místnosti. Z Zermattu přístup přes Monte Rosa Hütte a sedlo Lysjoch. Ze sedla Lysjoch (2 hod.) Z Gressoney la Trinite respektive její části zvané Tschaval lanovkou k chatě Refugio del Lys a odtud výstup cca (3,30 hod.)\n\nSlouží při velmi náročných horolezeckých výstupech ve východní stěně Dufourspitze a Nordendu. Vlastníkem je CAI sekce Milano. Jedná se o dřevěnou chatku - bivak otevřenou po celý rok s 12 lůžky pro nouzové přenocování. Přístup na něj vede po cestě od sedačkové lanovky Belvedere (1932 m n. m.) a přes chatu Zamboni Hütte, vedoucí dále po ledovci Belvedere a pak po jeho východní moréně. Výstup dále po ledovci je strmý a je nutno použít stoupací železa a cepín. Cesta směřuje po hřebeni zvaném Crestone Marinelli. Držíme se jeho pravého kraje a později vylezeme do sedla. Jsme v 3000 m a po vyšlapané stopě dojdeme k bivaku. \"Délka:\" 3-4 hod.\n\nChata na vrcholu Punta Gnifetti (Signalkuppe), výhodná základna pro přechod hlavního hřebene; nutná je kvalitní aklimatizace kvůli nadmořské výšce přes 4500 m.\n\n\n"}
{"id": "230751", "url": "https://cs.wikipedia.org/wiki?curid=230751", "title": "Kopli", "text": "Kopli\n\nKopli je Tallinnská čtvrť, náležející do městské části Põhja-Tallinn. Čtvrť se rozkládá na severozápadě Tallinnu na Kopelském poloostrově.\n\n"}
{"id": "230752", "url": "https://cs.wikipedia.org/wiki?curid=230752", "title": "Angelo Badalamenti", "text": "Angelo Badalamenti\n\nAngelo Badalamenti (* 22. března 1937) je americký skladatel italského původu, který se proslavil jako dvorní skladatel Davida Lynche. Napsal hudbu k jeho filmům \"Lost Highway\", \"Modrý samet\", \"Mulholland Drive\", \"Příběh Alvina Straighta\", \"Zběsilost v srdci\" a seriálu \"Městečko Twin Peaks\".\n\nSpolu s Dolores O'Riordan z kapely The Cranberries napsal soundtrack k filmu Evilenko.\n\n\n"}
{"id": "230758", "url": "https://cs.wikipedia.org/wiki?curid=230758", "title": "L.D. 50", "text": "L.D. 50\n\nL.D. 50 je debutové album skupiny Mudvayne. Produkoval je Shawn Crahan z kapely Slipknot.\n\n\n"}
{"id": "230759", "url": "https://cs.wikipedia.org/wiki?curid=230759", "title": "Phönix D.II", "text": "Phönix D.II\n\nPhönix D.II byl rakousko-uherský stíhací dvouplošník. Letoun vyráběla firma Phönix Flugzeugwerke AG, na jeho konstrukci pracovali konstruktéři Ing. Leo Kirste a Ing. Edmund Sparmann.\n\nStroj vznikl zejména důkladným odlehčením draku letounu Phönix D.I a úpravami konstrukce, stroj měl průběžné horní křídlo bez vzepětí a přepracovanou VOP (výškové kormidlo navíc dostalo rohové odlehčení). Prototypem budoucího nového stíhače byl stroj Phönix 20.18, poháněný šestiválcem Hiero o výkonu 200 koní (147 kW). Ty se vyráběly v sériích 122, 222 a 322 na které navázal stroj D.IIa (série 422) poháněný motorem Hiero o výkonu 230 koní (169 kW). Všechny byly vyzbrojeny dvěma synchronizovanými kulomety ráže 8 mm.\n\n\n\n\n\n"}
{"id": "230761", "url": "https://cs.wikipedia.org/wiki?curid=230761", "title": "Trikolóra", "text": "Trikolóra\n\nTrikolóra je stuha nebo vlajka skládající se ze tří různých barev, obvykle uspořádaných do stejně širokých pruhů vodorovně nebo svisle. Mezi první trikolóry, které se dodnes používají, patří nizozemská vlajka, mezi první svislé trikolóry patří francouzská vlajka. Česká trikolóra má vodorovné pruhy bílý, červený a modrý.\n Arménie<br>\n\n Belgie<br>\n\n Kongo\n\n Benin<br>\n\n\n"}
{"id": "230762", "url": "https://cs.wikipedia.org/wiki?curid=230762", "title": "Chad Gray", "text": "Chad Gray\n\nChad Gray (16. října 1971, Decatur, Illinois, USA) je heavy metalový zpěvák. Proslavil se svoji spoluprací s kapelou Mudvayne.\n\nKromě Mudvayne zpívá ještě ve Superskupině Hellyeah, kterou založil s Vinnie Paulem z Pantery. Jak tvrdí sami členové, Hellyeah je něco mezi AC/DC a Metallicou.\n"}
{"id": "230763", "url": "https://cs.wikipedia.org/wiki?curid=230763", "title": "Gertruda Meranská", "text": "Gertruda Meranská\n\nGertruda Meranská ( \"Gertrud von Andechs\", \"Merániai Gertrúd\"; 1185, Andechs – 28. září 1213, Piliš) byla uherská královna pocházející z jihoněmeckého hraběcího rodu Andechsů, kteří byli markrabaty istrijskými a vévody meranskými (dnešní severní Dalmácie a oblast okolo Rijeky).\n\nSňatek Gertrudy a Ondřeje II. proběhl zřejmě před rokem 1203 a po manželově nástupu na uherský trůn v roce 1205 získala Gertruda obrovský vliv na dění na královském dvoře a na obsazování úřadů. Její bratr Bertold, od roku 1207 arcibiskup kaločský, se stal švagrovým spoluvládcem a později dalmatským a chorvatským a také vévodou sedmihradským.\n\nUherská šlechta se jen špatně smiřovala s německou převahou a za královy nepřítomnosti v zemi se pokusila o převrat. Královnin bratr Bertold byl obviněn ze zneuctění manželky župana Petra a sama královna byla v Piliši v rámci pomsty županem Petrem zavražděna.\n\nOvdovělý král Ondřej nechal vraha popravit a svou choť pohřbít pod bohatě zdobeným náhrobkem v cisterciáckém klášteře Piliš. Předpokládaným autorem Turky zničeného díla je francouzský sochař Villard de Honnecourt.\n\n\n"}
{"id": "230766", "url": "https://cs.wikipedia.org/wiki?curid=230766", "title": "Ryan Martinie", "text": "Ryan Martinie\n\nRyan Martinie (narozený 6. srpna 1975) je baskytarista působící u kapely Mudvayne.\nRyan vyrůstal v Illinois, kde studoval jazzovou baskytaru. V roce 1998 se připojil k Mudvayne, kde působil do roku 2011.\n"}
{"id": "230767", "url": "https://cs.wikipedia.org/wiki?curid=230767", "title": "Copa América 2004", "text": "Copa América 2004\n\nCopa América 2004, česky též Mistrovství Jižní Ameriky ve fotbale 2004, bylo 41. mistrovství, pořádané fotbalovou asociací CONMEBOL. V hostitelské zemi Peru bylo na programu 26 zápasů v období od 6. do 25. července roku 2004. Turnaje se zúčastnilo všech 10 členských zemí CONMEBOL a navíc pozvané týmy a .\n\nNejlepší dva týmy na třetích místech postoupily také do čtvrtfinále.\n"}
{"id": "230768", "url": "https://cs.wikipedia.org/wiki?curid=230768", "title": "Lost and Found", "text": "Lost and Found\n\nLost and Found je třetí studiové album americké heavy metalové skupiny Mudvayne. Skladba „Forget to Remember“ se objevila na soundtracku k filmu \"Saw 2\", skladba „Determined“ byla použita ve hře Need For Speed Underground 2.\n\n\n"}
{"id": "230769", "url": "https://cs.wikipedia.org/wiki?curid=230769", "title": "Phönix D.III", "text": "Phönix D.III\n\nPhönix D.III byl rakousko-uherský jednomotorový stíhací dvouplošník smíšené konstrukce, vyvinutý firmou Phönix Flugzeugwerke AG. Na sklonku války se sice ještě dostal do výroby, ale již nebyl bojově nasazen.\n\nZe zkušeností pilotů \"Luftfahrtruppe\" s letouny Phönix D.IIa vyplynul požadavek na výkonnější a obratnější stíhací stroj.\nV červenci 1918 se proto konkursu na nové stíhačky pro rakousko-uherské letectvo zúčastnil 23. sériový Phönix D.IIa, vybavený křidélky i na spodní ploše. Zkušební letci letoun doporučili do sériové výroby pod podmínkou přemístění kulometů do úrovně očí pilota. Letecký arsenál následně společnosti Phönix přislíbil objednávku 100 kusů inovovaných letounů pod prozatímním označením D.II serie 222neu. Pohon měly zajišťovat řadové vodou chlazené stojaté šestiválce Hiero o výkonu 147 kW.\n\nDne 28. července 1918 Phönix obdržel povolení upravit další dva sériové stroje a to dvanáctý a třetí vyrobený D.II, kterým bylo přiděleno prototypové označení Phönix 20.28 a Phönix 20.29. Oba poháněl výkonnější šestiválec Hiero o 169 kW. Současně konstruktéři zesílili kostry trupu, lože motorů a modifikovali řízení, které bylo nyní citlivější. Došlo i na požadované přemístění dvou synchronizovaných kulometů Schwarzlose M 7/12 ráže 8 mm.\n\nNový typ přeznačený pro sérii Phönix D.III měl rovněž pozměněný půdorys obou křídel. Dne 18. září 1918 se uskutečnila objednávka na 100 exemplářů s plánovanou dodávkou od října, navíc mělo být dodáno i 50 kusů pro rakousko-uherské námořní letectvo \"Seeflieger\". Minimálně jeden stroj testovalo.\nVýroba se sice rychle rozeběhla, již k 27. říjnu 1918 bylo vyrobeno 61 strojů, ale až do konce války se žádný nedostal na frontu.\n\nK 26. únoru 1919 bylo celkem 74 D.III uskladněno v Stadlau. Jeden z nich se pak v létě předváděl ve Stockholmu a švédské armádní letectvo jej v dubnu 1920 zakoupilo. Dalších dvacet kusů pak následovalo v červenci. Původní motory Hiero byly v rozmezí let 1922-1923 nahrazeny německými šestiválci BMW.IIIa o 136 kW.\n\nTři letouny sloužily ještě v době vzniku samostatného švédského letectva Flygvapnet v červenci 1926, kdy byly přeznačeny na J 1. Poslední podnikal meteorologické lety ještě roku 1936.\n\nÚdaje dle\n\n\n"}
{"id": "230770", "url": "https://cs.wikipedia.org/wiki?curid=230770", "title": "Relikvie smrti", "text": "Relikvie smrti\n\nRelikvie smrti je označení tří magických předmětů z fiktivního světa Harryho Pottera, který vytvořila J. K. Rowling, a které se objevují v poslední knize série. V originále jsou tyto předměty označeny jako the Deathly Hallows.\n\nJednotlivé relikvie smrti jsou podle prastarého kouzelnického příběhu dary, které získali tři bratři od Smrti. Příběh se příhodně jmenuje \"O třech bratrech\" respektive \"Příběh tří bratří\". \nSamotný symbol, který je vyjádřením těchto relikvií, je vlastně všechny zobrazuje.\n\nSymbol je hodně spjat také s postavou Gellerta Grindelwalda. Gellert Grindelwald jej často používal a proto byl vnímán jako jeho symbol, ovšem to je omyl, ke kterému došlo nepříliš rozšířenou znalostí příběhu tří bratří a existence relikvií, respektive jejich vyobrazení. Příběh samotný byl vnímán spíš jako pohádka. Grindelwald sám se svého času pokoušel relikvie nalézt. Tento symbol dokonce nechal vyobrazit na zdech Kruvalu, kde dodnes připomíná jeho krutovládu.\n\nKrom zde uvedeného zobrazení se mohou vyskytovat i různá další, avšak toto je zobrazení správné. Jiná zobrazení mohou vycházet z nepřesných výkladů popisu z knihy a nebo třeba i odchylkami vzniklými při překládání. Nemluvě o tom, že v této podobě tento symbol načrtla sama Joanne Rowlingová.\n\nSamotné relikvie, jak již bylo zmíněno, jsou darem od Smrti třem bratrům a jedná se tedy o tři předměty. Legenda je to velice stará a je jen těžko odhadnutelné, co všechno je z toho pravda a co už mýtus. Ovšem relikvie samotné existují (ve světě Harryho Pottera).\n\nMagický a pradávný předmět, kouzelná hůlka, která činí z toho, kdo ji používá, nepřemožitelného kouzelníka. Podle prastarého kouzelnického příběhu (O třech bratrech) její první majitel byl ve spánku zavražděn proto, že se chlubil tím, jakou hůlku vlastní, hůlku ze všech nejmocnější. Je to taktéž hůlka Smrti a hůlka Osudu. Tyto hůlky v kouzelnické minulosti patřily mocným mágům, kteří se chlubili tím, jak mocné hůlky mají, ale objevovaly se různě v čase a téměř nikoho nenapadlo spojovat si je, ačkoliv měly velmi podobný příběh: krvavou minulost, kdy jejich vlastníci pak byli „odstraněni“ právě pro hůlku, o níž kolovaly zvěsti, že je jednou z nejmocnějších, ne-li nejmocnější.\n\nGellert Grindelwald se k této hůlce jako k jediné z relikvií dostal tím, že ji uloupil výrobci hůlek Gregorovičovi. Nicméně pak byl Grindelwald roku 1945 poražen Albusem Brumbálem, čímž tato hůlka přešla do Brumbálova vlastnictví. Nakonec se stala hůlka majetkem Harryho Pottera. V závěru knižní série jí Harry Potter naposledy použije ke spravení vlastní zlomené hůlky a následně uloží do Brumbálova hrobu. V závěru filmové série ji však zlomí a zahodí.\n\nV originále je označována jako Elder Wand a slovo elder má dvojí výklad a krom významu \"černý bez\", respektive (z kontextu) \"bezová\", slovo elder také znamená \"starší\" (pro slovo \"starší\" existují v angličtině dvě možnosti: older & elder, elder je ovšem archaické). Elder Wand je ale nepřeložitelný obrat, protože v sobě zahrnuje oba významy. Je to velmi prastará hůlka, která proplouvá staletími a je součástí starých legend, čili \"stará\" či \"starodávná\" hůlka. V samotném vyprávění o původu relikvií se zároveň objevuje i obrat Wand made from elder, kde pochopitelně slovem elder je míněn černý bez (hůlka vytvořená z bezového dřeva). V českém překladu je použit tento druhý význam a je nazývána jako Bezová hůlka.\n\nDle Pottermore je jádrem Bezové hůlky žíně z testrála.\n\nV symbolu je představována svislicí.\n\nJe další relikvií smrti. Tento kámen dokáže (po trojitém otočení) podle příběhu navracet mrtvé lidi zpět do tohoto světa. Podle pravidel magického světa Harryho Pottera však není možné žádným kouzlem navrátit mrtvému člověku život. Harry Potter v posledním díle série (Harry Potter a Relikvie smrti) kámen vyjme ze zlatonky ve které je ukryt a zjeví se jeho rodiče, Sirius Black, Remus Lupin atd., ale pouze jako přízraky či stíny. Takže i když se nakrátko vrátili do tohoto světa, ve skutečnosti do něj již nepatřili, a i moc tohoto kamene spočívá pouze v tom, že přivede mrtvé zpět na tento svět v této přízračné podobě, ve které sem již nepatří.\n\nKámen byl později součástí prstenu, který se po generace dědil v rodu Gauntů, ale i ten se nakonec dostal do vlastnictví Harryho Pottera, ovšem během závěrečných bojů s Pánem Zla se ztratil v Zapovězeném Lese.\n\nV symbolu je tato relikvie představována kruhem uvnitř trojúhelníku, nakresleným přes svislou čáru.\n\nNeviditelný plášť je třetí a poslední relikvií smrti, kterou v pradávném příběhu získal jeden ze tří bratří. Většina neviditelných plášťů jsou běžné pláště opatřené zástíracím kouzlem, které však mají tu nevýhodu, že po nějakém čase začnou slábnout a vyprchávat. Tento prastarý plášť však touto nevýhodou netrpí a je tak mocný, že nositele pod tímto pláštěm nemůže (podle příběhu tří bratří) nalézt ani sama smrt. Jedná se o tentýž plášť, který po svém otci zdědil Harry Potter.\n\nV symbolu je neviditelný plášť symbolizovaný trojúhelníkem.\n\nPříběh je součástí posledního dílu Potterovské série, a třebaže sám o sobě nevyzrazuje nic z příběhu dílu, tvořil důležitou hádanku, kterou hrdinové museli vyřešit.\n\nPříběh vypráví o bratrech Antiochovi, Cadmusovi a Ignotusovi Peverellových. Ti jednou došli k řece, která byla příliš hluboká, aby se dala přebrodit, a také moc nebezpečná, aby se dala přeplavat. Ovládali však čáry a kouzla a vykouzlili přes zrádnou vodu most, kde jim zastoupila cestu Smrt. Zlobila se, že byla ochuzena o tři nové oběti, protože poutníci se většinou snažili řeku přeplavat a utopili se. Ale prohnaná Smrt se nevzdala. Poblahopřála bratrům k umění čar a kouzel a prohlásila, že když se jí tak chytře vyhnuli, dá každému nějakou odměnu.\n\nA tak nejstarší bratr, který měl bojovnou povahu, žádal hůlku, která by byla nejsilnější na světě; hůlka musí vždy majiteli vyhrát souboj. Pak přišel na řadu druhý muž, a protože byl domýšlivý, rozhodl se, že by chtěl nad Smrtí vyhrát ještě jednou, a proto požádal o něco, co by odvrátilo smrt. Dostal kámen, který dokáže vrátit život mrtvému.\n\nNejmladší z bratrů byl nejskromnější a také nejmoudřejší a Smrti nevěřil. A tak požádal o něco, co by mu umožnilo procházet životem a s čím by se mohl stát před Smrtí neviditelným a nemohla by ho tak najít. A tak mu Smrt, ač velmi nerada, předala svůj neviditelný plášť. Pak Smrt poodstoupila stranou a nechala tři bratry, aby mohli pokračovat ve své cestě. A protože měl každý z bratrů svůj vlastní cíl, rozhodli se, že se rozdělí.\n\nPrvní bratr byl na cestě déle než týden a dorazil do vzdálené vsi, ve které vyhledal kouzelníka, se kterým měl kdysi spor, a dali se do souboje. Samozřejmě, protože měl nejsilnější hůlku na světě, souboj vyhrál. V hostinci se vychloubal, jakou má mocnou hůlku, že ji dostal od samotné Smrti a že ho dělá nepřemožitelného. Ještě té noci se jiný kouzelník doplazil k nejstaršímu bratrovi, který ležel na posteli omámený vínem, vzal mu jeho hůlku a pro jistotu podřízl nejstaršímu bratrovi hrdlo. A tak se Smrt zmocnila prvního z bratří.\n\nMezitím druhý z bratrů cestoval do domu, kde žil. Vytáhl kámen, který měl moc, aby vzkřísil mrtvé, a před ním se najednou objevila postava dívky, kterou doufal, že si vezme za ženu. Ale zemřela v mladém věku. Nyní mu však připadala smutná a chladná, jako by ji od něj dělil nějaký neviditelný závoj. A přestože se vrátila do smrtelného světa, nenáležela do něj a trpěla tím. Nakonec to druhý bratr nevydržel a hnaný šílenstvím a beznadějnou touhou se k ní připojit, se zabil. A tak se Smrt zmocnila druhého z bratří.\n\nA přestože Smrt hledala třetího bratra mnoho let, nikde ho nemohla nalézt. Až když dosáhl opravdu vysokého věku a odložil svůj neviditelný plášť, který předal svému synovi, poté se pozdravil se smrtí jakožto se starou známou,ochotně se k ní připojil a coby rovnocenný poutník s ní odešel z tohoto světa.\n\n"}
{"id": "230771", "url": "https://cs.wikipedia.org/wiki?curid=230771", "title": "CONMEBOL", "text": "CONMEBOL\n\nJihoamerická fotbalová konfederace ( CONfederación SudaMEricana de FútBOL, \"Confederação Sul-Americana de Futebol\") známá pod zkratkou CONMEBOL je hlavní řídící organizací jihoamerického fotbalu, futsalu a plážového fotbalu.\n\nJe jednou ze šesti kontinentálních konfederací pod FIFA a je z nich nejstarší. Její sídlo se nachází ve městě Luque v Paraguayi a jejím současným prezidentem je Alejandro Domínguez. CONMEBOL má na starosti organizování a vedení jihoamerických fotbalových turnajů. Členové CONMEBOL vyhráli devětkrát mistrovství světa ve fotbale (Brazílie 5x, Argentina a Uruguay 2x), týmy z CONMEBOL vyhrály 22x Interkontinentální pohár a třikrát mistrovství světa ve fotbale klubů. S deseti členskými národními asociacemi je nejmenší regionální konfederací. Ale spolu s UEFA je z hlediska fotbalovosti jednou z nejsilnějších.\n\nV roce 1916 se uskutečnil první ročník Mistrovství Jižní Ameriky ve fotbale (turnaj je nyní znám pod názvem Copa América), který byl uspořádán na výročí argentinské Májové revoluce. Zástupci všech čtyřech účastníků tohoto mistrovství se během turnaje sešli a 9. července 1916 (sedmý den konání mistrovství a zároveň na svátek argentinské nezávislosti) se dohodli na založení organizace CONMEBOL. Prezidentem organizace se stal Héctor Rivadavia. Zakládajícími členy byli Argentina, Brazílie, Chile a Uruguay.\n\nBěhem dalších let se přidávaly i další národní asociace. Jako poslední se v roce 1952 přidala Venezuela. Avšak Guyana, Surinam a Francouzská Guyana se členy CONMEBOL nestaly, ačkoliv leží geograficky v Jižní Americe. Tyto tři národní asociace se staly z historických a kulturních důvodů členy CONCACAF. Se současnými deseti členy je tak CONMEBOL nejméně početnou konfederací.\n\nHlavní soutěží pro mužské národní týmy je Copa América, jejíž první ročník se konal v roce 1916 pod názvem Mistrovství Jižní Ameriky ve fotbale. CONMEBOL pořádá také mládežnická mistrovství Jižní Ameriky do 20, do 17 a do 15 let. Pro ženské národní týmy pořádá Campeonato Sudamericano Femenino a také Mistrovství Jižní Ameriky žen do 20 a 17 let.\n\nVe futsale pořádá turnaj Copa América de Futsal a Mistrovství Jižní Ameriky ve futsale hráčů do 20 let. Campeonato Sudamericano Femenino de Futsal je ženskou obdobou futsalového mistrovství.\n\nCONMEBOL také pořádá dvě nejdůležitější klubové soutěže v Jižní Americe: Pohár osvoboditelů (Copa Libertadores), jenž se koná od roku 1960 a byl do roku 1966 znám jako Copa de Campeones; a Copa Sudamericana, která se koná od roku 2002, kdy byla založena jako nástupce Supercopy Sudamericana (založena 1988). Třetí soutěž, Pohár CONMEBOL, se konal od roku 1992 a byl zrušen v roce 1999. V ženském fotbale pořádá Copa Libertadores de Fútbol Femenino, a to od roku 2009.\n\nOd roku 1989 se navíc koná Recopa Sudamericana, kde se utkává minulý vítěz Copa Libertadores s vítězem Copa Sudamericana.\n\nMezi lety 1960 a 2004 navíc CONMEBOL spolupořádala se zónou UEFA Interkontinentální pohár, ve kterém se utkával vítěz Copa Libertadores a Ligy mistrů UEFA. Od roku 2005 byl tento pohár nahrazen Mistrovstvím světa ve fotbale klubů pořádaným FIFA.\n\n\n\nNárodní týmy:\n\nKlubové:\n\n\n"}
{"id": "230772", "url": "https://cs.wikipedia.org/wiki?curid=230772", "title": "Neočekávaný dýchánek", "text": "Neočekávaný dýchánek\n\nNeočekávaný dýchánek je česká hudební skupina z Prahy hrající world music. Na její hudbě jsou převážně znát vlivy východoevropského folklóru, ale také klezmeru, punku, country a podobně. Kapela byla založena roku 1992.\n\n\n\n\n"}
{"id": "230773", "url": "https://cs.wikipedia.org/wiki?curid=230773", "title": "Massive Attack", "text": "Massive Attack\n\nMassive Attack je britská triphopová skupina, založená v Bristolu roku 1988. Původní trio Robert Del Naja, Grantley Marshall a Andrew Vowles bylo v Bristolu známé coby sound system The Wild Bunch. Jejich první album \"Blue Lines\" (1991) je nadmíru důležité. Massive Attack tehdy kombinací jazzu, hip hopu, rocku, a soulu vytvořili zcela nový žánr – trip hop. Další desky \"Protection\" (1994), \"Mezzanine\" (1998), \"100th Window\" (2003) a \"Heligoland\" (2010) jsou rovněž kritiky velmi ceněné. Známí jsou i díky politicky laděným projekcím během koncertů a velkému množství hostů (např. Madonna, Sinéad O'Connor, Tricky, Damon Albarn).\n\nV osmdesátých letech tvořili jádro skupiny Robert Del Naja („3D“), Grant Marshall („Daddy G“) a Andrew Vowles („DJ Mushroom“). Příležitostně spolupracoval i Tricky, který rovněž působil v projektu The Wild Bunch. Jako první vyšel singl „Any Love“, následovaly „Safe From Harm“ a „Unfinished Sympathy“ (s vokály Shary Nelson). Tyto se objevily i na \"Blue Lines\" - desce, která bývá označována za jednu z nejvlivnějších britských nahrávek 90. let. Důležitou kapelu silné bristolské scény (dále např. Portishead) tak pasovala na zakladatele trip hopu.\n\nBěhem Války v Zálivu si zkrátili jméno na Massive, aby tak vyjádřili nesouhlas s napadením Iráku. Na následující desce Protection se významně podílel Tricky, který přispěl vokály v jedné z nejznámějších písní – „Karmacoma“. V roce 1996 zvítězili na BRIT Awards v kategorii „best dance act“ , o rok později přispěli písní „Superpredators (Metal Postcard)“ na soundtrack k filmu \"The Jackal\". \"No Protection\" je název pro remixové album předchozí desky. Všechny skladby upravil do dubového stylu Mad Professor. Skupina v tomto období především vydatně koncertovala (vystoupila i v Čechách) a svoje aktivity rozšířila i na spolupráci s Madonnou, Garbage a dalšími.\n\nDeskou \"Mezzanine\" se posouvají k temnějšímu, strnulému zvuku. Zpěvačku Elizabeth Fraser z Cocteau Twins je slyšet ve třech skladbách, dále hostují Sarah Jay a Horace Andy. Při koncertech nyní pracují s více nástroji. Kromě mnoha hostů mají v arzenálu i živého kytaristu, hráče na basovou kytaru, bubeníka, klávesistu. Finální obraz dotváří videoprojekce a světelná show. Skladba „Angel“ zazněla ve filmech \"Pi\", \"Stay\", \"Podfu(c)k\", \"Antitrust\", \"Flight of the Phoenix\" a \"Go\". Píseň „Dissolved Girl“ je známá z filmu Matrix.\n\nNa čtvrtém albu \"100th Window\" se muzikantsky nepodepsal Grantley Marshall, i přesto se v roce 2004 dostalo až na vrchol britské hitparády. Odchází i Andrew Vowles, naopak významně spolupracuje známý Horace Andy. Ve stejném roce vyšel i soundtrack i filmu Luca Bessona s názvem \"Danny the Dog\". V roce 2006 vyšlo výberové album, na kterém se objevuje nový singl „Live With Me“ s hostujícím jazzovým kytaristou Terrym Callierem.\n\nPoslední album \"Heligoland\" vyšlo 10. února 2010. Na tvorbě písní se podílel i Grantely Marshall, na albu hostuje pět vokalistů.\n\nMassive Attack si vždy vybírali ty nejlepší zpěváky, zde jsou někteří z nich:\n\n\n"}
{"id": "230774", "url": "https://cs.wikipedia.org/wiki?curid=230774", "title": "Insania", "text": "Insania\n\nInsania (neboli Aristokracie nových vyděděnců) je česká crossoverová/post-hardcoreová hudební skupina.\n\n\"Insania\" je dnes již legendární brněnská kapela, která přitom díky nepřetržitému vstřebávání stále nových hudebních směrů oslovuje svými „nevergreeny“ především mladé publikum.\n\nInsania vznikla roku 1987, po několika koncertech jí byla roku 1988 ze strany brněnské StB zakázána další činnost. Poté chvíli působí pod krycím názvem \"Skimmed\" a pod touto hlavičkou v roce 1990 vydává LP \"„New Insanity“\" (jednu z prvních nezávislých desek v Československu). Roku 1992 obnovuje činnost opět pod názvem Insania a v novém složení vydává roku 1994 první CD \"„Crossfade“\", které slavilo úspěch i v zahraničí. Kapela dále koncertuje po celé Evropě, hostuje v několika televizních a rozhlasových pořadech a hraje společně s kapelami jako je Voivod, No means no nebo Killing Joke. Od roku 1991 se datuje její přátelský vztah s Jello Biafrou (ze sanfranciských Dead Kennedys, který si kapelu oblíbil).\n\nPo americkém turné koncem minulého století vydala Insania, kromě živého CD \"\"Recycling & Live in Seattle\"\", dvě řadová alba, \"\"Trans-Mystic Anarchy\"\" a \"\"OUT\"\", z nichž obě skončily v daném roce na druhém místě v kategorii \"hard and heavy\" ankety hudebních kritiků Anděl.\n\nNa jaře 2007 Insania (posilněná o nového člena) vydala u labelu \"Redblack\" nové CD \"\"Rock'n'Freud\"\" a v tvůrčí dílně režiséra Mitchiho vznikl trikový videoklip k písni \"„Je mrtvá“\", který citelně čerpá z atmosféry filmů Karla Zemana.\n\nAlbum \"\"Rock'n'Freud\"\" získalo cenu ankety hudebních kritiků Anděl v kategorii \"hard and heavy\". Album \"Zapal dům poraž strom...\" získalo dokonce dva Anděly v kategoriích Hard & heavy a Punk & hard core.\n\n\n\n"}
{"id": "230775", "url": "https://cs.wikipedia.org/wiki?curid=230775", "title": "Aviatik D.I", "text": "Aviatik D.I\n\nAviatik D.I (též \"Berg D.I\" či \"Aviatik-Berg D.I\") byl jednou z nejlepších stíhaček, které byly za I. světové války ve výzbroji rakousko-uherského letectva. Překonávaly je zřejmě jedině v licenci stavěné stroje Albatros (Oeffag) D.III, které se od původních německých Albatrosů lišily zesílenou konstrukcí, takže na rozdíl od svého vzoru v nejmenším netrpěly pevnostními problémy.\n\nStroj byl dílem šéfkonstruktéra firmy, kterým byl Ing. Julius von Berg. Konstrukce prototypů Aviatik 30.19, Aviatik 30.20 a Aviatik 30.21 navazovala na zkušenosti získané na prototypu 30.14. Stroj 30.21, zalétaný začátkem roku 1917, se od budoucích sériových strojů lišil už jen v detailech.\n\nSériová výroba probíhala jednak u mateřské firmy, jednak u dalších pěti výrobců v licenci:\n\n\n\n\n\n"}
{"id": "230776", "url": "https://cs.wikipedia.org/wiki?curid=230776", "title": "Ministr zahraničí", "text": "Ministr zahraničí\n\nMinistr zahraničí je člen vlády, který stojí v čele ministerstva zahraničí. Je zodpovědný za mezinárodní vztahy domovského státu.\n\nV dějinách Československa i České republiky byl tento post několikrát přejmenován. Vyskytla se tato pojmenování:\n\nPrvním ministrem zahraničí Československa se stal Edvard Beneš, a to jako člen exilové vlády vytvořené 14. října 1918 v Paříži. Edvard Beneš byl do této funkce potvrzen při následném sestavování první československé vlády, vzniklé na základě Prozatímní ústavy (Zákon č. 37 / 1918 Sb. Z. a n.), která byla projednána a přijata Národním výborem ve dnech 12. a 13. listopadu 1918. Beneš v této funkci setrval až do 18. prosince 1935, kdy byl zvolen hlavou státu.\n\nOd 4. října 1938 zastával funkci ministra zahraničí až do obsazení okleštěné republiky nacistickými vojsky (15. března 1939) František Chvalkovský. V letech 1940–1945 vykonával funkci ministra zahraničí v londýnské exilové vládě Jan Masaryk.\n\nPo II. světové válce se postu ujal opět Jan Masaryk, jehož funkční období skončilo náhle jeho smrtí dne 10. března 1948. V čele úřadu poté v letech 1948–1989 stáli komunističtí ministři.\n\nListopadová Sametová revoluce v roce 1989 přinesla s sebou po více než 40 letech první ne zcela komunistickou vládu, kterou dne 10. prosince 1989 jmenoval odstupující prezident Gustáv Husák. Ministerstvo zahraničí od toho dne vedl Jiří Dienstbier (v té době za Občanské fórum).\n\nOd 2. července 1992, kdy začala působit vláda České republiky, stanul ve funkci \"ministra mezinárodních vztahů\" Josef Zieleniec (v té době za ODS). Se vznikem samostatné České republiky dne 1. ledna 1993 byla tato funkce přejmenována na \"ministra zahraničí\". Ministrem zůstal Josef Zieleniec, který poté v čele ministerstva působil až do 23. října 1997.\n\n2. ledna 1998 se ministrem stal Jaroslav Šedivý a od tohoto data je tato funkce nazývána \"ministr zahraničních věcí\".\n\nV některých zemích světa (např. v Norsku, Spojených státech, Velké Británii) plní roli ministra zahraničí ve vládě tzv. \"státní sekretář\".\n\n\n\n"}
{"id": "230777", "url": "https://cs.wikipedia.org/wiki?curid=230777", "title": "Časovka", "text": "Časovka\n\nČasovka neboli závod na čas je druh závodu ve sportech, při nichž o vítězi může rozhodovat dosažený čas. V časovce každý účastník závodu (jednotlivec nebo družstvo) vyráží na předepsanou trať individuálně. Termín časovka se běžně používá v silniční cyklistice, ale stejný princip používají i některé jiné sporty.\n\nStart do časovky musí probíhat z klidu. Kolo závodníka drží určená osoba (pro všechny stejná), která v okamžiku startu kolo uvolní (nikoli postrčí). Startér odpočítává poslední okamžiky před startem, než dá pokyn ke startu. Pokud je k dispozici elektronické měření, čas se rozbíhá ve chvíli, kdy závodník spustí automatickou časomíru, pokud neodstartuje výrazně dříve nebo později než 5 sekund po pokynu startéra.\n\nStart se má provádět z rampy.\n\nIntervaly mezi závodníky musejí být stejné, i když mezi závodníky startujícími v závěru startovní listiny mohou být intervaly větší. Toho se často využívá proto, že v závěru startovní listiny bývají ti nejlepší.\n\nZávodníci musejí v časovce jet individuálně a nespolupracovat. Pokud závodník dojede soupeře startujícího dříve, nesmí ho ani vést, ani následovat. Míjet se mají nejméně v bočním rozestupu dvou metrů a kilometr po dojetí musí jet dojetý cyklista aspoň 25 m daleko od rychlejšího. Doprovodná vozidla nesmějí jet blíž než 10 metrů za závodníkem a při případném předjíždění závodníků nesmějí žádnému z nich bránit ani jej vést.\n\nMaximální délka časovky jednotlivců je pro jednotlivé kategorie určena pravidly takto:\n\nLegendární Velká cena národů ve Francii se ale v minulosti jezdila na tratích v rozmezí od 80 do 140 km (délka závodu se postupně snižovala).\n\nČasovka jednotlivců je jednou z klasických disciplín mistrovství světa v silniční cyklistice, na olympijské hry se ale dostala až v roce 2004 v Athénách, kde při její premiéře zvítězili Američan Tyler Hamilton a Nizozemka Leontien Zijlaardová-Van Moorselová.\n\nZvláštní místo má časovka jednotlivců v etapových cyklistických závodech, v nichž může, ale nemusí být zařazena. V některých závodech bývá časovek i víc. Např. Tour de France 2007 obsahovala tři časovky jednotlivců, první nejkratší v Londýně jako tzv. prolog, druhou horskou a třetí rovinatou jako předposlední etapu. V některých závodech bývá časovka zařazována jako poslední (na Tour de France jako předposlední) etapa a občas vede ke změnám pořadí – mezi nejslavnější případy patří zvrat souboje mezi Gregem LeMondem a Laurentem Fignonem na Tour de France v roce 1989. Na španělské Vueltě takto v časovce v ulicích Madridu přišli v nedávné minulosti o vítězství Óscar Sevilla nebo Roberto Heras.\n\nMezi nejslavnější časovkáře historie patří Jacques Anquetil, Bernard Hinault, Laurent Fignon, Greg LeMond, Miguel Indurain, Jan Ullrich nebo Lance Armstrong.\n\nPodle pravidel Mezinárodní cyklistické unie (UCI) se časovky družstev musejí účastnit týmy o dvou až deseti cyklistech a nesmějí být smíšené (složené z mužů a žen zároveň).\n\nMaximální délka časovky družstev je podle pravidel určena takto:\n\nO vítězi časovky družstev rozhoduje čas dosažený závodníkem ve stanoveném pořadí v celém týmu, jak je určeno konkrétními pravidly. Na olympijských hrách to byl třetí cyklista z čtyřčlenného týmu, ve velkých etapových závodech (např. na Tour de France nebo na Giru d'Italia), kde startují devítičlenné týmy, se započítává čas pátého v cíli.\n\nSilniční časovka družstev na 100 kilometrů byla do programu olympijských her zařazena poprvé v Římě na olympijských hrách v roce 1960. Naposledy se konala na hrách v Barceloně v roce 1992. Nejúspěšnější zemí byl někdejší Sovětský svaz, který získal tři zlaté medaile, dvakrát vyhráli cyklisté Itálie, Nizozemska a Německa (v roce 1988 v barvách tehdejší NDR). Na olympijských hrách v Moskvě v roce 1980 získalo bronz československé družstvo ve složení Michal Klasa, Vlastibor Konečný, Alipi Kostadinov a Jiří Škoda.\n\nStejně jako z olympijských her byla časovka družstev vyřazena i z programu mistrovství světa, a tak se v současnosti konají především časovky týmů.\n\nČasovka družstev bývá zařazena i do etapových závodů, kde má význam nejen pro soutěž družstev, ale může ovlivnit i pořadí jednotlivců. Čas každého jednotlivce je započítán podle jeho skutečně dosaženého individuálního výsledku, čas družstva opět podle jezdce v předem určeném pořadí v družstvu. Od roku 2004 používá závod Tour de France složitější systém započítávání času časovky družstev do konečného pořadí jednotlivců.\n\nSoučástí seriálu UCI ProTour je i samostatná časovka družstev, která se pravidelně koná v nizozemském Eindhovenu.\n\nNa rozdíl od časovky jednotlivců, v níž je „jízda v háku“ – tj. za jiným cyklistou, který slouží jako aerodynamický štít – zakázaná, v časovce družstev je základem taktiky. Cyklisté se v družstvu pravidelně střídají na čele skupiny s tím, že v té chvíli poněkud napřímí svůj posed, aby lépe skryli své týmové kolegy. Po určité odjeté vzdálenosti opustí lídr čelo skupiny a vrátí se na její konec, zatímco na čele ho vystřídá jiný.\n\nDélka střídání je závislá na kvalitě cyklistů a potřebné rychlosti. Slabší cyklisté střídají na kratší dobu, aby udrželi nastavené tempo a rychlost nekolísala. Při vyšší rychlosti celého družstva se zkracuje interval střídání pro celé družstvo. Stejně jako v časovce jednotlivců je cílem, aby cyklisté dosahovali výkonu těsně pod aerobním prahem, tedy aby vykonávali maximální aerobní zátěž.\n\nCyklisté mohou obvykle jet ve dvou formacích: v jednom zástupu, anebo v průběžně rotujícím dvojzástupu. V jednom zástupu probíhá střídání v pomalejším tempu, dvojzástupu se užívá obvykle ve chvíli, kdy je potřeba dosáhnout vyšší rychlosti (nejčastěji před cílem časovky).\n\nProtože o výsledku časovky nerozhoduje zpravidla pořadí posledního cyklisty, může se stát, že v závěru se družstvo rozpadne a pokračuje jen v tom počtu nejsilnějších časovkářů, aby se počítal čas právě posledního. Naopak v případě problémů, kdy dojde k ztrátě ještě většího počtu cyklistů, je nutné, aby čelo družstva na odpadlíky počkalo.\n\nPro časovkářské závody se používají speciální kola. Většina odlišností vychází ze snahy minimalizovat odpor vzduchu. Z důvodu lepší aerodynamiky se pro časovku používají zvláštní aerodynamické rámy s menším předním kolem. Kola bývají disková nebo loukoťová. Lepší aerodynamice napomáhají také zvláštní řídítka, tzv. \"kozy\". Dalším vylepšením aerodynamiky jsou původně triatlonové nástavce na řídítka, díky nimž má závodník lokty téměř u sebe. Právě použití těchto nástavců mělo v roce 1989 pomoci americkému cyklistovi Gregu LeMondovi zvrátit v poslední etapě (časovce) výsledek Tour de France a porazit v konečném pořadí Francouze Laurenta Fignona o pouhých 8 sekund. Disková kola se objevila na olympijských hrách poprvé v roce 1984 v Los Angeles, kde je užili na cestě k vítězství reprezentanti Itálie v časovce družstev.\n\nČasovkářská kola jsou také vybavena těžšími převody, protože na kratších a zpravidla ne tak kopcovitých tratích časovek je nutné dosahovat vyšších průměrných rychlostí. Časovkářská kola jsou běžná i v dráhové cyklistice. Při běžných silničních závodech jsou časovkářské speciály obvykle zakázány, protože jejich ovládání je náročnější a ve větší skupině závodníků nebezpečné.\n\nZávodníci při časovkách na vrcholných závodech obvykle používají aerodynamicky tvarovanou přilbu a speciální oblečení snižující odpor vzduchu.\n\nNejdůležitější dráhařskou disciplínou tohoto typu byl po léta závod na 1 kilometr s pevným startem (pro ženy 500 metrů), který byl jedinou disciplínou tohoto druhu v olympijském programu. Po letních olympijských hrách v Athénách byl ale z programu her vyřazen, i když zůstává v programu mistrovství světa v dráhové cyklistice. Formou časovky se jezdí některé kvalifikační jízdy jiných dráhařských disciplín, např. sprintu nebo stíhacího závodu.\n\nIntervalové starty a měření času jsou běžné i v jiných sportech. Typický je pro některé zimní sporty (běh na lyžích, biatlon), i když i v nich se stále častěji používají starty hromadné. Disciplíny, v nichž sice každý závodník absolvuje stanovenou trať sám, ale zpravidla v relativně krátkém čase (např. v alpském lyžování), se s termínem časovka nespojují.\n\n\n"}
{"id": "230778", "url": "https://cs.wikipedia.org/wiki?curid=230778", "title": "Monstersgame", "text": "Monstersgame\n\nMonstersGame je webová hra od německé společnosti \"RedMoon Studios\", v níž je možné hrát za upíry nebo vlkodlaky. Tyto dvě rasy mezi sebou vedou téměř nekonečnou válku, dle vyjádření tvůrců žádný z mnoha serverů nebude uzavřen, dokud na něm bude aktivní byť jeden jediný účet.\nCelá hra je z velké části postavena na náhodném faktoru.\n\nPoprvé se hra objevila v Německu. Server byl testován již 13. 6 .2005, avšak první hráč byl do hry vpuštěn až 18. 6. 2005. Premiérový anglický server byl uveden do provozu 21. 02. 2006. Česká verze hry byla spuštěna 8. 6. 2007.\n\nKaždý hráč po registraci začíná na první úrovní se všemi vlastnostmi postavy a s 5 a 70 zlaťáky.\n\nVlastnosti postavy se uplatňují při souboji s příslušníkem opačné rasy, v aréně či souboji s předkem (u předka bonusy, kromě posilujícího nápoje neplatí). Pro jednotlivé vlastnosti lze získat bonusy. Na všechny vlastnosti kromě obratnosti se vztahuje bonus z vypitého posilujícího nápoje. Kromě obratnosti lze všechny zbylé vlastnosti posílit příslušnými prsteny a počtem daných výher do té vlastnosti.\n\nPro vylepšení příšerky je nutné získat nějaké to zlato. V Monstersgame to lze čtyřmi způsoby:\n\nU štvanic na lidi hraje velkou roli štěstí, zda hráče hra náhodným algoritmem zavede do vesnice, maloměsta, města či velkoměsta. Podle velikosti \"obce\" dostane hráč odpovídající počet litrů krve (pokud hraje za upíry) či kil masa (za vlkodlaky), stejné množství zlata a určitý počet zkušenostních bodů (dále expů). Počet získaných litrů krve/kil masa závisí i na dosaženém levelu.\nPokud se potomek uchytí tak, že dosáhne 3 levelu, dostane hráč 50 zlatých a 1 exp jako bonus.\n\nU obchodníka lze nakoupit zbraně, brnění, léčivé a posilující lektvary a prsteny. Všechno koupené zboží lze prodat zpět, ovšem pouze za 50% původní ceny.\n\nHlídač je hráčovým domácím mazlíčkem. S hráčem bojuje v každé bitvě proti nepřítelovi. Hlídače lze prodat za 100% nákupní ceny, a proto se v MonstersGame uplatňuje jako jakási banka.\n\nZde lze vyzvat na souboj jednoho z předků vlastní rasy. Po úspěšném souboji lze vybrat vlastnost (postavy), kam bude uložena výhra (lze dát do jakékoliv vlastnosti kromě obratnosti). Za každou uloženou výhru získá hráč při souboji s hráčem nad 20 level a v aréně bonus +5 do dané vlastnosti. Za každou výhru se zvýší cena další zkoušky, za prohru nikoliv. Od levelu 20 lze výhru dávat do jedné vlastnosti, od levelu 40 do dvou, od levelu 60 do tří a od levelu 80 do všech čtyř vlastnosti.\n\nVe hře je možno si stavět \"domeček\". Za každou úroveň jakékoliv stavby získá hráč bonus +1 do obrany, pokud se brání a není na hřbitově čí štvanici. Úroveň zdi, cesty ani okolí nesmí nikdy přesáhnout úroveň hlavní budovy.\n\nHráči stejné rasy si mohou založit klan. Otevírá se tím možnost darování zlata do klanu, aby se zvětšilo jeho sídlo. Za každý stupeň sídla, může být do klanu přijatu o 5 členů více. Jednotlivé klany mohou mezi sebou vést války.\n\nSouboj mezi dvou až pětičlennými týmy. Jednotlivé týmy jsou náhodně vytvořeny z přihlášených hráčů a mohou zde bojovat proti sobě i příslušníci stejné rasy.\n\nSmysl hry je být co nejlepší, mít co nejsilnější postavu. \n\nVe hře existují dva typy hráčů:\nK porovnání s ostatními hráči slouží žebříček, který je s příchodem nové verze hry aktualizován každé dvě hodiny.\n\n\n"}
{"id": "230785", "url": "https://cs.wikipedia.org/wiki?curid=230785", "title": "Dave Lombardo", "text": "Dave Lombardo\n\nDave Lombardo (* 16. února 1965, Havana) je americký hudebník kubánského původu. Je znám především jako bubeník amerických metalových skupin Slayer a Fantômas. Realizoval se i ve vlastní kapele Grip Inc. Bubnoval také se skupinou Testament a v roce 1999 s nimi nahrál album \"\"The Gathering\"\". Jako bubeník též hostoval na albu Reflections finské cello metalové kapely Apocalyptica ve skladbách \"\"Somewhere Around Nothing\"\", \"\"Prologue\"\", \"\"No Education\"\", \"\"Resurrection\"\" a \"\"Cortege\"\" nebo třeba bubnoval na Download festivalu v roce 2004 s Metallicou jako náhrada za zraněného Larse Ulricha. \n\nPo neshodách byl v roce 2013 z kapely Slayer vyhozen a nahrazen Paulem Bostaphem. Poté založil vlastní kapelu Philm.\nV roce 2016 se připojil ke kapele Suicidal Tendencies, se kterými nahrál desky \"\"World Gone Mad\" s \"Still Cyco Punk After All These Years\"\".\n\n\n\n\n\n\n\n\n"}
{"id": "230786", "url": "https://cs.wikipedia.org/wiki?curid=230786", "title": "Brumbál", "text": "Brumbál\n\nBrumbál či brumbár je zastaralá forma slova \"brundibál\", čili žertovný výraz pro \"čmeláka\", \"brouka\" nebo \"mrzouta\". Brumbál může dále znamenat:\n\n"}
{"id": "230788", "url": "https://cs.wikipedia.org/wiki?curid=230788", "title": "Gelehrte Neuigkeiten Schlesiens", "text": "Gelehrte Neuigkeiten Schlesiens\n\nGelehrte Neuigkeiten Schlesiens byl nejstarší slezský literární časopis., vycházející v letech 1734–1741.\n\nGelehrte Neuigkeiten Schlesiens vycházel pravidelně každý měsíc ve Svídnici v letech 1734–1741. Každé číslo mělo rozsah pěti až šesti stránek rozdělených do pět témat, poslední vyšlo v prosinci 1741. \n\nČasopis obsahoval mimo jiné recenze na básnické sbírky. Jeho vydavatelem byl Gottfried Balthasar Scharff.\nByl psán německy a tištěn novogotickým písmem švabachem.\n\nNa poslední číslo ještě navazovalo tzv. nové pokračování (\"Neue Fortsetzung der gelehrten Neuigkeiten Schlesiens\") na léta 1741 a 1742, vydané nakladatelstvím Davida Siegerta v roce 1742. \n\nV digitalizované podobě ve formátu DjVu je toto pokračování ke stažení ze stránek Slezské knihovny v Katovicích.\n\n"}
{"id": "230789", "url": "https://cs.wikipedia.org/wiki?curid=230789", "title": "Faistos", "text": "Faistos\n\nFaistos (řecky: Φαιστός, mykénskou řečtinou: PA-I-TO), taktéž přepisováno jako Phaistos, Phaestos, Festos nebo Phaestus, byl starověkým mínojským městem na ostrově Kréta.\n\nNacházel se na jihu centrální části ostrova, asi 5,6 km od pobřeží Středozemního moře. Nejstarší doklady jeho obydlení pocházejí z období kolem roku 4000 př. n. l..\n\nNěkolik kilometrů jihozápadně od Faistu se nachází další archeologická lokalita z mínojského období - palác Hagia Triada.\n\nJedná se také o obec v regionální jednotce Iraklio.\n\nPrvní vykopávky lokality zahájili italští archeologové Frederico Halbherr a Luigi Pernier roku 1900.\n\nDruhou fázi výzkumů letech 1950 - 1971 vedl Doro Levi.\n\nRoku 1908 zde byl nalezen takzvaný Disk z Faistu - hliněný disk datovaný do období 1950 př. n. l. až 1400 př. n. l. (existuje mnoho různých datací, nejnovější jej datují do 1. poloviny 14. století př. n. l.). Byl popsaný sofistikovaným hieroglyfickým písmem příbuzným lineárním písmům A a B, používaným tehdejší mínojskou resp. mykénskou civilizací.\n\nKromě zmiňovaného disku se zde našlo i množství nápisů v lineárním písmu A.\n\nPalác, sídlo místního vládce, tvořil administrativní a hospodářské centrum města. Jeho první fáze pochází ze střední doby bronzové. Během pozdní doby bronzové byl dvakrát zničen zemětřesením. Pokaždé byl však svými obyvateli znovu vystavěn.\n\nByl tvořen množstvím místností s několika centrálními čtyřhrannými dvory, jejichž stěny zdobily nástěnné malby. Jeho obyvatelé zde žili ve velkém přepychu plynoucím z kvetoucího obchodu a řemeslné výroby.\n\nDefinitivně byl zničen spolu s ostatními mínojskými paláci kolem roku 1400 př. n. l. nájezdníky ze severu. Tím také celá kultura zanikla.\n\n\n"}
{"id": "230792", "url": "https://cs.wikipedia.org/wiki?curid=230792", "title": "Muttaburrasaurus", "text": "Muttaburrasaurus\n\nMuttaburrasaurus (\"ještěr z Muttaburra\") byl poměrně velký, kolem 8 až 9 metrů dlouhý a asi 2800 kg vážící býložravý dinosaurus ze skupiny Ornithopoda. Podle jiného odhadu však vážil spíše kolem 5200 kilogramů. Známý je z nekompletních pozůstatků tří jedinců zahrnujících lebku. Žil před přibližně 112 až 100 miliony let (období spodní křídy) na území dnešní Austrálie. Po rodu \"Minmi\" jde o nejlépe zachovaného australského dinosaura. Na hlavě neměl žádné výrůstky, časté u příbuzných hadrosauridních dinosaurů. Mohl se pohybovat po dvou i po čtyřech končetinách.\n\n\"Muttaburrasaurus\" představoval čtyřnohé zvíře schopné vztyčit se při chůzi (případně běhu) na zadní končetiny. Měl nízkou lebku s kostěným obloukem nad nozdrami, na který se za života mohl upínat kožený vak sloužící k vydávaní hlasitých zvuků (nafukováním), nebo k předvádění se. Zuby byly ostré, uzpůsobené na sekání rostlinné potravy (na rozdíl od zubů iguanodona, které byly uzpůsobené na rozmělnění rostlinné potravy). Některé studie dokonce u tohoto dinosaura předpokládají částečnou masožravost. Přední končetiny byly kratší a slabší než zadní, s pohyblivým malíčkem a třemi prostředními prsty spojenými dohromady, což byla zřejmě adaptace na chození nejen u mutaburrasaura, ale u mnohých jiných velkých ornitopodů. Zda tento rod disponoval velkým bodákovým drápem na palci, podobným jako např. \"Iguanodon\", není pro nekompletnost fosílií známo.\n\nSe zařazením rodu \"Muttaburrasaurus\" jsou od jeho objevení až dodnes problémy. Považovaný byl za příbuzného prakticky každé podskupiny ornitopodů, od primitivních thescelosaurů po hadrosaury. Velikostí a některými znaky odpovídal zástupcům čeledi Camptosauridae (např. rodu \"Camptosaurus\"). Disponoval však početnými velmi primitivními znaky. Pravděpodobně tak představoval nezávislou vývojovou linii australských primitivních iguanodonů, kteří se přizpůsobením podobnému životnému stylu jako camptosaurus druhotně získali mnohé jim podobné znaky. V případě muttaburrasaura tak šlo o jakousi obdobu tenontosaura, který též pravděpodobně představoval primitivního iguanodonta dorůstajícího do rozměrů camptosaura.\n\nDalší možností je, že měl vývojově blízko ke dvakrát menšímu australskému rodu \"Atlascopcosaurus\".\n\n\n"}
{"id": "230793", "url": "https://cs.wikipedia.org/wiki?curid=230793", "title": "FC Oțelul Galați", "text": "FC Oțelul Galați\n\nFotbal Club Oțelul Galați (zkráceně jen Oțelul Galați [ocelul galaci] byl profesionální rumunský fotbalový klub sídlící ve městě Galati na východě země. V posledních letech patřil mezi nejsilnější rumunské kluby v soutěži zvané Liga I. V této soutěži zvítězil poprvé v historii, stejně jako v Rumunském Superpoháru, kde taktéž zvítězil v roce 2011. Díky vítězství v domácí lize si klub zajistil i premiérový postup do Ligy mistrů. 25. srpna 2011 ho los v Nyonu zařadil do skupiny C, kde narazil na Manchester United FC, Benficu Lisabon a FC Basel 1893. Domácí zápasy hrál klub na Stadion Oțelul s kapacitou 13 932 diváků.\n\nV roce 2016 tým zkrachoval a zanikl.\n\nKlub FC Oțelul Galați byl založen roku 1964. Po několika desetiletích, kdy existoval ve stínu prominentního rivala \"FCM Dunărea Galați\", získal nad tímto klubem postupně převahu, která vyvrcholila premiérovým postupem do Ligy I v roce 1986. O dva rokuy později už nakoukl i do Evropských pohárů. V Poháru UEFA 1988/89 sice vypadl již v prvním kole, ale v domácím zápase dokázal porazit 1-0 slavný Juventus FC. První trofej mohl Oțelul získat v roce 2004, ale ve finále Rumunského poháru podlehl Dinamu București.\n\nV nejvyšší soutěži sehrál Oțelul doposud 23 sezon (včetně 2010/11) a je na 16. místě v historickém žebříčku klubů dle zisku bodů v Lize I. Je druhým nejlepším klubem z kraje Moldávie po klubu \"FCM Bacău\".\n\nNejvětším úspěchů se tak klub dočkal až v roce 2011. 15. května si zajistil historicky první mistrovský titul, když 2-1 porazil FC Temešvár. Díky tomu si zajistil postup do Ligy mistrů 2011/12, první v historii klubu. V červenci navíc porazil v Rumunském Superpoháru silnou FC Steaua București, vítěze poháru, a i zde slavil premiérový triumf.\n\n\n"}
{"id": "230798", "url": "https://cs.wikipedia.org/wiki?curid=230798", "title": "ACF Gloria Bistrița", "text": "ACF Gloria Bistrița\n\nACF Gloria Bistrița (celým názvem \"Asociația Club Fotbal Gloria 1922 Bistrița\") je fotbalový klub rumunské první ligy, sídlící ve městě Bistrița. Byl založen roku 1922, hřištěm klubu je Stadion Gloria s kapacitou 8 100 diváků.\n\nJednou vyhrál rumunský fotbalový pohár (1993/94) a jednou rumunský ligový pohár.\n\n"}
{"id": "230800", "url": "https://cs.wikipedia.org/wiki?curid=230800", "title": "Nejvyšší státní zastupitelství", "text": "Nejvyšší státní zastupitelství\n\nNejvyšší státní zastupitelství se sídlem v Brně představuje vrchol soustavy státních zastupitelství.\n\nNejvyšší státní zastupitelství spoluzaložilo \"Síť generálních prokurátorů a podobných institucí při Nejvyšších soudech států Evropské unie\" v Paříži v únoru 2009 a první prezidentkou sítě byla zvolena tehdejší nejvyšší státní zástupkyně Renata Vesecká.\n\nNejvyšší státní zastupitelství zastupuje obžalobu v trestním dovolání u Nejvyššího soudu a je zde činné i v jiných věcech (návrh na vazbu při průvozu osoby podle evropského zatýkacího rozkazu v rámci Evropské unie i v rámci extradice do ciziny, uznání cizích rozhodnutí v rodinných věcech).\n\nNejvyšší státní zástupce může ve veřejném zájmu podat správní žalobu proti pravomocnému správnímu rozhodnutí. Může nařídit, aby byla provedena kontrola již skončené věci, ve které bylo státní zastupitelství činné. Vydává také pokyny obecné povahy a stanoviska ke sjednocení výkladu právních předpisů.\n\nNejvyššího státního zástupce jmenuje vláda na návrh ministra spravedlnosti, náměstky nejvyššího státního zástupce jmenuje ministr spravedlnosti na návrh nejvyššího státního zástupce. Nejvyšší státní zástupce jmenuje a odvolává dva členy Rady Justiční akademie, navrhuje ministru spravedlnosti jmenování vrchních státních zástupců a může navrhnout ministru spravedlnosti odvolání jakéhokoliv vedoucího státního zástupce.\n\nVedle státních zástupců působí na Nejvyšším státním zastupitelství i jejich asistenti.\n\n\n\n"}
{"id": "230801", "url": "https://cs.wikipedia.org/wiki?curid=230801", "title": "Dominique Jean Larrey", "text": "Dominique Jean Larrey\n\nDominique Jean Larrey (8. července 1766 Beaudéan – 25. července 1842 Lyon) byl francouzský vojenský lékař a chirurg, zakladatel akutní mediciny.\n\nLarrey pocházel z malého pyrenejského městečka Beadean, kde byl otec měšťanem. Ve 13 letech však osiřel a výchovu převzal strýc Alexis, který byl šéfchirurgem v Toulouse a tam založil první vojenskou nemocnici. Larrey vstoupil u něho do učení a po šesti letech pak odešel studovat medicinu do Paříže, kde byl jeho učitelem přednosta chirurgie v Hôtel-Dieu Pierre Joseph Desault.\n\nLarrey vstoupil roku 1787 jako chirurg do služeb námořnictva a jeho prvním postem byla funkce lodního lékaře na fregatě La Vigilante. Brzy však opouští námořnictvo a od roku 1788 byl sekundářem v Invalidovně, kde jeho představeným a přítelem byl Sabatier. Roku 1794 se Larrey oženil - jeho vyvolenou byla Marie Elisabeth Laville-Lerouxová nadaná malířka. Roku 1792 se stává Larrey chirurgem I. třídy (obdoba dnešní atestace) a slouží jako armádní chirurg u rýnské armády a brzy je jmenován hlavním chirurgem pod velením generála Custina. Roku 1794 byl pak hlavním chirurgem 14. armády a současně reorganizoval studium na \"L’Ecole de chirurgie et d’anatomie\" v Toulonu a stal se profesorem na \"L’Ecole militaire de sante Val-de-Grace\" v Paříži (1796). Jeho novátorský přístup k zdravotní armádní službě narážel na hradbu nepochopení, až mladý generál Bonaparte mu nechal volnou ruku pro organizační změny. Larrey se stal roku 1798 šéfchirurgem při Bonapartově tažení do Egypta a zde se proslavil úspěšnou operací těžkého poranění ramene generála Fugiere v pozemní bitvě u Abukiru (25. července 1799). Jakoby spjat s Napoleonem neviditelnou pupeční šňůrou je účasten všech dalších tažení Napoleona. Roku 1802 se stává hlavním chirurgem konsulské gardy a současně generálním inspektorem zdravotní služby armády. Roku 1805 pak je jmenován hlavním chirurgem císařské gardy. Roku 1809 byl povýšen do šlechtického stavu s titulem baron. Stal se osobním lékařem Napoleona (spolu s Corvisartem a chirurgem Yvanem) Napoleona provázel i na jeho posledním tažení a v bitvě u Waterloo (18. června 1815) byl zajat. Jelikož exterierem (postavou) připomínal Napoleona měl být omylem zastřelen. Byl však pobočníkem maršála Blüchera poznán, protože 2 roky předtím zachránil jeho synovi život, byl s poctami přijat Blücherem i Wellingtonem, propuštěn a čestnou eskortou doprovozen do Francie. Během restaurace se veřejně neangažoval a uvítal roku 1830 revoluci. V době monarchie Ludvíka-Filipa zaujal opět čelné místo v organizaci zdravotní služby armády a na sklonku života ještě absolvoval inspekční cestu do Alžírska. Paradoxně zemřel na sněť po poranění dolní končetiny při návratu z Alžírska v městě Lyonu stár 76 let. Tělo bylo převezeno do Paříže a na hřbitově Pere Lachaise odpočívá dodnes. Jeho jméno je vyryto na Vítězném oblouku v Paříži. Roku 1850 odhalila nemocnice Val-de-Grace v Paříži Larreyovu sochu a v Beaudeanu v jeho rodném domě je dnes Larreyovo museum.\nO obrovském respektu, který si Larrey vydobyl svědčí i fakt, že Napoleon ve své závěti mu odkázal 100 000 franků, ale hlavně Napoleonův výrok: \"“Larrey c’est l’homme le plus vertueux, que j’aie connu”\" (Larrey je nejčestnější člověk, jakého jsem poznal). Larrey je autorem vysoce zajímavých, čtivých, skromných pamětí (\"Memoires de chirurgie militaire et campagnes\" Paříž, Smith 1812 -1 817, 4 svazky. 5. svazek Waterloo pak vyšel v Paříži, nakl. Bailliere roku 1841 reedice celých pamětí Remanences, Paříž 1983) Larreyův syn Hyppolite byl též vojenským lékařem a stal se osobním chirurgem Napoleona III.\n\nJako vojenský chirurg se zabýval vylepšením organizace vojenské zdravotní služby a vypracoval roku 1793 ideu \"“ambulance volante”\" tedy létajících či lépe mobilních ambulancí. Tuto myšlenku přes tvrdý odpor svým rostoucím vlivem plně prosadil až ve Velké armádě a tím nejen že zásadně ovlivnil vývoj válečné mediciny, ale stal se zakladatelem oboru, kterému dnes říkáme akutní medicína. Myšlenka vycházela z osobního pozorování, že voják ošetřený brzy po zranění má mnohem větší šanci na přežití, než ten který je léčen až po mnoha hodinách. Také si všiml, že velká ztráta krve je významné \"signum mali ominis\" a proto kladl důraz na okamžité zastavení krvácení. Za tím účelem navrhl sanitní vůz tažený koněm či mulou, který by vyjížděl ještě v průběhu boje na bojiště. Tam personál ošetřoval raněné a zajistil transport imobilních do lazaretu umístěného těsně za bojištěm. Toto bylo zcela nové revoluční pojetí organizace lékařské polní služby, jelikož do té doby byly lazarety umístěny v hlubokém zázemí a byly proslulé svými špatnými léčebnými výsledky, které z velké části souvisely s pozdním léčebným zásahem. Plným právem tak je historie válečné chirurgie dělena na období před Larreyem a po Larreyovi. Odpor proti novinkám byl jak z důvodů své revolučnosti, tak i proto, že zdravotní personál tehdy nepožíval žádné ochrany v boji a byl vystaven stejnému či mnohdy většímu risiku jako řadový frontový voják (Červený kříž byl založen až roku 1863). Larreyova vstřícnost, soucítění s poraněným a obětavost byly proslulé až legendární a získaly si úctu a respekt vojáků a politiků všech bojujících stran. Larrey byl též prvním, který nedělal vůbec žádný rozdíl mezi vlastním a nepřátelským zraněným. S jeho jménem je spojena též řada pokrokových chirurgických metod, hlavně resekčních a amputačních. Při neexistenci anestesie bylo nutno co nejvíce zkrátit operační dobu (tedy zkrátit traumatický stres). V tomto směru jeho manuální virtuosita byla neuvěřitelná. Dokázal amputovat horní končetinu za l minutu. Tak během bitvy u Borodina (7. září 1812) provedl 200 amputací horních či dolních končetin. Po Larreyovi je nazvána zeslabená oblast bránice pod osrdečníkem (\"fissura Larreyi\"), kterou navrhl Larrey (teoreticky) jako vhodnou k punkci a evakuaci hemoperikardu. Je známa též Larreyova hernie. Při nešťastném tažení roku 1812 si v krutém mrazu všiml, že hluboce ochlazené (nikoli omrzlé) operační pole (rána) je částečně anestezováno čehož při své činnosti využil a stal se tak vlastně jedním z předchůdců kryochirurgie. Všiml si také, že voják, který utrpěl úder do břicha (franc. choque) a neměl žádné poranění zevní byl nápadně bledý a pokryt studeným potem což bylo spojeno s vysokou úmrtností. Tento stav nazýval \"symptome de choque\" a je tak autorem současného pojmu šok. Při naprosté neznalosti bakterií, natož pak asepse a antisepse si všiml, že rány často převazované, častěji se zanítí a jsou východiskem septického stavu. Proto razil menší zlo a rány převazoval velmi zřídka.\n\nLarrey se nesoustředil pouze na válečnou chirurgii, ale ovládal obor chirurgie v celém tehdejším rozsahu, prováděl i abdominální operace (v roce 1805 provedl spolu s Percym na jižní Moravě místnímu zemědělci kolostomii) a byl i zručným porodníkem. Jeho mobilní ambulance byly později zaváděny ve všech moderních armádách a i slavné Mobile Army Surgical Hospital (M.A.S.H.) v USA byly budovány na myšlenkách Larreyových.\n\n\n"}
{"id": "230802", "url": "https://cs.wikipedia.org/wiki?curid=230802", "title": "OFI Kréta", "text": "OFI Kréta\n\nOFI Kréta (řecky ΠΑΕ ΟΦΗ – Ποδοσφαιρική Ανώνυμη Εταιρεία Όμιλος Φιλάθλων Ηρακλείου) je řecký fotbalový klub založený roku 1925, který sídlí ve městě Iraklio na ostrově Kréta. Domácím hřištěm je Pankritio Stadio s kapacitou 26 240 diváků. Klubové barvy jsou bílá a černá\n\nKlub hraje druhou nejvyšší soutěž Beta Ethniki.\n\n"}
{"id": "230803", "url": "https://cs.wikipedia.org/wiki?curid=230803", "title": "Ankogel", "text": "Ankogel\n\nAnkogel je hora v pohoří Vysoké Taury v Rakousku. Leží na hranici spolkových zemí Salcbursko a Korutany. Hora není sice nejvyšším vrcholem skupiny Ankogelgruppe (Hochalmspitze – 3360 m), ale dala jí jméno. Z Mallnitz vede do výše 2630 m lanová dráha. Z vrcholu je obsáhlý výhled např. na Grossglockner, Ennstalské Alpy, Karavanky až po Dolomity.\n\nDo roku 1932 byla hora o 16 metrů vyšší. Při mohutném skalním sesuvu se však celá vrcholová část zřítila. Přes svou zdánlivě těžkou dostupnost hovoří staré kroniky o prvním dobytí vrcholu již v r. 1762 jistým Patschgem. Předpokládá se, že byl Ankogel nejdříve vylezeným ledovcovým vrcholem v Alpách. První turistický výstup se povedl Karlu Thurwieserovi spolu s lesníkem Riesem 17. října 1822. Druhý pokus uskutečnili 4. srpna 1826 arcivévoda Johann, baron Herbert a několik průvodců. V obou případech se jednalo o výstupy dnešními klasickými cestami.\n\nJihozápadZ jihozápadu plní funkci výchozího bodu významné středisko Mallnitz. Odtud vede do doliny Dösener Tal cesta č. 510 na chatu Artur von Schmidt Haus. Opěrným bodem z této strany je však až chata Hannover Hütte, která je přístupná lanovkou z údolí Seebachtal (4km od Mallnitz)VýchodOd východu je nejlepším startovním bodem přehradní nádrž Kölnbreinspeicher (1 902 m) zasazená do konce údolí Maltatal jako závěr vysokohorské silnice Malta Hochalpenstrasse. Od přehrady jde stezka č. 502 přímo po jejím pravém břehu až k opěrnému bodu pro výstup – chatě Osnabrücker Hütte.\n\n\n\nLedovceSvahy Ankogelu skýtají čtyři ledovce (největší Kleinlendkees, Radeckkees, Lassacher Kees a již zanikajícím Plessnitzkees).ÚdolíVrchol je obklopen čtyřmi údolími – Molltal na jihozápadě, Maltatal na jihovýchodě, Gasteinertal a Grossarltal na severu.VrcholyVýznamné okolní vrcholy jsou Hochalmspitze (3 360 m), Grosser Hafner (3 076 m), Reisseck (2 965 m), Schareck (3 123 m) a Hoher Sonnblick (3 106 m).MaltatalToto údolí je významným zdrojem energie pro tuto část Korutan. Řeka Malta (pramení ve skupině Ankogelgruppe) jím protékající má s průtokem 3,8 m³/s za úkol pohánět turbíny místních vodních elektráren. V údolí Maltatal se nachází velké množství vodopádů (Fallbach, Feistritz, Schleierfall, Melnik). Horní částí údolí prochází tzv. „hydrostezka“ – naučná stezka míjející většinu vodopádů a hluboce zaříznuté koryto řeky Malta.Přehradní nádrž KölnbreinspeicherJe na samém konci údolí Maltatal. Výška betonové hráze je 200 metrů, délka 626 metrů. V koruně hráze je šířka 7,6 metru a u paty 41 metru. Hráz zadržuje 200 mil.m³ vody v jezeře. Vodní elektrárny napájené vodami jezera mají celkový výkon 588,3 GWh.\n\n\n\n"}
{"id": "230808", "url": "https://cs.wikipedia.org/wiki?curid=230808", "title": "Pylos", "text": "Pylos\n\nSlovo Pylos má více významů:\n"}
{"id": "230811", "url": "https://cs.wikipedia.org/wiki?curid=230811", "title": "Tenontosaurus", "text": "Tenontosaurus\n\nTenontosaurus („šlachovitý ještěr“) byl rod středně velkého býložravého dinosaura (ornitopoda) z kladu Iguanodontia.\n\nJe to dobře známý rod, jehož zástupci dosahovali délky 6 až 8 metrů a hmotnosti mezi 600 a 1000 kg. Žil v době před 115 až 108 miliony let, jeho fosilie byly objeveny v Montaně, Utahu, Oklahomě a Wyomingu v USA. První fosilie tenontosaura byly objeveny již v roce 1903, správně zařazeny však byly až v průběhu 60. let 20. století.\n\n\"Tenontosaurus\" představoval přechodnou formu mezi menšími jurskými (např. \"Dryosaurus\") a většími křídovými ornitopody (např. \"Iguanodon\"). Vnějším vzhledem nejvíce připomínal rod \"Iguanodon\" bez bodákového drápu na palci. Zároveň měl delší ocas. Jeho lebka byla masivní, bez většího sklonu směrem k rypáku (tento znak je typický pro menší ornitopody). Šlo v podstatě o hojné zvíře, které existovalo 10 až 15 miliónů let. Je možné, že byl oblíbenou stravou deinonycha, před kterým se mohlo bránit jedině údery silného ocasu, který měl tenontosaurus až překvapivě dlouhý. Někdy se jeho délka vysvětluje adaptací na plavání. Silné šlachy v oblasti pánve a táhnoucí se podél páteře nejsou u ornitopodů nic neobvyklého. \"Tenontosaurus\" je měl ovšem natolik vyvinuté, že byl podle nich pojmenován.\nU jednoho subadultního fosilního exempláře tenontosaura ze souvrství Antlers na území Oklahomy, objeveného v roce 2001, byly identifikovány kosterní patologie, které svědčí o infekci. Článek prstu na levé noze a dvě žebra tohoto dinosaura byly nejspíše zasaženy osteomyelitidou.\n\n"}
{"id": "230815", "url": "https://cs.wikipedia.org/wiki?curid=230815", "title": "Achromát", "text": "Achromát\n\nAchromát je objektiv, soustava čoček, kde je korigována otvorová vada pro jednu vlnovou délku (barvu) a pro dvě vlnové délky chromatická (barevná) vada (aberace) a se sníženou sférickou vadou. Nejjednodušší achromát se skládá ze dvou čoček, spojky z lehkého korunového skla (má malou disperzi) a rozptylky z těžkého flintového skla (má velkou disperzi). Při vhodně zvolené křivosti čoček je možné dosáhnout stejnou ohniskovou vzdálenost pro části spektra. Pro ostatní části spektra zůstává malá optická chyba (sekundární spektrum).\n\n– vhodný pro měření poloh slabých hvězd\n– první katalog 8000 hvězd\n\n-zvětšování průměru zrcadel William Herschel\n-15cm, měření paralaxy, \n-50cm, měsíce Uranu, čepice Marsu, katalog dvojhvězd\n\n-pokrok ve výrobě skla\n-flintové disky 10-35 cm\n-přesné měření barev → objev absorpčních čar ve slunečním spektru\n-sekundární spektrum\n\n\n"}
{"id": "230823", "url": "https://cs.wikipedia.org/wiki?curid=230823", "title": "Zimní prostor", "text": "Zimní prostor\n\nZimní prostor (z německého „Winterraum“) je část horské chaty veřejně přístupná během období, kdy chata samotná není otevřena a obhospodařována (obvykle zhruba od října do června).\n\nJedná se většinou o jednu místnost chatě se samostatným vchodem, který není zamčen anebo má zámek na univerzální klíč. Někdy jde pouze o vstupní místnost chaty (zádveří), ale může se také jednat o několik místností s více ložnicemi nebo o samostatnou menší budovu v blízkosti chaty. Pokud je chata otevřená, zimní prostory jsou většinou uzamčeny, ale využívají se jako rezerva nebo po dohodě s chatařem pro skupiny, které si chtějí samy vařit. Zimní prostory jsou většinou vybaveny postelemi a dekami. Zpravidla zde také najdeme kamna na dřevo či plynový vařič, nádobí, stůl apod. Za noc se většinou platí malý obnos do pokladničky, která je zde umístěna. Chaty horských alpských spolků, jako je například rakouský Alpenverein, zpravidla zimními prostory disponují.\n\n"}
{"id": "230831", "url": "https://cs.wikipedia.org/wiki?curid=230831", "title": "Zkreslení", "text": "Zkreslení\n\nZkreslení signálu ( ) je změna tvaru signálu při jeho přenosu či transformaci, ať se jedná o zvukový, obrazový či jiný signál. Zkreslení je obvykle nežádoucí, a usilujeme o jeho minimalizaci, ale v některých případech může být zkreslení žádoucí, příkladem jsou kytarové efekty.\n\nVliv šumu, rušení jinými signály např. síťovým brumem se za zkreslení nepovažuje, i když vliv kvantizačního zkreslení se někdy považuje za šum. Veličina, která bere v úvahu šum i zkreslení signálu je poměr Signal-to-noise-and-distortion (SINAD).\n\nV telekomunikacích a zpracování signálu, lze systém bez šumu charakterizovat přenosovou funkcí s jejíž pomocí lze výstupní signál formula_1 vyjádřit jako funkci vstupního signálu formula_2:\n\nPokud přenosová funkce zahrnuje pouze zisk \"A\" a zpoždění signálu \"T\"\n\npak výstupní signál není zkreslený. O zkreslení mluvíme, pokud přenosová funkce \"F\" je složitější než uvedená výše. Pokud je \"F\" lineární funkce, např. v případě frekvenčního filtru, jehož zisk a zpoždění závisí na frekvenci, mluvíme o lineárním zkreslení. Lineární zkreslení nemění tvar sinusoidy, ale obvykle mění tvar složitějšího signálu.\n\nDiagram ukazuje chování signálu (tvořeného obdélníkovou vlnou následovanou sinusová vlna) při ovlivnění různými druhy zkreslení.\n\n"}
{"id": "230838", "url": "https://cs.wikipedia.org/wiki?curid=230838", "title": "FK Rubin Kazaň", "text": "FK Rubin Kazaň\n\nFutbolnyj klub Rubin Kazaň (rusky: \"Футбольный клуб Рубин Казань\"; tatarsky: \"Рубин Казан футбол төркеме\") je ruský fotbalový klub sídlící ve městě Kazani v oblasti Tatarstánu. Založen byl v roce 1958, klubové barvy jsou červená a zelená. Hřištěm klubu je stadion Kazaň Arena s kapacitou 45 105 diváků.\n\nV letech 2008 a 2009 vyhrála Kazaň ruskou nejvyšší fotbalovou soutěž, Premier ligu. V roce 2012 vyhrál klub ruský fotbalový pohár.\n\nV základní skupině D Evropské ligy 2013/14 obsadil Rubin v konkurenci Wigan Athletic FC, NK Maribor a SV Zulte-Waregem se 14 body konečné 1. místo ve skupině a mohl slavit postup do jarní vyřazovací fáze.\n\nZdroj: \n\n\n\n\"Aktuální k datu: 10. srpna 2016\"\n\nZdroj: \n\nRubin-2 Kazaň byl rezervním týmem kazaňského Rubinu. Největšího úspěchu dosáhl v sezóně 2005, kdy se v PFL (3. nejvyšší soutěž) umístil na 4. místě. Rezervní tým byl založen v roce 1997, zanikl v roce 2015.\n\nZdroj: \n\n"}
{"id": "230843", "url": "https://cs.wikipedia.org/wiki?curid=230843", "title": "Švédská koloniální říše", "text": "Švédská koloniální říše\n\nŠvédsko se stalo po třicetileté válce evropskou mocností a stejně jako další země mělo teritoriální ambice v zámoří. Prvním krokem bylo budování obchodních stanic, které se přeměňovaly na pevnosti, Švédové však v dlouhodobém měřítku podlehli konkurenci ostatních evropských národů. Švédsko vlastnilo následující kolonie:\n\n\n\n\n"}
{"id": "230844", "url": "https://cs.wikipedia.org/wiki?curid=230844", "title": "Seznam revolverů", "text": "Seznam revolverů\n\nNásledující seznam obsahuje některé revolvery. Ani v nejmenším není kompletní.\n\n\n\n\n\n\n\n\n\n\n"}
{"id": "230845", "url": "https://cs.wikipedia.org/wiki?curid=230845", "title": "The Neverhood", "text": "The Neverhood\n\nThe Neverhood je adventura z roku 1996. Autorem je DreamWorks, hlavním animátorem Doug TenNapel. Svou animaci, naivními postavami a neobvyklým soundtrackem vyhrála tato hra řadu cen a má dodnes řadu fanoušků, přestože už dávno zmizela z pultů a originál lze sehnat jen výjimečně ve dražbě na serveru EBay. Scény byly vytvářeny pomocí animace modelů z plastelíny. Neverhood je relativně náročná hra s řadou složitějších hádanek; výrobce na zadním obalu CD doporučoval věk 17 a více. Avšak právě díky fantastickému „modelínovému“ pojetí hry byla oblíbena také u menších dětí. Z neznámých příčin se hra i přes velmi kladné ohlasy nestala bestsellerem. Je k nalezení i na seznamu nedoceněných her Microsoftu.\n\nPozději vyšlo pokračování pro PlayStation, arkádová hra Skullmonkeys. V září 2015 vyšel duchovní nástupce Neverhooda, který je vyvíjen mnoha členy stejného týmu, název hry je „Armikrog“.\n\nKlaymen, za něhož hráč hraje, je roztomilá komická postavička se zvláštním stylem chůze. Z děje vyplyne, že byl stvořen Hoborgem a Willie mu dopomohl k přežití. Ačkoli vypadá naivně a možná i hloupě, drží ve svých rukou osud celého Neverhoodu a je jen na něm (na hráči), jestli se stane krutovládcem nebo vrátí svému světu mír.\n\nHoborg je pánem a stvořitelem světa Neverhood. Dokáže vykonat velké činy, jako třeba stvořit nové obyvatele. Jeho první syn Klogg jej však zradí a ukradne mu korunu a spolu s ní i veškerou moc nad Neverhoodem.\n\nKlogg je prvním synem Hoborga, a již při svém stvoření je upozorněn na skutečnost, že může v Neverhoodu užívat všeho kromě Hoborgovy koruny, která ho však láká nejvíce. Ukradne ji a stane zlým vládcem Neverhoodu.\n\nWillie je Klaymenovým průvodcem po Neverhoodu a také jeho přítelem. Je trochu hloupý a o tento fakt se opírá několik vtipných scén. Je jedním ze 7 synů Ottoborga, ale jelikož nedokáže svět Neverhood zachránit sám, spoléhá na Klaymena.\nVe hře se nachází dlouhá chodba s popsanou zdí, která funguje jako „samopsací“ kronika všech světů z příběhu (Neverhood je jen jedním z nich). Rozšiřuje tak příběh hry na mnohem spletitější historii, která popisuje mimo jiné třeba zrod Hoborga a Willieho. Text si můžete přečíst na česko-slovenských fanstránkách, v současné době je překládán komunitou fanoušků.\n\n"}
{"id": "230846", "url": "https://cs.wikipedia.org/wiki?curid=230846", "title": "Druhá intifáda", "text": "Druhá intifáda\n\nDruhá intifáda známá také jako Intifáda al-Aksá (arabsky: انتفاضة الاقصى, \"Intifāḍat El Aqṣa\" nebo \"Intifāḍat Al Aqṣa\"; hebrejsky: אינתיפאדת אל-אקצה; \"Intifādat El-Aqtzah\") byl hlavní dlouhodobý zdroj násilí mezi Palestinci a Izraelci. Naplno propukla 29. září 2000, sedm let po skončení první intifády. Záminkou se jí stala návštěva tehdejšího opozičního představitele strany Likud, Ariela Šarona na Chrámové hoře 28. září.\n\nV květnu 1999 se v Izraeli konaly předčasné parlamentní volby, ve kterých zvítězil předseda Strany práce Ehud Barak. Jím vytvořená vláda však byla velmi nesourodá, obsahující politické strany jak levicového spektra (Merec), tak například ultrakonzervativní uskupení Šas. Nový izraelský premiér oproti svému předchůdci Benjaminu Netanjahuovi byl ochoten pro zmírnění napětí a řešení konfliktu s Araby nabídnout dalekosáhlejší ústupky. Mezi jeho hlavní iniciativy patřilo stažení izraelské armády po 22 letech z jižního Libanonu.\n\nZa těchto okolností se pokusil tehdejší americký prezident Bill Clinton zprostředkovat dohodu mezi Izraelci a Palestinci v létě roku 2000 a navázat tak na úspěch posledního demokratického prezidenta Jimmyho Cartera z roku 1979, kdy byla podepsána Egyptsko-izraelská mírová smlouva. Mírovou dohodu chtěl uzavřít ještě před koncem svého funkčního období, které končil v roce 2001 a prezentovat se tak jako mírotvůrce. Jeho oponenti však namítali, že by se celá situace mohla zhoršit za předpokladu, že by jednání ztroskotala, což by podpořilo radikální skupiny obou stran.\n\nSummit představitelů obou stran byl dohodnut na 11. července 2000 v Camp Davidu, ve venkovském sídle amerických prezidentů, což mělo i symbolický význam, jelikož právě zde se Carterovi v září 1978 podařilo usmířit zástupce Egypta a Izraele. Tyto dvě situace však byly v jádru značně odlišné. Ani jeden z vůdců neměl ve své zemi silný mandát. Jásir Arafat byl pod tlakem islámských radikálů, zejména z hnutí Hamas, premiér Ehud Barak pak neměl většinu v Knesetu a nestabilní koalice stran se také ukázala jako problém.\n\nNa programu jednání v Camp Davidu byly hlavní sporné otázky. Stěžejní pak byla zejména otázka statusu Jeruzaléma, návrat palestinských uprchlíků a vytyčení hranic zamýšleného Palestinského státu. V otázce Jeruzaléma Arafat požadoval plnou vládu nad východní částí města, včetně Starého města, která by se posléze stala hlavním městem budoucího palestinského státu. To však bylo ze strany Izraele nepřijatelné. Otázka palestinských uprchlíků – kterých bylo původně v r. 1948 asi 726 000 (podle odhadu OSN) a během 50 let stoupl jejich počet přirozeným populačním růstem na 3,8 milionů – byla také sporná, protože Izrael byl ochoten připustit návrat maximálně čtvrtiny z nich. V otázce hranic se počítalo s tím, že Palestinci dostanou Západní břeh Jordánu (který patřil Jordánsku, ale král Husajn I. se jej v roce 1988 vzdal ve prospěch Palestinců) a Pásmo Gazy. Jako problém se ovšem ukázala existence židovských osad na těchto územích.\n\nPro vyřešení sporu navrhl Ehud Barak maximum možného, tj. předání 91% Izraelem spravovaného území. Izrael by si ponechal stávající hlavní židovské osady, evakuoval 63 okrajových a zbývající území by bylo vykompenzováno předáním jiné izraelské půdy. Dále by Izrael umožnil návrat části uprchlíků a byl by ochoten zaplatit odškodné v jím stanovené výši. Na oplátku by Palestinci uznali svrchovanost Izraele nad Jeruzalémem, k posvátným muslimským místům na Chrámové hoře by byl vytvořen zvláštní koridor a eventuálně by byla možná palestinská správa nad arabskými čtvrtěmi Jeruzaléma. Všechny tyto návrhy byly však předsedou PS Jásirem Arafatem odmítnuty.\n\nBill Clinton následně navrhl kompromisní řešení statutu Jeruzaléma, kdy by v některých jeho částech byla možná společná správa. To však odmítly obě strany.\n\nKrach jednání v Camp Davidu (25. 7.) znamenal změny na izraelské politické scéně. Koncem července 2000 se konaly prezidentské volby v nichž proti sobě stáli Šimon Peres a Moše Kacav a překvapivě v nich zvítězil Moše Kacav. Kneset ve stejnou dobu hlasoval o důvěře vládě Ehuda Baraka, který svou pozici velmi těsně obhájil. K dalšímu oslabení Barakovy vlády došlo, když odstoupil její ministr zahraničí David Levy poté, co Ehud Barak odmítl jeho požadavek na vytvoření nové vlády společně se stranou Likud.\n\nSituace se vyhrotila poté, co Jásir Arafat 13. září 2000 na poslední chvíli upustil od jednostranného vyhlášení Palestinského státu, což mělo za následek eskalaci sporů na palestinské politické scéně a to zejména ze strany militantních teroristických uskupení Hamas, LFOP.\nNávštěva předsedy strany Likud Ariela Šarona na Chrámové hoře ve čtvrtek 28. září 2000, která byla oznámena předem, se stala záminkou k rozpoutání nepokojů a násilí – k počátku druhé intifády či Intifády al-Aksá (zpráva mezinárodní Mitchellovy komise z května 2001 ve své analýze neuvádí cestu Ariela Šarona na Chrámovou horu jako příčinu povstání, což je argument rozšířený v arabských kruzích i ve světě). V pátek, kdy do Jeruzaléma jako obvykle přijely desetitisíce Palestinců z území Palestinské autonomie (PA), si muslimové vyslechli z úst jeruzalémského muftího výzvy k útokům na Židy; po modlitbách napadli blízké izraelské policejní hlídky a začali házet předem připravené balvany na Židy modlící se u Zdi nářků v předvečer svátku Roš ha-šana. Násilí se pak rychle rozšířilo na celé území PA, ale též přímo na území Izraele.\n\nNásilí a nepokoje propukly bezprostředně 29. září 2000. V prvním týdnu zahynulo na padesát lidí, převážně Palestinců. Izraelská armáda v reakci na nebezpečí pumových útoků obsadila Pásmo Gazy a Západní břeh Jordánu. Proti této situaci se aktivně zapojovaly především Spojené státy americké, které již 4. října v Paříži jednaly za účasti americké ministryně zahraničí Madeleine Albrightové a francouzského prezidenta Jacquese Chiraca. Následně se jednání přesunula do Šarm aš-Šajchu v Egyptě. Přední představitelé obou stran – Jásir Arafat a Ehud Barak se však nesešli, setkaly se pouze delegace obou stran. Jednání byla neúspěšná a násilí dále eskalovalo po brutálním ubití izraelských rezervistů 12. října v Ramalláhu.\nBillu Clintonovi se 17. října povedlo přimět Jásira Arafata a Ehuda Baraka k jednání, které se opět uskutečnilo v Šarm aš-Šajchu, a kterého se navíc zúčastnili jak prezident Clinton, tak egyptský prezident Husní Mubarak, jordánský král Abdalláh II. a generální tajemník OSN Kofi Annan.\n\nNepodařilo se však dospět k písemné dohodě, a tak ze setkání vzešla pouze ústní dohoda, která by měla zaručit ukončení násilí, následné obnovení společného dialogu a vznik komise pro prošetření násilností. Tato dohoda však byla odmítnuta radikálními militantními teroristickými skupinami v čele s Hamasem. Měsíc listopad roku 2000 byl opět ve znamení násilností.\n\nDne 10. prosince 2000 rezignoval na funkci izraelského předsedy vlády Ehud Barak. V důsledku toho se měly konat nové volby premiéra do 60 dní. Aktuální prognózy favorizovaly Benjamina Netanjahua, ten však nemohl kandidovat, jelikož nebyl členem Knesetu. Opoziční strana Likud tak nominovala na kandidaturu svého předsedu Ariela Šarona.\n\nBill Clinton se horečně snažil o mírovou dohodu mezi oběma stranami a tak na 19. prosinec 2000 svolal do Washingtonu mírové rozhovory (19.–23. 12.). Na nich se však nejednalo na nejvyšší úrovni. Za izraelskou stranu zde byl izraelský ministr zahraničních věcí Šlomo Ben Ami, za palestinskou stranu palestinský ministr informací Abíd Rabbú a jako zprostředkovatel působil americký emisar pro Blízký východ Dennis Ross. Řešené problémy byly prakticky shodné s tématy řešenými na summitu v Camp Davidu v červenci.\nBill Clinton navrhl, aby se Palestinci vzdali nároků na návrat všech svých uprchlíků, netrvali na zrušení židovských osad na Západním břehu Jordánu a na oplátku by jim Izrael předal téměř 95 % Západního břehu, celé Pásmo Gazy a zbylých pět procent bude kompenzováno. Ehud Barak 25. prosince 2000 tento návrh akceptoval, avšak Jásir Arafat odmítl. Od počátku druhé intifády do konce roku 2000 zemřelo 326 lidí (283 Palestinců a 43 Izraelců). Posledním pokusem zachránit a uzavřít mírové dohody byl summit konaný 21.–27. 1. 2001 v Tabě. Volby premiéra byly naplánované na 6. února 2001. Poté, co byl Ariel Šaron zvolen premiérem, nařídil jednostranné příměří. Počet obětí na palestinské straně klesl. Od jara 2001 však Izrael čelil přívalu zdrcujících teroristických útoků.\nvysvětlivky:\n\nDRUH ÚTOKU\nS ...střelba\nE/s ...exploze sebevražedná\nE/t ...exploze technická (na dálku)\nJ ...jiné způsoby útoku\n\nPOČET OBĚTÍ (kromě pachatelů)\nPOČ. M. ...počet mrtvých (včetně těžce zraněných, kteří následně podlehli zraněním)\nPOČ. Z. T. ...počet zraněných těžce\nPOČ. Z. L. ...počet zraněných lehce\n\n\n\n"}
{"id": "230848", "url": "https://cs.wikipedia.org/wiki?curid=230848", "title": "Zhoř (okres Brno-venkov)", "text": "Zhoř (okres Brno-venkov)\n\nZhoř (německy \"Zhorz\") je obec v okrese Brno-venkov v Jihomoravském kraji. Rozkládá se na okraji Boskovické brázdy a přírodního parku Lysicko, přibližně 8 kilometrů severovýchodně od Tišnova, v katastrálním území Zhoř u Rohozce. Žije zde obyvatel.\n\nÚzemí obce spadá do oblasti kolonizované od 13. století v návaznosti na založení tišnovského kláštera, jejímž přirozeným centrem je městys Lomnice.\n\nPrvní písemná zmínka o obci Zhoř pochází z roku 1348. Byla zemědělskou osadou o malém množství domů a několika desítkách obyvatel. V roce 1880 to bylo 114 obyvatel. Po celou dobu si Zhoř uchovala ráz zemědělské krajiny.\n\nNejsou zde žádné významné historické památky a ani velké stavby pro průmysl či zemědělství. Do druhé poloviny 20. století bylo všechno obyvatelstvo katolické. Proto zde byla v roce 1872 postavena kaplička zasvěcená Cyrilu a Metodějovi. U kaple byl v roce 1892 postaven kamenný kříž a v roce 1900 malá kaplička pod lípou u silnice k Rašovu, zasvěcená Panně Marii Lurdské. Další tři kříže byly postaveny u cest od Zhoře směrem k Rašovu, Brťovu a na rozcestí polních cest.\n\nOd roku 1850 do druhého desetiletí 20. století byla Zhoř součástí Rašova. Od roku 1896 patřila Zhoř do nově vzniklého okresu Tišnov, od roku 1961 pod okres Blansko. Od roku 2007 patří pod okres Brno-venkov.\n\n\nKrajina okolí Zhoře si zachovává především zemědělský ráz. Vyskytují se zde rostliny typické pro dané klimatické podmínky. Na travnatých plochách traviny z čeledi lipnicovitých, na podmáčených plochách pak často z čeledi pryskyřníkovitých. Původní lesní porost smíšeného lesa, především dubů a buků, byl činností člověka výrazně pozměněn. Převážná většina lesa je tvořena smrkem ztepilým a borovicí lesní. Jen na podmáčených plochách se drží typické druhy vrb a olší. Vitalita dřevin je dobrá vlivem lesního hospodářství a obnovováním lesa. Na území se vyskytují charakteristické druhy živočichů bez výrazně chráněných druhů.\n\nZemědělská plocha byla dříve mechanicky obdělávaná pro pěstování obilovin a okopanin, dnes je téměř celá zatravněná, což má vhodný protierozní důsledek. Slouží k produkci sena a spásání dobytkem. Vodní plocha je zde velmi malá, ale výraznou část krajiny tvoří podmáčené louky a mokřady. Ty slouží pro úkryt živočichů, bohatý výskyt fauny a flory.\n\nÚzemí obce spadá do provincie středoevropských listnatých lesů, hercynská podprovincie, Sýkořského biogeografického regionu.\n\nIntravilán obce se nachází na samém okraji Žernovnické hrásti v rámci geomorfologického celku Boskovické brázdy v České vysočině. Západní a severní část katastru obce spadá do Sýkořské hornatiny v Hornosvratecké vrchovině.\n\nPřevažujícím půdním typem je kambizem typická a její kyselé varianty, které přechází do půd hnědých až obdělávaných kultizemí. V údolích blízko vodních toků, se pak nachází půdy mírně oglejené. Tyto půdy jsou hluboké až středně hluboké. Na výsušných lokalitách, mělkých půdách, pak rankery a litozemě.\n\nOblast spadá pod hlavní povodí řeky Moravy, do dílčí části řeky Svratky. Odvodňována je potokem Lubě, který v katastru Zhoře pramení. Malá část území je také odvodňována potokem Křížovským. Je zde Zhořský mokřad se zachovalými mokřadními bioty. Schopnost krajiny zadržet vodu je velmi malá.\n\nOblast spadá do klimatické oblasti MT 7 (Quitt 1971). Klima mírně teplé oblasti.\n\nNejbližší klimatická stanice Tišnov-Hájek.\n\n\n"}
{"id": "230853", "url": "https://cs.wikipedia.org/wiki?curid=230853", "title": "Vääna (řeka)", "text": "Vääna (řeka)\n\nVääna ( plným názvem Vääna jõgi, tedy \"řeka Vääna\" nebo \"Väänská řeka\", lidově zvána též Tõdva jõgi, Tedva jõgi, Hüüru jõgi, Topi jõgi či Saku jõgi) je řeka na severu Estonska v kraji Harjumaa.\n\nPramení jihozápadně od vesnice Nabala v obci Kiili a u vesnice Vääna-Jõesuu se vlévá se do Lohusalského zálivu Baltského moře.\n"}
{"id": "230861", "url": "https://cs.wikipedia.org/wiki?curid=230861", "title": "Aegviidu", "text": "Aegviidu\n\nAegviidu (německy \"Charlottenhof\") je městys a zároveň samosprávná obec (Aegviidu vald) v estonském kraji Harjumaa.\n\nAegviidu leží na hlavní estonské dvoukolejné trati Tallinn–Tapa. Ve stanici Aegviidu končí příměstské elektrické vlaky společnosti Elektriraudtee, neboť dále ve směru na Tapu již trať není elektrifikována.\n\n"}
{"id": "230864", "url": "https://cs.wikipedia.org/wiki?curid=230864", "title": "LZ 54", "text": "LZ 54\n\nL 19 (podle továrního značení LZ 54) byla německá námořní ztužená vzducholoď, známá především tím, že její posádku po sestřelení odmítla zachránit okolo plující britská loď.\n\nVzducholoď se poprvé vznesla 27. listopadu 1915. 31. ledna 1916 provedla nálet na Anglii. Svrhla svrhla 1 600 kg bomb, ale byla poškozena střelbou. S jediným fungujícím motorem ze 4 se vracela na základnu.\n\n2. února se těžce poškozena zřítila do Severního moře nedaleko Dánska. Kapitán William Martin, velící kolem proplouvající anglické lodi „King Stephen“ odmítl trosečníkům jakkoliv pomoci. Až do potopení vraku vzducholodi psal její kapitán Otto Loewe zprávy o této události do lahví. Jedna z těchto lahví byla nalezena brzy po katastrofě, další se našla až v roce 1966. Několik měsíců po smrti posádky byl náhodou zajat kapitán Fergusson Němci. Ti jej na základě nalezené zprávy za neposkytnutí pomoci popravili.\n\n\n"}
{"id": "230867", "url": "https://cs.wikipedia.org/wiki?curid=230867", "title": "Parasaurolophus", "text": "Parasaurolophus\n\nParasaurolophus (\"téměř jako \"Saurolophus\"\") byl velký, asi 10 metrů dlouhý býložravý dinosaurus ze skupiny Ornithopoda. Známý je z dobře zachovaných fosilních pozůstatků mnoha jedinců různých věkových stadií. Před 76 až 73 milióny let (období svrchní křídy) obýval západ Severní Ameriky.\n\nGregory S. Paul odhadl v roce 2010 velikost dospělých zástupců druhu \"P. walkeri\" na 7,5 metru délky a hmotnost 2600 kg. Mnohem větší rozměry přisuzuje tomuto dinosaurovi paleontolog Michael J. Benton, a to délku asi 9,5 metru a hmotnost 5100 kg. Podobně jako jiní velcí ornitopodi, i parasaurolofus se obyčejně pohyboval na všech čtyřech končetinách. V případě potřeby se však dokázal vztyčit na zadní končetiny – například při běhu. Tento rod patřil mezi hadrosauridy vyznačující se dutým kostěným hřebenem na hlavě, který byl napojený na dýchací cesty. Kostěný hřeben tohoto dinosaura byl až 180 cm dlouhý, připomínal trubici a směřoval dozadu. Samice mívaly kostěný hřeben o mnoho kratší než samci. Počítačová animace ukázala, že díky kostěnému hřebenu dokázal vydávat různé impozantně hlasité zvuky. Mnozí vědci též předpokládají, že dodával zvířeti výjimečně citlivý čich. Příbuzným rodem je \"Charonosaurus\".\n\nV říjnu 2013 byl oznámen objev skvěle zachovaného mláděte parasaurolofa, které dostalo přezdívku \"Joe\". Toto asi roční mládě o délce 2,5 metru se dochovalo i s otisky kůže a vnitřní strukturou dýchacích cest i lebečního hřebene. Objev učinil tehdy sedmnáctiletý student Kevin Terris v roce 2009 v Utahu.\nRekonstrukce lebečních dutin a počítačový model lebky umožnil v 90. letech 20. století rekonstruovat pravděpodobné zvuky, které parasaurolofové vydávali. Šlo o táhlé bučení, rezonující podobně jako zvuk vydávaný slony nebo některými druhy velryb. Parasaurolofové se takto nejspíš lépe dorozumívali a komunikovali vzájemně i na poměrně velké vzdálenosti.\n\nParasaurolofové se objevují v románu i filmu \"Jurský park\" i ve filmu Jurský park 3. Jsou správně zobrazeni jako stádní zvířata, dorozumívající se troubením za pomoci svých lebečních hřebenů. Stejně tak se objevují v šestém díle seriálu \"Prehistorický park\" nebo též v trikovém dokumentu \"Země albertosaura\".\n"}
{"id": "230868", "url": "https://cs.wikipedia.org/wiki?curid=230868", "title": "FC Dacia Chișinău", "text": "FC Dacia Chișinău\n\nFC Dacia Chișinău (Dacia Kišiněv) je moldavský fotbalový klub sídlící v hlavním městě Kišiněvě (rumunsky Chișinău). Byl založen roku 1999, hřištěm klubu je stadion s názvem Stadionul Moldova s kapacitou 8 500 diváků. Klub má přezdívku \"vlci\", neboť ve svém logu má žlutou hlavu vlka.\n\nNejvětším rivalem Dacie je jiný kišiněvský klub FC Zimbru Chișinău.\n\n\n"}
{"id": "230875", "url": "https://cs.wikipedia.org/wiki?curid=230875", "title": "Buffonova jehla", "text": "Buffonova jehla\n\nBuffonova jehla je slavná matematická úloha, kterou v roce 1777 vymyslel francouzský matematik Georges Louis Leclerc de Buffon.\n\nÚloha zní takto:\n\nHodnota této pravděpodobnosti je formula_1. Pomocí takového experimentu je tedy možné zjistit přibližnou hodnotu \"π\": hod jehlou se bude mnohokrát opakovat a bude se zapisovat, v jakém poměru z celkového počtu hodů jehla protne linku. Tento výpočet je příkladem užití metody Monte Carlo.\n\nMějme jehlu o délce formula_2 a hoďme ji na rovinu rozdělenou s rovnoběžnými linkami formula_3, přičemž formula_4 (jehla je menší než vzdálenosti mezi linkami). Jaká je pravděpodobnost, že jehla protne linku?\n\nNechť je formula_5 vzdálenost od středu jehly k nejbližší lince a nechť formula_6 je velikost ostrého úhlu, který svírá jehla a linka.\n\nHustota pravděpodobnosti náhodné proměnné formula_5 je pro formula_8 rovna\n\nHustota pravděpodobnosti formula_6 je pro formula_11 rovna\n\nTyto dvě náhodné proměnné jsou navzájem nezávislé, proto složená hustota pravděpodobnosti je rovna součinu dílčích hustot:\n\nJehla protne linku tehdy, pokud\n\nIntegrováním složené hustoty pravděpodobnosti dostaneme pravděpodobnost, že jehla linku protne:\n\nPokud při formula_16 hodech jehla protla linku v formula_17 případech, můžeme psát odhad\n\nze kterého lze formula_19 vyjádřit takto:\n\nPokud bychom na počátku zvolili jehlu delší než je vzdálenost mezi linkami (formula_21), byl by výsledný vzorec ve tvaru\n\n"}
{"id": "230876", "url": "https://cs.wikipedia.org/wiki?curid=230876", "title": "Vändra", "text": "Vändra\n\nVändra (německy \"Fennern\", plným názvem městys Vändra, estonsky Vändra alev) je estonský městys, mající zároveň status samosprávné obce kraje Pärnumaa.\n\nNarodila se zde estonská básnířka Lydia Koidula.\n\n"}
{"id": "230879", "url": "https://cs.wikipedia.org/wiki?curid=230879", "title": "Hammarby IF", "text": "Hammarby IF\n\nHammarby IF (\"Hammarby Idrottsförening\") je švédský fotbalový klub sídlící v hlavním městě Stockholmu. Sportovní klub Hammarby IF byl založen roku 1897, fotbalová sekce v roce 1915. Hřištěm klubu je stadion s názvem Söderstadion s kapacitou 16 185 diváků.\n\n"}
{"id": "230880", "url": "https://cs.wikipedia.org/wiki?curid=230880", "title": "Greg Tribbett", "text": "Greg Tribbett\n\nGreg Tribbett (narozen 7. listopadu 1968, Illinois) je heavy metalový kytarista. Hraje ve skupinách Mudvayne a Hell Yeah\n"}
{"id": "230882", "url": "https://cs.wikipedia.org/wiki?curid=230882", "title": ".17 Hornady Magnum Rimfire", "text": ".17 Hornady Magnum Rimfire\n\n.17 Hornady Magnum Rimfire, známý jako .17 HMR je puškový náboj s okrajovým zápalem. Byl vyvinut z náboje .22 WMR zúžením střely na ráži .17 (4,5mm). Obvykle se používá střela o hmotnosti 17 grainů (1,1 g), díky čemuž úsťová rychlost dosahuje průměrně hodnoty 775 m/s. Tento náboj je považován za nejpřesnější náboj s okrajovým zápalem. Této přesnosti (zejména v porovnání s náboji .22 WMR - úsťová rychlost cca 600 m/s a .22 LR - úsťová rychlost cca 450 m/s, při použití dlouhé, puškové, hlavně, které jsou mu podobné) je dosahováno zejména díky té výše zmíněné vysoké rychlosti, která má z balistického hlediska za následek velmi plochou trajektorii letu.\n\nTento náboj byl zkonstruován firmou Hornady ve Spojených státech a na trh byl uveden v roce 2002\n\nI přesto, že tyto náboje často používají expanzivní střelu (HP), tak z hlediska terminální balistiky je jejich výkon velmi malý. Proto se používají pouze na nejmenší zvěř a škodnou.\n\nPrůměrná hmotnost střely: 18 grainů\nPrůměrná úsťová rychlost: 750 m/s\nPrůměrná úsťová energie: 340J\nPrůměr střely: .172\" (4.37 mm)\nCelková délka náboje: 1.349\" (34.26 mm)\n\nTyp zápalky: Okrajový zápal\n\n\n\n\n"}
{"id": "230886", "url": "https://cs.wikipedia.org/wiki?curid=230886", "title": "Alois Lexa von Aehrenthal", "text": "Alois Lexa von Aehrenthal\n\nAlois Leopold Johann Baptist hrabě Lexa von Aehrenthal (27. září 1854, Hrubá Skála – 17. února 1912, Vídeň) byl rakouský diplomat a politik. Pocházel z českého šlechtického rodu Lexů z Aehrenthalu.\n\nAehrenthal pocházel z nižšího šlechtického rodu usazeného v Čechách. Odmala měl díky své matce výborné styky s vysokou aristokracií. Svou diplomatickou dráhu započal na vídeňském ministerstvu zahraničí, později se stal vyslancem v Bukurešti, pracoval jako velvyslanec v Petrohradě, v letech 1899-1906 bylo jeho úkolem zlepšení vzájemných vztahů mezi Rakouskem a Ruskem. V roce 1906 se stal ministrem zahraničí, kterým byl až do své smrtí v roce 1912. Byl hlavním aktérem v krizi po anexi Bosny a Hercegoviny ze strany Rakouska-Uherska. Svou nekompromisní politikou výrazně přispíval k rostoucí mezinárodní izolaci Rakouska-Uherska před první světovou válkou.\n\n\n\n"}
{"id": "230892", "url": "https://cs.wikipedia.org/wiki?curid=230892", "title": "In Extremo", "text": "In Extremo\n\nIn Extremo (: „na konci“ nebo „v extrému“) je německá folk metalová skupina původem z Berlína. Stylově kombinuje metal s tradičními středověkými písněmi, spojuje zvuk běžných rock/metalových nástrojů s historickými nástroji (např. dudy, harfa, niněra). Různé verze dobře známých středověkých balad tvoří hlavní část jejich repertoáru, ale postupem času si kapela píše i vlastní materiál. Ten je psán v němčině, zatímco ostatní písně jsou v mnoha různých jazycích včetně španělštiny, angličtiny, norštiny, švédštiny, islandštiny, francouzštiny, hebrejštiny, latiny.\n\nKapela In Extremo (zkráceně InEx, nebo jednoduše IX) začala původně jako dva oddělené projekty; bezejmenná skupina hrající čistě středověkou hudbu, a rocková kapela. Časem se dostali do povědomí častými vystoupeními na středověkých trzích, kde hráli své akustické písně. V průběhu nahrávání v roce 1995, Michael Rhein (alias Das Letzte Einhorn, tj. \"Poslední Jednorožec\") založil projekt In Extremo.\n\nZakládající členové byli Das Letzte Einhorn, Flex Der Biegsame, Conny Fuchs (která opustila kapelu před vydáním z důvodů těhotenství a byla nahrazena Dr. Pymontem) a Sen Pusterbalg (kterého krátce po oficiálním vydání nahradil Yellow Pfeiffer, tj. \"Žlutý Dudák\"). Původní složení rockové části bylo Thomas Der Münzer, Der Morgenstern (tj. \"Ranní hvězda\") a Die Lutter.\n\nRostoucí počet návštěvníků a celkový obecný zájem přivedl In Extremo v roce 1995 k myšlence založit skupinu kombinující dudy s rockovými kytarami. Tak se stali rockovou skupinou s moderními nástroji jako bicí, elektrická basa a kytara propojenou s akustickými prvky.\n\nV srpnu 1996, začali pracovat na prvním albu In Extremo, které již obsahovalo dvě rockové skladby. Protože nedostalo oficiální název, začalo se mu říkat \"In Extremo Gold\", díky zlatému obalu. V únoru 1997, bylo album stejně jako singl \"Der Galgen\" rychle vyprodáno na středověkých trzích.\n\nIn Extremo koncertovali odděleně jako středověká a rocková kapela až do 29. března 1997, kdy proběhl jejich první společný koncert. Od té doby, uznávají toto datum jako datum založení In Extremo, oficiálně se však oba projekty spojily až 11. ledna 1998. Jejich první velký koncert pak proběhl v dubnu 1998 na zámku Rabenstein v Brandenburgu.\n\nOd té doby se jejich hudba stala znatelně tvrdší a zároveň komerčně úspěšnější. Přesto však stále hrají důležitou roli nástroje jako dudy, loutny apod. Kapela je známá častým využíváním pyrotechnických efektů při svých vystoupeních.\n\nTexty pochází z církevních spisů (Merseburger Zaubersprüche, Wessebronner Gebet), Benediktýnských písemností (Raue See), nebo převzaté od neznámých autorů (Tannhuser, Poc Vecem). Čili fakt že nepoužívají jen staré nástroje, ale také jazyky, posílil jejich reputaci středověké metalové kapely. Stejně důležitým zdrojem textů je i středověká sbírka Carmina Burana. Nicméně nejčastěji používané texty jsou od francouzského básníka François Villona.\nKromě elektrické kytary, baskytary, a bicích, se In Extremo prezentují netradičně (na rockovou kapelu) nástroji především středověkého původu. Používají nastroje jako jsou třeba dudy, niněra, šalmaj, harfa, citera, trumšajt a cimbál.\nDudy byly částečně vyrobeny Dr. Pymontem, ale pomáhal je stavět zkušený výrobce dud. Na zakázku byl dále vyroben rámový buben kompletně potažený zebří kůží, zvaný \"Das Pferd\". Většina dalších nástrojů byla vyrobena u řemeslných výrobců.\n\nNěkteré texty nejsou skládané kapelou, ale pochází - stejně jako nástroje - ze středověku (8.-15. století). Tudíž jsou texty v různých jazycích, které pochopitelně neumí všichni členové kapely. Jazyky obsahují islandštinu, starou švedštinu, starou francouzštinu, střední horní němčinu, starou horní němčinu, latinu a další. Nejznámějším autorem jejich textů je francouzský básník François Villon (Rotes Haar, tj. Rudé Vlasy, a Erdbeermund, tj. Jahodová ústa, přeložené do němčiny Paulem Zechem). Dále, básně od Johanna Wolfganga von Goetheho (Der Rattenfänger, tj. Krysař) a Ludwiga Uhlanda (Des Sängers Fluch, tj. Pěvcovo prokletí - což In Extremo změnili na Spielmannsfluch, tj. Minstrelovo prokletí). Pro album Mein Rasend Herz, In Extremo napsali text k písni Liam first německy, který posléze přeložil do galštiny Rea Garvey, který s nimi také píseň nazpíval.\n\nPoprvé se ve větším ukázali v první částí počítačové hry Gothic. Skupina zahraje kopáčům ve starém táboře pro pobavení akustickou verzi skladby Herr Mannelig. Pokud ale hráč chce vidět toto vystoupení, musí vlastnit původní německou verzi hry. Vystoupení rovněž není součástí normálního dění, pro jeho vyvolání je potřebné použít konzoli, a tu lze zpřístupnit jedině po aktivování módu Marvin, který umožňuje zadávání cheatů do hry.\n\nSe stoupajícím úspěchem se o kapelu začaly zajímat i hudební stanice. Byli pozváni do programu Viva Interactive, kde měli patnáct minut call-and-response a zahráli dvě skladby. Odmítli pozvání do Top of the Pops aby zahráli Küss Mich (tj. \"Polib mě\"). Das Letzte Einhorn uvedl, že to není prostředí pro ně. V roce 2005 však již toto pozvání přijali a zahráli zde píseň \"Nur Ihr Allein\".\n\nVe stejném období se díky narůstajícímu publiku přesunuli z tržišť na festivaly jako Rock Am Ring, Wacken Open Air, Taubertal Festival, a Nova Rock v Rakousku. Jejich prozatím největší publikum měli In Extremo na prvním koncertu rozlučkové tour Böhse Onkelze v Červnu 2005, kdy je vidělo 150 000 diváků.\n\nPrvní album In Extremo, které vzbudilo opravdový zájem bylo \"Verehrt Und Angespien\". Vydobylo si v te době senzační jedenácté místo v německém žebříčku. Následující album, \"Sünder Ohne Zügel\", pak získalo místo desáté.\nNejvíce úspěchu sklidili s albem \"7\"; které skončilo dokonce na třetím místě. Video k singlu \"Küss Mich\" bylo velmi často promítáno na německých hudebních kanálech.\n\n\n\n\n"}
{"id": "230893", "url": "https://cs.wikipedia.org/wiki?curid=230893", "title": "Nickelback", "text": "Nickelback\n\nNickelback (angl. výslovnost [ˈnɪklbæk]) je kanadská rocková skupina, která se proslavila v roce 2001 svým pilotním singlem „How You Remind Me“ a následným albem \"Silver Side Up\". Kapela prodala celosvětově přes 50 milionů desek a získala i řadu ocenění, například \"American Music Award\", Juno Awards, nebo MTV Video Music Awards. Tato kanadská skupina koncertovala i v Česku, v roce 2013 a naposledy 18. 9. 2016 kapela opět zavítala do pražské O2 arény.\n\nNázev kapely vznikl v době, kdy baskytarista Mike pracoval v jedné z provozoven řetězce Starbucks a vracel zákazníkům peníze s větou: \"„There is your nickel back.“\" ( \"\")\n\nJejich páté album \"All the Right Reasons\" dosáhlo úspěchu, když prodali 7,3 milionů kopií v USA a přes 11,5 milionů na celém světě, čímž se stali teprve 16. kapelou v 21. století, kterým se podařilo prodat takové množství desek. Na albu se vyskytují hity jako „Photograph“, „Savinʼ Me“, „Far Away“, „If Everyone Cared“ či „Rockstar“, kterým se podařilo umístit v první dvacítce prestižní americké hitparády Billboard Hot 100. \"Billboard Magazine\", tvůrce hitparády, prohlásil album za „největší rockový počin století“.\n\n\"All the Right Reasons\" si může připsat ještě jeden rekord: v žebříčku Billboard 200 po dobu celých 110 týdnů vytrvávalo na předních pozicích a ani jednou nekleslo pod 30. místo. Toto se povedl už jen Shanie Twain a jejímu albu \"Come on Over\", které na pozici setrvalo o něco déle, a to 123 týdnů v kuse.\n\nV roce 2008 kapela natočila v pořadí už šestou desku, která vyšla 18. listopadu, první singl „Gotta Be Somebody“ se v rádiích objevil 30. září 2008, druhý singl „Something In Your Mouth“ vydali 28. října 2008. Pro kapelu se stala osudné pondělí 10. listopadu 2008, kdy jejich nové album Dark Horse uniklo ven a bylo ke stažení na torrentech více než týden před oficiálním prodejem.\n\n8. září 2011 členové oznámili, že jejich sedmá deska s názvem Here and Now vyjde 21. listopadu a dva singly „Bottoms Up“ a „When We Stand Together“ 26. září 2011.\n\nV červnu 2014 frontman Chad Kroeger v rozhovoru pro rádio CFOX-FM řekl, že skupina plánuje vydat nové album do konce roku 2014 a oznámil první singl z nové desky, nazvaný „Edge of a Revolution“, který vyjde 18. srpna 2014. Druhý singl s názvem „What Are You Waiting For“, měl původně vyjít 22. září 2014, ale skupina jej vypustila už 5. září.\n\n13. 1. 2017 kapela vydala na svém YouTube kanálu krátké video odkazující na 1. února téhož roku; v ten den vyšla jejich nová píseň „Feed the Machine“ a byly zveřejněny detaily ohledně šňůry pro rok 2017.\n\nKapela vystoupila v červnu 2016 v pražské O2 areně a web iREPORT tento koncert pochválil za skvělý zvuk a energické vystupování.\n\nChad Robert Turton-Kroeger - kytara, zpěv (* 15. 11. 1974)\n\nMichael Douglas Henry Kroeger - baskytara (* 25. 7. 1972)\n\nRyan Anthony Peake - kytara, back vocal (* 1. 3. 1973)\n\nDaniel Patrick Adair - bicí, zpěv (* 19. 2. 1975)\n\n\n"}
{"id": "230895", "url": "https://cs.wikipedia.org/wiki?curid=230895", "title": "Kohtla-Nõmme", "text": "Kohtla-Nõmme\n\nKohtla-Nõmme je estonský městys a zároveň samosprávná obec (Kohtla-Nõmme vald) v kraji Ida-Virumaa.\n\n"}
{"id": "230900", "url": "https://cs.wikipedia.org/wiki?curid=230900", "title": "Lavassaare", "text": "Lavassaare\n\nLavassaare (německy \"Lawasser\") je estonský městys a zároveň samosprávná obec (Lavassaare vald) v kraji Pärnumaa.\n\nV obci končí úzkorozchodná železnice (kdysi pokračovala až do Pärnu), která je využívána pro dopravu rašeliny. Část úzkorozchodného kolejiště využívá železniční muzeum, které shromažďuje velké množství úzkorozchodných železničních vozidel.\n\n"}
{"id": "230903", "url": "https://cs.wikipedia.org/wiki?curid=230903", "title": "Tootsi", "text": "Tootsi\n\nTootsi je estonský městys a zároveň samosprávná obec (Tootsi vald) v kraji Pärnumaa.\n\nV obci se nachází závod na zpracování rašeliny společnosti AS Tootsi Turvas. Rašelina je z rašelinových polí do závodu dopravována úzkorozchodnou železnicí.\n\n"}
{"id": "230906", "url": "https://cs.wikipedia.org/wiki?curid=230906", "title": "Kjell Magne Bondevik", "text": "Kjell Magne Bondevik\n\nKjell Magne Bondevik (* 3. září 1947 v Molde) je norský politik a luterský pastor. Dvakrát byl norským premiérem.\n\nNarodil se ve městě Molde v Norsku. Jeho otec Johannes Bondevik (1905–2007) byl učitelem. Kjell Magne Bondevik vystudoval teologii na fakultě v Oslu a roku 1979 se stal pastorem norské státní luterské církve. S manželkou Bjørg roz. Rasmussen má tři děti.\n\nV parlamentu (Stortingu) zasedá od roku 1973 za Křesťanskou lidovou stranu (\"Kristelig Folkeparti\"). V letech 1983–1995 byl předsedou této strany. V letech 1983–1986 byl ministrem církve a vzdělávání a v letech 1989–1990 byl ministrem zahraničních věcí.\n\nÚřad norského premiéra vykonával v letech 1997–2000 a 2001–2005. Roku 1998 Bondevik nevykonával po dobu tří týdnů úřad premiéra z důvodu depresivní epizody. V roce 2000 podal demisi z toho důvodu, že nesouhlasil s plánem vybudovat na území Norska novou plynovou elektrárnu s tím, že by stavba přispěla ke klimatickým změnám. V roce 2003 navštívil ve funkci premiéra Českou republiku.\n\nK. M. Bondevik je aktivním křesťanem a abstinentem.\n\n"}
{"id": "230913", "url": "https://cs.wikipedia.org/wiki?curid=230913", "title": "Filadelfia (rozcestník)", "text": "Filadelfia (rozcestník)\n\nFiladelfia označuje více míst:\n\n\n"}
{"id": "230918", "url": "https://cs.wikipedia.org/wiki?curid=230918", "title": "Ada Kuchařová", "text": "Ada Kuchařová\n\nAda Kuchařová (* 5. ledna 1958 Brno) je bývalá československá reprezentantka v orientačním běhu. Během své dlouhé závodní kariéry získala mnoho medailí z individuálních i štafetových závodů. Ada Kuchařová žije v Brně.\n"}
{"id": "230920", "url": "https://cs.wikipedia.org/wiki?curid=230920", "title": "Zorné pole", "text": "Zorné pole\n\nZorné pole je část prostoru, které je oko nebo optický přístroj (objektiv fotoaparátu, dalekohled aj.) schopen zachytit a ze kterého do něj přicházejí světelné paprsky.\n\nZorné pole je u různých přístrojů nebo pro různé účely definuje částečně odlišně.\nNapř. u mikroskopu se zorné pole definuje jako maximální průměr kruhu v předmětové rovině, který lze přístrojem pozorovat.\nPro astronomy je zase zorným polem část oblohy viditelná v dalekohledu.\n\nČíselným vyjádřením zorného pole je \"zorný úhel\". Ve vědeckých a odborných pracích se obvykle určuje jako úhel (úhlová vzdálenost) od osy přístroje po nejzazší efektivně pozorovatelný bod v daném směru.\n\nV praxi se však často zorný úhel rozumí jako úhel dvou spojnic, které míří z nejzazších míst na obraze pozorovaných ve vodorovné rovině do středu optické soustavy. Jeho hodnota je pak přibližně dvojnásobná oproti předchozímu („vědeckému“) vyjádření.\n\nV běžné práci se však pojem zorné pole a zorný úhel často směšuje: uvádí se např, že \"Zorné pole dosahuje temporálně 80-90°\" (správně by mělo být \"Zorný úhel dosahuje...\").\n\nZorný úhel pole lidského oka dosahuje ve směru do strany (tedy pro levé oko vlevo a pro pravé vpravo) okolo 90° od osy hlavy. V opačném směru je to méně – asi 50°. Celkový zorný úhel oka ve vodorovné rovině je tedy asi 140°.\nVe svislé rovině ve směru dolů je zorný úhel asi 50°, směrem nahoru, kde brání víčko, o trochu méně.\n\nZorný úhel oka závisí na několika faktorech, především na intenzitě osvětlení, velikosti a také barvě pozorovaného bodu. Největší zorný úhel je pro bílou barvu, pak pro žlutou, modrou a červenou a nejmenší pro zelenou.\n\nVyšetření zorného úhlu oka se nazývá perimetrie. Provádí se tak, že pacient hledí na značku před sebou a udává, zda ještě vidí nebo už nevidí světelný bod, který se pohybuje po straně.\n\nZorné pole optických přístrojů je nepřímo úměrné jejich ohniskové vzdálenosti.\n\n"}
{"id": "230928", "url": "https://cs.wikipedia.org/wiki?curid=230928", "title": "Marc Ravalomanana", "text": "Marc Ravalomanana\n\nMarc Ravalomanana (* 12. prosince 1949) je madagaskarský politik, v letech 2002-2009 byl prezidentem země.\n\nRavalomanana se vypracoval na úspěšného obchodníka. Do politiky vstoupil v roce 1999, kdy se stal starostou Antananariva, hlavního města Madagaskaru. V prezidentských volbách v prosinci 2001 se utkal s Didierem Ratsirakou. Oba dva se prohlásili za vítěze, avšak Ravalomananovo vítězství potvrdil ústavní soud a jeho protivník uprchl do exilu. Ve volbách v roce 2006 byl zvolen na druhé volební období. Ravalomananova vláda je charakterizována rozvojem infrastruktury země, nepodařilo se mu však výrazněji snížit chudobu. V březnu 2009 na funkci rezignoval a moc předal armádě. Následně odešel do exilu; v nepřítomnosti byl na Madagaskaru odsouzen za zneužití pravomocí veřejného činitele. Roku 2014 se na Madagaskar vrátil, byl krátce uvězněn a roku 2015 byl zvolen předsedou strany Tiako I Madagasikara.\n\nMarc Ravalomanana má s manželkou Lalao má dvě děti. Je aktivním křesťanem, hlásí se k reformované církvi \"Church of Jesus Christ in Madagascar\".\n"}
{"id": "230939", "url": "https://cs.wikipedia.org/wiki?curid=230939", "title": "Jakovlev Jak-11", "text": "Jakovlev Jak-11\n\nJakovlev Jak-11 (V kódu NATO \"Moose\") byl sovětský cvičný letoun, dvoumístný jednomotorový dolnoplošník se záďovým zatahovacím podvozkem poháněný hvězdicovým motorem Švecov AŠ-21.\n\nV polovině roku 1944 vzneslo VVS i námořní letectvo požadavek na projekt nového dvoumístného cvičného letounu. Jakovlevova konstrukční kancelář na tento požadavek zareagovala v roce 1945 vývojem prototypu Jak-3UTI, přičemž vycházela ze skušeností s letounem Jak-3U. Zachovány zůstaly společné prvky s typem Jak-3U a Jak-3, zejména původní křídlo o rozpětí 9,4 m. Pohon zajišťoval hvězdicový sedmiválec Švecov AŠ-21 chlazený vzduchem, který roztáčel dvoulistou vrtuli VIŠ-111V-20 o průměru 3 m. Celokovový stroj měl dlouhý překryt společný pro obě kabiny. Výzbroj tvořil kulomet UBS se 100 náboji a letoun mohl nést dvě 100kg pumy FAB-100. Koncem roku 1945 s uspokojivými výsledky Jak-3UTI testoval pilot G. M. Klimuškin, stroj se však v této podobě sériově nevyráběl.\n\nZ tohoto modelu však na podzim roku 1946 vznikl typ Jak-11. Jednalo se o vylepšenou verzi s delším krytem motoru. Po Klimuškinových podnikových zkouškách byl nový typ v říjnu 1946 představen ve Vědecko-výzkumném institutu sovětského letectva pro letové zkoušky, kde během testů splnil všechny požadované specifikace. Sériová výroba byla přidělena do Leningradu a Saratova s prvními dodávkami v polovině roku 1947.\n\nPřední část trupu byla potažena překližkou, zadní plátnem. Jeho nosnou konstrukci tvořily ocelové trubky, na zádi překližka. Každá z kabin měla odsuvný kryt a oba piloti měli k dispozici kompletní sadu přístrojů včetně rádia RSI-3M/4M. Křídlo s dvěma kovovými nosníky a profilem Clark YH mělo vzepětí 5°. Potah mezi náběžnou hranou a předním nosníkem tvořil 2 mm duralový plech, poté se tloušťka potahu snižovala na 1 mm. Z duralu byly také ocasní plochy, křidélka a veškeré pohyblivé plochy. Motor AŠ-21 byl upevněn do lože pomocí pryžových silentbloků. Chladič oleje o objemu 39 l byl chlazen pomocí otvorů v kořenech křídla. Palivo bylo uloženo ve dvou 173 l nádržích v křídle se sběrnou nádrží o objemu 13,5 l. Zatahovací podvozek byl vybaven pneumatikami o rozměrech 600×180 mm, pevné ostruhové kolo pak 255×110 mm. Pod levou částí motorového krytu byl uložen kulomet UBS se 100 náboji a na jednu z výztuh krytu kabiny byl instalován fotokulomet PAU-22.\n\nRoku 1953 prodal Sovětský svaz licenci letounu Československu a v továrně Let Kunovice byl stroj vyráběn pod označením LET C-11. V letech 1953–1956 zde bylo vyrobeno 707 kusů vyzbrojených kulometem ŠKAS.\nV Sovětském svazu se vyráběl v letech 1947–1956 a celkem zde bylo vyrobeno 3859 kusů.\n\nV roce 1951 přišla Jakovlevova OKB s verzí Jak-11U s motorem AŠ-21 bez vrtulového kuželu a tříkolovým zatahovacím podvozkem příďového typu. Přední noha se zatahovala směrem dozadu do šachty pod motorem.\n\nLetoun se používal pro výcvik pilotů stíhacích letadel, pro nácvik střelby, fotoprůzkum i bombardování. Kromě SSSR a Československa bylo letadlo používáno v zemích Varšavské smlouvy, ve spřátelených rozvojových zemích, ale též i v Österreichische Luftstreitkräfte. Další uživatelé byli Afghánské vzdušné síly, Albánské vzdušné síly, Alžírské letectvo, Bulharské letectvo, Letectvo Čínské lidové republiky, Egyptské vojenské letectvo, Indonéské letectvo, Irácké letectvo, Jemen, Maďarské letectvo, Polské letectvo, Rumunské letectvo, Letectvo Korejské lidové armády, Somálsko, Syrské arabské vzdušné síly a Letectvo Vietnamské lidové osvobozenecké armády.\n\n\n\n"}
{"id": "230955", "url": "https://cs.wikipedia.org/wiki?curid=230955", "title": "Grundlsee", "text": "Grundlsee\n\nGrundlsee je jezero ležící v jihovýchodní části oblasti Salzkammergut (Ausseerland), v rakouské spolkové zemi Štýrsko, poblíž známého lázeňského městečka Bad Aussee. Nachází se pod jižními srázy pohoří Totes Gebirge sevřené lesy a skalními stěnami a jeho vzhled je velehorský. Má rozlohu 4,22 km² a je dlouhé 5,7 km a široké 0,9 km. Jeho hloubka činí 64 metrů.\n\nJezero se pyšní vysokou kvalitou své vody, která je označována svou jakostí jako pitná. Teplota vody v letních měsících dosahuje od 18 - 25 °C.\n\nJezero je pro své krasové dno velmi oblíbené mezi potápěči. Stejně jako u ostatních jezer Solné komory platí zákaz plavby lodí a člunů se spalovacími motory. Provozovány jsou zde pouze lodě (\"Rudolf\" a \"Traun\") pro komerční využití.\n\nGrundlsee je nejbohatší jezero na ryby v oblasti hor Salzkammergutberge. Nalezneme zde rybí druhy jako např. štika, pstruh potoční, pstruh jezerní, siven alpský, jelec tloušť, mník jednovousý, okoun říční, střevle potoční a rozličné drobné ryby (rybáři označované jako \"bílé ryby\" - běličky (zejména plotice obecná)).\n\nVýchodně od Grundlsee leží uprostřed lesů jezero Toplitzsee (přírodní rezervace) propojené s Grundlsee atraktivní naučnou geo stezkou vedenou háji podél potoka Toplitz Bach. Na druhou stranu se dostaneme pouze lodí. Kolem jezera nejsou žádné turistické stezky. Dalšími blízkými jezery jsou Kammer See ležící hluboko v horách ještě za Toplitzsee, Lahngangsee ležící již v horách Totes Gebirge pod stěnou Graswand. Dalším blízkým jezerem je Altauseer See (712 m). Na severní straně jezera Grundlsee stojí za návštěvu soutěska Zimitztal s vodopádem Zimitz - Wasserfall.\n\n\n"}
{"id": "230957", "url": "https://cs.wikipedia.org/wiki?curid=230957", "title": "Homalocephale", "text": "Homalocephale\n\nHomalocephale (\"Rovná hlava\") byl rod pachycefalosauridního dinosaura, žijícího v období svrchní křídy na území dnešního Mongolska. \n\nTento dinosaurus byl až 3 metry dlouhý a asi 40 kilogramů vážící, po dvou se pohybující, býložravý nebo všežravý dinosaurus s plochou lebkou bez vystupující kostěné klenby. Jeho hlava se od týlu k zobáku skláněla směrem dolů. Jinak vypadal jako typický pachycefalosaurid - měl dlouhé zadní a krátké přední končetiny, zřejmě s pěti prsty, široká bedra a dlouhý ocas. Známý je z poměrně kvalitních pozůstatků zahrnujících lebku a jiné části těla. Žil před asi 80 milióny let a jeho fosilie byly objeveny v Mongolsku.\n\n"}
{"id": "230960", "url": "https://cs.wikipedia.org/wiki?curid=230960", "title": "Jürgen Stroop", "text": "Jürgen Stroop\n\nJürgen Stroop, rodným jménem Josef Stroop (26. září 1895, Detmold – 6. března 1952, Varšava, věznice Mokotów) byl německý válečný zločinec a důstojník Waffen-SS a policie v hodnosti SS-Gruppenführer \"und Generalleutnant der Waffen-SS und Polizei\" (generálporučík). Známý je svou přímou účastí na vypálení a zbourání Varšavského ghetta v roce 1943 a svými aktivitami jako velitel SS a Policie v Řecku.\n\nJosef Stroop (jméno si změnil v květnu roku 1941, jako památku na svého zesnulého syna) se narodil 26. září roku 1895 jako syn Kathariny Weltherové a policejního vrchního strážmistra Konrada Stroopa, který sloužil jako vedoucí policie v Lippe.\n\nPo dosažení základního vzdělání nastoupil do učení k pozemkovému registru v Detmoldu a zde zůstal až do začátku první světové války.\n\nDne 18. srpna, 1914 vstoupil jako válečný dobrovolník (\"Kriegsfreiwilliger\") do německé císařské armády a byl zařazen ke II. záložnímu praporu od 55. pěšího pluku (\"Infaterie-Regiment Nr. 55 „Graf Bülow von Dennewitz“\") v Detmoldu. V tu dobu spadal jeho pluk pod 13. divizi generála Hermanna von Françoise.\n\nV říjnu téhož roku byl jeho pluk odvelen na západní frontu a on byl koncem měsíce října raněn do levého ramene poblíž francouzského města La Basse-Vaivre. Po zotavení v prosinci 1914 byl zařazen zpět ke II. rotě z II. praporu svého pluku a se svým plukem se dále zúčastnil bojů ve Francii.\n\nAvšak v červenci 1915 byl převelen, již jako svobodník (\"Gefreiter\") k 6. rotě ze 256. záložního pěšího pluku (\"Reserve-Infanterie-Regiment Nr. 256\") a byl odvelen na východní frontu, kde zůstal téměř až do konce války. Zde se zúčastnil bojů v Rusku, ve Volyni, Sedmihradsku a Rumunsku a v prosinci téhož roku mu byl udělen za válečné zásluhy pruský železný kříž II. třídy.\n\nBěhem roku 1918 absolvoval kurz zeměměřičství v Bukurešti a poté byl zařazen do štábu svého pluku, kde zůstal až do konce války.\n\nV prosinci 1918 byl s následující demobilizací propuštěn z armády v hodnosti \"Vizefeldwebel\" (četař) a vrátil se do svého rodného města Detmold, kde se věnoval své předchozí práci v pozemkovému registru. \n\nDne 5. července 1923 si vzal za ženu Katharine, s kterou měl později tři děti: dceru Renate (narozena v únoru 1928 v Detmoldu), syna Jürgena (narozen v roce 1934 v Münsteru, avšak po pár dnech zemřel) a dalšího syna Olafa (narozen roku 1936 v Hamburgu).\n\nV únoru 1928 složil inspektorskou zkoušku ze zeměměřičství a u pozemkovému registru zůstal dále až do roku 1933.\n\nJiž během roku 1932 vstoupil k 1. červenci do SS a zároveň s tím i do NSDAP a byl v hodnosti SS-Scharführer (četař) přidělen ke 3. rotě \"19.SS-Standarte\". Během října téhož roku byl již v hodnosti SS-Truppführer (starší četař) jmenován velitelem 3. roty, ale zůstal zde pouze do ledna následujícího roku, kdy byl převelen do Detmoldu ke 72. SS-Standarte.\n\nJeho kariéra u SS prudce stoupala, byl povyšován z jednoho služebního místa na druhé a po německé invazi do Polska byl jmenován již jako SS-Standartenführer (Plukovník) velitelem XXXXII. úseku SS v Hnězdnu.\n\nOd července do září 1941 byl převelen na východní frontu, kde se jako velitel roty ze III. praporu od 3. pěšího pluku SS (\"SS-Infanterie-Regiment Nr. 3\") z SS divize Totenkopf zúčastnil těžkých bojů. Za tyto boje mu byl udělen sponu k železnému kříži II. třídy a útočný odznak pěchoty v bronzu.\n\nBěhem prosince 1941 byl přidělen k vyššímu šéfovi policie a SS \"Rusko-Jih\" SS-Obergruppenführerovi Hansi-Adolfu Prützmannovi, kde byl zodpovědný za bezpečnost jako inspektor Sicherheitspolizei a Sicherheitsdienst na hlavní cestě, která spojuje Lvov na Ukrajině a Stalino v jižním Rusku. Zde zůstal až do října následujícího roku, než nastoupil výcvikový kurz pro šéfy SS a policie v Rusku. Tento kurz dokončil v prosinci téhož roku. Během září 1942 byl povýšen do hodnosti SS-Brigadeführer und Generalmajor der Polizei (generálmajor policie).\n\nNásledovalo krátké působení jako místní velitel SS v Kirovohradě a poté nastoupil další desetitýdenní výcvikový kurz pro šéfy SS a policie od RSHA (Říšský hlavní úřad pro bezpečnost). Po dokončení se stal v únoru 1943 šéfem SS a Policie ve Lvově.\n\nAvšak zde nesetrval déle než měsíc, poněvadž byl převelen do Varšavy, kde měl plnit stejnou funkci. Na této pozici nahradil SS-Oberführera Dr. Ferdinanda von Sammern-Frankenegga, který selhal v pokusech o potlačení povstání v ghettu. Navíc měl více zkušeností s technikami boje proti vzpourám, zvlášť díky jeho nedávné službě na východní frontě, kde se podílel na protipartyzánských akcích na Ukrajině.\n\nPod jeho velení bylo přiděleno velké množství smíšených záložních a výcvikových jednotek Waffen-SS, německé a polské policejní síly, němečtí armádní ženisté a různé ukrajinské, litevské a lotyšské strážní jednotky. Všem jednotkám přikázal celé ghetto systematicky spálit a srovnat se zemí. A všechny varšavské Židy zabít nebo poslat do vyhlazovacích táborů.\n\nKe konci celé události osobně zmáčkl detonátor, čímž odpálil hlavní varšavskou synagogu. Během celé operace posílal pravidelné dálnopisné zprávy na velitelství do Krakova k vyššímu šéfovi policie a SS \"Východ\" SS-Obergruppeführerovi Friedrichu-Wilhelmu Krügerovi, ze kterých pak nakonec byla sestavena jedna kompletní zpráva. \n\nZpráva byla později připravena jako detailní záznam celé operace o 75 stranách. Byla svázána dohromady do oblázkových kožených desek a obsahovala kopie všech zpráv, které byly poslány SS-Obergruppenführerovi Krügerovi a nacházely se v ní všechny fotografie, které měly černé titulky psány švabachem. Na přední straně zprávy bylo napsáno: \"\"Es gibt keinen jüdischen Wohnbezirk in Warschau mehr!\" (\"Ve Varšavě už není žádná židovská čtvrť!\")\".\n\nDne 16. května 1943 stálo ve zprávě následující: \"\"180 židů, banditů a podlidí bylo zničeno. Židovská čtvrť Varšavy již nikdy více! Velkolepá operace skončila ve 20:15 hodin, když byla varšavská synagoga vyhozena do povětří.\"\"\n\nPo celé akci byla 18. června 1943 vystrojena slavnostní recepce ve varšavském parku Lazieki, kde SS-Obergruppeführer Friedrich-Wilhelm Krüger jej osobně vyznamenal železným křížem I. třídy za jeho \"zásluhy\" při akci.\n\nStroopova zpráva byla později použita obžalobou jako důkaz u mezinárodního válečného tribunálu v Norimberku a jeden z hlavních obžalovaných, generálplukovník Alfred Jodl, náčelník operačního štábu Wehrmachtu, se k ní znechuceně vyjádřil: \"\"Sprostá arogantní esesácká svině! Jen ta představa, že psaní té vychloubačné zprávy na vražednou výpravu zabralo 75 stran, když běžná zpráva na klasickou bojovou akci vojáků proti dobře vyzbrojené armádě zabere jen pár stran.\"\"\n\nV polské Varšavě byl Stroop nahrazen SS-Brigadeführerem Franzem Kutscherou a poté byl v polovině září roku 1943 převelen do řeckých Athén, kde byl jmenován vyšším šéfem SS a policie v Řecku.\n\nSvoje převelení viděl jako šanci získat slávu a tak ignoroval byrokratické okolnosti ve spěchu dostat se na výslunní. Jeho prvním činem po příjezdu do Athén se stal telefonát řeckému předsedovi vlády Ioannisu Rallisovi a jeho ministrovi vnitra s tím, že se budou zodpovídat výhradně jemu a komunikovat s velitelem skupiny armád E generálplukovníkem Alexanderem Löhrem budou moct jen na Stroopovo povolení.\n\nPoté udělal to, co jeho nástupce nazval \"\"Krvežíznivým\"\". Nechal vysílat v athénském rádiu dlouhé a zlé slovní výpady proti Židům. A navíc k tomu nařídil dne 3. října 1943 všem Židům aby se zaregistrovali do pěti dnů na místních úřadech po pohrůžkou zastřelení. Když mnoho židů tuto registraci odmítlo tak německá strana prodloužila termín registrace do 17. října. Avšak z odhadovaných 8000 Židů se zaregistrovalo pouze 1200.\n\nDále v Řecku řídil deportace Židů do Polska, což narazilo na široký odpor řecké společnosti a jejích čelných představitelů, zejména pak hlavy řecké pravoslavné církve, arcibiskupa Damaskina. Světoznámým se stal jeho střet s Damaskinem, když rozzuřený arcibiskupovými protesty a obstrukcemi prohlásil, že ho nechá zastřelit, načež se mu dostalo sarkastického odseknutí: „\"Řečtí náboženští představitelé se nestřílejí, ale věší. Prosím, respektujte tuto naši tradici.\"“ Kupodivu arcibiskupa nenechal popravit, patrně ale nepostřehl skrytou urážku.\n\nPo měsíci ve svém novém úřadě měl Stroop víc nepřátel než přátel. Neustále útočil na generálplukovníka Alexandera Löhra a jeho právo vést protipartyzánské operace. Dále otevřeně kritizoval způsob vedení řecké politiky německým ambasadorem Hermannem Neubacherem.\n\nAvšak Neubacher ani vedoucí RSHA SS-Obergruppenführer Ernst Kaltenbrunner nechtěli, aby neohrabaný extrémista jako byl Stroop zacházel s Řeky, jako zacházel s Poláky. Proto Neubacher začal naznačovat svému starému příteli Kaltenbrunnerovi, že Stroop má nedostatek citu pro politiku.\n\nTo mělo za následek, že ani ne po měsíci jeho působení v Řecku mu přišel nevítaný rozkaz z Kaltenbrunnerova úřadu, že byl převelen zpět do Německa. Na jeho místo byl jmenován méně ambiciózní a méně prudký SS-Gruppenführer Walter Schimana.\n\nPo svém převelení z Řecka byl 9. listopadu roku 1943 jmenován vyšším šéfem SS a policie pro Rýnskou oblast a oblast Westmark se sídlem ve Wiesbadenu. Nahrazuje zde SS-Obergruppenführera Theodora Berkelmanna. \n\nS blížícím se koncem války a americkými vojsky dostával strach a tak několikrát přestěhoval velitelství svého úřadu. Nejprve z Wiesbadenu do Schloss Kranzbergu a o tři dny později do Strebendorfu. Poté se ještě vrátil naposledy na bývalé velitelství ve Wiesbadenu, aby se osobně přesvědčil, že všechny kompromitující dokumenty jeho úřadu byly zničeny.\n\nPočátkem dubna 1945 rozpustil svůj štáb a opustil Strebendorf. Společně s rodinou se vydal do Braunschweigu, kde se setkal ještě naposledy s SS-Obergruppenführerem Rudolfem Quernerem, velitelem SS a Policie v oblasti \"Střed\" a zanechal zde ženu Katharinu, syna Olafa a dceru Renate.\n\nPočátkem května 1945 byl zajat americkou armádou ve městě Rottau v Bavorsku. Při zajetí byl oblečen do uniformy armádního důstojníka pěchoty a u sebe měl vyřazené doklady kapitána v záloze Wehrmachtu na jméno Josef Straub. Příběh o tom, že je někdo jiný, používal až do 2. července téhož roku.\n\nPoté, co byla odhalena jeho pravá identita, byl postaven před americký válečný tribunál v Dachau, kde byl obviněn z poprav spojeneckých pilotů, kteří byli sestřeleni nad územím jeho působnosti. Dne 21. března 1947 byl odsouzen tribunálem k trestu smrti. Avšak rozsudek nebyl vykonán, protože byl vydán do Polska, kde byl opět souzen.\n\nPo vydání do Polska byl opět shledán vinným ze spáchání válečných zločinů a odsouzen k smrti. Ve věznici Mokotów ve Varšavě, kde byl uvězněn a čekal na proces, byl umístěn na cele s SS-Untersturmführerem Gustavem Schielkem a s Kazimierzem Moczarskim, politickým vězněm a bývalým odbojářem, který byl uvězněn komunistickou tajnou policií. Po svém propuštění v roce 1956 napsal Moczarski knihu o čase, který strávil se Stroopem. Knihu nazval \"Rozmowy z katem\" (Rozmluvy s katem).\n\nPodle Moczarského Stroop takto vzpomínal na destrukci varšavské synagogy: \"\"Jaký nádherný pohled! Zvolal jsem Heil Hitler! a stiskl detonátor. Ohromná exploze vynesla plameny až k oblakům. Barvy byly neuvěřitelné. Nezapomenutelný jinotaj vítězství nad Židy.\"\"\n\nDne 8. září 1951 byl polskými orgány odsouzen k trestu smrti a 6. března 1952, přesně v 19:00 hodin, byl ve varšavské věznici Mokotow ve věku 56 let popraven oběšením.\n\nV roce 1976 jej ztvárnil německý herec Joachim Hansen ve filmu \"Orel přistál\". Jeho postava je v tomto filmu oslovována jako \"Herr Gruppenführer\" a ne skutečným jménem. Avšak v knize spisovatele Jacka Higginse, která byla předlohou pro natáčení filmu, je jeho jméno běžně používáno.\n\nV roce 2001 byl ztvárněn ve filmu \"Povstání\" americkým hercem Jonem Voightem.\n\nV roce 2006 v polském televizním filmu \"Rozmowy z katem\" (\"Rozmluvy s katem\"), založeném na vzpomínkách Kazimierza Moczarského, byla jeho postava ztvárněna hercem Piotrem Fronczewskim. \n\n\n\n"}
{"id": "230962", "url": "https://cs.wikipedia.org/wiki?curid=230962", "title": "The Razors Edge", "text": "The Razors Edge\n\nThe Razors Edge je album australské hard rockové kapely AC/DC vydané v roce 1990. Jde o jediné album kapely, na kterém se podílel bubeník Chris Slade. Nejpopulárnější písně obsažené na albu jsou \"Thunderstruck\", nebo \"Moneytalks\". Album se umístilo na druhém místě amerického a na čtvrtém místě britského žebříčku. Ve Spojených státech se prodalo přes pět milionů kopií alba \"The Razors Edge\".\n\nAutory jsou Angus Young & Malcolm Young.\n\n\n"}
{"id": "230964", "url": "https://cs.wikipedia.org/wiki?curid=230964", "title": "Kat a blázen", "text": "Kat a blázen\n\nKat a blázen, satirická fantasie o deseti obrazech je 19. divadelní hra autorů Jana Wericha a Jiřího Voskovce s hudbou Jaroslava Ježka, v Osvobozeném divadle. \n\nPremiéra byla 19. října 1934. Režie Jindřich Honzl, hudba Jaroslav Ježek, balet a choreografie Joe Jenčík, výprava a kostýmy B. Feuerstein a A. Wachsman.\n\nVe hře zazní tango \"Co na světě vadí\", \"Svítá\", \"Šaty dělaj´ člověka\", \"Když jsem kytici vázala\", \"Kat a blázen\", \"Hej rup!\"\n\nHra získala podtitul satirická fantazie o deseti obrazech. Ve své předmluvě k této hře napsali Werich a Voskovec, že by radši psali pro své divadlo \"divoké fantazie, bláznivé frašky a absurdní pohádky\". Proč? Jelikož správné divadlo má diváky odvést na míle daleko od šedé skutečnosti do časoprostoru nereálného, absolutně vymyšleného a nesmyslného. Jenže jelikož se psal rok 1934 a skutečnost kolem nich nebyla šedá a obyčejná, ale stala se \"strašlivou konkurentkou tohoto ideálního divadla\", rozhodli se nezůstat k ní chladnými, ale naopak na ni reagovat. Od poetismu přešla tvorba Osvobozeného divadla k satirické, ostře společensky zaměřené tvorbě, která měla reagovat na to, co se právě děje: Adolf Hitler v Německu uchvátil moc a začal se zbavovat svých odpůrců těmi nejkrutějšími cestami. Nezaměstnanost rostla a ekonomická krize byla v plném květu. \n\nProti hře protestovalo mexické velvyslanectví. Požadovalo, aby bylo vynecháno vše, co nějak souviselo s Mexikem. V důsledku toho se pozměnil i původní text mexické hymny. Představení byla často narušována útoky fašistů, kteří vytloukali okna a snažili se všelijak narušovat chod divadla. Čím dál tím více přítomných diváků si s nimi ale vědělo čím dál tím lépe rady. Osvobozené divadlo fungovalo dál. \n\nGogolova slova, která použili i V+W v úvodu k této hře: \"Zlobí se na zrcadlo, kdo má křivou hubu!\"\n\nzpěváci serenády, teroadoři, tanečnice, Bílé sestry, Hodnostáři, ceremoniáři, diktátorská garda, jeptišky a lid mexický\n\nDěje se v imaginárním Mexiku mimo čas a prostor\n\nV+W zasadili Kata a blázna do imaginárního Mexika, kterému není přiřazen žádný konkrétní bod v čase. Kam doopravdy mířili lze odhalit ze jmen dvou postav, které si samozřejmě zahráli právě V+W - kata Gaspara Radůza a jeho vězně Melichara Mahulena. První scéna se odehrává dvacet let poté, co tito dva - v současné době národní hrdinové, na jejichž počest je zrovna slaven svátek - skonali strašlivou smrtí. Před dvaceti lety zde vládl císař, o jehož svržení se snažily dvě protichůdné strany - Radikální Revolucionáři v čele s donem Blasco Ibane a Vlastenečtí Plantážníci v čele s donem Vasco Ibayem. Ti se nyní spojují, aby vládli ve jménu národních hrdinů. Bohužel je čeká strašlivé zjištění. Když se vypraví na ostrov Svatého Pankráce, kde měli oba muži před dvaceti lety zemřít, najdou je oba živé. Mahuleno byl nevinný a Radůzo nebyl schopen jej zabít, proto zatloukl do gilotiny hřebík, aby nemohla vykonat své dílo. Mahuleno měl být sťat za to, že křikl na císaře FUJ. On ale křikl FUJ na to, co utrousil jezevčík vedle něj, nešťastnou náhodou to bylo zrovna v okamžik, kdy kolem slavně projížděl císař. Pomalu se začínají odhalovat intriky Ibaya a Ibane. Ibane zplodil s donou Concepcion, která je nazývána Matkou vlasti, dceru Dolores (Dcera vlasti). Dohodli se ale, že ji budou vydávat za dceru Mahulena, a Ibane se stylizuje do role hodného muže, který se jí ujme jako vlastní. Tím si má získat srdce národa. Ibayo má pak vstoupit do rodiny jako o mnoho starší manžel mladé a odvážné Dolores. Ona ale o všem ví a své rodiče považuje za dva chamtivce. Z dopisů zjistila, kdo je její pravý otec, a nijak se s tím před rodiči netají. Než aby se provdala za Ibaya, raději jde do kláštera. Jelikož se Mahuleno a Radůzo dostanou z ostrovu dřív než jim v tom mohou zabránit, musí najít nové řešení situace. Je provolají za diktátory a dají jim svou slávu, která ale nemá trvat dlouho. Hodlají totiž vládnout za ně. Nosí jim všelijaké listiny na podepsání, které většinou rozhodují o útlaku lidu, a štvou tak lid ne proti sobě, ale proti Mahulenovi a Radůzovi. Myslí si o nich, že jsou Kat a Blázen. Nakonec na ně uspořádají atentát, který má vykonat Carriera - úředník, který kdysi křivě svědčil o Mahulenově provinění. Celou dobu si to vyčítal a teď vraždit nechce. Nakonec se přece jen převleče za poustevníka, který k diktátorům chodil doučovat dějepis, a hodlá je zabít. Nakonec je sám za sebe tak zoufalý, že chce spáchat sebevraždu. Jenže k tomu nedokáže najít odvahu, tak mu Mahuleno a Radůzo slíbí, že to udělají obráceně - on bude diktátor a oni tedy na něj budou moci spáchat atentát a tak mu pomohou s jeho trápením. Jenže poté, co se stane Carriera diktátorem, je si stále více vědom své moci. V jeho osobě ztvárnili V+W postavu typického diktátora - nenasytného a bezohledně postupujícího, bez jakéhokoli svědomí, schopného vraždit nevinné jen aby získal další a další hodnosti a slávu. Tak vyvraždí Ibaya, jeho syna Rodríga, Ibane také není ušetřen. Nakonec se zastřelí sám jako blázen, jelikož si to nechá poradit od svého vlastního stínu. Nechce poslouchat jeho rady a chce zastřelit svůj stín, čímž umírá sám. Nakonec zbudou na scéně jen Dolores a Mahuleno, Juanilla (neteř podlého a bezohledného putykáře Almary, který také padl rukou Carriery) a Radůzo. Dívky se zdráhají si je vzít, že to nejsou obyčejní lidé, že jsou to národní hrdinové. Ale oni jsou naprosto obyčejní a o to ve světě jde. Uvědomit si, že všichni obyčejní lidé by se měli spojit a přiložit ruku k dílu. Na závěr všichni zpívají píseň HEJ RUP!\n"}
{"id": "230965", "url": "https://cs.wikipedia.org/wiki?curid=230965", "title": "Joachim Wach", "text": "Joachim Wach\n\nJoachim Wach (25. ledna 1898, Chemnitz – 27. srpna 1955, Orselina) byl německý religionista, orientalista a historik náboženství. Zabýval se zejména metodologií religionistiky a sociologií náboženství.\n\nNarodil se v Saské Kamenici. Po maturitě v roce 1916 strávil nějakou dobu na frontě první světové války. Už v roce 1917 ale začal se studiem filozofie, dějin náboženství a orientalistikou v Lipsku. Později přestoupil na Mnichovskou univerzitu a univerzitu ve Freiburku. Již roku 1924 získal docenturu díky práci o metodologii religionistiky. V roce 1929 dostal post profesora religionistiky na univerzitě v Lipsku. Roku 1935 byl nacistickým režimem zbaven funkce, což souviselo i s odejmutím doktorátu a byl nucen emigrovat do USA. Zde ještě ve stejný rok nastoupil jako profesor dějin náboženství na Brownově univerzitě. Po deseti letech přešel na univerzitu do Chicaga. V roce 1946 obdržel americké státní občanství. Joachim Wach zemřel 27. August 1955 v Orselině u švýcarského Locarna.\n\n"}
{"id": "230967", "url": "https://cs.wikipedia.org/wiki?curid=230967", "title": "Arbatské náměstí", "text": "Arbatské náměstí\n\nArbatské náměstí ( ) je jedno z nejstarších náměstí v Moskvě. Nachází se v centru města, v místě, kde se setkávají Arbat, Nový Arbat a Bulvárový okruh.\n\nV současné době mu dominuje Nový Arbat, rozsáhlá a rušná městská třída. Původně v 18. století se zde nacházela Arbatská brána tehdy opevněného starého města. Na počátku 19. století zde stálo dřevěné divadlo, které zničil, stejně jako ostatní okolní budovy, požár; od 40. let 19. století až do roku 1945 zde stála fontána. Po druhé světové válce bylo náměstí přebudováno ve stalinistickém stylu; na začátku 50. let však kvůli výstavbě stanice metra Arbatskaja, která se nachází pod ním, musela být jeho část uzavřena a sloužila jako stavební jáma. Úprava z 50. let pak byla odstraněna při další přestavbě v letech šedesátých a výstavbě Nového Arbatu.\n\nPodle náměstí se právě měla původně stanice metra jmenovat.\n\n"}
{"id": "230968", "url": "https://cs.wikipedia.org/wiki?curid=230968", "title": "Fenomenologie náboženství", "text": "Fenomenologie náboženství\n\nFenomenologie náboženství je metodologická disciplína zkoumající náboženské jevy, které porovnává, třídí, hledá vzájemné spojitosti, odlišnosti apod. Vznikla v polovině 20. století a za jejího zakladatele se považuje Gerardus van der Leeuw. Název fenomenologie pochází od Edmunda Husserla.\n\nFenomenologie náboženství vzniká v souvislosti s utvářením nové vědy, religionistiky. Pojmenování fenomenologie náboženství poprvé veřejně užil Pierre Daniel Chantepie de la Saussaye ve své knize \"Učebnice dějin náboženství\" (orig. \"Lehrbuch der Religionsgeschichte\", 1887). V této době se však neujal ani název, ani metoda samotná. Další snahy o zpracování základních postupů fenomenologie náboženství se objevily v knize Rudolfa Otta \"Das Heilige\" (\"Posvátno\") a práci Maxe Schelera \"Vom Ewigen in Menschen\".\nAvšak vznik fenomenologie náboženství jako nového oboru se klade až do roku 1925, kdy Gerardus van der Leeuw vydává svůj \"Úvod do fenomenologie náboženství\" (orig. \"Einführung in die Religionsphänomenologie\").\nPodnětem pro vznik náboženské fenomenologie byl obrovský růst etnografických, archeologických a filologických výzkumů, ke kterým se pojí obrovský nárůst nashromážděného materiálu, se kterým bylo třeba systematicky pracovat a nějak jej uspořádat. Fenomenologie se pro to jevila jako dobrý nástroj.\n\n\n"}
{"id": "230972", "url": "https://cs.wikipedia.org/wiki?curid=230972", "title": "Biri", "text": "Biri\n\nSlovo Biri má několik významů.\n\n\n\n"}
{"id": "230977", "url": "https://cs.wikipedia.org/wiki?curid=230977", "title": "Anzani (British), 100 hp", "text": "Anzani (British), 100 hp\n\nAnzani (British), 100 hp byl letecký motor vyráběný britskou pobočkou British Anzani Engine Co. Ltd. francouzské firmy Anzani, sídlící ve Willesdenu (později byla přemístěna do Kingston-on-Thames v hrabství Surrey).\n\nCelkem bylo vyrobeno 125 motorů, které mj. poháněly letouny Blackburn White Falcon, Handley Page G, Supermarine P.B.31E Nighthawk či Sopwith Grasshopper.\n\n\n"}
{"id": "230979", "url": "https://cs.wikipedia.org/wiki?curid=230979", "title": "Kolyma", "text": "Kolyma\n\nKolyma ( , ) je řeka v severovýchodní části Sibiře. Protéká Magadanskou oblastí a Jakutskou republikou v Rusku. Je dlouhá 2 129 km. Povodí řeky je 643 000 km² a zasahuje také na území Čukotského autonomního okruhu.\n\nVzniká soutokem zdrojnic Ajan-Jurjach a Kulu v Magadanské oblasti. Zdrojnice pramení na svazích Chalkanského hřbetu. Na horním toku nad ústím Bachapči teče v úzké a hluboké dolině pohořím Čerského. V tomto úseku se v korytě vyskytují peřeje a říční prahy. Nejvýznamnější z nich jsou Prižimajuščij a Dlinnyj porog nad ústím Bachapči. Na středním toku je dolina široká. Na dolním toku v délce 1150 km protéká Kolymskou nížinou, kde je levý břeh nízký a pravý místy hornatý. Koryto je velmi členité a rozděluje se na mnoho ramen. Ústí do Kolymského zálivu do Východosibiřského moře třemi hlavními rameny, z nichž Kolymskaja (také zvané \"Kamennaja\") umožňuje vodní dopravu. Další dvě jsou Pochodskaja a Čukočja. Délka delty je 110 km a rozloha 3 000 km²\n\n\nZdrojem vody jsou sněhové (47 %) a dešťové (42 %) srážky a podzemní voda (11 %). Průměrný roční průtok vody u Sredněkolymsku ve vzdálenosti 641 km od ústí činí 2250 m³/s, maximální průtok dosahuje 25 100 m³/s v červnu a minimální 23,5 m³/s v dubnu). Průtok v ústí činí 3900 m³/s, což představuje roční odtok 123 km³. Ročně unáší 5,5 Mt pevných usazenin. Zamrzá v polovině října zřídka už na konci září. Před úplným zamrznutím po dva dny až měsíc unáší kry a ledovou tříšť, která se může v některých místech hromadit. V zimě se vytvářejí náledí. Rozmrzá ve druhé polovině května až na začátku června a opět po 2 až 18 dní unáší led a ten může vytvářet zátarasy. Od poloviny května do září dosahuje nejvyšších stavů. Rozsah kolísání hladiny činí až 14 m.\n\nVodní doprava je možná od ústí řeky Bachapča, pravidelná pak od Usť-Sredněkana po dobu 3 až 3,5 měsíce. Hlavní přístavy jsou Usť-Sredněkan, Zyrjanka a v ústí Čerskij, Zeljonyj Mys a Kraj Lesov. Nad ústím Děbinu byla vybudována Kolymská vodní elektrárna. Na dolním toku je rozvinutý rybí průmysl (síh malý, muksun, síh severní, nelma obecná, síh omul). V povodí řeky jsou naleziště zlata. Zlato v povodí Kolymy během Stalinovy hrůzovlády těžili vězni z gulagů a miliony jich zde zahynuly. Silnice Kolyma je dodnes zvaná \"Cesta kostí\" podle mnoha vězňů, kteří jsou v ní pohřbeni; protože je silnice postavena na permafrostu, bylo praktičtější zakopávat mrtvé přímo do silnice, než vedle ní kopat nové hroby.\n\n"}
{"id": "230982", "url": "https://cs.wikipedia.org/wiki?curid=230982", "title": ".223 Remington", "text": ".223 Remington\n\n.223 Remington je lovecký náboj se stejnými vnějšími rozměry jako má náboj 5,56 × 45 mm NATO. Tyto dvě ráže bývají často považovány za úplně identické, lišící se pouze názvem. To ale není pravda.\n\nHlavním rozdílem oproti ráži 5,56 × 45 mm NATO je, že 5,56 × 45 mm NATO je laborován na vyšší výstřelový tlak a vyšší úsťovou rychlost v porovnání s .223 Remington. S nábojem .223 Remington se může střílet ze zbraně komorované na 5,56 × 45 mm NATO, ale opačné použití by mohlo být nebezpečné.\n\nTento náboj byl vyvinut z náboje .222 Remington (ten se obzvláště v 50. letech 20. století používal na škodnou) zvětšením velikosti a zvýšením úsťové rychlosti. Stalo se tak v USA v roce 1964 firmou Remington Arms. Byl vyvinut konkrétně pro zbraň Armalite AR-15, jejíž pozdější verzí je známá vojenská puška americké armády M-16.\n\n.223 Remington je jedním z nejpoužívanějších puškových nábojů ve Spojených státech. Používá se hlavně ve dvou typech pušek:\n\nPrůměrná hmotnost střely: 40–90 grainů\nPrůměrná úsťová rychlost: 840–1 150 m/s\nPrůměrná úsťová energie: 1 800 J\n\nPrůměr střely: .224 in (5,69 mm)\nCelková délka náboje: 2.26 in (57,4 mm)\n\nTyp zápalky: malá pušková\n\n\n"}
{"id": "230985", "url": "https://cs.wikipedia.org/wiki?curid=230985", "title": "Schönfeldspitze", "text": "Schönfeldspitze\n\nSchönfeldspitze je se svými 2653 metry nejvyšším bodem (spolu s vrcholem Selbhorn) skupiny Berchtesgadenských Alp zvané Steinerness Meer (Kamenné moře). Schönfeldspitze má velmi výrazný tvar téměř ze všech stran pohledu. Již od jezera Königssee se vyjímá svou ostrou siluetou uprostřed vápencové pláně pohoří. Tvoří také dominantu správnímu městu oblasti Saalfeldenu.\n\nVrchol leží v Rakousku ve spolkové zemi Salcbursko. Její poloha je takřka ve středu masivu Kamenného moře. Poloha celého Steinerness Meer je na hranicích Německa a Rakouska. Sousedí s vrcholem Selbhorn na východě a hřebenem Hinterhornu a Rothornu na východě.\n\n\n\n"}
{"id": "230986", "url": "https://cs.wikipedia.org/wiki?curid=230986", "title": "Antilopa žirafí", "text": "Antilopa žirafí\n\nAntilopa žirafí (\"Litocranius walleri\"), dříve zvaná též antilopa masajská, nebo domorodým názvem gerenuk (pocházejícího ze somálského názvu \"garanuug\", což a v doslovném překladu znamená \"žirafokrká\"), je velká, ale štíhlá antilopa rozšířená v suchých, keři porostlých krajinách na území Džibuti, Etiopie, Keni, Somálska a Tanzanie. \nJedná se také o jediného představitele rodu \"Litocranius\".\n\nDorůstá průměrné délky kolem 150 cm, samci jsou přitom větší než samice. Hmotnost u samců se pak pohybuje kolem 45 kg, zatímco u samic pouze kolem 30 kg. Je vysoká a štíhlá, s dlouhýma nohama. Jejím nejvýraznějším znakem je dlouhý krk (odtud český druhový název) a malá, zašpičatělá hlava s velkýma očima a ušima. Hřbet má tmavě hnědý, břicho světlé a ocas černý. Rohy dorůstající až 35 cm mají typický lyrovitý tvar a nosí je pouze samci, kteří se od samic dále liší mohutnějším krkem a často tmavším zbarvením.\n\nAntilopa žirafí dokáže získat potravu z vyšších stromů, než většina ostatních druhů antilop a gazel. Umožňuje jí to její neobvyklá krmící taktika, při které se postaví na zadní končetiny a natahuje přitom svůj dlouhý krk. Většinu potravy u ní tvoří traviny a listy, zvláště akácií a keřů rodu \"Commiphora\" nebo \"Premna\", ale požírá též pupeny, květy nebo plody. Díky faktu, že je zcela nezávislá na vodě, kterou získává právě z potravy, dokáže přežít i ve velmi suchých lokalitách.\n\nPáření může u tohoto druhu probíhat kdykoli během roku. Samice dosahují pohlavní dospělosti ve věku 1 roku, samci pak až v 1,5 roce. Samice je březí 7 měsíců a rodí jediné mládě, které po narození váží zhruba 3 kg. V přírodě se antilopa žirafí dožívá asi 8 let, v zajetí pak i více než 13 let.\nV zoologických zahradách patří k nejchoulostivějším chovancům a je chována velmi zřídka.\n\n"}
{"id": "230987", "url": "https://cs.wikipedia.org/wiki?curid=230987", "title": "Nordend", "text": "Nordend\n\nNordend (v německém překladu \"Severní konec\") je se 4609 metry třetí nejvyšší horou Alp i Evropy na západ od Kavkazu. Nachází se v masívu Monte Rosa ve Walliských Alpách, na hranicích Švýcarska a Itálie. Nordend je nejsevernějším vrcholem tohoto masivu.\n\n"}
{"id": "230991", "url": "https://cs.wikipedia.org/wiki?curid=230991", "title": "Grain", "text": "Grain\n\nGrain (symbol \"gr\") je fyzikální jednotka hmotnosti. Nyní je jeden grain roven přesně 64,79891 miligramům ve všech anglických systémech měr a vah.\n\nPůvodně byl jeden grain roven hmotnosti zrna ječmene z poloviny klasu.\n\nGrain se používá v USA a Kanadě k měření hmotnosti střel a střelného prachu. K účelům laborace nábojů se používá jednotky grain i v ČR a jsou na ni nastaveny laborační váhy na vážení střelného prachu. Taková váha se dá zakoupit ve specializovaném obchodě se střelivem a takto se může s jednotkou grain setkat i civilní osoba. V grainech byla definována i hodnota amerického dolaru (\"the Coinage Act of 1792\").\n\n"}
{"id": "230994", "url": "https://cs.wikipedia.org/wiki?curid=230994", "title": "Zumsteinspitze", "text": "Zumsteinspitze\n\nZumsteinspitze ( ) je se 4563 metry čtvrtou nejvyšší horou Alp. Nachází se v masivu Monte Rosa ve Walliských Alpách, na hranicích Švýcarska a Itálie.\nPrvovýstup byl proveden bratry Josephem a Johannem Niklausem Vincentovými, Josephem Zumsteinem, Molinattim, Castelem a neznámými nosiči. Lezci věřili, že jdou na nejvyšší vrchol masivu, po dosažení vrcholu ale zjistili, že nedaleko se nachází výrazně vyšší vrchol (Dufourspitze – 4634 m, od vrcholu Zumsteinspitze vzdálený asi kilometr, ale oddělený obtížně přístupným sedlem). Joseph Zumstein později prosadil, aby se hora jmenovala po něm.\n\nJediná široce využívaná přístupová trasa na vrchol vede od jihovýchodu, směrem od Signalkuppe. Přes vrchol Zumsteinspitze vede jedna z výstupových tras na Dufourspitze, je ale považována za nebezpečnou kvůli mimořádně strmému sedlu mezi oběma vrcholy.\n\n"}
{"id": "230998", "url": "https://cs.wikipedia.org/wiki?curid=230998", "title": "Leopold Sulovský", "text": "Leopold Sulovský\n\nLeopold Sulovský (* 1. května 1954 Nový Jičín) je český horolezec a politik. 17. května 1991 se stal prvním Čechem, který vystoupil na Mount Everest. V 90. letech patřil do evropské horolezecké špičky a účastnil se několika mezinárodních expedic. Na svém kontě má řadu prvovýstupů.\n\nV senátních volbách v roce 2012 kandidoval v obvodu Ostrava-město za hnutí Ostravak. Vyhrál ziskem 58,52 % hlasů ve druhém kole. Podruhé kandidoval do Senátu v senátních volbách v roce 2018, opět v obvodu Ostrava-město za hnutí Ostravak. Ve druhém kole vyhrál se ziskem 59,89 % hlasů.\n\nStudoval SPŠ stavební ve Valašském Meziříčí a Vysoké učení technické v Brně, obor pozemní stavitelství. 15 let pracoval pro Vítkovické stavby Ostrava. Kromě horolezectví se věnuje sjezdovému lyžování, výtvarnému umění a architektuře.\n\nHorolezectví se Sulovský věnoval od mládí. V roce 1975 byl český reprezentant a následně v letech 1976–1980 reprezentoval Československo. V 70. letech také zažívá první velké horolezecké úspěchy – např. v roce 1976 zdolal švýcarský Matterhorn (4 495 m), cestou bratří Schmidtů na severní stěně, v roce 1977 slezl Mont Blanc (4 810 m).\n\nV 80. letech začal Leopold Sulovský vyrážet do větších hor (Pamír, Himálaj, Ťan-Šan), při kterých slezl některé významné vrcholy. V roce 1981 to byla hora Nandá Dévi (7 816 m), v roce 1985 Pik Lenina (7 134 m) a Pik Komunizma (7 495 m). V roce 1990 vystoupil na Dhaulágirí (8 167 m). V roce 1991 vystoupil na Mount Everest, za což dostal ocenění \"Horolezec roku\". Tentýž titul získal i v roce 1993 za výstup na Makalu (8 481 m) alpským stylem a v roce 1996 mu byl udělen titul \"Výstup roku\" za výstupy na tři vrcholy za 30 dní. Jednalo se o Island Peak (Imja Tse, 6 173 m), Ama Dablam (6 812 m) a Pumori (7 145 m), opět vše alpským stylem.\n\nV roce 2007 vedl úspěšnou expedice na K2 (vrcholu dosáhl jediný člen expedice Libor Uher) a Broad Peak (vrcholu dosáhli Zdeněk Hrubý, Radim Slíva a Pavol Lupták).\n\nJe ženatý a má dvě dospělé děti.\n\nO výstup na Mount Everest se neúspěšně pokoušel už v roce 1987. Na druhou výpravu se vydal s italskou expedicí v květnu 1991. Ještě před samotným výstupem Sulovského se k vrcholu vypravili jiní dva členové expedice – Fausto di Stefani a Juliano de Marki. Di Stefani však ve výšce 8 350 metrů začal mít střevní potíže, přestaly mu fungovat ledviny a omrzly ruce i nohy. Sulovský po americké výpravě našel fixní lana a s nimi s pomocí i švédské expedice stahovali nemocného Stefaniho dolů.\n\nPro druhý pokus o výstup byli vybráni Sulovský a italský horolezec Battista Bonali. Sulovský se na vrchol dostal jako první za špatné viditelnosti, mrazu 40 °C a prakticky v bezvětří 17. května 1991 v 16 hodin 25 minut. Šlo o prvovýstup přes Nortonův kuloár v severní stěně. Na vrcholu strávil asi 45 minut, když čekal na Bonaliho a potkal se zde s novozélandským horolezcem Mikem Perrym. Stal se tak prvním Čechem, který tuto horu zdolal. Za výstup byl oceněn titulem \"Horolezec roku\" a dodnes se jedná o nejhodnotnější český výstup na Everest. Bonali zahynul v roce 1993 na Huascaránu.\n\nNa Mount Everest vystoupili 15. října 1984 dva českoslovenští horolezci Zoltán Demján a Jozef Psotka, který při sestupu zahynul. Do roku 2012 na vrchol vystoupilo dalších deset českých horolezců.\n\n\nV komunálních volbách v roce 2006 byl jako nestraník za SNK-ED zvolen zastupitelem městského obvodu Moravská Ostrava a Přívoz. Na kandidátce byl původně na 7. místě, ale vlivem preferenčních hlasů skončil první (strana přitom v městském obvodu získala 2 mandáty). Mandát zastupitele městské části pak obhájil ve volbách v roce 2010 jako nestraník za hnutí Ostravak (opět se posunul ze 7. místa kandidátky na místo první), ve volbách v roce 2014 jakožto členu hnutí Ostravak se mu však již obhajoba nepodařila (byl až na 18. místě kandidátky). Ani ve volbách v roce 2018 neuspěl.\n\nV komunálních volbách v roce 2010 se také stal jako nestraník za hnutí Ostravak zastupitelem města Ostravy. Ve volbách v roce 2014 již jako člen hnutí Ostravak mandát obhájil. Na kandidátce byl původně na 8. místě, vlivem preferenčních hlasů se posunul na místo první. Také ve volbách v roce 2018 obhájil jako člen hnutí Ostravak post zastupitele města. Na kandidátce byl původně opět na 8. místě, vlivem preferenčních hlasů se tentokrát posunul na druhé místo.\n\nVe volbách do Senátu PČR v roce 2012 kandidoval jako nestraník za hnutí Ostravak v obvodu č. 71 – Ostrava-město. První kolo těsně vyhrál a ve druhém kole porazil kandidáta ČSSD starostu městského obvodu Ostrava-Jih Karla Sibinského poměrem hlasů 58,52 % : 41,47 %.\n\nVe volbách do Senátu PČR v roce 2018 obhajoval svůj senátorský mandát za hnutí Ostravak v obvodu č. 71 – Ostrava-město. Se ziskem 24,82 % hlasů vyhrál první kolo voleb a ve druhém kole se utkal s nestraníkem za hnutí ANO 2011 Ivem Gondkem. Toho porazil poměrem hlasů 59,89 % : 40,10 % a zůstal tak senátorem.\n\n\n"}
{"id": "231001", "url": "https://cs.wikipedia.org/wiki?curid=231001", "title": "Předalpská Galie", "text": "Předalpská Galie\n\nPředalpská Galie (latinsky: Gallia Cisalpina) bylo římské pojmenování oblasti (v letech 203 až 43/42 př. n. l. římské provincie), zahrnující území dnešní severní Itálie při řece Pádu ohraničené horskými masívy Alp a Apenin. V současnosti zde existují tyto italské regiony: Emilia-Romagna, Friuli-Venezia Giulia, Ligurie, Lombardie, Piemont, Trentino-Alto Adige a Benátsko. Římané pro toto teritorium užívali někdy také názvů \"Gallia Citerior\" („Bližší Galie“), \"Provincia Ariminum\" nebo \"Gallia Togata\" („v tóze oblečená Galie“, což poukazuje na pronikavou romanizaci tohoto kraje). \"Gallia Transpadana\" bylo označení části Předalpské Galie mezi Pádem a Alpami.\n\nPodle starověkých pramenů toto území původně nenáleželo k Itálii, nýbrž ke Galii, jelikož to byly keltské (galské) kmeny, které v 5. století př. n. l. pronikly zpoza Alp do údolí řeky Pádu a postupem doby si tuto oblast podmanily. Keltové odsud později zahájili vpády na území Etrusků a Římanů; druzí jmenováni byli částí těchto Galů (jak je Římané nazývali) vedenými náčelníkem Brennem zle postiženi v roce 390 př. n. l., kdy Keltové vydrancovali Řím. Po zhruba dalších téměř dvou stech letech neklidného soužití obou národů vyplněného četnými konflikty, vtrhli Keltové v roce 225 př. n. l. do severní Itálie (nynější střední Itálie), nicméně v krvavé bitvě u Telamonu byli římskými legiemi drtivě poraženi. Tento úspěch Římanům umožnil přejít v následujícím roce do protiofenzívy a postupně opanovat celé území Předalpské Galie. Záhy zde byly založeny první římské kolonie, jejichž obyvatelům náleželo latinské právo. Současně začala výstavba husté sítě silnic, spojujících tyto kolonie. Proces pozvolné pacifikace země byl však takřka na dvě desetiletí přerušen vypuknutím druhé punské války a vpádem Hannibala do Itálie v roce 218 př. n. l.\n\nTeprve po Hannibalově ústupu z Apeninského poloostrova v roce 203 př. n. l. mohla být výstavba provincie obnovena. Po roce 190 př. n. l. zde vznikla další města jako třeba \"Aquileia\", \"Bononia\" (nynější Bologna), \"Patavia\" (Padova) či \"Parma\". Správním střediskem provincie byla \"Mutina\" (Modena). Nedaleko tohoto místa se v roce 72 př. n. l. prokonzul Gaius Cassius Longinus pokusil zastavit Spartaka a jeho vojsko otroků. Avšak byl drtivě poražen a jen stěží si zachránil život.\n\nJižní hranici provincie s Itálií tvořila řeka Rubikon, jíž v roce 49 př. n. l. překročil Julius Caesar a jeho zkušená XIII. legie (\"„Alea iacta est“\"). Tato událost znamenala počátek další fáze římských občanských válek, které přivodily zhroucení římské republiky a zrod římského císařství. V témže roce obdrželi obyvatelé Předalpské Galie římské občanství. V době druhého triumvirátu pak byla provincie v roce 43 nebo 42 př. n. l. začleněna do Itálie, v rámci Octavianova programu „italizace“. Nejslavnějšími rodáky Předalpské Galie byli básník Vergilius, jenž se narodil v jedné obci nedaleko dnešní Mantovy, a historik Livius, pocházející z Padovy.\n\n"}
{"id": "231004", "url": "https://cs.wikipedia.org/wiki?curid=231004", "title": "Caproni-Campini N.1", "text": "Caproni-Campini N.1\n\nCaproni-Campini N.1 (také známý pod označením Campini Caproni CC 2) byl italský experimentální reaktivní letoun. Po německém He 178 to byl druhý létající proudový letoun na světě.\n\nPohon zajišťoval motokompresorový proudový motor. Ten se skládal z pístového motoru, který však nepoháněl vrtuli, nýbrž kompresor. Vzduch byl stlačen kompresorem a vháněn do spalovací komory, do níž bylo vstřikováno palivo. Tah vyvozoval buď pouze proud stlačeného vzduchu, nebo navíc přídavné spalování. V letech 1940 a 1941 byly vyrobeny dva letové prototypy a jeden pro pozemní zkoušky. \n\nKoncepci pohonu letounu navrhl inženýr Secondo Campini v roce 1931. Projekt se mu podařilo prosadit do armádních plánů až v roce 1934, ale skutečná realizace projektu nastala vlivem války v Habeši a začátku 2. světové války až v roce 1940. První prototyp, který pilotoval Mario De Bernardi, poprvé vzlétl 27. srpna 1940 v Taliedu. Výkony stroje nebyly příliš oslnivé a koncepce se ukázala jako slepá ulička vývoje. Letoun byl ale Mussoliniho režimem propagandisticky využit. Po válce první z prototypů zkoumali v Anglii odborníci Royal Air Force. V roce 1952 byl zrestaurován u společnosti Caproni v Ponte San Pietro a umístěn v Museo della Scienzia e della Technica v Milánu. Druhý prototyp byl zničen již během války v Guidonii.\n\nLetoun byl celokovový dolnoplošník. V přídi byl umístěn třístupňový kompresor, za nímž byl pístový motor Isotta Fraschini „Asso“ L 121 RC-40 o výkonu 662 kW. Dále následovala kabina pilotů a v zadní části letounu byla spalovací komora a tryska s regulačním výstupním kuželem.\n\n\n s. 27-28.\n"}
{"id": "231008", "url": "https://cs.wikipedia.org/wiki?curid=231008", "title": "Livingstonovy vodopády", "text": "Livingstonovy vodopády\n\nLivingstonovy vodopády ( ) pojmenované po jejich objeviteli Davidu Livingstonovi, je souhrnný název pro peřeje na dolním toku řeky Kongo v rovníkové Africe na hranicích států Demokratická republika Kongo a Republika Kongo.\n\nPeřeje se nacházejí mezi městy Kinshasa a Matadi. Na tomto 350 km dlouhém úseku řeka protéká k oceánu přes Jihoguinejskou vysočinu v hluboké (až 500 m) soutěsce. Šířka koryta se pohybuje mezi 400 až 500 m a místy se zmenšuje na 220 až 250 m. Na vzdálenosti mezi Kinshasou a Matadi řeka klesá o 270 m, přičemž vytváří přibližně 70 peřejí a vodopádů. Protože je řeka Kongo po Amazonce druhou nejvodnější řekou, peřeje jsou považovány za nejvodnější vodopády na světě.\n\nProtože peřeje znemožňují vodní spojení z většiny povodí řeky k oceánu, byla vybudována železniční trať Matadi-Kinshasa k překonání této přírodní bariéry.\n\nVe spodní části peřejí – 96 metrů vysokých vodopádech Inga se v současnosti dobudovává systém obřích vodních elektráren, jež budou po dobudování schopné zásobovat většinu Afriky elektrickou energií.\n"}
{"id": "231013", "url": "https://cs.wikipedia.org/wiki?curid=231013", "title": "Michaela Tomešová", "text": "Michaela Tomešová\n\nMichaela Tomešová (* 17. května 1991), za svobodna Michaela Doubravová , je česká herečka a zpěvačka. Proslavila se rolemi v seriálu \"O ztracené lásce\" a v televizním filmu \"Deník šílené manželky\". Jejím manželem je zpěvák a herec Roman Tomeš, se kterým má syny Kristiána a Jonáše.\n\nV roce 2010 účinkovala v soutěži \"Robin Hood – Cesta ke slávě\" na TV Prima. Díky této soutěži získala roli v muzikálu Robin Hood v Divadle Kalich.\n\n\n\n"}
{"id": "231014", "url": "https://cs.wikipedia.org/wiki?curid=231014", "title": "Lípy", "text": "Lípy\n\nLípy jsou částí obce Slatinice v okrese Olomouc. Nachází se pod nejvyšším vrchem Hané – Velkým Kosířem, podél silnice z Litovle do Prostějova.\n\nVesnice byla založena teprve roku 1786 na pozemcích dvora hraběte Filipa z Andlern-Wittenu v katastrálním území obce Slatinky. Podle zakladatele byla nová familiantská osada pojmenována \"Andlersdorf\" – Andlerova ves. Od první poloviny 19. století se užívalo úředně jména Andlerka. V pozemkových knihách 19. století je obec někdy uváděna i pod názvem \"Ples\", toto pojmenování žije v lidové mluvě dodnes. Teprve roku 1958 byla vesnice pojmenována Lípy. K okresu Olomouc byly připojeny až v roce 1960, současně byla doposud samostatná obec Lípy připojena ke Slatinicím. \n\nAndlerka byla vždy malou českou obcí. Populačního maxima dosáhla v roce 1930, kdy v ní žilo 478 obyvatel. Většina z nich se živila domáckým krejčovstvím pro prostějovské oděvní závody a v menší míře zemědělstvím. V současné době většina ekonomicky činného obyvatelstva dojíždí za prací do Lutína, Prostějova a do krajské metropole Olomouce.\n\nNa samotě Větřák stával od roku 1828 větrný mlýn, který sem byl přenesen prvním mlynářem Josefem Vondrou z Býškovice. Zanikl roku 1887, kdy jej strhla vichřice s povodní.\n\nObyvatelstvo bylo z větší části vždy katolického vyznání, po vzniku Československé republiky se v obci utvořilo nevelké společenství církve československé. Lípy přísluší k římskokatolické farnosti Slatinice, ve vsi stojí od roku 1858 kaple Nalezení sv. Kříže.\n"}
{"id": "231015", "url": "https://cs.wikipedia.org/wiki?curid=231015", "title": "Alessandro Anzani", "text": "Alessandro Anzani\n\nAlessandro Ambrogio Anzani (5. prosince 1877, Milán – 24. července 1956, Merville-Franceville) byl italský konstruktér, motocyklový a automobilový závodník. V roce 1906 navrhl a vyrobil tříválcový motor s válci do W, který použil o tři roky později Louis Blériot ve svém letounu při přeletu kanálu La Manche. \n\nAnzani se zajímal o techniku, od mládí pracoval v malé dílně svého strýce; byl také nadšeným a dobrým cyklistou. Na závodech v Miláně, kterých se zúčastnil jako divák, se seznámil s francouzským cyklistou Gabrielem Poulainem. Toto setkání vedlo Anzaniho k tomu, že po ukončení studií odešel na Poulainovo pozvání v roce 1900 do Francie, kde si měl vydělat peníze závoděním. Anzani byl nějaký čas Poulainovým hostem v St. Nazaire. Poté působil u výrobce motocyklů – firmy Buchet jako její tovární jezdec. V roce 1906 se osamostatnil a začal motocykly vyrábět sám v Courbevoie. Po úspěšné dohodě s Blériotem jeho firma prosperovala.\n\nDíky úspěchu rotačních motorů se mohl Anzani opět věnovat výrobě motocyklových motorů. Sídlem společnosti bylo Courbevoie, v Miláně založil společnost Fabbrica Motori Anzani, v Anglii pak British Anzani Motor Company. Ve dvacátých letech 20. století se zde také krátce věnoval výrobě závodních automobilů (malé vozy třídy cyclecar).\n\nMotor firmy Anzani shodný s tím, který použil Louis Blériot, koupil v Paříži v únoru 1910 i český průkopník letectví Jan Kašpar. \n\nV roce 1923 zajel Claude Temple s motocyklem s dvouválcovým motorem Anzani o objemu 996 cm³ světový rychlostní rekord 175 km/h, což přineslo i Anzanimu ještě větší popularitu. \n\n"}
{"id": "231018", "url": "https://cs.wikipedia.org/wiki?curid=231018", "title": "Bugsy Siegel", "text": "Bugsy Siegel\n\nBenjamin Siegel, zvaný Bugsy (28. února 1906 New York – 20. června 1947 Beverly Hills), byl americký gangster, který úzce spolupracoval s Lucky Lucianem a Meyerem Lanskym. Rozpoznal potenciál Las Vegas pro provoz hazardních her a přitáhl tam pozornost mafie. Město tak začalo být na konci 40. let 20. století obrovským zdrojem příjmů pro organizovaný zločin.\n\nNarodil se v Brooklynu, v části Williamsburg, v roce 1906 jako Benjamin Siegelbaum. Rodina si však brzy změnila jméno na Siegel. Jeho rodiče byli židovští přistěhovalci z Rakouska Max Siegel a Jennie Riechenthal. Měli ještě další čtyři děti.\n\nUž jako kluk se Bugsy věnoval drobné kriminalitě. Později se seznámil s Meyerem Lanskym a spolu vydírali obchodníky, vymáhali peníze za „ochranu“, kradli, zejm. auta, a prováděli násilnou trestnou činnost. V té době také kvůli své násilnické povaze a psychopatickým sklonům získal přezdívku Bugsy. Neměl však to oslovení rád, takže se mu to lidé báli říkat do očí. (Tuto přezdívku použili také novináři v roce 1939, kdy byl Bugsy obviněn z vraždy).\n\nBugsy s Meyerem se spojili s Lucky Lucianem a Frankem Costellem. Za prohibice získávali velké příjmy z obchodování s alkoholem. Siegel se nevyhýbal vraždám na objednávku. Zatímco Lansky a Luciano operace řídili, on je vykonával.\n\n28. ledna 1929 se oženil. Se svojí manželkou Estou (Esther nebo Estelle) Krakow měl dvě děti, dcery.\n\nV roce 1937 se přestěhoval do Kalifornie. Byl tam vyslán Lucky Lucianem, aby prozkoumal tamější prostředí, částečně to však bylo proto, že se ho v New Yorku pokoušeli zabít lidé z konkurenčního gangu (kvůli zavraždění jednoho jejich člena). Bugsy se seznámil se spoustou vlivných lidí z filmové oblasti, mezi které patřili Jean Harlow, Clark Gable, Gary Cooper nebo Cary Grant.\n\nPodle legendy se měl na jedné společenské akci, na kterou ho pozvala italská hraběnka Dorothy DiFrasso, setkat také s Goebbelsem a Göringem. Pro jejich antisemitské názory je chtěl údajně zabít, což mu nakonec měla hraběnka rozmluvit.\n\nBugsy v Kalifornii vydíral filmová studia i herce a měl pod kontrolou také místní bookmakery, včetně lodí kotvících u pobřeží, na kterých se hrál hazard. Kromě toho byl zapleten do pašování drog z Mexika do USA. Protože měl milostný poměr s řadou hereček, jeho žena Esta se s ním 8. srpna 1946 rozvedla.\n\nJeho největší životní láskou byla Virginia Hill (nar. 26. srpna 1916), která dělala gangsterům volavku, převáděla peníze a živila se také jako prostitutka, hosteska a tanečnice. Patřil jí dům v Beverly Hills, do kterého se Bugsy nastěhoval.\n\n31. října 1931 byl v Nevadě zlegalizován hazard. Bugsy přišel do Las Vegas v roce 1945. V té době zde již bylo postaveno několik menších kasin.\n\nSeznámil se s Billy Wilkersonem, majitelem několika nočních klubů. Ten měl rozestavěné kasino a velkolepé plány, ale chyběly mu peníze, zadlužil se. Bugsy od něj kasino koupil s tím, že ho dostaví a udělá z něj luxusní komplex, zahrnující kromě kasina veškeré hotelové vybavení, včetně bazénů, restaurací a míst pro zábavu i odpočinek. Kasino pojmenoval Flamingo (Plameňák), jménem, kterým někdy oslovoval přítelkyni Virginii.\n\nNa koupi a dostavbu kasina si půjčil mafiánské peníze, podle předběžných odhadů mělo Flamingo stát 1,5 milionu dolarů.\n\nV té době byl v Americe stavební materiál poměrně drahý a těžko dostupný, protože byl potřeba na opravy válkou zničených domů. Navíc dostat jej do Vegas bylo finančně velmi nákladné. Kromě toho neuměl Bugsy stavbu řídit a bylo běžné, že mu jeho dodavatelé prodali ten samý materiál (ať už se jednalo o cihly nebo palmy) vícekrát. Bugsy si toho nevšiml a platil. Náklady na Flamingo se vyšplhaly až k šesti milionům, a to ještě před tím, než byla stavba dokončena.\n\nMafiáni, kteří do Flaminga vložili své peníze, nehodlali takovou věc Bugsymu odpustit. Kromě toho sílily obavy, že Bugsy posílá peníze přes Virginii do Evropy. Virginia podnikala často výlety do Švýcarska. Údajně měla ukládat peníze do bank v Curychu a Ženevě.\n\n22. prosince 1946 se v Havaně uskutečnila konference, na které se sešli mafiánští bossové, účastnili se jí např. Meyer Lansky, Frank Costello, Lucky Luciano, Vito Genovese. Na programu bylo i kasino ve Vegas a s tím související Sieglovo odstranění. Meyer Lansky jako Bugsyho přítel ostatní přesvědčil, aby mu dali ještě šanci ukázat, že Flamingo bude po otevření nakonec výdělečné.\n\n26. prosince 1946 Bugsy kasino otevřel, i když ještě nebylo dostavěné, chtěl dodržet předem stanovený termín. Jednalo se o velkou pompézní akci, na kterou byla pozvána spousta filmových hvězd, která však nakonec skončila fiaskem. Kvůli špatnému počasí a vinou toho, že pokoje v hotelu nebyly ještě hotové, se návštěvníci ve Flamingu nezdržovali a své výhry si odnášeli do jiných kasin. Místní lidi Flamingo nelákalo a pro ostatní to bylo příliš daleko, než aby tam jeli.\n\nKasino se proto zavřelo. K jeho znovuotevření došlo v březnu 1947. V květnu téhož roku se Flamingo konečně dostalo z červených čísel.\n\nNa jaře roku 1947 se uskutečnila druhá havanská konference. Tentokrát její výsledek nebyl pro Siegla příznivý. Bossové se shodli, že Siegel je pro ně po otevření Flaminga hrozbou.\n\nVečer 20. června 1947 pobýval Siegel v domě Virginie Hill v Beverly Hills (Virginia v té době byla v Evropě). Kromě něj byli v domě ještě jeho přítel Allen Smiley, bratr Jerry Mason a jeho přítelkyně Virginie Chick Hill.\n\nBugsy seděl na gauči u okna a četl si Los Angeles Times. Mezi 22:30 a 22:45 hod na něj začal někdo přes okno střílet. Zasáhlo ho několik střel, většinou do hlavy. Byl na místě mrtvý. Fotky jeho rozstříleného těla otiskly druhý den americké noviny. V době smrti bylo Bugsymu 41 let. Neví se přesně, kdo jej zabil. Za jeho vraždu nebyl nikdo souzen.\n\nPohřeb se konal v Beverly Hills. Přišlo na něj pouze 6 lidí - jeho exmanželka Esta Siegel, šestnáctiletá dcera Millicent a čtrnáctiletá Barbara, jeho bratr Maurice Siegel, sestra Bessie Satoay a přítel Allen Smiley. Nepřišel nikdo z jeho hollywoodských známých, ani Virginia Hill.\n\nPeníze, které Siegel dlužil mafiánům, údajně Virginia ukradla a utekla s nimi do Francie a později do Švédska.\nPrakticky ihned po Bugsyho smrti převzali vedení Flaminga tři muži, kteří pracovali pro Meyera Lanskyho. Ten ale jakoukoliv souvislost s Bugsyho smrtí popíral.\n\nVirginia Hill zemřela v Rakousku 24. března 1966 na předávkování prášky na spaní. Podle oficiální verze se jednalo o sebevraždu, vzhledem k místu nálezu jejího těla se však vyskytly spekulace o vraždě Americkou mafií Cosa Nostra, jako pomstu za zpronevěřené 2 miliony dolarů, určené na výstavbu kasina Flamingo.\n\nV 70. letech převzala Flamingo rodina Hiltonů a přejmenovala jej na Flamingo Hilton. V průběhu dalších let došlo k masivním přestavbám. Poslední zbytek Bugsyho původního Flaminga byl zbourán v roce 1993. Bugsyho tam připomíná pouze pamětní deska. V roce 1999 bylo Flamingo Hilton přejmenováno na Flamingo Las Vegas.\n\n"}
{"id": "231023", "url": "https://cs.wikipedia.org/wiki?curid=231023", "title": "Džbánov (Voděrady)", "text": "Džbánov (Voděrady)\n\nDžbánov () je evidenční část obce Voděrady v okrese Ústí nad Orlicí v Pardubickém kraji. Leží asi jeden kilometr východně od Voděrad.\n\nDžbánov leží v katastrálním území Džbánov u Litomyšle o výměře 2,62 km.\n\nK obci Voděrady patří Džbánov jako její evideční část od 1. července 1985. Na obecním webu voderady-dzbanov.cz se jako název obce používá označení „Obec Voděrady a Džbánov“ a Džbánov je na něm zmiňován jako obec.\n\nDžbánov se rozkládá v kotlině mezi obcemi Jehnědí, Voděrady a Sloupnice, se kterými je spojen silnicí. Patří k obcím tzv. \"českého typu\", soustředěných kolem centrální návsi. Ve Džbánově se na návsi nachází obchod s potravinami, evangelická fara a kostel.\n\nEvangelický kostel z roku 1784 byl vystavěn pro potřeby Sloupenského evangelického sboru v přechodném období, než měl Sloupenský sbor postavenou modlitebnu ve své obci. Kostel je dodnes v provozu.\n\nNa severozápadním okraji vesnice roste památná lípa velkolistá ().\n\n"}
