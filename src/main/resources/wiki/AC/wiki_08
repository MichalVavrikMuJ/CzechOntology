{"id": "228611", "url": "https://cs.wikipedia.org/wiki?curid=228611", "title": "Mandžukuo", "text": "Mandžukuo\n\nMandžukuo (česky také Mančukuo; : 满洲国; : 満州国, \"Manšú-koku\") byl loutkový stát v Mandžusku a východním vnitřním Mongolsku, vytvořený bývalými úředníky dynastie Čching s pomocí japonského císařství v roce 1932. Rozhodující roli ve státě sehrávalo Japonsko, které do jeho čela dosadilo posledního vládce dynastie Čching – císaře Pchu Iho. Existence tohoto loutkového státu skončila v roce 1945 spolu s porážkou Japonska na konci války.\n\nNavzdory názvu byli Mandžuové v tomto státě menšinou; největší etnickou skupinu představovali etničtí Číňané (Chanové). Dále tu žili Korejci, Japonci, Mongolové a další menšiny. Na západě státu byly mongolské regiony řízeny pod mírně rozdílným systémem s ohledem na mongolské tradice. Liaotungský poloostrov nacházející se na jihu Mandžuska se strategickým přístavem Port Arthur byl fakticky ovládán Japonskem již od rusko-japonské války.\n\nPo rusko-japonské válce roku 1905 nahradilo Japonsko Rusko jako rozhodující zahraniční velmoc v Mandžusku a Mandžusko, zemědělsky rozvinuté a bohaté na přírodní zdroje tak zapadlo do japonské sféry vlivu. Roku 1906 prodloužili Japonci jihomandžuskou železnici, navazující na transsibiřskou magistrálu až do Port Arthuru. Během první a obzvláště druhé světové války se Mandžusko stalo politickým bojištěm mezi Ruskem, Japonskem a Čínou. Ruské Mandžusko obsadily japonské expediční síly během ruské občanské války roku 1917, pod sovětskou kontrolu se dostalo zase roku 1925. V průběhu anarchie v Číně v 30. letech 20. století se většina Mandžuska dostala pod kontrolu Čang Čuo-lina, jednoho z vojenských vůdců, který spolupracoval s Japonci. K jeho úspěchu mu výrazně dopomohla japonská kwantungská armáda.\n\nV roce 1931, následkem tzv. Mukdenského Incidentu obsadila japonská armáda Mandžusko. Japonsko tak uskutečnilo oddělení Mandžuska od zbytku Číny a později zde ustanovilo loutkovou vládu. Aby Japonci dodali novému loutkovému státu legitimitu a zdání nezávislosti, dosadili na pozici hlavy státu bývalého čínského císaře z dynastie Čching Aisyn Gyoro Pchu Iho. Prvním předsedou vlády se stal blízký přítel císaře, Čeng Siao-sü, který byl v posledních letech čínského císařství znám jako reformní politik loajální císaři.\n\n18. března 1932 byl vyhlášen tzv. \"Mandžuský Stát\" (čínsky Mandžukuo) a téměř ihned byl uznán Japonskem. Město Čchang-čchun, přejmenované na Hsinkin se stalo jeho centrem. Téměř okamžitě se začal formovat odboj, sestavený zvláště z chanských Číňanů, komunistů, Korejců nebo příznivců republiky. Oficiální vládou byly tyto skupiny označováni jako bandité.\n\nPodle japonského vzoru tedy nastoupil Pchu I jako císař Mandžukua, někdy označovaného jako \"Mančutikuo\", což znamená Velká Mandžuská Říše a Čeng Siao byl předsedou vlády až do roku 1935, kdy ho nahradil Čang Ťing-chuej. V Hsinkinu byl zbudován nový císařský palác a od SSSR byla odkoupena mandžuská železnice.\n\nZa druhé čínsko-japonské války (1937-1945) se Mandžukuo stalo odrazovým můstkem k japonské invazi do ostatní Číny. Roku 1939 vyústily spory mezi Mandžukuem a Mongolskou lidovou republikou v bitvu u Chalchyn Golu. Během této bitvy porazily spojené Mongolsko-sovětské síly japonskou kwantungskou armádu podporovanou omezeným počtem vojáků Mandžukua.\n\nRoku 1945 vyhlásil SSSR v souladu s výsledky jaltské konference válku Japonsku. 8. srpna v rámci tzv. operace Srpnová bouře překročilo 1 577 000 sovětských a 16 000 mongolských vojáků hranici Mandžukua, aby tak dorazili kwantungskou armádu, na konci války největší a nejschopnější celek japonské armády. 20. srpna kwantungská armáda kapitulovala. Dvousettisícová armáda Mandžukua, slabě vycvičená a vyzbrojená především přebytky Japonců se války musela účastnit na straně Japonska. Mnoho jejích vojáků se bez jediného výstřelu vzdalo Sovětům.\n\nSamotný císař Pchu I se pokoušel utéct do Japonska a vzdát se americké armádě, ale byl zajat Sověty a předán čínským komunistům a poté souzen v rámci Tokijského procesu a odsouzen jako válečný zločinec.\n\nRoku 1933 se Společnost národů k problematice Mandžukua vyjádřila v tom smyslu, že podporuje Čínu a uznává Mandžukuo jako její součást, což vedlo k vystoupení Japonska ze Společnosti národů.\n\nMandžukuo bylo loutkovým státem Japonska. Orgány státní správy byly naprosto podřízeny vojenské okupační správě japonské armády. Pchu I zde vládl nejdříve jako regent a od roku 1934 jako císař. Císaři byla ve věcech exekutivy nápomocna \"Státní rada\" a \"Rada pro veřejné záležitosti\". Centrem moci byla státní rada s japonskými poradci.\nVelitel Kwantungské armády byl chápán jako japonský velvyslanec v Mandžukuu. V roce 1945, těsně před koncem války požádal císař Pchu I o abdikaci, což se jevilo jako velmi opožděný krok.\nBěhem své krátké existence se Mandžukuo dělilo na pět provincií (mandžusky \"Anto\") se zvláštními městy Charbin a Hsinking. Každá provincie se dále dělila na 24 prefektur.\n\nRoku 1931 mělo Mandžukuo 30 milionů obyvatel a roku 1941 se počet zvýšil na 50 milionů. Na 100 žen připadalo v Mandžukuu 123 mužů. Roku 1934, kdy mělo Mandžukuo 30 880 00 obyvatel, hlásilo se 29 510 000 lidí k Čínské národnosti (Chanové), 590 760 k národnosti japonské, 680 000 bylo Korejců. 98 431 lidí se hlásilo k jiným národnostem (bílí Rusové, Mongolové, Židé…)\n\n\nVláda založila v Mandžusku mnoho základnich škol a škol s převážně technickým zaměřením. V Mandžukuu bylo 12 tisíc základních škol, 200 středních škol, 140 pedagogických škol a 50 škol s technickým a profesním zaměřením. Japonské a čínské děti často navštěvovaly odlišné školy, kde se vyučovalo odlišnými jazyky, japonští studenti se většinou dostávali na lepší školy a japonština byla samozřejmě povinná všude. V celém Mandžukuu bylo 600 tisíc školou povinných žáků a 25 tisíc učitelů. Vyučovalo se většinou starým čínským způsobem podle Konfucia.\n\nOd roku 1932 tisklo Mandžukuo vlastní poštovní známky.\n\nMandžukuo bylo státem se silně rozvinutým průmyslem podporovaným Japonci. Místní produkce oceli dokonce ve 30 letech předběhla Japonskou. Bohužel byla ekonomika Mandžukua silně vysávána Japonci a sloužila plně jejich válečným zájmům. Během éry Mandžukua se modernizovala mnohá mandžuská města (např. Čchang-čchun). Byla založena Centrální banka Mandžuska, která tiskla měnu chuan. Japonské firmy na letadla a ocelárny zde měly své pobočky. Mandžukuo mělo také vlastní aerolinie.\n\n\n\nArmáda Mandžukua v roce 1945 čítala asi 200 tisíc mužů. Byla vyzbrojena především japonskými zbraněmi nebo kořistními zbraněmi čínské a ruské armády. Mimo jiné i československým lehkým kulometem vz. 26. Uniformy byly šité podle japonského vzoru s rozdílem toho, že na čepici měl voják Mandžukua pěticípou hvězdu v barvách vlajky a odlišovací znaky na límci v různých barvách (černá pro vojenskou policii, červená pro pěchotu, zelená pro jezdectvo, žlutá pro dělostřelectvo, hnědá pro ženijní jednotky a modrá pro transportní jednotky). Elitní jednotkou byla Císařská garda, která sloužila mimo jiné pro ochranu císaře. Armáda Mandžukua se účastnila vpádu do Číny roku 1937, sovětsko-japonských pohraničnich konfliktů a lokálních bojů proti banditům a odboji. Zrušena byla spolu s Mandžukuem roku 1945, po sovětsko-japonské válce.\n\nPo celou historii Mandžukua zde udržovalo Japonsko vojenskou přítomnost; celé území se nacházelo pod jurisdikcí tajné policie Kempeitai. Na území Liaotungského poloostrova a se strategickým přístavem Port Arthur a na dráze mandžuské železnice od konce rusko-japonské války v roce 1905.\n\nKwantungská armáda, existující od roku 1906 zprostředkovávala vojenskou přítomnost Japonska v tomto regionu po celou dobu jejího trvání. Zpočátku sloužila pouze k ochraně japonského území kolem Port Arthuru a k ochraně mandžuské železnice, později se aktivně zapojovala do válek mezi vojenskými vůdci a po roce 1931, kdy se spolu s jednotkami v Koreji zúčastnila záboru Mandžuska, platila za jednu z rozhodujících sil v regionu. První porážka této armády nastala u jezera Chasan v srpnu 1938. Poražena byla také v bitvě u Chalchyn Golu téměř o rok později. Japonci však těmto porážkám nikdy nepřisuzovali velký význam a brali je jako pohraniční incidenty, které vlastně nic nezměnily. Roku 1945 čítala kwantungská armáda přes 1 milion mužů a po porážkách, které Japoncům uštědřily USA byla největší a nejbojeschopnější ze všech armádních skupin japonské císařské armády. Posledním velitelem kwantungské armády byl generál Otozó Jamada. Před ním, od roku 1939 na tomto místě působil generál Jošihiro Umezu.\n\nV průběhu let 1932- 1945 zde Japonci podnikali pokusy na lidech s biologickými zbraněmi. Tohoto se účastnila tzv. Jednotka 731 (731 部隊 Nana-san-iči butai), která tak činila v oblasti kolem Charbinu. Oběti, především Číňané, Rusové a Korejci byli přivedeni k vivisekci. Někteří historici tvrdí že přes 10 milionů Číňanů zde bylo posláno na nucené práce. Někteří z nich podlehli nemocem z těžké manuální práce v nevyhovujících podmínkách a byli pohřbeni do masových hrobů.\n\nSoučástí zemědělství Mandžukua byla produkce opia. Do financování prodeje drog byla podle \"Japan Times\" částečně zapojena i japonská armáda. Podle společnosti národů bylo roku 1937 90 % opiátů japonského původu, převážně pěstovaných právě v Mandžukuu.\n\n\n"}
{"id": "228612", "url": "https://cs.wikipedia.org/wiki?curid=228612", "title": "Saturnský verš", "text": "Saturnský verš\n\nSaturnský verš je označení pro typ verše, užívaný v archaické latině a patrně i dalších italických jazycích, nicméně zaniklý ještě před klasickým obdobím latinské literatury, kdy byl vytlačen časoměrným veršem (podle řeckého vzoru).\n\nPrincipy jeho tvoření nejsou dosud zcela jasné, protože se dochovalo velmi málo literárních památek tímto veršem psaných. Dochovalo se pouze 137 kompletních a nesporných saturnských veršů, převážná část z nich pochází ze zlomků překladu Homérovy Odysseie, kterou saturnským veršem do latiny převedl Lucius Livius Andronicus ve 3. století př. n. l. a zlomků eposu \"Bellum Poenicum\", který napsal v tomtéž století Gnaeus Naevius, další významnou část tvoří nápisy, epigramy.\n\nBrzy poté uvedl básník Quintus Ennius do latiny časoměrný verš, hexametr, který saturnský verš brzy zcela vytlačil, protože řecký verš byl považován za krásnější a umělečtější.\n\nSoučasní učenci se přiklánějí k názoru, že jde buď o časoměrný verš (nijak ale nesouvisející s řeckým časoměrným veršem) nebo o sylabotónický verš.\n\nVětšina saturnských veršů (ale ne všechny) může spadat pod následující schéma:\n\nPříkladem takového verše může být první fragment z překladu Odysseie Livia Andronica:\n\n\"Virum mihī Camēna īnsece uersūtum\"\n\n∪ – ∪ – || ∪ – ∪ || – ∪ ∪ – – x\n\nW.M. Lindsay navrhl určit schéma přízvuků takto:\n\nSaturnský verš se nevyskytuje jen v latině, byl doložen i ve falištině, oskičtině, umbrijštině a paeligništině, přičemž všechny to jsou italické jazyky, nemá tedy pravděpodobně jen latinský původ.\n\nVětšina veršů se dělí cézurami podle vzoru \"4 || 3 || 3 || 3\" (číslo udává počet slabik v daném úseku, dvojité svislítko cézuru), což je pokládáno za vůbec nejzákladnější (respektive jedinou zcela jistou) charakteristiku saturnského verše. Výzkumy ukázaly příbuzné členění i v neitalických indoevropských jazycích (například v keltských jazycích), což by mohlo ukazovat na obecně indoevropský původ tohoto verše.\n"}
{"id": "228614", "url": "https://cs.wikipedia.org/wiki?curid=228614", "title": "Travenské jezero", "text": "Travenské jezero\n\nTravenské jezero () leží v oblasti Salzkammergut (\"Solná komora\"), konkrétně na jeho severovýchodním konci, v Rakousku. Je položené mezi skalnatým masivem Traunstein a vápencovým pohořím Höllengebirge. Je na řece Traun. Centrem turistiky je větší město Gmunden (\"440 m, 13 000 obyv.\"), ležící zcela na severním konci jezera.\n\nJiž Římané ho nazvali „šťastným jezerem“ (Lacus Felix). Poprvé se název „Trunseo“ objevil v dokumentech v roce 909. Od 14. století do roku 1850 byl Gmunden a Traunsee hospodářským střediskem Solné komory. Dnes jsou to především vyhledávané klimatické lázně. Oblast Travenského jezera je již od pradávna známa především díky již několik set let trvající výrobě keramiky. \n\n8. května 1945 spadlo do jezera letadlo typu P-47 Thunderbolt. Byla to poslední ztráta letounu USAF během války v Evropě. Přes 50 let byl nezvěstný a teprve v roce 2005 byl opět nalezen skrytý ve vodách Traunsee v asi 70 m hloubce. Stroj s názvem „Dottie Mae“ byl podroben ve Spojených státech rozsáhlému zrestaurování.\n\nVýchodní břeh jezera je velmi málo osídlený a přístupný po silnici jen zhruba do poloviny své délky. Tomuto břehu jezera vévodí vápencový masiv Traunstein – 1 691m, patřící do skupiny pohoří Salzkammergutberge. Na západním břehu Travenského jezera je infrastruktura hustší. Nachází se zde např. obec Altmünster, kemp či přístaviště lodí. Na jihu se jezera se svahy pohoří Salzkammergutberge pomalu prolínají s vyšším pohořím Totes Gebirge (\"Mrtvé hory\").\n\nTuristika v oblasti Travenského jezera ožívá především v letních měsících. Teplota vody v srpnu dosahuje hodnoty kolem 20 °C. Je zde vyhlášená výborná kvalita vody, a tak se zde provozuje mnoho vodních sportů (potápění, vodní lyžování, windsurfing atd.). V létě jezdí po jezeře kolesový parník Gisela a první parník s lopatkovým kolem zvaný Žofie, která vyplula již 15. května 1839. Na jižním okraji jezera vede z části obce Ebensee zvané Oberlangbath lanovka na vrchol Feuerkogel (\"1 592 m\") v pohoří Höllengebirge. Jižně od města Gmunden, na severu jezera, leží na malém ostrově známý Zámecký hotel Ort přístupný z pevniny po dřevěném mostě. (\"prohlídka trvá 45 minut\").\n\n"}
{"id": "228615", "url": "https://cs.wikipedia.org/wiki?curid=228615", "title": "Bohuslav Fuchs", "text": "Bohuslav Fuchs\n\nBohuslav Fuchs (24. března 1895 Všechovice – 18. září 1972 Brno) byl český architekt, urbanista a teoretik značného vlivu a evropského významu. Jeden z popředních pionýrů moderního mezinárodního stylu. Svým vyspělým, časně moderním a mimořádně rozsáhlým dílem zásadně ovlivnil vývoj české architektury stejně jako zrání moderní architektury v mezinárodním kontextu.\n\nRealizoval více než 150 staveb, z nichž některé jako hotel Avion, pavilon města Brna a lázně Zábrdovice nebo termální koupaliště v Trenčianských Teplicích Zelená žába se staly jedněmi ze stěžejních děl moderní epochy.\n\nBohuslav Fuchs se narodil ve Všechovicích na střední Moravě (Hranice na Moravě), odlehlé obci ale na dohled hlavních továren pro slavné židle Thonet v Bystřici pod Hostýnem. Jeho otec Augustin Fuchs měl na náměstí vedle kostela krámek se smíšeným zbožím\n\nByl obdařen mimořádným, přirozeným a komplexním talentem pro architekturu. Měl výtvarné cítění, výjimečnou prostorovou představivost a smysl pro harmonii. Nechyběla mu ovšem technická zodpovědnost. Nadání cílevědomě a účinně rozvíjel souběžně s oficiálním studiem. Několik málo let před tím bylo univerzitní studium pro architekty spíše výjimkou než pravidlem. Přes pomoc vynikajících učitelů byl Fuchs přesto v jádru „samoukem“.\n\nStudoval nejprve na reálce v Holešově, které se ještě během jeho studií změnila na reálné gymnázium. Kreativní sklony projevil již tam při vydávání studentského časopisu, za což byl ze studií vyloučen.\nZačal se tedy učit zedníkem a posléze se stal žákem české Průmyslové školy stavební v Brně (1910–1915), během studií se zároveň i vyučil. Měl štěstí na mimořádné učitele – vynikající architekty Jaroslava Syřiště, J. Oplta a především Emila Králíka. Oficiální přípravu završil studiem na Akademii výtvarných umění v Praze u profesora Jana Kotěry (1916–1919), který jej osobně ke studiu vybral. Vyhnul se tím také službě na frontě a získal i náskok v profesní dráze.\n\nMotivace dosáhnout mimořádných výsledků byla ještě posílena touhou povznést se z jednoduchých poměrů rodiny a nesmírně rostla s nadcházejícími výzvami, přicházejícími s neopakovatelnými úkoly výstavby mladého státu po konci války. Nikdy za dlouhou dobu nebyly podmínky pro vznik a rozvoj velké architektury jako na sklonku I. světové války a v letech po jejím skončení. V Československu to byly dispozice, kulturní, společenské, politické, hospodářské ale zejména demografické. V době, kdy se přirozeně střídaly pozice na čele společnosti bylo mnoho mužů starších ročníků ještě vázáno na válečných frontách, dostala tedy příležitost přesně ona generační vrstva, ke které Fuchs náležel.\n\nFuchs byl koncentrovanou osobností. Nebyl nijak neomalený, ale pohotový a z každé příležitosti bez zaváhání dokázal vytěžit maximum. Řečník byl neobratný, a tak se projev jeho vnitřního světa zcela usměrnil především jen na architektonickou práci, a ta mu šla snadno ruky. Jeho architektonické dílo budilo stále větší důvěru a bylo víc a více ověřováno jako pro všech stránkách spolehlivé. Byl do hloubky vzdělaný s kreativním rozhledem, ale pro nadbytek konkrétní projekční práce neměl čas a ani příležitost teoretické myšlení rozvinout do jiskrnější podoby.\n\nJako architekt – i když byl od podstaty zdrženlivý člověk – se veřejně angažoval, nejprve ve Spolku architektů v naději, že by mohl být výchozí platformou pro komoru architektů. Později byl československým delegátem v CIAM. V porovnání s Le Corbusierem ale nevyvíjel takovou ofenzivní společenskou činnost ku prospěchu modernismu.\n\nFuchs byl zlákán do Brna v roce 1923 perspektivou odborného místa ve stavebním a plánovacím oddělení Stavebního ředitelství města. Již v roce 1922 jej k účasti v konkurzu vybídl Jindřich Kumpošt. Brnu tehdy nezbývalo než mnoho stavět, a to skýtalo jedinečnou naději hojné a jisté realizace, ale také skoro žádné překážky modernímu trendu. Na tomto postu mu jako zaměstnanci byly automaticky přidělovány úkoly (Masná burza, Pavilon města Brna), které vešly do dějin architektury.\n\nI přesto, že měl zejména v letech 1923–1928 zajištěn pravidelný \"proud\" přímo zadaných úkolů – dychtivě, s plným nasazením a pravidelně se účastnil architektonických i urbanistických soutěží. Později byl i častým porotcem. Fuchs byl přesvědčeným soutěžním typem a přijímal téměř každou výzvu. Vzdor kolujícím legendám o ovlivňování soutěží je ověřeno, že se choval „fair play“.\n\nZa války se stal učitelem na legendární „Baťově“ umělecké škole a ihned po válce potom, po obnově vysokých škol profesorem urbanismu na Vysoké škole technické v Brně\n\nJestliže v prvních poválečných letech se před Fuchsem otevřela opět tvůrčí perspektiva a po roce 1945 byl logicky povolán za profesora architektury na brněnskou Techniku, po nástupu komunistického režimu byla jeho situace ve škole i profesi stále svízelnější. Veřejných úkolů valem ubývalo, což se prohloubilo po roce 1949. Soukromá klientela drobných stavebníků moravského venkova byla během raných padesátých let decimována. Fuchs byl sice nadále profesorem i dokonce děkanem, jeho práce na škole ale byla zákulisně omezována a sabotována. Byla předmětem žárlivosti a intrik mladších kolegů, kteří mistrně zneužili politického vývoje v nedemokratických poměrech, aby byl nakonec po roce 1958 inscenovaně obviněn z šedé ekonomiky a odsouzen.\n\nBohuslav Fuchs zemřel 27. září 1972 v podstatě na následky vnitřních a četných zranění, které utrpěl při automobilové havárii na cestě do Prahy v roce 1970.\n\nBohuslav Fuchs byl oceněn řadou cen, uznání a členství v prestižních uskupeních. V popředí je Herderova cena. Byl také čestným zahraničním korespondentem Královského institutu britských architektů – RIBA. Na domácí půdě byl dekorován titulem Národní umělec, v době, kdy si toto ocenění získalo opět, ale jen na krátký čas získalo společenský respekt. Později byl titul zdiskreditován. Fuchsovi byla na konci 40. let nabídnuta profesura na Cambridžské universitě.\n\nIhned po studiích se jeho dílo rozvíjelo na profesionálním základě. Po absolutoriu se dostal ke dvěma velkým úkolům – návrhům horských hotelů – Klostermannovy a Masarykovy chaty, které se následně realizovaly. Byly to velké stavby v prostředí s tvrdým klimatem. Uvnitř byly koncipovány v principu moderně i když s rustikálním povrchem, navenek měly ohleduplný výraz, rezonující s regionálními stavbami. Horské stavby dodnes nepřestavěny stojí.\n\nPo epizodní koketerii s národním dekorativismem (vila Plhákových v Háji u Mohelnice) se Fuchs soustředil na profilaci vlastního architektonického výrazu, který se nezadržitelně blížil jak moderní formě, tak konstrukci a formování vnitřního prostoru. Měl za Le Corbusierem jen zcela nepatrnou prodlevu, a pouze letmo jej sledoval pohroužen v kultivaci vlastního díla vyvěrajícího z jeho originálních pohnutek a charakteru osobnosti. Klíčová je v tomto stadiu stavba ředitelství firmy Tauber v Bystřici pod Hostýnem.\n\nBěhem těchto let (1922–1926) dozrála jeho tvorba na základě vlastní osobité cesty do plně moderní podoby. Byl tedy nejspíš částečně inspirován ranými projevy Le Corbusiera (od roku 1921) a holandskou architekturou – zejména počiny J. J. P. Ouda – přesto se nápadně demonstruje jeho vlastní cesta, nezaměnitelný charakter a „rukopis“. Během let 1923–1928 vznikla většina jeho klíčových děl, která vešla do dějin české architektury, např.: Zemanovu kavárnu na Kolišti, Masnou burzu, hotel Avion, obřadní síň ústředního hřbitova v Brně - Štýřicích, penzion Radun v Luhačovicích.\n\nVstup Bohuslava Fuchse do odborného života nastal v mimořádně příznivou dobu.\nVzápětí po studiu se mu zdařilo realizovat důležité stavby.\nÚkoly – také díky šťastné periodizaci – přicházely v mocném přívalu, takže mu ani nezbývalo dost času k rozvoji teoretických úvah a manifestačních doktrín.\nMezi všemi pionýry moderní architektury tak byl v podstatě výjimkou. Ihned v raném období (1923–1926) realizoval několik staveb (ředitelství společnosti Tauber, Zemanovu kavárnu, Masnou burzu a obřadní síň Ústředního hřbitova), které byly nedocenitelnou posilou pro uplatnění moderní architektury, protože všechny tyto stavby byly po stavebně technické stránce velmi solidní.\nNejméně dvě z nich si pořídila respektovaná veřejná autorita, což mělo pro legitimitu moderní (funkcionalistické) architektury také značný význam.\n\nStále živou je úvaha, zda byl Fuchs více urbanistou než architektem. Přes množství staveb, byl a cítil se především urbanistou. Byl s Kumpoštem jedním ze zakladatelů moderního urbanismu, regulačního a územního plánování. Tehdy urbanismus opustil metody monumentálního a především tvarového určování (regulování) a postupně uplatňoval a rozvíjel metody moderní komplexního fungovaní sídelního celku.\n\nFuchsovo urbanistické dílo je podobně rozsáhlé jako soubor díla architektonického. Jeho zárodky spadají rovněž do počátku 20. let.\n\n\nFuchs byl zejména pohroužen do navrhování staveb a urbanistických konceptů, což vázalo většinu jeho času. Přesto vytvořil i menší soubory svého nábytku – byl to však především nábytek do jeho staveb: vestavěné skříně, bufety a komody. Když to bylo nezbytné, Fuchs řešil s velkou přesností a určitostí i detaily. Vynikajícími kusy nábytku byly lavice pro nádražní poštu v Brně. Nepochybný význam má i trubkový nábytek navržený zejména pro lázeňské budovy a vyrobený v Bystřici pod Hostýnem.\n\nJiž ke konci 20. let byl – jako jeden spolutvůrců moderní architektury – mezinárodně známou a respektovanou osobností. Prvním opravdovým (a velmi přejícím) kritikem byl Karel Teige. Posléze se přidali – ale jen letmými zmínkami – Henry-Russell Hitchcock, Philip Johnson a J.G.Watjes. Časem mezinárodní reflexe zeslábly, především z důvodů domácích vnitrospolečenských zvratů a zakrnělé domácí publicity. Jenom částečně mohla napravit tento stav na mezinárodní úrovni snaha Borise Podreccy, Friedricha Kurrenta, Vladimíra Šlapety a Mihály Kubinszkeho od poloviny 60. do poloviny 80. let.\n\nFuchs měl ve své době značný vliv na rozvoj a přijetí moderní architektury širší společností. Již v první polovině 20. let dokázal dát většině výrazně moderních a progresivních projektů mimořádně solidní stavební kvalitu, tak že se staly věrohodným způsobem stavění. Tím že dostal jako zaměstnanec městské kanceláře za úkol navrhnout klíčové stavby ve středobodu veřejného života (obřadní síň, masná burza, pavilon m. Brna). To dodalo moderní architektuře vůbec – v celosvětoivém kontextu – punc věrohodnosti, spolehlivosti a završilo to vítěznou dráhu jejího vývoje. Především zde je jeho nezaměnitelný mezinárodní význam.\n\nKonec války zastihl Fuchse již jako padesátiletého muže. V prvních letech přišly zajímavé úkoly, které byly spojeny s obnovou vybombardovaných staveb. Nejlepším činem tohoto období je přestavba Domu umění, kterému hrozila po vybombardování zkáza. Důležitým krokem byl návrh autobusového nádraží s futuristickou odbavovací halou. Realizovány byly jen střechy nad prvním nástupištěm, jejich tvar navrhl společně s konstruktérem Konrádem Hrubanem.\n\n\n\n\n"}
{"id": "228616", "url": "https://cs.wikipedia.org/wiki?curid=228616", "title": "Estádio do Bessa Século XXI", "text": "Estádio do Bessa Século XXI\n\nEstádio do Bessa Século XXI je portugalský stadion ve městě Porto. Stadion před Mistrovstvím Evropy ve fotbale v roce 2004 prošel generální rekonstrukcí. Má čtyři sevřené tribuny, jimž byly vzorem anglické fotbalové kotle. Dále pak stadion prošel přemístěním a snížením povrchu hřiště. Na stadioně se odehrály 3 zápasy základní skupiny na Euru 2004.\n"}
{"id": "228618", "url": "https://cs.wikipedia.org/wiki?curid=228618", "title": "Pardubice IV", "text": "Pardubice IV\n\nPardubice IV jsou jedním z osmi městských obvodů města Pardubice.\n\n"}
{"id": "228619", "url": "https://cs.wikipedia.org/wiki?curid=228619", "title": "Pardubice I", "text": "Pardubice I\n\nPardubice I jsou jedním z osmi městských obvodů města Pardubice.\n\n"}
{"id": "228620", "url": "https://cs.wikipedia.org/wiki?curid=228620", "title": "Pardubice II", "text": "Pardubice II\n\nPardubice II jsou jedním z osmi městských obvodů města Pardubice. Velkou část tvoří panelová sídliště z 50.-80. let.\n\nZa dominantu Pardubic II lze považovat věžový bytový dům, který byl původně plánován jako hotel. Tento věžový dům se nachází v části Polabiny, na sídlišti Polabiny 3, v ulici Bělehradská, č.p. 379.\n\nDo obvodu spadají tyto části města:\n"}
{"id": "228621", "url": "https://cs.wikipedia.org/wiki?curid=228621", "title": "Pardubice III", "text": "Pardubice III\n\nPardubice III jsou jedním z osmi městských obvodů města Pardubice.\n\n"}
{"id": "228625", "url": "https://cs.wikipedia.org/wiki?curid=228625", "title": "Pardubice VI", "text": "Pardubice VI\n\nPardubice VI jsou jedním z osmi městských obvodů města Pardubice.\n\n"}
{"id": "228627", "url": "https://cs.wikipedia.org/wiki?curid=228627", "title": "Pardubice VII", "text": "Pardubice VII\n\nPardubice VII jsou jedním z osmi městských obvodů města Pardubice.\n\n"}
{"id": "228628", "url": "https://cs.wikipedia.org/wiki?curid=228628", "title": "Římskokatolická církev v Lichtenštejnsku", "text": "Římskokatolická církev v Lichtenštejnsku\n\nŘímskokatolická církev je nejsilnější náboženskou organizací v Lichtenštejnsku. Hlásí se k ní asi 75 % obyvatel. Před 2. prosincem 1997 bylo Lichtenštejnsko součástí churské diecéze, k danému dni pak byla na jeho území vytyčena vaduzská arcidiecéze. Ta je podřízena přímo Svatému stolci – její arcibiskup nezasedá v žádné biskupské konferenci. Katedrálou je kostel svatého Florina v hlavním městě Vaduzu.\n\nSvatý stolec je v Lichtenštejnsku reprezentován apoštolským nunciem. Nunciatura byla zřízena roku 1985 a je personálně spojena se švýcarskou nunciaturou.\n\n"}
{"id": "228629", "url": "https://cs.wikipedia.org/wiki?curid=228629", "title": "Stav", "text": "Stav\n\nStav může být:\n\n\n\n\n"}
{"id": "228631", "url": "https://cs.wikipedia.org/wiki?curid=228631", "title": "SeaBus", "text": "SeaBus\n\nSeaBus je osobní trajekt, provozovaný společností Coast Mountain Bus Company napříč fjordem Burrard Inlet, mezi centrem Vancouveru a městem North Vancouver.\n\nSeaBus je součástí vancouverského systému městské hromadné dopravy TransLink. Stanice ve Vancouveru je u nádraží Waterfront, kde mohou cestující přestoupit na podzemní dráhu SkyTrain nebo příměstskou trať West Coast Express. V North Vancouveru přistává trajekt u dopravního uzlu Lonsdale Quay.\n\nPravidelnou dopravu na trase zahájila loď \"North Vancouver\" v roce 1900. O tři roky později převzala provoz nově založená společnost \"North Vancouver Ferry and Power Company\"; provozovala loď \"St. George\". Později byly obě lodi přejmenovány na \"North Vancouver Ferry No. 1\" a \"North Vancouver Ferry No. 2\". Společnost v roce 1908 převzalo město North Vancouver, krátce poté byla uvedena do provozu i loď \"North Vancouver Ferry No. 3\". V roce 1936 byla lod číslo 2 z provozu vyřazena a později vyhořela.\n\nPo otevření mostu Lions' Gate Bridge v roce 1938 nastal samozřejmý odliv cestujících. Jejich počty opět rapidně vzrostly během druhé světové války. V té době se v loděnicích na severním břehu stavělo mnoho lodí a trajekt sloužil zejména dopravě dělníků z loděnic a zpět. V roce 1941 byla do provozu uvedena loď číslo 4. a o rok později byla najata loď \"Crosline\" ze Seattlu. V roce 1943 SeaBus přepravil přes sedm miliónů pasažérů.\n\nV padesátých letech došlo opět k velkému poklesu počtu cestujících. Loď číslo \"3\" byla v roce 1953 prodána. Kvůli stále vzrůstajícím nákladům byl provoz čím dál více ztrátový a tak byla přeprava 30. srpna 1958 zastavena. Loď č. \"4\" později sloužila v přístavním městě Prince Rupert, zatímco č. \"5\" byla přestavěna společností \"Seven Seas Restaurant\" na plovoucí restauraci v North Vancouveru; ta sloužila svému účelu až do odprodeje lodi k sešrotování v roce 2002. V roce 1977 byl provoz trajektu pod názvem SeaBus opět obnoven, poté co se obě města vzdala plánu na stavbu druhého dálničního mostu přes Burrard Inlet.\nTrajekt je v provozu denně od 6:00 do 0:30. Od pondělí do soboty přes den jezdí dvě lodě v patnáctiminutovém taktu. Jízda trvá 10 až 12 minut, přičemž nástup a výstup cestujících zabere dalších 3 až 5 minut. Celá plavba tak trvá celkem 15 minut. V současnosti vykonávají obě lodě 50 plaveb denně. Během večerních hodin a v neděli funguje pouze jedna loď, přičemž interval plaveb se prodlouží na 30 minut.\nLodě mohou také celý interval zkrátit na 12 minut (dokonce i na 10 minut i s výstupem a nástupem pasažérů). Avšak při kratším intervalu tento zrychlený provoz vytváří za loďmi vlny, které obtěžují ostatní lodě plavící se ve vodách fjordu Burrard Inlet. Přesto lodě během dopravní špičky občas tuto zrychlenou přepravu používají.\n\nTurnikety u vstupu na kotviště trajektů slouží na počítání pasažérů, nastupujících na SeaBus. Když počet pasažéru dosáhne povoleného maxima, tak turniket zablokuje cestu a ostatní cestující musí počkat na další spoj.\n\nPříslušníci dopravní policie ze South Coast British Columbia Transportation Authority Police Service vykonávají na palubě náhodné kontroly. Cestující, který si nekoupil jízdenku, může dostat pokutu ve výší až 173 CAD. Tak jako v celé vancouverské veřejné dopravě je provoz na Nový rok zdarma.\n\nSeaBus má na vancouverské straně přístav u železniční stanice Waterfront Station, která leží nedaleko Vancouver Convention Centre a terminálu trajektů a výletních lodí Canada Place. Ve stanici Waterfront Station je možné přestoupit na nadzemní metro SkyTrain a rychlodráhu West Coast Express.\n\nVe městě North Vancouver SeaBus kotví na Lonsdale Quay, které je kromě dopravního uzlu i důležitou turistickou destinací s hotelem, tržnicí a autobusovou zastávkou.\n\nPřepravu cestujících zajišťují dva hliníkové katamarany. Nástup cestujících je možný na obou koncích lodi. Ta se tím pádem nemusí otáčet a může plout oběma směry. Pohon zajišťují čtyři dieselové motory se čtyřmi lodními šrouby. Motory jsou shodné s těmi, které používají autobusy TransLink. Údržba lodí probíhá v nočních hodinách a o nedělích.\n\nLodě jsou vybaveny radarem, díky kterému může provoz probíhat i za husté mlhy. Protože nejsou k dispozici další náhradní lodě, všechna údržba a opravy probíhají během víkendů, když přepravu cestujících zajišťuje pouze jedna loď. Výměna motoru a menší opravy se mohou uskutečnit během noční přestávky. Navzdory tomu, že tyto dvě lodě jsou v provozu již tři desetiletí, jen zřídkakdy se musely stáhnout ze služby z důvodu oprav. Díky tomu dosáhly 99,92% spolehlivost, což je rekord v celé Severní Americe.\n\nKaždá loď má čtyři členy posádky, kapitána a první důstojníka na můstku a dva průvodčí na palubě pro cestující.\n\nK dvěma původním plavidlům přibyly další dvě lodě. Starší lodě mají projít generální opravou, jejich životnost se má zvýšit o dalších 20 let.\n\n"}
{"id": "228633", "url": "https://cs.wikipedia.org/wiki?curid=228633", "title": "Allen Jones", "text": "Allen Jones\n\nAllen Jones (* 1. září 1937) je britský pop-artový malíř, sochař a grafik, proslavený hlavně svými eroticky laděnými sochami jako \"Židle\" (1963) nebo \"Stůl\" (1969), u kterých ze ženského objektu vytvořil kus nábytku. Kromě nich jsou notoricky známé také některé jeho grafiky a obrazy – např. \"Ideální družka\" (1966–1967).\nJones se narodil v Southamptonu, v letech 1955–1961 studoval na Hornsey College of Art (Londýn), 1961–1963 potom učil na Croydon College of Art. Byl představitelem britské odnože pop-artu, která byla, na rozdíl od amerického ikonismu, charakterizována spontánním improvizačním gestem výrazu bezprostředního osobního pocitu. Událostí, která symbolizovala nástup pop-artu ve Velké Británii, byl v roce 1959 příchod skupiny studentů na Královskou akademii výtvarných umění – jejich posedlé sexuální a zářivé obrazy udávaly tón následujícímu desetiletí. V popředí této skupiny zaslouženě stál mimo jiné také Allen Jones – provokal výrazovými prostředky vypůjčenými z reklamy a populárních erotických časopisů. Pro jeho díla je typická agresivní barevnost a tvarová elegance ženských křivek.\n\nJones pracoval jako výtvarný designér na filmu \"Maîtresse\" (režie Barbet Schroeder, 1976). \n\nSochy v Mléčném baru Korova ve filmu \"Mechanický pomeranč\" byly inspirovány jeho dílem.\n\n"}
{"id": "228634", "url": "https://cs.wikipedia.org/wiki?curid=228634", "title": "Tantó", "text": "Tantó\n\nTantó ( 短刀) je japonský nůž či dýka o délce 15 až 30 centimetrů, kterou nosil samuraj společně s wakizaši a katanou (daišó).\n\nObecně se má za to, že japonský meč do 1 stopy (cca 30 cm) délky je tantó, rozmezí mezi 1 a 2 stopami pokrývá wakizaši a od 60 cm délky výše se jedná o dlouhý meč tači nebo katana. Tantó je tedy nejkratší meč, v našem pojetí již dýka či nůž s čepelí dlouhou od 0,5 do 1 šaku (šaku = cca 30,3 cm).\n\nTuto „dýku“ mohl nosit pro svou obranu i prostý lid. Meč směl nosit pouze samuraj. Pokud samuraj musel spáchat seppuku, použil krátkého meče wakizaši, žena pak dýku tantó.\n\n"}
{"id": "228635", "url": "https://cs.wikipedia.org/wiki?curid=228635", "title": "West Coast Express", "text": "West Coast Express\n\nWest Coast Express je příměstská železniční trať s délkou 68 kilometrů v kanadské provincii Britská Kolumbie. \n\nOd 1. listopadu 1995 spojuje Vancouver s jeho východně ležícími předměstí Port Moody, Coquitlam, Port Coquitlam, Pitt Meadows, Maple Ridge a Mission. Na konečné stanici – nádraží Waterfront v centru Vancouveru mohou cestující přestoupit na podzemní dráhu SkyTrain, trajekt SeaBus nebo několik autobusových linek. Přepravu provozuje firma TransLink, dopravní společnost Greater Vancouver Regional District.\n\nNa trati je v současnosti pouze v pracovních dnech provozováno deset vlaků denně, během ranní špičky od 5:27 po třiceti minutách do 7:27 jede pět souprav směrem do Vancouveru, během špičky odpolední jedou vlaky od 15:50 do 18:20 obráceným směrem do Mission. Jízdní doba je přibližně 73 minut. Každá souprava je tvořena dieselovou lokomotivou typu EMD F59PHI firmy General Motors a čtyřmi až devíti patrovými vagóny, vyrobenými společností Bombardier. Každý z vagónů má 146 míst pro sedící, celkem pojme maximálně 390 cestujících. Lokomotivy a vozy, kterých má West Coast Express k dispozici 37, udržuje společnost VIA Rail, trať firma Canadian Pacific Railway.\n\nSpolečnost provozuje i autobus pro 47 cestujících, nazývaný „TrainBus“, který odjíždí z Mission ráno v 7:30 a večer od Watefront station v 19:20, doba jízdy je však okolo dvou hodin. TrainBus staví pouze u stanic West Coast Express. \n\n"}
{"id": "228636", "url": "https://cs.wikipedia.org/wiki?curid=228636", "title": "Michael Rua", "text": "Michael Rua\n\nBlahoslavený Michael Rua (9. června 1837 – 6. dubna 1910) byl spoluzakladatel a druhý (resp. první) rector major salesiánů, původně byl jedním z chlapců, které sv. Jan Bosco shromáždil ve své \"oratoři\". Pod jeho vedením se salesiánská kongregace několikanásobně rozrostla a rozšířila se do mnoha nových zemí (z asi 700 salesiánů a 64 domů v roce 1888 na 4000 salesiánů a 341 domů v roce 1910). Katolická církev slaví jeho památku 6. dubna.\n\nMichael pocházel z Turína. Když mu bylo osm let, zemřel mu otec. Michael našel místo v \"oratoři\", kterou zřídil Don Bosco. Záhy si jej Don Bosco velmi oblíbil a začali spolupracovat.\n\nDne 25. 3. 1855, v den slavnosti Zvěstování Páně složil Michael do rukou Dona Bosca slib poslušnosti, čistoty a chudoby. Tímto okamžikem se zrodila kongregace salesiánů. Spolu s Donem Boscem a Michaelem stáli u zrodu kongregace Jan Cagliero (později kardinál) a pozdější významný latiník Jan Francesia.\n\nMichael provázel Dona Bosca na jeho tři návštěvy u papeže Pia IX. a při jeho návštěvách u významných osobností. Michael Rua pak od Dona Bosca neformálně převzal vedení turínské \"oratoře\".\n\nVe 23 letech přijal Michael Rua kněžské svěcení. Spal tehdy sotva 4 hodiny denně. V listopadu 1884 jej papež jmenoval vikářem Dona Bosca s právem nástupce ve vedení celé kongregace.\n\nV lednu 1888 zemřel Don Bosco a Michael se stal hlavou salesiánské kongregace, která tehdy již byla rozšířena téměř po celém světě.\n\nJako generální představený Don Rua navštěvoval salesiánská díla po celém světě. Cestoval výhradně třetí třídou. Jeho zdraví se ale začalo zhoršovat.\n\nDne 15. ledna 1910 Donu Ruovi tak otekly oči, že nebyl schopen vyřizovat korespondenci. Tuto práci po něm převzal Don Rinaldi. Další dny strávil Don Rua na lůžku. Zakrátko zemřel.\n\n"}
{"id": "228641", "url": "https://cs.wikipedia.org/wiki?curid=228641", "title": "Peñón de Vélez de la Gomera", "text": "Peñón de Vélez de la Gomera\n\nPeñón de Vélez de la Gomera je španělská exkláva na pobřeží Maroka ve středozemním moři. Je součástí Španělských severoafrických držav a je řízen z Melilly.. Leží asi 117 km jihovýchodně od Ceuty. V současnosti zde má základnu 60členná vojenská hlídka španělské armády, civilní obyvatelstvo zde nežije.\n\nPůvodně se jednalo o ostrov s plochou 0,019 km². Na něm byla někdy ve středověku vybudována ostrovní skalní pevnost. Ostrov byl Španěly poprvé dobyt v roce 1508, když jej tehdy sebrali pirátům. V roce 1522 jej dobyli Berberové, kteří jej v roce 1554 předali osmanské říši. Pod permanentní kontrolou Španělska je Peñón 6. září 1564, kdy jej dobyl sicilský místokrál García de Toledo. Od té doby odolal pěti velkým obléháním, která se uskutečnila v letech 1680, 1701, 1755, 1781 a 1790. Roku 1934 silná bouře vytvořila mezi ostrovem a marockou pevninou písečný násyp, čímž jej změnila v poloostrov, kterým je dosud.\n"}
{"id": "228643", "url": "https://cs.wikipedia.org/wiki?curid=228643", "title": "Ztohoven", "text": "Ztohoven\n\nZtohoven je česká diverzně-umělecká skupina, zabývající se undergroundem, performancí, reklamou, mediálním objektem. Některé akce skupiny vykazují znaky typické pro kopnikiády. Ve skupině je údajně dvacet až sto umělců, s čímž patrně souvisí i slovní hříčka v názvu 100 hoven, někdy kritiky užívaná též posměšně.\n\nČlenové skupiny vystupují pod svými uměleckými jmény, jak je v této oblasti obvyklé. K volbě pseudonymů přistupují jako ke všemu ostatnímu – hravou, ale pečlivě vybranou formou. Pseudonymy proto často mají i svůj „druhý“ význam (tzv. kalambúr, stejně jako název celé skupiny nebo některé akce, např. \"Občan K.\" → občanka). Mezi aktivní členy skupiny patří:\n\n\na další.\n\nVůbec prvním projektem skupiny bylo v roce 2003 překrytí části neonového svítícího růžového srdce od Jiřího Davida, které nechal prezident Václav Havel umístit na Pražský hrad. Překrytím a přidáním svítící červené tečky skupina docílila, že asi 10 minut svítil nad Pražským hradem otazník.\n\nSkupina na sebe upozornila v roce 2003 ještě jednou, a to nahrazením všech (750) vitrín (citylightů) s reklamou v pražském metru, bílou plochou s otazníkem a s textem odkazujícím na její webovou stránku. Na této stránce byl uveřejněn pouze čas, kdy se druhý den na stránkách objeví více informací. Na druhý den, se přesně ve 14:00 na webu dychtivý dav dozvěděl o plánované vernisáži jednodenní výstavy, kterou členové Ztohoven načerno vyrobili ve vestibulu metra Dejvická. Jak jinak, než tak, že každý z nich přetvořil jeden ze citylightů ve stanici v umělecké dílo, využívajíc více rozměrů, které vitrína nabízí – hlubší prostor, podsvětlení, zdroj elektriky. Tato díla byla druhý den pracovníky metra odstraněna, ale na vernisáž se přišlo podívat stovky lidí. Za tuto akci bylo na skupinu podáno trestní oznámení. Akci skupina nazvala \"Znásilněný podvědomí\".\n\nJeště větší akcí, co do závažnosti, kterou skupina zorganizovala, byl výstup na jeden z vysílačů používaných Českými radiokomunikacemi a napíchnutí se na jednu z kamer používanou pro živý přenos z Krkonoš. V ranním vysílání 17. června 2007 se tak na ČT2 v pořadu \"Panoráma\" odvysílal fiktivní výbuch atomové bomby s panoramatem Krkonoš na pozadí. Často se tento akt uváděl jako „hacking do vysílání České televize“. Mnoho diváků bylo šokováno. Bylo podáno trestní oznámení pro šíření poplašné zprávy, což ovšem soudce nepotvrdil. Za tento počin byla skupina oceněna významnou cenou Národní Galerie – NG 333.\n\nDvanáct členů Ztohoven se nechalo podobně ostříhat, vyfotografovali se a snímky pak upravili morphingem, který ze dvou tváří vytvoří obličej jeden, na němž jsou ale rozeznatelné rysy obou původních podob a zažádali o občanský průkaz na jméno kolegy. Po 6 měsíců žili pod cizí identitou, s kterou se někteří členové účastnili voleb, cestovali do zahraničí, získali zbrojní pas či se oženili. Představení expozice s názvem Občan K. se odehrálo 18. června 2010. Policie České republiky následně falešné občanské průkazy zabavila a zadržela Romana Týce. Současně také vznikl dokumentární film \"Občan K.\" mapující tento experiment.\n\nV červnu roku 2011 skupina při akci nazvané \"Non multi sed multa\" doplnila 27 křížů v dlažbě Staroměstského náměstí v Praze o další jeden kříž, podle jejich vyjádření k uctění památky neprávem opomíjeného Martina Fruweina z Podolí, který před popravou zřejmě spáchal sebevraždu a 21. června 1621 byla proto sťata už jen jeho mrtvola. Dle historičky Ústavu pro soudobé dějiny AV ČR Marie Koldinské je umístění 28. kříže opodstatněné, protože takzvaných 27 českých pánů bylo ve skutečnosti opravdu 28. Po tři dny si nikdo změny nevšiml.\n\n5. června 2012 skupina během schůze Poslanecké sněmovny rozeslala poslancům a novinářům stovky SMS zpráv, které se tvářily, že pochází od samotných poslanců, čímž mezi nimi vyvolala mírný zmatek. Tématem zpráv byla „Morální reforma“, což podle oficiálního prohlášení skupiny „je v přeneseném smyslu název parlamentní inscenace vyjadřující ideální stav vztahů v politické sféře, utopistickou vizi smířlivé komunikace mezi politiky všech stran, různých názorů a přesvědčení. Záměrně naivní zpracování plné patosu a citů ukazuje, jak důležité je navrátit do politické kultury lidský rozměr a morální hodnoty.“ Následovala smršť smířlivých SMS zpráv, které si poslanci posílali mezi sebou, vnitrostranicky i napříč politickým spektrem, ve finále pak směřované na novináře, aby jim vyhradili mediální prostor k vyjádření k Morální reformě.\n\nNejprve se nevědělo, kdo za SMS zprávami vězí. Že jde o akci skupiny Ztohoven, informoval 6. června ráno server Týden.cz. Skupina to ten samý den potvrdila v prohlášení a na své webové stránky umístila manifest „Morální reformy“ včetně interaktivní aplikace, kde si lze v čase vizuálně prohlédnout od koho, komu a kdy šly jaké zprávy, včetně textů všech 585 odeslaných SMS zpráv.\n\nSoučástí Morální reformy bylo zveřejnění telefonních čísel ministrů, poslanců i prezidenta v průběhu akce v DOX.\n\nProjekt Paralelní polis zaměřený na rozvoj paralelních společenských, ekonomických a politických struktur nezávislých na centralizované autoritě státní moci. Má podobu fyzického prostoru. Skupina tímto projektem rozvíjí předchozí politicky orientovaný projekt o myšlenkový základ hackerského hnutí, který je založen na maximální ochraně svobody a soukromí člověka a vzdoru autoritářským tendencím státní moci. Za tímto účelem vyhradila skupina autonomní prostor v rámci domu Paralelní polis, kde sídlí hackerspace Institut kryptoanarchie orientovaný na společensko-politické otázky 21. století. Koncept paralelní polis pochází z okruhu teoretiků soustředěných kolem hnutí Charta 77. Ztohoven tímto názvem zamýšlí znovuotevřít tento pozapomenutý princip uspořádání a hodnotového ukotvení společnosti a aktualizovat jeho platnost pro moderní společnost.\n\nV září 2015 členové skupiny v převlecích za kominíky vyšplhali za bílého dne na střechu Pražského hradu, kde sundali vlajku prezidenta republiky a nahradili ji obřími rudými trenkami. Jako důvod uvedli, že nad Pražským hradem „konečně zavlála standarta muže, který se nestydí vůbec za nic“. Mluvčí prezidenta republiky Jiří Ovčáček reagoval tak, že šlo o zneuctění státních symbolů a že „pražská kavárna se fašizuje“. Sám prezident Miloš Zeman pak členy skupiny označil za „blbečky“, zřejmě kvůli jejich názvu je zaměnil se skupinou Rafani a rozhodl o odvolání ředitele ochranné služby. Odvolán byl také velitel Hradní stráže.\n\nV červnu 2016 skupina uvedla, že vlajku prezidenta republiky rozstříhala na 1152 kousků a rozeslala náhodně vybraným lidem. Každý kus byl údajně propojen s bitcoinovou sítí a nesl tak hodnotu od pěti do 1500 Kč. Čin pojmenovali \"Decentralizace moci\".\n\nTrenýrky po sejmutí zřejmě přešly na Úřad pro zastupování státu ve věcech majetkových, po čase je úřad prezidenta odkoupil za 1 Kč, aby je pak prezident Zeman na avizovaném brífinku s předem neupřesněným tématem v červnu 2018 na Lumbeho zahradě za asistence kancléře a hasičů spálil se slovy, že čas spodního prádla v české politice skončil. Při té příležitosti vyslovil politování nad tím, že z přítomných novinářů dělá také „blbečky“.\n\n6. prosince 2007 byla skupině Ztohoven udělena Národní galerií první cena za projekt „Mediální realita“ v prvním ročníku Ceny NG 333 pro mladé umělce do 33 let z České a Slovenské republiky. Skupinu do soutěže přihlásil Jan Mlčoch. Cenu za skupinu převzal právník, čímž dala skupina najevo v jaké rovině se projekt „Mediální realita“ bude opravdu hodnotit.\n\nPrávník na místě citoval z trestního zákona: § 165 \"Schvalování trestného činu\"\n\nZa několik týdnů byl k výslechu předvolán také generální ředitel Národní galerie prof. Milan Knížák.\n\n25. března 2008 se konalo první stání u soudu za projekt \"Mediální realita\". Pracovníci Ústavu informačních studií a knihovnictví na Filozofické fakultě Karlovy univerzity se zastali skupiny Ztohoven a pomocí petice, kterou podepsalo přes 14 000 lidí, žádali prezidenta Klause o milost pro členy skupiny. Okresní soud v Trutnově s přihlédnutím k psychologickému posudku od soudního znalce Jana Laška zprostil všech sedm obžalovaných obžaloby s odůvodněním, že odvysílaná fikce nemohla nikoho vyděsit natolik, aby šlo o šíření poplašné zprávy – obžaloba nenašla žádného svědka, kterého by akce vystrašila.\n\nPřípad se vrátil 3. února 2009 opět před soud, na kterém měl vystoupit odborník na ochranu proti jaderným zbraním. Zabýval se tím, nakolik byla iluze realistická, jaké zbraně by musely být použity, a zda by bylo možné, aby po skutečně provedeném jaderném výbuchu kamera ještě snímala, nebyly poškozené přijímače a narušené mobilní sítě. Také Rada pro rozhlasové a televizní vysílání po skupině požadovala pokutu 150 000 Kč za to, že „zasahovali do obsahu programu provozovatele vysílání a provozovatele převzatého vysílání a poruší povinnosti týkající se výroby nebo vysílání pořadů“.. Tři členové skupiny naopak zažalovali Radu pro rozhlasové a televizní vysílání poté, co jim radou (RRTV) byla jednotlivě udělena pokuta 50 000 korun. Soud tuto pokutu zrušil.\n\nKromě toho byli členové umělecké skupiny trestně stíháni i pro podezření ze spáchání trestného činu poškozování cizích práv, když v roce 2010 vystavili občanské průkazy s pozměněnými fotografiemi. Hrozil jim tak trest odnětí svobody až na dva roky nebo trest zákazu činnosti. Obvodní soud pro Prahu 1 však rozhodl, že o trestný čin nejde, a věc postoupil úřadu městské části, aby ten posoudil, zda nejde o přestupek. Rozhodnutí soudu je pravomocné. Podle soudu „nelze přehlédnout, že obvinění předložili nepravou fotografii, nicméně ostatní v občanském průkazu uvedené údaje odpovídaly skutečnosti. Právě v tomto ohledu se ona vážnost způsobené újmy na právech státních orgánů rozptyluje, přestává být vážnou ve smyslu trestního práva.“\n\nZa akci výměny vlajky prezidenta republiky na Pražském hradě za obří červené trenky státní zastupitelství podalo ve zkráceném řízení k Obvodnímu soudu pro Prahu 1 návrh na potrestání tří členů skupiny za spáchání trestných činů výtržnictví, krádeže a poškození cizí věci, přičemž policie způsobenou škodu vyčíslila na téměř 90 tisíc Kč. Soud však zkrácené řízení nepřipustil a věc vrátil policii k došetření, protože nebylo zřejmé, že by takto vyčíslenou škodu měli způsobit právě oni.\n\nVěc se k soudu vrátila v červnu 2016, kdy byli David Hons, Filip Crhák a Matěj Hájek obžalováni z výtržnictví, krádeže a poškození cizí věci. U prvního zasedání soudu rozporovali výši způsobené škody, ale potvrdili, že prezidentskou standartu získali, rozstříhali ji a jednotlivé kusy rozeslali náhodným občanům. Jeden kus také předali soudkyni.\n\n"}
{"id": "228652", "url": "https://cs.wikipedia.org/wiki?curid=228652", "title": "Gerry &amp; The Pacemakers", "text": "Gerry &amp; The Pacemakers\n\nBritská skupina Gerry & The Pacemakers se proslavila především v 60. letech minulého století, kdy čerpala především z tvorby slavnějších The Beatles a zároveň jim tak konkurovala. Tato skupina, mimo jiné, natočila desku s názvem \"Ferry Cross The Mersey\" (řeka, která protéká britským městem Liverpool) a nahrála i snad nejznámější cover verzi fotbalového hitu You'll Never Walk Alone (Nikdy nepůjdeš sám). Tento song je hymnou fotbalového klubu Liverpool FC. Poté si ho zvolili za svou hymnu další fotbalové kluby. Např. Celtic Glasgow, Borrusia Dortmund nebo Borrusia Monchengladbach aj.\n\n† – Soundtrack, spolu s dalšími umělci\n"}
{"id": "228653", "url": "https://cs.wikipedia.org/wiki?curid=228653", "title": "Filmový pás", "text": "Filmový pás\n\nKinematografický filmový pás je průhledný ohebný materiál, na němž je nanesena fotografická citlivá vrstva. Je opatřený perforací, která umožňuje jeho posun ve filmové kameře, nebo promítačce\nFilmový pás je před laboratorním zpracováním v podstatě vícevrstvý fotografický materiál. Natáčí se většinou na negativ a pro distribuční filmové kopie se používá zpravidla pozitivní filmový materiál. Složení:\n\nSuroviny podkladového pásu se rozpustí ve vhodných rozpouštědlech. Vzniklý roztok se po obohacení zvláčňovadly, filtraci a odstranění vzduchových bublin nanáší na kovový pás, nebo kovový buben. Po odpaření rozpouštědel se fólie odlupuje. Po dosušení se navíjí do širokých svitků.\n\nNa polévacích strojích se nanáší vrstvy želatinová emulze, většinou v jednom pracovním sledu. V rozřezávacím stroji se široká fólie řeže na požadovanou šířku a jednotlivé filmové pásy jsou přiváděny do děrovacích strojů, kde se vysekávají otvory (perforace). Filmový pás je pak označen potřebnými značkami (výrobce, typ materiálu, bezpečnost aj.), zpravidla osvitem na okraji, nebo mezi otvory děrování. Poslední fází je zabalení do obalu, který zamezí vniknutí světla.\n\nVětšina kin je vybavena promítacími stroji pro filmové kopie 35 mm. Používaly se však i úzké filmy 16 mm a široké 70 mm.\nFilmový pás 35 mm široký je opatřený děrováním po obou stranách. Mezi nimi je umístěno obrazové pole. Ke každému obrazovému poli přísluší vždy 4 otvory děrování. Místo pro optický záznam zvuku je mezi obrazovými poli a příslušným děrováním. \nObrazová frekvence je počet obrazových polí promítnutých za 1 s. Je celosvětově normalizován na 24. Československé, české a slovenské filmy se však kvůli elektromotorům synchronizovaným na kmitočet sítě 50 Hz vyrábějí pro frekvenci 25 Hz (obr/s). Všechny němé filmy natočené před rokem 1930 vyžadovaly promítací frekvenci 16 obr./s. Proto evidentní zrychlení při promítání na dnešních strojích.\nTyto rozměry platí od roku 1889, kdy je stanovil vynálezce Thomas Alva Edison. Tloušťka filmového pásu se u vícevrstvého barevného filmu zvětšila, avšak jen zřídkakdy překročí 185 µm. U nás se dnes (2007) distribuují 4 formáty 35 mm filmu:\n\nKlasický formát obrazu u zvukového filmu.\n\nFormát se sníženým obrazovým polem. Větší šířky promítaného obrazu se zde dosahuje na úkor kvality. Obrazové pole má menší plochu nežli u klasického formátu. Promítací objektiv musí mít kratší ohniskovou vzdálenost\n\nStejně jako předchozí 1:1,66 avšak ještě více „ořezané“ obrazové pole. Promítači v kinech těmto dvěma formátům mezi sebou říkají „švindl“.\n\nŠirokoúhlý formát, tzv. cinemascope, využívá horizontální optickou komprimaci obrazu pomocí anamorfotické předsádky. Obraz je v políčku zúžený (viz obr. vlevo) a anamorfotická předsádka jej rozšíří na nezkreslený širokoúhlý formát.\n\nUkázka využití formátu obrazového pole\n\nKinofilm není kinematografický, ale fotografický filmový pás. Využívá však Edisonova 35mm pásu. Film je navinut v kazetě, která nepropustí světlo. Podélně umístěná obrazová pole mají rozměr 24×36 mm (následující snímek začíná o 8 perforačních otvorů dále než předchozí snímek). Na běžný kinofilm 135 (135 je celosvětově normalizovaný název tohoto fotografického filmu) se standardně má vejít 36 obrázků, prodávají se však i balení pro 24 nebo 12 obrázků. Na okrajích filmu baleného pro spotřebitele jsou předsvícením vyznačena čísla políček a údaje o typu filmu.\n\nV minulosti (před nástupem videa) rozšířený, takzvaně poloprofesionální formát. Používal se také v amatérské tvorbě a televizní štáby na něj natáčely zpravodajské materiály v terénu.\n\nU nás byl rozšířen také v menších vesnických kinech. Stacionární promítací stroj Meopton 1 vybavený obloukovou lampou spolehlivě osvítil např. víceúčelový sál sokolovny.\n\nV dobách němého filmu byla i „šestnáctka“ oboustranně perforovaná. S nástupem zvuku bylo nutno na filmový pás umístit optickou zvukovou stopu. Jediným řešením, které by zachovalo rozměry obrazového pole, bylo umístit zvukovou stopu namísto perforace.\n\nV tabulce je možno porovnat parametry 35mm a 16mm filmu. Pro zajímavost jsou uvedeny i hodnoty již zaniklých formátů 9,5mm a 8 mm.\nSe 70 mm (pro 65 mm kamery) filmem se v současnosti setkáte jen výjimečně. Jeho výhodou byla zhruba čtyřnásobná plocha filmového políčka a tedy schopnost mnohem vyššího rozlišení, umocněná zpravidla šestikanálovým zvukem na magnetické stopě. Jeho nevýhodou je však mnohem vyšší \"spotřeba filmového materiálu\" a vysoké nároky na snímací, laboratorní i projekční techniku - po ropné krizi 70. let se to plně projevilo na rychlém ústupu od této technologie a novým progresivním rozvojem 35 mm technologie. Stejné obrazové kvality však nikdy dosaženo nebylo a zvukové kvalitě se až koncem 90. let začala přibližovat technologie Dolby SR. Zůstaly nevýhody tohoto formátu, především drahá výroba filmů i distribučních kopií a snižující se počet kin, disponujících touto technikou.\n\nFilm 70 mm vyžaduje větší a dokonalejší projektory, než 35 mm film. Ze zahraničí se do Československa dovážely například stroje Ernemann (SRN), Dresden-Pentacon (NDR) či sovětské projektory, v roce 1963 však Meopta Přerov uvedla na trh vlastní univerzální projektor UM 70/35 a ten spolu s promyšlenou zvukovou aparaturou Tesla AKT 635 stál u rozvoje 70 mm biografů v ČSSR.\n\nVětšina z necelé stovky míst v ČR, kde by bylo možné 70 mm filmy vidět, však zejména v 90. letech zanikla - buď přestavbou na jinou technologii, nebo úplným zrušením. Někde je sice dodnes možné 70 mm film promítnout, ale již ne vcelku, neboť je nutné mít k dispozici dva stroje pro tandemové promítání, ale dochoval se v provozu jen jeden. Dnes v ČR existují jen tři kina, které jsou schopné tento formát promítnout, a to jak s šestikanálovou magnetickou stopou, tak i se zvukem DTS. Jde o kino Panorama ve Varnsdorfu, kino Mír v Krnově a Velké kino ve Zlíně.\n\nFormátu 70 mm filmu využívá také moderní systém IMAX, který však pracuje na jiném principu snímání a promítání - vodorovný posuv pomocí odvalované smyčky namísto svislého posuvu drapákem či strhovačem. Velikost jednoho promítaného okénka je 60×90 mm, tj. přibližně šestinásobný rozlišovací prostor než u běžného kinofilmu.\n\nPlnohodnotná distribuční filmová kopie vznikne doplněním obrazové části filmu o předepsané části. Více v článku filmová kopie.\n"}
{"id": "228654", "url": "https://cs.wikipedia.org/wiki?curid=228654", "title": "B41", "text": "B41\n\nMk 41 (od roku 1968 nesoucí označení B41) byla termonukleární zbraň vyvinutá Strategickým velením vzdušných sil Spojených států amerických na začátku 60. let.\n\nVývoj Mk 41 začal v roce 1955. Požadavkem americké Air Force bylo zařazení do třídy B (vysoce ničivá puma o hmotnosti větší než 10 000 liber, tj. 4 544 kg). Byla založena na testovacím zařízení „Bassoon“, jež bylo poprvé vyzkoušeno v jaderném testu v Redwing Zuni 27. května 1956. Verze B41 v podobě mezikontinentální balistické rakety byla zrušena v roce 1957.\n\nMk 41 byla jediná třístupňová termojaderná zbraň zařazená do arzenálu Spojených států. Pro reakci jaderného štěpení používala směs deuteria a tritia, pravděpodobně s obohaceným litiem-6. Byly vyvinuty dvě verze, Y1 - „špinavá“ verze s terciárním stupněm, v níž byl uzavřen U-238; a Y2 - „čistá“ verze s olověným třetím stupněm. Byla to nejničivější kdy vyrobená zbraň Spojených států, měla sílu 25 megatun.\n\nZbraň byla dlouhá 376 cm, její průměr byl 132 cm. Vážila 4 850 kg. Nést ji mohly letouny B-52 a B-47. Mohla být vypuštěna volným pádem nebo s padákem a mohla být nastavena na výbuch ve vzduchu, s kontaktem se zemí nebo zpožděnou detonací (např. pokud by její cíl měl být pod vodou).\n\nVýroba začala v září 1960. B41 byla zařazena do arzenálu US Army v roce 1961. Do června 1962 jich bylo vyrobeno asi 500 kusů. Od roku 1963, kdy byla vyvinuta B53, byla B41 postupně odstavena. V roce 1968 dostala označení B41. Poslední B41 byly odepsány v červnu 1976.\n\n"}
{"id": "228657", "url": "https://cs.wikipedia.org/wiki?curid=228657", "title": "Přirozené plánování rodičovství", "text": "Přirozené plánování rodičovství\n\nPřirozené plánování rodičovství (PPR, též metody periodické abstinence, metody neplodných dnů nebo méně přesně také \"přirozená antikoncepce\") je soubor metod plánování rodičovství. Podle definice Světové zdravotnické organizace zahrnuje „metody plánování a předcházení těhotenství na základě sledování přirozeně se vyskytujících známek a symptomů plodných a neplodných fází menstruačního cyklu“.\nPravděpodobnost početí lze snížit vyvarováním se pohlavního styku v plodném období identifikovaném metodami PPR či naopak zvýšit zaměřením snah o početí na toto období.\n\nNěkteří autoři rozšiřují tuto definici tak, že zahrnuje také identifikaci jiných období, kdy sledování přirozených známek může ukazovat\nna déle trvající období neplodnosti, jako např. během kojení“.\n\nTermín „přirozené plánování rodičovství“ odkazuje na mnohoznačný pojem „přirozenost“ a je implicitně hodnotící. To je z hlediska odborné terminologie problematické, proto je v posledních letech v lékařských odborných pracích preferován pojem „metody založené na sledování plodnosti“ nebo „metody sledování plodnosti“.\n\nPřirozené plánování rodičovství bývá někdy označováno jako „přirozená antikoncepce“, což je však matoucí, protože mezi ni bývá zařazována jakákoliv „přirozená“ nebo „přírodní“ metoda, včetně např. přerušované soulože nebo antikoncepce rostlinného původu. PPR není samo o sobě metodou antikoncepce v úzkém slova smyslu, ale jde o způsob zjišťování úrovně plodnosti. Vyhnutí se početí je dosaženo abstinencí od pohlavního styku.\n\nNěkteří autoři dále rozlišují tzv. „kombinované metody“ (PPR s používáním kondomu nebo přerušované soulože v plodném období) a „čistou“ formu PPR (s abstinencí od pohlavního styku v plodném období). Pro kombinované metody se v anglicky mluvicím prostředí užívá název .\n\nMetodu neplodných dnů akceptují všechny hlavní proudy křesťanství. Pro katolickou církev je určování a využití neplodných dnů vedle trvalé sexuální abstinence dokonce jediným typem kontroly porodnosti, který jako morálně přijatelný oficiálně akceptuje. Důležitou roli zde sehrála encyklika Humanae vitae papeže Pavla VI. z roku 1968. V ní byl znovu potvrzen zamítavý postoj katolické církve k metodám, které způsobují neplodnost pohlavního styku. Současně ale byla vyjádřena podpora odpovědnému rodičovství pomocí metod periodické abstinence (PPR) v případě, kdy mají manželé spravedlivý důvod vyhnout se početí. I v rámci katolické církve se však vyskytují názory prosazující změnu tohoto oficiálního postoje.\n\nPodle statistiky Spojených národů z roku 2007 celosvětově používaly metody periodické abstinence 3,3 % (tedy asi 38 miliónů) žen ve věku 15–49 let žijících v manželství nebo v partnerském svazku. Ve více rozvinutých zemích je to 4,6 %, v rozvojových krajinách pak 3,1 %. Údaj pro Evropu činí 6,3 % žen, pro Severní Ameriku 1,4 %. Z evropských zemí jsou tyto metody nejrozšířenější v Polsku (28,4 % v roce 1991).\n\nVe výzkumu sexuálního chování české populace uvedly v roce 2008 přibližně 2 % mužů a 2 % žen, že při styku se stálým partnerem „vždy“ používají metodu „neplodných dnů“. Údaje z roku 2003 jsou téměř shodné (2 % mužů a 1 % žen). Ve srovnání s předchozími šetřeními je to výrazný pokles.\n\nObecným problémem všech výše uvedených studií je však skutečnost, že nerozlišují moderní formy PPR od zastaralé kalendářové metody.\n\nExistují tři základní typy metod PPR: založené na délce předchozích cyklů, založené na sledování příznaků plodnosti a metoda založené na kojení.\n\nTato skupina metod je použitelná pouze u poměrně malé části žen s pravidelným menstruačním cyklem. Nelze je proto považovat za dostatečně spolehlivé.\n\nV roce 1923 publikoval japonský gynekolog Kjúsaku Ogino první práci o souvislosti mezi termínem ovulace a následující menstruací. Na začátku 30. let 20. století vypracovali Jan Smulders (v roce 1930), Kjúsaku Ogino (1932), Leo Latz (1932) a Hermann Knaus (1934) pravidla pro používání tzv. kalendářové metody.\nKalendářová metoda (někdy nazývána Ogino-Knausova, ) předpokládá, že žena bude mít pravidelný menstruační cyklus. Sledovaným příznakem je tu pouze první den menstruace. Z délky předchozích cyklů (nejkratšího a nejdelšího) se při ní podle určitých pravidel (každý autor uvádí poněkud odlišná) určuje počátek a konec plodného období cyklu následujícího. Tato metoda patří mezi zastaralé a nespolehlivé. Plodné období chápané jako období relativně zvýšené plodnosti mohou zkusit využít ženy usilující o početí.\n\nZvláště pro potřeby rozvojových zemí byla vyvinuta tzv. metoda standardních dnů. Je určena pro ženy s pravidelnými cykly v rozmezí 26–32 dnů. Jako plodné považuje období od 8. do 19. dne cyklu včetně. Je to tedy metoda používající tzv. fixní pravidlo k určení plodného období. Nevyžaduje proto nutnost matematických výpočtů. Ženy k určování dne cyklu používají tzv. CycleBeads: korálky různé barvy podle konkrétní fáze cyklu navlečené na provázku, po nichž se každý den cyklu posunuje gumový kroužek. Výhodou této metody je nenáročnost, nízké náklady, přístupnost i pro negramotné ženy. Metodu lze naučit během 20 minut. Při pravidelných cyklech je efektivita při správném používání 95 %, při typickém 88 %. Nevýhodou je, že ne všechny ženy mají cykly v intervalu 26–32 dnů.\n\nTyto metody (s určitým omezením u teplotní metody) lze používat i při nepravidelných cyklech, protože sledují plodnost v právě probíhajícím cyklu.\n\nTeplotní metoda je založena na termogenním efektu progesteronu, jehož hladina kolem ovulace vzrůstá, velmi výrazně pak v luteální fázi. Bazální tělesná teplota proto v cyklu, kdy dojde k ovulaci, vykazuje tzv. bifázický průběh: nižší hodnoty ve folikulární fázi (před ovulací) a vyšší po ovulaci. Patří mezi spolehlivé metody kontroly početí.\n\nPrvní popis teplotní metody byl publikován v 50. letech 20. století (katolický kněz Wilhelm Hillebrand však první verzi teplotní metody vymyslel už v roce 1935). Existuje několik variant této metody, obecně je lze rozdělit na „přísnou“ formu, kdy je pohlavní styk možný až v poovulačním neplodném období, a formu „rozšířenou“, se styky i v preovulační neplodné fázi.\n\n\nHlenová metoda se opírá o sledování změn charakteru hlenu děložního čípku (cervixu) a subjektivního pocitu sucha nebo vlhka u poševního vchodu. Nejrozšířenější formou je tzv. Billingsova ovulační metoda, kterou vyvinul koncem 50. let 20. století australský lékař John Billings.\nJinou verzi hlenové metody představuje Creightonský model (poprvé popsaný v roce 1980). Pro podmínky rozvojových zemí byla vyvinuta „modifikovaná hlenová metoda“ a metoda „TwoDay“.\n\nVyhodnocování vzájemné korespondence více příznaků plodnosti umožňuje přesněji vymezit plodné fáze cyklu, zvláště v nestandardních podmínkách – v obdobích onemocnění, stresu apod. Toho využívá tzv. symptotermální metoda (zkratka STM), která kombinuje sledování bazální tělesné teploty, hlenu děložního čípku a některých doplňujících příznaků (např. polohy a konzistence děložního čípku, napětí v prsou, bolesti v podbříšku).\n\nV roce 1951 vyvinul první formu této metody Josef Rötzer, který v roce 1965 publikoval její popis. V současné době se v různých částech světa používá několik mírně odlišných variant této metody.\n\nV České republice je nejrozšířenější německá varianta STM (od roku 2011 nese název Sensiplan), kterou popisují (s některými úpravami) Lázničková a Šipr a Šiprová, dále pak varianta Ligy pár páru a spíše okrajově Rötzerova metoda.\n\nSymptotermální metoda je v současnosti nejspolehlivější formou přirozeného plánování rodičovství. Při správném používání (tj. abstinenci v plodném období) je podle jedné studie německé varianty STM z roku 2007 výskyt neplánovaného těhotenství (Pearlův index) 0,4 za rok. Index typického užívání v novějších studiích této varianty STM se pohybuje kolem 3 (u starších studií byla průměrná hodnota indexu 10).\n\nI do oblasti PPR vstupují nové technologie. Vkládá se do nich naděje, že umožní zkrátit délku vyžadované abstinence na nezbytně nutnou dobu. Patří mezi ně v prvé řadě přístroje na měření hladiny hormonů v moči (např. Persona, ClearBlue Easy Fertility monitor, Home Ovarian Monitor). Předběžné výsledky jejich testování v praxi jsou povzbudivé, ale jejich efektivita zatím nepřekračuje úroveň dosaženou pomocí symptotermální metody. Dále existují minipočítače, které měří a vyhodnocují bazální tělesnou teplotu (např. Baby-comp, Bioself), popřípadě teplotu a obsah luteinizačního hormonu v moči (Cyclotest 2 Plus). Jejich výhodou je, že si žena nemusí vést záznamy, protože ty jsou uloženy v paměti počítače, ale jinak se principiálně neliší od teplotní metody. Miniaturní \"mikroskopy na sledování krystalizace slin\" (např. Lady-Q) se ukázaly jako nespolehlivé a lze je doporučit pouze párům, které si přejí otěhotnět.\n\nKojení lze také za určitých podmínek pokládat za metodu bránící početí. Hormon prolaktin spouštějící tvorbu mléka totiž současně potlačuje ovulaci. Menstruační cyklus je pak blokován a objevuje se tzv. amenorhea (nepřítomnost menstruace).\n\nTéto skutečnosti využívá metoda laktační amenorhey. Aby mohlo kojení sloužit jako spolehlivá metoda vyhnutí se početí, je třeba splnit tato tři kritéria:\n\n\nZa těchto podmínek je pravděpodobnost těhotenství pouze 1–2 %.\n\nEkologické kojení je pojem, který zavedla Sheila Kippleyová. Je to „forma kojení, při němž matka naplňuje potřebu svého dítěte po častém sání a její nepřetržité přítomnosti a při němž časté sání dítěte vede k odkladu návratu matčiny plodnosti“. Během prvních 6 měsíců se při něm pro výživu dítěte nepoužívají žádné jiné tekutiny anebo příkrm kromě mléka, žádný dudlík, kojení se přizpůsobuje aktuálním potřebám dítěte, nikoli pravidelnému režimu, a dítě spí v noci u matky.\n\nSpolehlivost metod založených na určování plodného a neplodného období cyklu je předmětem mnoha diskusí. Někteří autoři uvádějí velmi vysoká čísla selhání PPR , jiní naopak hodnoty srovnatelné s metodami, jako je kondom nebo hormonální antikoncepce. Příčin těchto vzájemně si odporujících údajů může být několik:\n\n\nPrvní údaj je to, co chce především znát potenciální uživatel kontroly početí. Druhý ukazuje, jak citlivá je metoda na nedůslednost v aplikaci, jak je její správné používání obtížné a závislé na uživateli. U metod nezávislých na uživateli (např. sterilizace u ženy, nitroděložní tělísko atp.) je rozdíl mezi oběma výše zmíněnými indexy nulový. Naopak u těch postupů, jejichž účinnost je závislá na jednání uživatele, může být rozdíl značný.\n\n\nZde se nejedná o problém týkající se výlučně metod PPR. Podobná obtíž nastává např. i u hodnocení spolehlivosti orální antikoncepce: Když si žena zapomene vzít jednu pilulku a posléze otěhotní, nelze s jistotou určit, zda se jedná o „selhání metody“ (žena by otěhotněla, i kdyby si pilulku vzít nezapomněla), nebo „selhání uživatelky“.\n\nTuto metodologickou komplikaci se podařilo v novějších studiích PPR (i ostatních metod kontroly početí) odstranit zavedením pojmu „index správného užívání“ místo „spolehlivost metody“. Pro výpočet „indexu“ se používají pouze ty měsíce (menstruační cykly), v nichž byla metoda aplikována správně (podle návodu), tj. v případě PPR jsou to ty, kdy partneři neměli pohlavní styk ve správně určeném plodném období. Takový postup umožňuje zjistit reálnou spolehlivost metody a odpovídá na otázku potenciálních uživatelů: „Jaká je spolehlivost této metody, když ji budu používat správně?“\n\nDruhou metodologickou chybou starších studií PPR i jiných metod byl postup při výpočtu Pearlova indexu. Klasicky se do čitatele výpočtu pravděpodobnosti selhání metody udával počet neplánovaných početí a do jmenovatele všechny měsíce (cykly) užívání metody, včetně těch, kdy byla metoda používána nesprávně, nebo partneři neměli pohlavní styk. Tento postup je logicky chybný a do jisté míry nadhodnocuje spolehlivost metody. Správný postup je ten, že v čitateli je počet těhotenství při správném používání, ve jmenovateli počet cyklů při správném používání a s alespoň jedním stykem v neplodném období (tj. pouze cykly s „rizikem“ početí). Výsledkem je pak (po určité úpravě na 12 měsíců užívání) výše zmiňovaný „index správného užívání“.\n\nNíže uvedená tabulka ukazuje přehled studií, které splňují výše uvedené požadavky na kvalitu studií kontroly početí. Všechny byly publikovány v odborných recenzovaných časopisech.\n\nModerní metody PPR (tj. symptotermální a Billingsova) jsou při správném používání vysoce spolehlivé. Jejich účinnost není závislá na nepravidelnosti cyklu. Mají pravidla pro vyhodnocování příznaků plodnosti v období nemoci, práce ve směnném provozu a podobně. Nejčastějším důvodem „překvapivého“ těhotenství při jejich aplikaci je situace, kdy mají partneři pohlavní styk v období, o kterém vědí, že je plodné. Skutečných případů chyby uživatelů (nesprávný záznam příznaků plodnosti a jejich vyhodnocení) je podstatně méně.\n\nPřirozené plánování rodičovství lze samozřejmě použít jako metodu pro dosažení těhotenství. Sledování příznaků plodnosti a samotné ovulace má význam zvláště u párů s poruchami plodnosti. Může přispět k lepšímu načasování diagnostiky i léčby a zvyšuje tak šanci na přirozené početí.\n\n\n\n\n"}
{"id": "228658", "url": "https://cs.wikipedia.org/wiki?curid=228658", "title": "PPR", "text": "PPR\n\nZkratka PPR může být:\n\n"}
{"id": "228671", "url": "https://cs.wikipedia.org/wiki?curid=228671", "title": "Letecká havárie československých hokejistů", "text": "Letecká havárie československých hokejistů\n\nLetecká havárie československých hokejistů byla tragická událost, při níž se 8. listopadu 1948 při letu z Paříže do Londýna ztratilo nad průlivem La Manche letadlo s pilotem Narbonnem, radiotelegrafistou a šesti československými ledními hokejisty Zdeňkem Jarkovským, Miloslavem Pokorným, Vilibaldem Šťovíkem, Zdeňkem Švarcem, Ladislavem Trojákem a Karlem Stiborem.\n\nReprezentační mužstvo Československa začínalo přípravu na Mistrovství světa v ledním hokeji 1949 pod vedením nového trenéra Antonína Vodičky zahraničním zájezdem do Francie a Velké Británie. Kvůli problémům s pasy se na něj hráči vypravili až v den konání prvního zápasu. Někteří cestující uvolnili v sobotu 6. listopadu místo hokejistům, ale vzhledem k přítomnosti ministra zahraničí Clementise a jeho doprovodu se tým musel rozdělit. Náhradní brankář Jarkovský a obránce Švarc odletěli tudíž do Paříže s objemnými zavazadly spoluhráčů až v neděli.\n\nČeskoslovenská hokejová reprezentace vyhrála zatím v sobotu nad týmem Club Racing Paris těsně 4:3. Hráči vítězného mužstva měli mít původně v neděli volný den. Vedení týmu se však dozvědělo ještě před sobotním zápasem, že bude nuceno odletět s hokejisty do Londýna již 7. listopadu. V následujících všedních dnech totiž byla již všechna místa v letadlech obsazena. Československá výprava nebyla opět schopna odcestovat kompletní. Jarkovský a Švarc ještě v Paříži nebyli a obránci Šťovík s Pokorným a útočníci Troják se Stiborem museli čekat na pondělí kvůli udělení víz.\n\nO šest čekajících československých hokejistů se starali lidé z velvyslanectví a ministerstva sociální péče. V pondělí 8. listopadu spolu dlouho komunikovali ředitel zimního stadiónu Palais des sports v Paříži a budoucí předseda LIHG John Ahearne, který zastupoval pořadatele zápasu v Londýně. Francouzský zástupce pro československé hokejisty dohodl u společnosti Mercure odlet zvláštního letounu značky Beechcraft.\n\nVedení československé výpravy s osmi hokejisty čekalo v hlavním městě Velké Británie na přílet dalších hráčů a vybavení marně. Československá hokejová reprezentace i přes tyto problémy v prvním oficiálním mezistátním utkání nové sezóny uspěla. Domácí celek se sportovně přizpůsobil v počtu hráčů, kteří v jeho dresu zasáhli do utkání a vlastní příznivce nepotěšil porážkou 3:5. Ani vítězové však neměli po skončení zápasu mnoho důvodů k radosti, protože se dozvěděli, že jejich šest spoluhráčů stále do Londýna nedorazilo.\n\nDvoumotorový letoun Beechcraft Model 18 s označením F-BGAF odstartoval v mlze z letiště Le Bourget v 16 hodin a 38 minut. Vzhledem k formálním problémům se jednalo o dvouhodinové zpoždění vůči posledním předpokladům. Šest československých hokejistů a zavazadla měl přes průliv La Manche přepravit spolumajitel a kapitán letadla, hrdina odboje, René de Narbonne. Přední francouzský sportovní pilot trasu dobře znal z druhé světové války, kdy ji mnohokrát úspěšně absolvoval jako letec RAF. Byl údajně známý tím, že často nedbal navigačních pravidel. I tentokrát, navzdory pokynům leteckého dispečera z kurzu uhnul a letěl podél pobřeží směrem na Cherbourg. Ve zhoršujícím se počasí podala posádka poslední hlášení v 17 hodin a 39 minut z oblasti mezi Le Mans, Evreux a Rouenem (Le Mans ovšem leží značně jižněji, než Rouen a Evreux). Všechny další pokusy o spojení s jeho doprovodným radiotelegrafistou byly neúspěšné, letadlo s osmi muži zůstalo nezvěstné.\n\nPo nezvěstném letadle bylo záhy započato pátrání nejprve ve vzduchu a posléze i britskými loděmi na vodě. Již od úterý 9. listopadu však bylo stále více zřejmé, že cíle nebude dosaženo. Vedení reprezentace se vrátilo předčasně se zbylými hokejisty zpět do Československa ze zájezdu, který měl čítat ještě dalších pět utkání. Tělo pilota havarovaného letadla bylo nalezeno v průlivu mnoho dnů po katastrofě.\n\nV Československu se zatím rozšířily spekulace o tom, že letadlo nehavarovalo a hráči s jeho pomocí emigrovali. Příbuzné šesti ztracených hokejistů vyšetřovala a jejich životy na další roky nepříjemně ovlivnila z tohoto důvodu i StB.\n\nÚmrtí šesti hokejistů poznamenalo také československou ligovou soutěž. Poslední mistrovský titul sice získalo bez ztráty bodu LTC Praha, ale jeho dlouholetý jediný vážný soupeř I. ČLTK Praha naopak bez zisku byť jediného bodu sestoupil. Chyběl mu především zřejmě brankář Jarkovský. Československá hokejová reprezentace naopak i bez mrtvých pěti mistrů světa z roku 1947, stříbrných medailistů z olympijského turnaje 1948 a dvojnásobných mistrů Evropy ze stejných let vyhrála Mistrovství světa v ledním hokeji 1949.\n\n\n"}
{"id": "228673", "url": "https://cs.wikipedia.org/wiki?curid=228673", "title": "Obodrité", "text": "Obodrité\n\nObodrité (též Bodrci, \"Obotriti\", \"Abodriten\", \"Obodrzyci\") byl kmenový svaz Polabských Slovanů, který v raném středověku osídlil severozápadní Polabí na území mezi řekou Labe a Baltským mořem, zhruba v oblasti dnešního Meklenburska.\n\nKmenový svaz Obodritů zahrnoval slovanské kmeny Rarogů (vlastních Obodritů), Vagrů, Polabanů, Gliňanů, Varnonů, Drevanů, Smolenců, Bytenců a Fembranů. Sídelními městy Obodritů byly Lubica, Viligard a Zvěřín.\n\nSamostatnost obodritského kmenového svazu skončila roku 1167, kdy obodritský kníže Pribislav přijal svoji zemi od saského vévody Jindřicha Lva jako léno; knížecí dynastie si tak ve formě germanizovaných (velko)vévodů meklenburských uchovala vládu až do roku 1918. Obodriti byli pohlceni germánskou asimilací. Poslední zbytky obodritského jazyka (Drevanů) se dochovaly do 18. století na tzv. lüneburském vřesovišti.\n\n\"po smrti Čedraga zem rozdělena mezi několik knížat\"\n\"smrtí Zvenka, syna Svatopluka, vymřel rod Gotšalka a v zemi dočasně vládne Knut Lavard, princ dánský (†1131)\"\nRod dále pokračoval jako Niklotovci (někdy zvaní \"meklenburská dynastie\") ve vládě nad původními bodrckými územími.\n\n\n\n"}
{"id": "228674", "url": "https://cs.wikipedia.org/wiki?curid=228674", "title": "Fisting", "text": "Fisting\n\nFisting je sexuální praktika, založená na vkládání ruky do pochvy (\"vaginální fisting\") či análního otvoru (\"anální fisting\", \"fisting análu\"). Vkládáním celé ruky se liší od prstění (angl. \"fingering\"), kdy je vkládán pouze jeden či více prstů.\n\nNázev praktiky pochází z anglického \"fist\" – „pěst“, samotné označení \"fisting\" by se dalo přeložit jako „pěsťování“, užívá se také termín fist fucking, což lze nevulgárně přeložit jako „sex pěstí“. Někdy se používá anglické označení handballing.\n\nFisting se užívá v heterosexuálních i homosexuálních vztazích, také jako forma masturbace. Existuje mělký fisting (vsunutí ruky po zápěstí) a hluboký fisting (vsunutí ruky až po předloktí). Provádí se také \"dvojitý fisting\", který je prováděn zároveň jednou rukou do análního otvoru, druhou rukou pak do vagíny.\n\nPři fistingu se doporučuje užít lubrikační gel. Z hygienických důvodů by se měly používat používat polyuretanové nebo latexové rukavice, aby se zabránilo přenosu bakterií \"Escherichia coli\" nebo \"Shigella\" a následnému onemocnění gastroenteritidou, případně bacilární úplavicí. Při análním fistingu může dojít také k přenosu viru hepatitidy C nebo rektálního LGV.\n\nZnačné riziko zejména u análního fistingu spočívá v poranění svěrače nebo vzniku análních fisur, prostřednictvím kterých může pak dojít k přenosu viru HIV. Rovněž při vaginálním fistingu však může dojít k porušení vaginální sliznice, otoku, trhlinám, krevním výronům v parakolpiu (vazivu po stranách pochvy) či natržení vaginy; výjimečně až k poranění konečníku, hráze, zadní komisury, močové trubice a močového měchýře. K poranění často dochází pod vlivem alkoholu či drog nebo při neadekvátních násilných praktikách.\n\nPokud je fisting vykonáván pod vlivem rekreačních drog, může se stát zvlášť nebezpečným a za jistých okolností skončit až smrtí fistované osoby.\n\n"}
{"id": "228677", "url": "https://cs.wikipedia.org/wiki?curid=228677", "title": "Velryba grónská", "text": "Velryba grónská\n\nVelryba grónská (\"Balaena mysticetus\") je kytovec žijící ve studených mořích severní polokoule, kde se zdržuje po celý rok. Patrně se jedná o nejdéle žijícího savce, schopného dožít se 200 a více let. Na rozdíl od většiny kytovců postrádá hřbetní ploutev a může žít i v malých skupinách čítajících asi 14 jedinců. První se o něm zmínil švédský přírodovědec Carl Linné ve své publikaci \"Systema Naturae\" (10. vydání, rok 1758). Mezinárodní svaz ochrany přírody (IUCN) určil druh za málo dotčený.\n\nVelryba grónská je typickým obyvatelem studených arktických a subarktických vod severní polokoule. Lze se s ní setkat všude tam, kde nejsou souvislá pásma ledových ker, obecně při pobřeží severní Kanady a Aljašky V zimě táhne do Beringovy úžiny a k pobřeží Labradoru.\n\nVelryba grónská má robustní tmavé tělo a velkou hlavu trojúhelníkového tvaru. Na spodní čelisti, v podstatě na bradě, je viditelně bíle zbarvena a poseta nepravidelnými černými flíčky. Velryba grónská dosahuje délky 14–18 metrů a hmotnosti okolo 50–100 tun (samice mívá větší rozměry než samec). Samotný jazyk této velryby může vážit až 900 kilogramů. V současnosti se tak jedná o jeden z pěti největších druhů kytovců (a tedy i živočichů) na světě.\n\nVyznačuje se především mohutnou hlavou, s jejíž pomocí dokáže prorazit až 60 cm silnou vrstvu ledu. Dále také až osm metrů dlouho ocasní ploutví, jež tvoří 40 % z celé délky těla. Disponuje silnou vrstvu podkožního tuku o tloušťce až 70 cm, který ji chrání před nízkými teplotami. Na moři se pohybuje zpravidla pomalejším tempem; průměrně plave rychlostí 2,5 km/h, v případě nutnosti zrychlí i na 10 km/h, a nepotápí se do velké hloubky (maximálně asi do 150 metrů). Je schopna setrvat pod vodou až jednu hodinu, obvykle se však ponoří na méně než 20 minut. Při nízké viditelnosti se orientuje pomocí echolokace. Svými dvěma dýchacími otvory umístěnými na vrcholu hlavy dokáže vytrysknout vodu do výšky čtyř až šesti metrů.\n\nVelryba grónská má asi tisíckrát více buněk v organismu než jiní savci a měla by tak být obecně náchylnější na onemocnění související s věkem. Přesto má naopak mnohem vyšší odolnost proti stárnutí a je rovněž téměř imunní vůči nádorovému onemocnění. Při zkoumání jejího genomu vědci nalezli dvě konkrétní alely, které by mohly být zodpovědné za pozoruhodnou dlouhověkost této velryby. Jedinečná genetická informace může rovněž odhalit, jakým způsobem pracuje její nezvykle pomalý metabolismus.\n\nVelryby grónské se mezi sebou dorozumívají rozmanitou směsicí silných nízkofrekvenčních zvuků, nepřesahujících hranici 1000 Hz. Intenzivnější komunikace probíhá zejména během migrace. V období rozmnožování se pak projevují souvislejšími písněmi s pravidla déle trvající frekvencí. Studií z let 2010–2014 při které bylo zkoumáno asi 300 velryb, bylo zaznamenáno na 184 různých zvuků. Podle vědců mají velryby grónské široký často se měnící repertoár a zvuky jimi vydávané připomínají jazzovou hudbu.\n\nŽiví se planktonem a obzvláště drobnými korýši (krilem), kterého je schopna za jediný den spořádat na dvě tuny, tedy asi 20 milionů těchto malých mořských členovců. Technika jejího lovu spočívá v tom, že do jejich hejn pomalu vplouvá se zcela otevřenou tlamou. Namísto zubů je na bocích horní čelisti vybavena přibližně 350 kosticemi, které jí pomáhají potravu vycedit. Uchopenou kořist udrží těmito rohovitými hřebeny v tlamě a zároveň se pomocí nich zbaví přebytku nabrané vody. Spodní čelist je po stranách silně zahnutá a v podstatě imituje obrovskou lžíci.\n\nDlouho se vědci domnívali, že kytovci postrádají čichové ústrojí, avšak výzkum mozku u velryby grónské prokázal, že obsahuje mimo jiné i čichový trakt. Rovněž má na rozdíl od většiny ostatních druhů oddělené nosní dírky a pravděpodobně je tak schopná vnímat pach ve vzduchu, čímž si možná usnadňuje vyhledávání potravy.\n\nTento kytovec se páří na konci zimy, tedy na jaře nebo na začátku léta. Samice je březí 13 až 14 měsíců a mládě tak rodí následujícího roku během dubna až června. Ihned po narození je vybaveno silnou tukovou vrstvou a do půl hodiny dokáže samo plavat. Dosahuje délky 4 až 4,5 metru a hmotnosti přibližně jedné tuny. Matkou je kojeno po dobu maximálně jednoho roku a ve věku 10 až 20 let je velryba grónská pohlavně vyzrálá. Dožívá se obvykle 40–50 let, avšak byli uloveni jedinci, kterým bylo více jak 100–200 let.\n\nMezinárodní svaz ochrany přírody (IUCN) určil druh za málo dotčený. Globální populace pravděpodobně roste a biologové na základě neúplných studií odhadují, že v mořích žije okolo 10 000 dospělých jedinců. Nicméně tři z celkem asi pěti známých populací považují odborníci za ohrožené, další za zranitelnou a teprve poslední zbývající za málo dotčenou.\n\nUž v 17. století byla velryba grónská obětí zničujících velrybářských expedicí. Jejími komerčně velmi cennými přednostmi, kterými jsou silná vrstva tuku, rohovité kostice z keratinu a obecně jako ohromný zdroj obživy, byla dohnána téměř k záhubě. První ochranný pakt vznikl teprve ve 30. letech 20. století a údajně se jednalo o vůbec první svého druhu, který se týkal ochrany divoké fauny. Učiněno tak bylo díky tehdejší mezinárodní organizací vystupující pod názvem Společnost národů, založené po konci první světové války. Dnes je velryba grónská součástí takzvané Washingtonské úmluvy – CITES, uvedena v příloze I, a také je zapsána v Úmluvě o ochraně stěhovavých druhů volně žijících živočichů – CMS (angl. \"Convention on the Conservation of Migratory Species of Wild Animals\"), rovněž v příloze I.\n\nV současnosti je komerční lov těchto velryb striktně zakázán, neboť byl hlavní příčinou úbytku populace. Výjimka je uložena pouze domorodým národům, pro které jsou tyto kytovci zdrojem živobytí. Stanovené limity střeží příslušné organizace, kterou je například Mezinárodní velrybářská komise (IWC).\n\nV budoucnu může velrybu grónskou ohrozit rostoucí průmyslová aktivita (těžba ropy a zemního plynu), vyšší frekvence lodní dopravy a s tím spojený rybolov, a v neposlední řadě jejich ilegální lov porušující stanovené a velmi omezené normy.\n\nNa základě rychle rostoucí průměrné teploty v arktické oblasti došlo během tohoto století k výraznému úbytku mořského ledu a předpoklady jsou takové, že bude-li tento trend pokračovat, v letních měsících dojde k jeho úplnému zmizení. Pro velryby budou však tyto krátkodobé změny s největší pravděpodobností pozitivní, neboť by se tímto rozšířil areál možných lovišť. Celkový dopad je však neznámý či ryze spekulativní.\n\n\n"}
{"id": "228679", "url": "https://cs.wikipedia.org/wiki?curid=228679", "title": "Demo", "text": "Demo\n\nDemo může znamenat:\n\n\nUvedené významy (mimo příjmení) pocházejí z anglického \"demonstration\" ve smyslu \"předvádění, ukazování něčeho\". Existují ale i jiné významy.\n"}
{"id": "228680", "url": "https://cs.wikipedia.org/wiki?curid=228680", "title": "Sexuální roleplay", "text": "Sexuální roleplay\n\nSexuální roleplay (také role play, anglicky \"hraní role\") je sexuální praktika, při které partneři při jiných erotických praktikách k posílení svých sexuálních fantazií hrají role. Hloubka roleplay je různá, od jednoduchých hříček založených na symbolech po do detailů propracované hry s kostýmy a scénářem. \n\nBěhem milostné interakce si mohou partneři hrát na různé role, do kterých se vžijí a během svých hrátek je pak ztvárňují. Tyto role mohou být dokreslovány zjednodušenými (a nebo naopak velmi propracovanými) kostýmy, příkladem může být maska pro zlodějku a policejní čepice pro policistu, který tuto zlodějku chytil.\n\nZvláštní význam má roleplay u sexuálních praktik v BDSM. Mnoho rolí oblíbených v BDSM nenajdeme v repertoáru žádné jiné sexuální oblasti, jedná se například o velmi obvyklé role vězeň a věznitel, lékař a pacient, žák a učitel, pes a pán (příp. kočka aj.), kůň a jezdec, šéf a sekretářka a podobné.\n\nDále se může jednat o různé postavy, kterými se člověk nemůže stát ve svém životě a chce si jejich ztvárnění užít alespoň při sexu, např. celebrity, bohatí a vlivní lidé, šlechtici.\n"}
{"id": "228683", "url": "https://cs.wikipedia.org/wiki?curid=228683", "title": "Piroska", "text": "Piroska\n\nPiroska [piroška] je maďarské ženské jméno latinského původu (\"Prisca\", zdrobněle \"Priscilla\", česky \"Priska, Priscila\") s významem \"prvotní, pradávná, úctyhodná\". Maďarská podoba vznikla přes variantu \"Piriska\", nejspíš i pod vlivem slova \"piros\" (\"červený\").\n\nPiroska bylo například rodné jméno svaté Ireny Uherské (v Maďarsku častěji zvané \"Szent Piroska\" – svatá Piroska).\n"}
{"id": "228685", "url": "https://cs.wikipedia.org/wiki?curid=228685", "title": "Dígha-nikája", "text": "Dígha-nikája\n\nDígha-nikája („Sbírka dlouhých rozprav“) je soubor buddhistických textů, první z pěti nikájí (sbírek) tvořících Sutta-pitaku, která je jedním ze „tří košů“ Tipitaky théravádové buddhistické školy (také nazývaná jako pálijský kánon). Tento soubor, jako už jeho název napovídá, se skládá z obsahově velkých (dlouhých) Buddhových rozprav (sutt). Zahrnuje jedny z nejznámějších a nejpopulárnějších sutt jako je např. Mahá-parinibbána sutta (DN 16), která popisuje poslední Buddhovy dny a jeho smrt, Sigálóváda sutta (DN 31), v níž Buddha vysvětluje morální pravidla a praxi laických stoupenců buddhismu, Samaňňaphala sutta (DN 2), v níž obšírně vysvětluje jednotlivé výhody mnišského života, Brahmadžála sutta (DN 1), ve které popisuje a srovnává svůj přístup s ostatními filozofickými směry tehdejší Indie, a Potthapáda sutta (DN 9), která popisuje praxi a výhody meditace klidu (samathá).\n\nDígha-nikája se skládá z 34 rozprav, které jsou rozčleněny do tří částí (Sílakkhandha-vagga, Mahá-vagga a Pátika-vagga):\n\n\n\n\n"}
{"id": "228691", "url": "https://cs.wikipedia.org/wiki?curid=228691", "title": "František Drdla", "text": "František Drdla\n\nFrantišek Drdla (28. listopadu 1868, Město Žďár – 3. září 1944, Bad Gastein) byl český houslista a hudební skladatel.\n\nNa housle začal hrát už jako malý chlapec. Již v osmi letech hrál na kostelním kůru. Za jeho počátečními úspěchy, které předurčily jeho dráhu světového virtuosa, stál ředitel Žďárského kůru Antonín Hromádka. Na rozvoj jeho geniálních schopností měla vliv Pražská konzervatoř, kde studoval u profesorů Františka Bennewitze a Josefa B. Förstera. Dalšímu zdokonalení houslové hry se věnoval na Vídeňské konzervatoři u proslulého profesora Josefa Hellmesbergera a tím začala jeho zahraniční kariéra.\n\nOd roku 1882 působil převážně v zahraničí a domů se vracíval jen na návštěvy. Sláva tohoto houslového virtuóza ve světe mnohonásobně převyšovala slávu domácí. Vynikající houslová technika spolu s vhodným repertoárem z něj udělala záhy hvězdu světových podií. Hudbu pro něj skládali takoví velikáni jako Johann Strauss mladší či Karl Millöcker. Svůj talent nevyužíval jenom k interpretaci, ale stal se z něj také uznávaný hudební skladatel houslových, komorních i vokálních skladeb. Snad nejpopulárnější byla \"Serenáda\", věnovaná Janu Kubelíkovi. V roce 1927 mu byl v Rakousku propůjčen titul profesora. Drdla se hlásil ke své národnosti a navštěvoval své rodné město (naposledy v roce 1943).\n\nSvětový houslový virtuos, který po sobě zanechal na 600 skladeb, zemřel v Bad Gasteinu v předposledním válečném roce 3. září 1944. I když v nekrolozích jej označovali za prvního muzikanta moravské země, přílišné pozornosti se i přes nesporný význam a přínos světové hudbě doma netěšil.\n\nV souvislosti s jeho svobodným zednářstvím zařadil některého jeho hudební skladby Jaroslav Svěcený na CD \"Musicians Freemasons\".\n\n\n"}
{"id": "228692", "url": "https://cs.wikipedia.org/wiki?curid=228692", "title": "Crossdressing", "text": "Crossdressing\n\nCrossdressing (: \"oblékání křížem\") je oblékání oděvu, který v dotyčné společnosti patří opačnému pohlaví (muž si obléká ženské oblečení, žena mužské). Osoba praktikující crossdressing se nazývá crossdresser. Crossdressing je praktikován oběma pohlavími, častější jsou ale případy, když se muži oblékají do ženských šatů, než když se ženy převlékají za muže. Pro crossdressera bývá někdy používána zkratka Cd.\n\nCrossdressing se často považuje za synonymum transvestitismu. Pojmy jsou skutečně hodně podobné, nejsou však zcela identické. Za crossdressing se totiž označuje konkrétní okamžik výměny oblečení, kdežto transvestitismus je označení formy fetišismu. Tedy každý transvestita je crossdresser, ne každý crossdresser je transvestita. K oblékání šatů opačného pohlaví mohou vést i jiné motivy než fetišistické. Například mužský herec hrající ženskou postavu (a oblékající se proto do ženského oblečení) je crossdresser, nicméně nemusí být transvestita. \n\nOblékání šatů opačného pohlaví je též součástí stereotypních představ spojovaných s homosexualitou. Představuje-li oděv výrazný vnější znak pohlavní identity a rozdílnosti pohlaví, pak je představa opačného oblékání součástí způsobu, jakým se lidé vyrovnávají s jevy překračujícími zažité kategorie mužství a ženství. Gayům je tak – podle těchto představ – přisuzováno nošení ženských šatů a lesbám oblékání mužských oděvů. To může být spojováno s výsměchem nebo odporem, jak dokládá třeba zobrazování homosexuálních postav v kinematografii kolem poloviny 20. století. Hrdá, až provokativní stylizace do těchto stereotypních rolí bývá naopak jedním ze způsobů přijetí své identity ze strany některých homosexuálních jedinců a objevuje se v historii LGBT hnutí, ku příkladu jako součást tzv. průvodů gay hrdosti. Specifickou formou jsou tzv. „drag queens“ a „drag kings“.\n\nTakovéto jednání je popsáno v Bibli, konkrétně v knize Deuteronomium, která jej zapovídá. Přímo uvádí: „Žena na sebe nevezme, co patří muži, a muž neobleče, co nosí žena. Hospodin, tvůj Bůh, má v ohavnosti každého, kdo to činí.“\n"}
{"id": "228698", "url": "https://cs.wikipedia.org/wiki?curid=228698", "title": "Petr Kropotkin", "text": "Petr Kropotkin\n\nKníže Petr Alexejevič Kropotkin (; , Moskva – 8. února 1921, Dmitrov) byl ruský revolucionář a publicista, geograf a geolog a zároveň jeden z předních ruských anarchistů a jeden z prvních zastánců a teoretiků anarchokomunismu. Vzhledem k jeho knížecímu titulu a jeho důležitosti jako anarchisty byl koncem 19. a začátkem 20. století nazýván „Anarchistický kníže“. Oscar Wilde ho nazval „novým Kristem přicházejícím z Ruska“. Podílel se také jako přispěvatel do 11. vydání Encyclopædie Britannica z roku 1911.\n\nNarodil se v rodině starobylého knížecího rodu, měl staršího bratra Alexandra. Jeho bratranec Dmitrij byl později zavražděn revolucionářem Grigorijem Goldenbergem. V 15 letech nastoupil na studia v prestižní aristokratické vojenské akademii, do Pážecího sboru v Petrohradu, po jejichž dokončení se stal komorníkem cara Alexandra II. V roce 1868 získal důstojnickou hodnost a odešel sloužit k Amurskému kozáckému vojsku. Poté v roce 1862 odjel na pět let na Sibiř, kde se zabýval vědeckou a společenskou činností (účastnil se geografických expedicí). Určil směr, kterým se táhnou základní horské masivy Asie, tj. od jihozápadu na severovýchod. Poté vystoupil s hypotézou, jejíž základem byla myšlenka o dávném zalednění celé Evropy. Roku 1867 odjel do Petrohradu, kde nastoupil do zaměstnání na univerzitě, a o rok později byl zvolen členem Ruské geografické společnosti. Roku 1872 se po cestě do Švýcarska se v Jurské federaci setkal s následovníky svého krajana Michaila Bakunina a přešel na pozice anarchismu, s Michailem Bakuninem se však nikdy nesetkal. Po návratu do Ruska se věnoval anarchistické propagandě, vstoupil do kroužku „čajkovců“, po jehož zničení byl zatčen a uvězněn v Petropavlovské pevnosti. V roce 1867 uskutečnil útěk z vězeňské nemocnice a prchl do zahraničí. Během 40 let v exilu se z něho stal jeden z nejvýznamnějších činitelů anarchistického hnutí - vystupoval na schůzích, účastnil se kongresů anarchistické Internacionály a veřejných akcí, psal propagační publikace a založil noviny. Vstoupil do První internacionály v roce 1872. Roku 1881 byl pro své aktivity vyhoštěn ze Švýcarska. Dva roky na to byl, ač nevinen , odsouzen k pěti letům vězení, ale v roce 1886 byl pod tlakem veřejnosti předčasně propuštěn a odjel do Anglie. V následujících letech vyšla jeho nejznámější díla jak z oblasti vědy (především geografie) tak i anarchistické teorie. Od roku 1892 přispíval po deset let do anglického periodika \"Nineteenth Century\" do rubriky \"Recent Science\", kterou před ním vedl Thomas Henry Huxley. Po únorové revoluci 1917 se vrátil do Ruska, avšak jeho působení na ruský lid bylo brzy omezeno bolševickou vládou – byl vystěhován z Moskvy do Dmitrova. Ve svých dopisech se ještě snažil varovat dělníky v Evropě před bolševickou diktaturou – ale marně. Záhy na to zemřel. Jeho pohřeb se stal s Leninovým povolením posledním hromadným shromážděním anarchistů v Rusku až do rozpadu Sovětského svazu.\n\nPetr Kropotkin byl významným kritikem sociálního darwinismu. Kropotkin nepřijal názor, že biologie podněcuje boj o život a soutěž, a místo toho tvrdil, že úspěšné byly takové druhy, které využily kolektivní energii a byly schopné vzájemné pomoci neboli spolupráce.\n\n\n\n\n"}
{"id": "228702", "url": "https://cs.wikipedia.org/wiki?curid=228702", "title": "Estádio Municipal de Braga", "text": "Estádio Municipal de Braga\n\nEstádio Municipal de Braga je portugalský stadion ve městě Braga. Stadion byl postaven před Mistrovstvím Evropy ve fotbale v roce 2004. Je vklíněn do svahu Monte Castra s výhledem na kaňon řeky Cávado. Má dvě tribuny jelikož zbývající dvě strany uzavírají skály. Svým vzhledem a umístěním je považován za výjimečný stadion. Na stadioně se odehrály 2 zápasy základní skupiny Eura 2004.\n"}
{"id": "228706", "url": "https://cs.wikipedia.org/wiki?curid=228706", "title": "Madždžhima-nikája", "text": "Madždžhima-nikája\n\nMadždžhima-nikája („Střední sbírka“ nebo „Sbírka středně dlouhých rozprav“, používaná zkratka: M.) je soubor buddhistických textů, jedná se o druhou z pěti nikájí (sbírek) tvořící součást Sutta-pitaky, která je jedním ze „tří košů“ Tipitaky, tzv. pálijského kánonu théravádové buddhistické školy. Název této nikáje je odvozen ze skutečnosti, že se skládá z různě dlouhých rozprav (sutt), jejichž délka sahá od delších rozprav, které se délkou vyrovnají textům Dígha-nikáje, po krátké rozpravy, které jsou srovnatelné s kratšími suttami Khuddaka-nikáje. Madždžhima-nikája se skládá z 152 sutt přednesených Buddhou nebo jeho . Rozpravy jsou rozčleněny na tři části skládající se z 50 sutt, respektive poslední část se skládá z 52 sutt, jednotlivé části se dále dělí na soubory (skupiny) po deseti suttách, pouze 4. soubor poslední části obsahuje 12 sutt.\n\n\n\n"}
{"id": "228715", "url": "https://cs.wikipedia.org/wiki?curid=228715", "title": "Pittyvaich", "text": "Pittyvaich\n\nPittyvaich je skotská palírna společnosti United Distillers & Vintners nacházející se ve městě Dufftown v hrabství Banffshire, jež vyrábí skotskou sladovou whisky.\n\nPalírna byla založena v roce 1975 společností Bell's a produkuje čistou sladovou whisky. Tato palírna byla postavena na místě bývalé palírny za účelem udržení velkých zásob společnosti. V roce 1994 byla dočasně uzavřena. Dnes tato palírna funguje po určitou část roku hlavně pro experimentální účely. Produkuje whisky značky Pittyvaich, což je 12letá whisky s obsahem alkoholu 43%. Tato whisky má ďábelskou lihovost po které se mnohdy obrátí vnitřnosti naruby.\n\n\n"}
{"id": "228716", "url": "https://cs.wikipedia.org/wiki?curid=228716", "title": "Jaguar Mark 2", "text": "Jaguar Mark 2\n\nJaguar Mark II byl sportovní sedan vyráběný značkou Jaguar mezi lety 1959 a 1967. Jeho předchůdcem byl model Mark I (také označovaný jako Jaguar 2,4 a 3,4). Původní Mark II byl v roce 1967 nahrazen podobným, ovšem částečně levnějším modelem Jaguar 240/ 340, který zůstal ve výrobě do roku 1969.\n\nJaguar MkII patří mezi nejdůležitější modely značky Jaguar, jelikož se jednalo o první skutečný\nsportovní sedan, který kdy značka vytvořila. Poprvé byl představen v roce 1959 (také rok,\nkdy byla otevřena první dálnice v Británii) a vyráběl se dalších osm let do roku 1967, kdy už pokračovala pouze výroba levnějších verzí 240 a 340. Skutečným nástupcem modelu Mark II se stal model XJ6. Za tuto dobu se vyrobilo přibližně 84 000 exemplářů.\n\nMark II se designem velmi podobal jeho předchůdci, modelu Mark I, vyráběným od roku 1955 do roku 1959. Oproti němu však Mark II představoval značné zlepšení. Nabízel lepší interiér, odlišnou masku\nchladiče, větší prosklené plochy a kotoučové brzdy jako standard. Měl také širší rozchod kol a hlavně větší nabídku motorů. Prodával se s motory o objemu 2,4 litru, 3,4 litru a později i s obsahem 3,8 litru. Tento řadový šestiválec byl známý z řady XK. S tímto motorem mohl vůz dosáhnout senzační rychlosti 200 km/h. O něco slabší 3,4 litrová jednotka dosahovala rychlosti přes 190 km/h. Ovšem nejslabší nabízená verze stěží dosahovala rychlosti přes 160 km/h. Toto provedení bylo také o zhruba 15% levnější, takže dosáhlo stejné oblíbenosti jako silnější verze. V roce 1965 byla poprvé nabízená plně synchronizovaná převodovka. Od roku 1967 byl k dostání posilovač řízení, který ulehčoval řízení jinak dost těžkého vozu.\n\nV návrhu vozu je vidět rukopis zakladatele značky Jaguar Williama Lyonse.\nMark II ovšem nebyl pouze luxusní limuzína, ale také univerzální a rychlý vůz. Díky tomu si ho oblíbil policejní sbor, ale i členové londýnského podsvětí. Interiér vozu byl velice propracovaný a\nsamozřejmě luxusní, neboť i zde zasahoval do návrhů Williem Lyons. Nechyběly kožené potahy sedadel,\nčalounění dveří nebo přístrojová deska vykládaná dřevem. Řidič měl k dispozici spínače, které svým tvarem a uspořádáním připomínaly kokpit bombardéru. Navíc se podařilo Jaguaru stlačit prodejní cenu tak nízko, že Mark II stěží nacházel ve svém segmentu konkurenci. Vůz si zároveň získal respekt i na\nzávodní dráze, kde se účastnil závodu cestovních automobilů. Závodili v něm i slavní piloti jako Graham Hill, Stirling Moss nebo zakladatel značky Lotus Colin Chapman. Poslední jmenovaný vybojoval vítězství na okruhu Silverstone v roce 1960. Model Mark II si držel nadvládu mezi silnými sedany na britských okruzích další čtyři roky. Vůz si také několikrát zahrál ve filmu. Bílé provedení vozu figurovalo ve filmu \"Performance\" nebo ve filmu \"Get Carter\" v rudém\nprovedení, kde s ním jezdil Michael Caine.\n\nJaguar Mark II také podnítil výrobu řady dalších modelů, jako např. model S-type nebo\nmodel 420. Mark II také vyráběla značka Daimler Motor Company, která byla koupena značkou Jaguar v roce 1960. Vůz se jmenoval Daimler 2,5 V8. Vzhled byl téměř shodný s výchozím modelem, pouze byly mírně zeštíhleny nárazníky a maska chladiče dostala drážkování typické pro všechny Daimlery. Hlavní změnou byl osmiválcový 2,5 litrový motor, který pocházel ze sportovního modelu Daimler Dart. V základu automatická převodovka, zvýšený stupeň luxusu a prestiž značky měly snáze nalákat hlavně movitější klientelu, než by se podařilo klasickému Mark II. Model 2,5 V8, v roce 1968 přejmenovaný na V8 250 se stal nejprodávanější Daimler po druhé světové válce, když se do roku 1969 prodalo přes 17 000 exemplářů.\n\nJaguary 240 i 340 se začaly prodávat v roce 1967 jako nástupci modelu Mark II. Od svého předchůdce se lišily hlavně nižší pořizovací cenou. Představoval vlastně levnější a poněkud méně okázalejší model\nMark II. Dalšími rozdíly byly jiné kryty hlav kol, plastové potahy Ambla místo kožených a také odstranění mlhovek z přední masky, které byly nahrazeny pochromovanými mřížkami. Model 240/ 340 měl také skromněji pochromovaný přední nárazník. Tentokrát se nenabízel i s 3,8 litrovou jednotkou, ale pouze s 2,4 nebo 3,4 litrovým motorem. Za pouhé 2 roky výroby sjelo z výrobní linky přes 7000 exemplářů. Výroba byla ukončena v roce 1969.\n"}
{"id": "228722", "url": "https://cs.wikipedia.org/wiki?curid=228722", "title": "Estádio Dr. Magalhães Pessoa", "text": "Estádio Dr. Magalhães Pessoa\n\nEstádio Dr. Magalhães Pessoa je portugalský stadion ve městě Leiria. Byl postaven v roce 1966 a rozšířen před EURO v roce 2004. Leží poblíž Leirijského hradu uprostřed historicky významného borového lesa. Svým vzhledem připomíná oceán díky pozoruhodné rozvlněné střeše. Na stadioně se odehrály dva zápasy základní skupiny EURA 2004.\n"}
{"id": "228724", "url": "https://cs.wikipedia.org/wiki?curid=228724", "title": "Visual Basic .NET", "text": "Visual Basic .NET\n\nVisual Basic .NET je nová generace jazyka Visual Basic postavená na platformě .NET Framework. Jedná se o moderní objektově orientovaný jazyk, který se neustále vyvíjí a který má po celém světě velký počet uživatelů.\nNová verze Visual Basic .NET má oproti starší verzi Visual Basic 6 mnoho výhod, které v zásadě vychází z využití .NET Frameworku.\n\nNejzákladnější příklady jsou uvedeny zde (je jich samozřejmě mnohem více):\n\n\nVisual Basic .NET je plnohodnotný moderní objektově orientovaný programovací jazyk, který má stejné možnosti jako jeho největší rival C#.\nJe o poznání jednodušší na naučení, obsahuje totiž mnoho klíčových slov, která jsou jednoduše srozumitelná i pro začátečníka, nebo programátora, který tento jazyk vidí poprvé.\nSoučasná verze jazyka (rok 2012) je verze Visual Basic 11.\n\n"}
{"id": "228727", "url": "https://cs.wikipedia.org/wiki?curid=228727", "title": "Atletický víceboj", "text": "Atletický víceboj\n\nAtletický víceboj je souhrnný název pro kombinovanou lehkoatletickou sportovní disciplínu, která se skládá z několika původně samostatných lehkoatletických disciplin. Má svá přesně stanovená pravidla a její jednotlivé discipliny mají v průběhu sportovní soutěže pevně stanovené pořadí. U některých vícebojů je soutěž rozložena do dvou dnů. Seniorský desetiboj je dokonce považován za královskou disciplínu, neboť ukazuje na závodníkovu sportovní lehkoatletickou všestrannost. Česká republika byla držitelem evropského rekordu v desetiboji zásluhou Romana Šebrleho (do roku 2018). Jeho evropský rekord za výkon 9026 bodů z Götzisu z roku 2001 byl překonán roku 2012 Američanem Ashtonem Eatonem s 9039 body a v roce 2015 pak 9045 body. Poté Francouz Kévin Mayer vytvořil na mítinku ve francouzském Talence v září roku 2018 nový a dosud platný světový rekord v desetiboji výkonem 9126 bodů.\n\nSoutěž probíhá buď venku pod širým nebem (muži – desetiboj, ženy – sedmiboj) nebo v hale (muži – sedmiboj, ženy – pětiboj). Na bodování se používají bodovací tabulky.\n\nPočet disciplin a jejich parametry se mění podle toho, zda se jedná o muže či ženy, starší nebo mladší žáky, starší nebo mladší žákyně, dorostence a juniory. Soutěží se v družstvech a jednotlivcích. \n\nJako speciální sportovní odvětví kombinující lehkou atletiku s dalšími mimoatletickými sporty (sportovní střelba, sportovní šerm, sportovní plavání, jezdectví) existují i moderní pětiboj a moderní sedmiboj.\n\n\nU mladších žáků: 60 m př., míček, 60 m, dálka, 800 m\n\n\n\n\n\n\nMuži, junioři, dorostenci (světový rekord: 9126 bodů)\n\n\n"}
{"id": "228728", "url": "https://cs.wikipedia.org/wiki?curid=228728", "title": "Leningradský prospekt", "text": "Leningradský prospekt\n\nLeningradský prospekt () je jedna z významných tříd v Moskvě. Spojuje Běloruské nádraží s dálnicí M10.\n\nPůvodně se zde nacházela tzv. \"Leningradská cesta\" (do roku 1924 Petrohradská) Ta zde existovala již v 18. století, kv této době již byla vydlážděna. V 19. století pak podél ní byly vybudovány rekreační zařízení pro bohaté Moskvany, od roku 1870 i Běloruské nádraží. Přestavba ulice na městský bulvár se uskutečnila v posledním desetiletí 19. století. Současný název se používá od roku 1957, a to i přesto, že \"Leningradu\" byl po rozpadu SSSR vrácen jeho původní název.\n\nVe 20. století vzniklo spoustu důležitých budov i dopravních staveb podél této třídy; v roce 1910 bylo otevřeno například Letiště Chodynka. V letech 1901 až 2005 jezdily po prospektu tramvaje, od roku 1933 tudy vede trať trolejbusů. Roku 1938 pak byla otevřena linka metra Zamoskvoreckaja, vedená stejným směrem, jako právě Leningradský prospekt.\n\nNa Leningradském prospektu je možné nalézt například Stadion Dynamo, či týmu CSKA Moskva. Mezi významné vědecké instituce se pak řadí Moskevský letecký institut a institut potravinářství.\n\nV letech 2005 až 2009 probíhá rekonstrukce třídy (od hranice města až k Tverské ulici), během které budou některé úseky převedeny pod zem do tunelů. Z městské třídy se stane rychlostní komunikace, srovnatelná například s MKADem, šest pruhů v každém směru zajistí rychlejší cestování.\n"}
{"id": "228732", "url": "https://cs.wikipedia.org/wiki?curid=228732", "title": "Estádio Cidade de Coimbra", "text": "Estádio Cidade de Coimbra\n\nEstádio Cidade de Coimbra je portugalský fotbalový stadion s atletickým oválem ve městě Coimbra. Stadion byl postaven v roce 1876 a rozšířen před Mistrovstvím Evropy ve fotbale v roce 2004. Rekonstrukce zdvojnásobila počet míst na 29 622. Po rekonstrukci byl stadion otevřen koncertem skupiny Rolling Stones. Na stadioně se odehrály 2 zápasy základní skupiny Eura 2004.\n"}
{"id": "228738", "url": "https://cs.wikipedia.org/wiki?curid=228738", "title": "Baldur's Gate 2", "text": "Baldur's Gate 2\n\nBaldur's Gate 2 je počítačová RPG hra, vsazena do prostředí Forgotten Realms světa Dungeons & Dragons. Je to pokračování hry Baldur's Gate a sestra obdobně slavné a legendární hry Fallout 1 a Fallout 2, která se odehrává naopak ve sci-fi budoucnosti. Obě tyto hry mají sice rozdílné boje, principy jsou ale velmi podobné. Baldur's Gate 2 je hratelně mnohem delší a zamotanější než jeho první díl.\n\nBaldur's Gate 2 obsahuje 2 příběhy:\nKrom toho některé verze obsahují i datadisk Stražcova tvrz, který nemá nic společného s příběhem. Hrdina tam pouze zachraňuje Helmovy kleriky, kteří hlídají pevnost, ve které je uvězněn bájný tvor. Postavy se musí dostat přes 5 pater, kde je čeká kromě nejednoho tuhého boje i logické úkoly.\n\nProbouzíte se jako vězeň zlého mága Irenica, který vás chytil, aby vám mohl ukradnout část vaší polobožské duše. Kromě hlavní postavy jsou zde uvězněni i nevlastní sestra Imoen, která s vámi putovala v BG 1. Od té doby získala mnoho zkušeností a také se začala ke svému zlodějskému řemeslu učit i umění magie. Dále pak Jaheira, bojovnice-druidka z prvního dílu, která byla známá díky své nevymáchané puse, silnému meči a oddanou láskou ke svému manželovi Khalidovi, kterého zajali společně s vámi, ve vězení však není. Jako posledního vězně-spojence naleznete v malé kleci hraničáře Minsca, natvrdlého, však dobráckého berserka, který při svém putování u sebe vždy nosí v kapse svého křečka Booa, se kterým si často povídá, někdy i v těch nejnevhodnějších situacích. Minsc je na společného věznitele Irenica nepředstavitelně vytočený, neboť mu přímo před nosem dal zabít jeho přítelkyni čarodějku Dynaheir, opět postavu s BG 1.\n\nSpolečnými silami utečete z Irenicova zajetí. Samotný útěk není nijak těžký, téměř to vypadá, jako kdyby sám věznitel chtěl, abyste utekli a on vás mohl dále mučit. Při útěku potkáte další postavu, kterou si můžete vzít do družiny. Je jím malý drobný japonec Yoshimo, jehož um se zaměřuje na krádeže, odemykání zámku a nalézání pastí. Yoshimo má neutrální přesvědčení, stejně jako Jaheira, proto jej můžete mít ve družině i když hrajete za zlou postavu.\n\nPoté, co utečete, objevíte se v centru hlavního města Amnu, v Athkatle a to na Waukeenině promenádě. Část promenády je zničená, za což může boj, kterého se stanete svědky. Irenicus zde totiž bojuje se Zahalenými čaroději. Zahalení čarodějové se ve městě starají o to, aby nebyla použita nelegální magie, jakékoliv prohřešky trestají krutým uvězněním v jakémsi čarodějnickém blázinci zvaném Čarotvrz. Hektická Imoen, tak dlouho ve vězení týraná, bez rozmyslu na Irenica kouzly zaútočí, za což ji i Irenica Zahalení čarodějové odvedou neznámo kam.\n\nBěhem prvních kroků v Athkatle zjistíte, že ve městě soupeří dvě znepřátelené kliky. Gilda Stínových zlodějů a gilda Vampírů. Obě tyto skupiny vás velice rychle kontaktují a za poměrně vysokou částku vám nabídnou pomoc při hledání Imoen a dopadení Irenica. Záleží jen na vás, zda si vyberete cestu dobra (nebo lépe řečeno menšího zla) a přijmete pomoc od Stínových zlodějů, nebo zda se cítíte jako záporák, tudíž budete jedna ruka s vampíry. Obě tyto skupiny mají na vaší stezce vlastní zájem. Stínoví zloději se chtějí vampírů zbavit jednou pro vždy a vy za ně uděláte špinavou práci, Vampírská gilda vedená podivnou upírkou Bodhi má daleko zapeklitější plán. Kromě zničení konkurenční gildy vás má Bodhi bezpečně předat Irenicovi, jelikož je ve skutečnosti jeho spojenec. V celém příběhu jí Irenicus nazývá \"sestrou\" a ona jeho \"bratrem\", přestože nemají společnou krev. Ať tak či tak, vždy se musíte smířit s myšlenkou, že budete daným společenstvím využíván jako trpěný žoldák.\n\nGilda, kterou jste si vybrali za spojence, vás odveze lodí na pirátský ostrov Brynnlaw, kde se nachází Čarotvrz - léčebna pro nenapravitelné mágy. Při procházení sanatoriem se setkáte s několika kouzelníky, kteří jsou zde vězněni. Většinou jsou to blázni, ze kterých nekontrolovatelně prská magie na všechny strany, vidí skryté démony či vám dávají recepty na zmrzlinu jejich matky. Mezi nimi potkáte i Imoen, která se opakovaným vězněním pomátla a vůbec už vás nepoznává. Toto dojemné setkání přeruší Irenicus, který se mezi tím stál správcem Čarotvrze a řekne vám nepříjemnou pravdu, že Imoen není vaše nevlastní sestra, jak si celou dobu myslíte (oba vás vychoval ve Svítící tvrzi váš nevlastní otec Gorion), ale ona sama je také dcerou boha Bhala jako vy. Ovšem její čistá duše dokázala po celý její život temnotě Bhalovy krve vzdorovat. Unesení Imoen tedy nebyla hlavně snaha vás sem vylákat, ale probudit v ní její božskou podstatu. Poté se Imoen vzpamatuje a začne si uvědomovat kdo je, kde je a proč a může vás konečně doprovázet na vaší stezce. Váš hlavní úkol je se pak dostat z léčebny, procházíte přes rozsáhlá sklepení, kde si s vámi hraje Irenicova \"sestra\" Bodhi, jste nucení absolvovat hádanky a boje pro její potěšení. Během toho se u vás začne probouzet Bhalova krev a změníte se na krvelačného zabijáka. Naštěstí jen na krátkou dobu. Od té doby se můžete měnit na tuto odolnou bestii z vlastní vůle.\n\nPři útěku z léčebny s pomocí jiných vězněných bláznivých mágů zaženete Irenica a Bodhi na útěk. Na Brynnlawu už vás tudíž nic nedrží a vydáte se lodí zpátky do Athkatly. Během cesty se ale loď potopí a vy se dostanete do podmořského města podivných rybích lidí, kteří vás za pomoc v jejich společenství nechají sešplhat ještě níže, do Podtemna.\n\nV Podtemnu vás vyhledá bílá dračice Adalon, které místní drowové - temní a krutí elfové, ukradli její vejce. Tento čin je neodpustitelný a proto vás změní ať chcete nebo ne na drowy a vy jste nuceni se vydat do drowského města, které se v Podtemnu nachází a její vejce najít. Zde se dozvíte, že právě tudy Irenicus a Bodhi procházeli při útěku z Čarotvrze a abyste nebyli při hledání vejce nápadní, plníte pro drowy různé úkoly. Za splněné mise se vám dostane pocty být při drowském rituálu, kdy Matka drowů chce Adalonino vejce dát jako dar vyvolanému démonu, se kterým chce ovládnout elfy. Vy ale předtím vejce vyměníte za falešné, démon se urazí, Matku rozcupuje a vrátí se zpět do pekla. Než se tento incident roznese mezi ostatními drowy, utíkáte z města a ukradené vejce vracíte zpět Adalon, která je vám natolik vděčná, že vás přenese velice blízko k povrchu.\n\nNa povrchu je mezitím boží dopuštění. Hned u východu z podtemna vás požádají o pomoc elfové, kterým byla ukradená svatá Rhynina lampa. Zlodějem je právě Bodhi, která se opět vrátila do Athkatly a utvořila si novou gildu ještě větší a krutější než předtím. Předtím, než se vydáte gildu zničit, můžete požádat své staré přátelé, kteří vám ochotně přijdou při boji s vampíry pomoct. Mezi nimi budou staří známí Stínoví zloději, Řád zářícího srdce nebo dokonce jediný hodný drow chodící po tomto světě Drizzt a jeho družina.\n\nPo zničení vampírské gildy, konečném zabití Bodhi a nalezení svaté lampy jste elfy přeneseni do elfského města Suldanessellaru, kde se konečně dozvíte důvod Irenicovy zášti k celému světu. Irenicus byl kdysi elfem, velice zamilovaný do královny Suldanessellaru Ellesime. Byl ale vyloučen ze společenství, což v něm probudilo skrytou temnotu. Irenicus právě ničí Suldanessellar, když dorazíte městu na pomoc. Společnými silami jej zaženete do Pekla, kam ho bohužel musíte následovat.\n\nV Pekle se setkáte s několika hádankami, které budou útočit jak na vaše city, tak na sílu, budete si muset vybírat, zda zraníte sebe nebo svého společníka a podobné zkoušky. Konečně se setkáte s Irenicem, kterého na tomto neblahém místě nadobro porazíte.\n\nPo porážce Irenica jste chvíli hrdinou, stále se vás však lidé bojí, kvůli vaší krvi. Jste vyhoštěni na samí okraj společnosti, kde se dozvíte, že si váš otec Bhal udělal více polobožských dětí, než jste si mysleli. Některé měl z draky, jiné s drowy a jednoho dokonce s ohnivou obryní. Všichni tito \"sourozenci\" jsou prolezlí zlem skrz na skrz a jen kazí vaši dobrou reputaci (pokud tedy hrajete za dobráka :-)) a snaží se získat Bhalův trůn pro sebe. Všechny brášky a sestřičky proto musíte zabít, buď z důvodu, že nechcete, aby páchali zlo nebo prostě jen proto, že chcete Bhalův trůn pro sebe.\n\nMůžete využívat k odpočinku kus pekla, který se nachází v jiné sféře. Tam potkáte svého bratra Sarevoka, který se mezi tím polepšil a můžete si ho vzít jako špičkového bojovníka do družiny. Kromě toho se ve Sféře snažíte poznat sám sebe, v čem vám pomáhá váš věrný služebník, rozverný Imp Cespennar. Vaším hlavním průvodcem se v této hře stává Melissan, která se považuje za jakousi ochránkyni hodných Bhalových dětí. Po poražení posledního zlého bratříčka jste přeneseni k Bhalovu trůnu, kde se opět setkáte s Melissan, která vás však celou dobu jen využívala a chce získat trůn pro sebe, přestože nemá v sobě ani kapku Bhalovy krve. Vy jí zabijete a stojíte před nejtěžším rozhodnutím v životě, stát se Bohem zabíjení nebo trůn zničit. Ať se rozhodnete jakkoliv, rozhodnete se správně.\n\nV Athkatle a po celém Amnu můžete nalézt další spojence. Kromě již zmíněného Minska s Jaheirou a zloděje Yoshima, můžete nalézt i mnoho jiných. Z dobrých postav je to šikovná kouzelnice/klerička Aerie, členka cirkusu, který dříve bývala okřídlenou elfkou. Banditi jí ale brutálně křídel zbavili a ona zůstala poplašená a až přihlouple hodná do konce života. Dále pak hobití hraničářka Mazzy, kterou zachráníte při jednom úkole na Umařině vrchovině, hrdého šlechtice Keldrona, inkvizitorského veterána z rytířů Řádu zářícího srdce, černošského stopaře Valigara, jenž tak silně nenávidí svou vlastní zvrácenou rodinu, takže jeho největší sen je nepořídit si potomky a nechat svůj rod vymřít po meči a panskou princezničku Nalii, která se ve volném čase učila kouzla a zlodějny. V poslední řadě potkáte výborného klerika a bojovníka Anomena, jehož největším přáním je se stát právoplatným členem Řádu zířícího srdce jako Keldron. Anomen má na začátku hry neutrální přesvědčení, během hry ale musí udělat životní rozhodnutí, které ho buď bude stát místo v Řádu a tudíž se stane padlým klerikem nebo ho Řád později přijme a mu se změní přesvědčení na dobré.\n\nZ neutrálních postav potkáte ve městě Trhově druida Cernda, barda Haer-Dalise, který vám kromě bardovského a zlodějského umění bude ve volných chvílích recitovat básně a jednu z nejoblíbenějších postav ve hře Jana Jansena. Jan Jansen je gnóm živící se prodáváním tuřínů a okrádáním hloupých lidí. S ním ve skupině zažijete nejeden kopec srandy, neboť téměř každá situace mu připomene jednu z mnoha množství historek, které zažil se svými tuřiny prodávajícími kamarády či svou mentálně ujetou rodinou. Nutno dodat, že sám Jan Jansen má velice svérázné pojetí skutečnosti a nelze určit, kdo je větší magor, jestli Jan a nebo Minsk se svým křečkem.\n\nZe zlých postav si můžete vzít do družiny drowku Viconii, velice schopnou kleričku, kterou zachráníte před bezhlavým upálením fanatickým davem, berserského trpaslíka Korgana a namyšleného, ale brilantního mága Edwina, se kterým jste se mohli setkat již v prvním díle.\n\nHráč začíná na začátku s jednou postavou, která zosobňuje jeho samotného a jejíž vlastnosti záleží zcela na výběru hráče. Ještě před startem hry si hráč jako v každém RPG zvolí, jakou chce mít rasu (člověk, elf, půlelf, trpaslík, ork, pulčík atd.), jaké povolání (bojovník, hraničář, mág, klerik, druid atd.), jaké přesvědčení (dobrý, zlý, neutrální) a další vlastnosti, se kterými pak projde celé dobrodružství.\n\nKlíčovou součástí každého RPG je vývoj postav ve hře. Po splnění úkolu nebo vyhraném souboji postava získává zkušenosti a při určitém počtu zkušeností postoupí na vyšší úroveň, tedy se jí zlepší schopnosti (naučí se lépe bojovat s vybranou zbraní, naučí se nová mocnější kouzla, zloději se naučí lépe nacházet a likvidovat pasti atd.). S postavou, která vznikla v Baldur´s gate 2 - Stíny nad Amnem, je možné pokračovat v datadisku Baldur´s gate 2 - Bhalův trůn.\nPostava používá nejen své schopnosti, ale i další nepostradatelné vybavení, jako brnění, zbraň a najdou se i užitečné prsteny, rukavice, boty, opasky, amulety nebo helmy. Po celé hře jsou (dobře schované) rozmístěné unikátní zbraně a další a a záleží jen na stylu hraní jednotlivého hráče. A pokud vám i přesto zbraně a brnění nevyhovují, v Přístavní čtvrti Athkatly je trpaslík jménem Cromwel, který vám vyrobí vybavení na zakázku.\n\nPři putování Amnem se hráč setká s mnoha lidmi, kteří jej budou žádat o pomoc. Ať už bude hrát za hodnou či zlou postavu, vždy se najde úkol, který mu bude sedět. Tyto úkoly je poměrně důležité plnit, neboť za ně dostáváte zkušenosti, které zvyšují úroveň postav. Čím vyšší úroveň, tím je rychleji a efektivněji jste schopni plnit hlavní příběh. Zjednodušeně řečeno: s nízkou úrovní nejste ani vzdáleně schopní hru dokončit a budou vás zpomalovat i ty nejjednodušší boje.\n\nZ další questů budete například muset zachránit město Trhov, na která bezdůvodně útočí divoká zvířata, vyhladit novou sektu Nevidoucího oka, která nutí své věřící si vypíchnout oči, protože teprve pak uvidí svět skutečně či zachránit (nebo vyhladit) otroky uvězněné ve stokách pod městem.\n\nPokud si hráč vybere nebo potká a připojí do skupinky postavu mága, barda, klerika, druida, hraničáře nebo paladina, má k dispozici kouzla. Kouzel je Baldur's gate 2 více než 100. Používají se většinou boji, ve kterém mají často rozhodující účinek. Ale jde i o kouzla léčivá, ochranná, osvobozující a podobně. Počet kouzel a jejich síla závisí na zkušenostech postav, stejně jako síla bojovníka. Většina kouzel je přejatá ze známé stolní hry Advanced Dungeons&Dragons.\n\nBoj tvoří asi třetinu celé hry, což je méně než v BG 1. V Baldur´s gate 2 se klade větší důraz na osobní uvážení hráče, zda boj je či není nutný. Mnoho úkolů jde splnit i velmi pacifisticky. Samotný boj probíhá v reálném čase, hru nelze při boji uložit, ale hráč má možnost ji kdykoliv zapauzovat a rozdat pokyny své družině. Rovněž si hráč může nastavit tahový styl hry, který je tak známý z obdobné legendární hry Fallout, která se odehrává naopak ve sci-fi světě. Během boje není možné postavám měnit zbroj, ale ostatní vybavení (prsteny, pláště, boty, opasky, zbraně) je možné měnit neomezeně. Oproti prvnímu dílu, má BG 2 v inventáři pauzu, což je v zde téměř nutnosti, vzhledem k tomu, že jsou zde boje i mnohem tužší, neboť i vy jste na vyšší úrovni než v BG 1.\n\nReputace je ve světě BG 2 opět velmi důležitou veličinou. Je to vlastně ukazatel, jak postavu vnímají lidé, který je závislý na předchozích činech postavy. Ideální reputace pro danou postavu je závislá na jejím přesvědčení - čím větší sklon ke zlu, tím nižší je ideální reputace. Pokud hrajete za hodnou postavu, musí mít pověst co nejlepší. Reputaci snižuje kradení, některá rozhodnutí při úkolech a zabíjení neutrálních NPC. Pověst má vliv i na hráčovy společníky, pokud hraje za zlou postavu a má ve skupině zákonně dobrého hraničáře, je jen otázkou času, než se mu hodná postava vzbouří a buď z družiny odejde nebo se vás pokusí zabít. Dále na reputaci záleží jaké úkoly vůbec dostanete přidělené. Pokud hrajete za zlou postavu, je dobré si udržovat svou pověst pod hranici 8, protože jedině tak se vám odkryjí questy, které jsou jinak neutrálním a dobrým postavám naprosto skryty.\n\nVe hře můžete mimo jiné prožít na pokračování vážný vztah mezi určitými společníky. Z žen se nabízí tichá elfka Aerie, zlomená druidka Jaheira nebo zlá kněžka Viconie. Z mužů se vztah ve hře nabízí jen v podobě udatného paladina Anomena. Veškeré tyto rozhovory se odehrávají většinou náhodně mimo boj kdekoliv kromě temných míst jako jsou hrobky, kobky, Čarotvrz nebo Podtemno. Každá z postav má během těchto rozhovorů svůj vlastní hudební motiv, který více či méně symbolizuje její povahu. Jaheira má smutnou lesní skadbu, Viconie tajemnou baladu, Aerie hravou nadějnou píseň a Anomen orechestrální budovatelskou kompozici.\n\nHra využívá Infinity engine, jak vypadá, se můžete podívat např. na oficiálních stránkách BG1 nebo BG2.\n"}
{"id": "228739", "url": "https://cs.wikipedia.org/wiki?curid=228739", "title": "Arno Allan Penzias", "text": "Arno Allan Penzias\n\nArno Allan Penzias (* 26. dubna 1933) je americký fyzik, který v roce 1978 spolu s Robertem Woodrow Wilsonem získal Nobelovu cenu za fyziku za objev reliktního záření. Spolu s nimi ji obdržel též Pjotr Leonidovič Kapica (jeho práce nesouvisela s jejich objevem).\n\nArno Allan Penzias se narodil v Mnichově v Německu. V šesti letech se dostal s dětským transportem do Británie. O šest měsíců později opustili Německo také jeho rodiče a rodina se v roce 1940 přestěhovala do New York City. V roce 1946 se stal plnoprávným občanem Spojených států. V roce 1951 absolvoval Brooklyn Technical High School a v roce 1954 získal bakalářský titul na City College of New York. Magisterský titul získal v roce 1958 na Columbia University a o čtyři roky později na stejné univerzitě titul Ph.D.\n\nPo studiích začal pracovat v Bellových laboratořích v New Jersey. Zde s Robertem Woodrow Wilsonem pracoval na vysoce citlivém kryogenním mikrovlnném přijímači určeném k rádioastronomickému pozorování. V roce 1964 se setkali se s vysokofrekvenčním šumem, kterým nemohli vysvětlit. Byl mnohem méně energetický než záření vznikající v Mléčné dráze a mělo ve všech směrech stejné vlastnosti. Penzias s Wilsonem předpokládali, že jejich přijímač je rušen nějakým pozemským zdrojem. Předpokládali a pak odmítli hypotézu, že se jedná o rušení z New Yorku. Prohlídka antény přijímače ukázala, že je zde plno holubího trusu (který Penzias popsal jako „bílý dielektrický materiál“).\n\nI když byl tento trus odstraněn, mikrovlnný šum zůstal. Protože odmítli ostatní zdroje rušení, vydali zprávu o svém objevu. Rušení bylo později identifikováno jako přirozené kosmické záření na pozadí, tzv. reliktní záření, které bylo pozůstatkem po Velkém třesku. Tento objev významně potvrdil teorii velkého třesku a opravil mnoho předchozích předpokladů o vzniku vesmíru.\n\nPenzias a Wilson obdrželi v roce 1977 Henry Draper Medal a o rok později, v roce 1978, Nobelovu cenu za fyziku.\n\n"}
{"id": "228740", "url": "https://cs.wikipedia.org/wiki?curid=228740", "title": "Klasický mor prasat", "text": "Klasický mor prasat\n\nKlasický mor prasat (též mor prasat) je vysoce nakažlivé virové onemocnění prasat (domácích i divokých) s vysokou morbiditou i mortalitou. Onemocnění se manifestuje horečkou, hemoragickou diatézou, postižením centrálního nervového systému, potraty, či atypickou formou bez příznaků.\n\nPůvodcem je RNA virus rodu Pestivirus z čeledi Flaviviridae. Virus měří 40 nm, je antigenně jednotný a je velmi podobný příbuznému pestiviru způsobující slizniční chorobu skotu.\n\nK viru jsou vnímavé všechny kategorie prasat bez rozdílu věku, přičemž mladá prasata a divoká prasata jsou vnímavější. Zdrojem viru je nemocné zvíře (často divoké prase), veškeré jatečné produkty ze zpracovaní nakažených prasat, včetně zmraženého vepřového masa. Virus je vylučován u prasat všemi sekrety a exkrety do vnějšího prostředí, kde je virus velmi odolný, pokud se nachází v biologické materiálu. Virus se přenáší často pomocí vektorů, jimiž jsou potkani, člověk, ptáci nebo krev sající členovci. Virus proniká též přes placentu, dochází tak přenosu z matky na plod. Při šíření moru prasat na velké vzdálenosti hraje klíčovou roli člověk. Maso v podobě salámů (např. čabajky) dovezené ze zahraničí a zkrmené prasatům (jako zbytky) bývá mnohdy příčinou zavlečení nákazy a vzniku epizootie .\n\n\nV ČR je národní referenční laboratoř pro klasický mor prasat na Státním veterinárním ústavu v Jihlavě, kam se zasílají vzorky na vyšetření (konkrétně celé prase do hmotnosti 50 kg nebo vzorek z mandlí, plicní mízní uzliny, sleziny, ledviny, mozku a kosti).\nMetody diagnostiky:\n\nTerapie se neprovádí (vyhlášení ohniska a utracení všech zvířat v ohnisku, viz níže). Ve všech zemích EU a většině dalších zemích je očkování zakázáno. Prevence spočívá v ochraně státu před zavlečením a důsledných hygienických opatřeních v chovech prasat. Při výskytu moru prasat se označí pozitivní chov jako ohnisko nákazy, vymezí se 3 km ochranné pásmo (obvykle území celé obce) a pásmo surviellence (10 km) . Všechna zvířata v zasaženém chovu se musí utratit, ve vymezených pásmech platí daná pravidla dle zákona 166/1999 Sb.a příslušných vyhlášek. Při výskytu moru u divokých prasat se vymezuje tzv. pásmo zamoření (katastr obce, kde byl pozitivní jedinec odloven či nalezen uhynulý) a pásmo ochranné (dle migrační vzdálenosti divokých prasat: 30–40 km).\n"}
{"id": "228741", "url": "https://cs.wikipedia.org/wiki?curid=228741", "title": "Ubertino da Casale", "text": "Ubertino da Casale\n\nUbertino da Casale (v česky psaných textech někdy zmiňován jako \"Ubertin z Casale\", jméno v dobové italštině psáno i jako \"Ubertino de Casale\" nebo \"Ubertino di Casale\"), narozený v roce 1259 ve městě Casale, byl italským theologem a členem Františkánského řádu, do kterého vstoupil někdy okolo roku 1273 a v němž podporoval přísný výklad řádové řehole, zejména kladl důraz na chudobu řádu. To jej, spolu s některými jeho spolupracovníky, přivedlo do konfliktu s církevní hierarchií a zejména papežem Janem XXII. a v roce 1317 musel opustit jak papežský dvůr, tak františkánský řád a vstoupit do benediktinského kláštera Gembloux v Lutyšské diecesi. Zemřel okolo roku 1330, podle některých tvrzení byl zavražděn na papežův příkaz.\nByl autorem díla \"Arbor vitae crucifixae Jesu Christi\".\nJeho jméno je, jako člověka, který trvá na přílišné chudobě, zmíněno Františkem z Assisi v Dantově Božské komedii, a jako vedlejší postava vystupuje v románu Umberta Eca Jméno růže.\n\n"}
{"id": "228743", "url": "https://cs.wikipedia.org/wiki?curid=228743", "title": "Lotus Software", "text": "Lotus Software\n\nPod značkou Lotus působila velmi známá a významná technologická firma vyvíjející software pro osobní mikropočítače, jejím nejznámějším produktem je až do dnešních dob systém Lotus Notes - dnes je tento software distribuován prostřednictvím amerického počítačového koncernu IBM (původní firma \"Lotus\" byla firmou IBM ekonomicky pohlcena).\n"}
{"id": "228744", "url": "https://cs.wikipedia.org/wiki?curid=228744", "title": "Estádio Algarve", "text": "Estádio Algarve\n\nEstádio Algarve je portugalský fotbalový stadion na hranici měst Faro a Loulé. Stadion byl postaven v roce 2004 pro účely Mistrovství Evropy a má kapacitu 30 000 míst. Leží v městském parku na hranicích obou měst. Stadion byl postaven tak, aby splňoval podmínky víceúčelnosti. V letech 2004–2013 jej sdílely kluby SC Farense a Louletano DC, dočasně zde hrál i tým SC Olhanense.\n\nNa stadionu se odehrály 2 zápasy základní skupiny a 1 čtvrtfinálový zápas Mistrovství Evropy ve fotbale 2004.\n\nPortugalská fotbalová reprezentace zde jednou za čas nastupuje.\n\nJe to dočasný domácí stadion reprezentace Gibraltaru, která zde odehrála svůj první oficiální zápas se Slovenskem 19. listopadu 2013 po přijetí Gibraltaru do UEFA (remíza 0:0).\n"}
{"id": "228745", "url": "https://cs.wikipedia.org/wiki?curid=228745", "title": "Šelmberk", "text": "Šelmberk\n\nŠelmberk () je zřícenina hradu u obce Běleč, asi dva kilometry severovýchodně od Mladé Vožice v okrese Tábor. Stojí na stejnojmenném skalním ostrohu nad údolím říčky Blanice v nadmořské výšce 480 m. Patří mezi hrady bergfritového typu a jeho věž je dominantou zříceniny. Od roku 1963 je chráněn jako kulturní památka.\n\nHrad vznikl před rokem 1318, kdy je poprvé zmiňován v držení \"Přibyslava z Křimína,\" který byl příslušníkem rodu Buziců a zakladatelem jejich větve, pánů ze Šelmberka. Z dalších majitelů je znám jeho syn \"Přibík ze Šelmberka\" (1341) a po něm bratři \"Janek, Čeněk\" a \"Ondřej ze Šelmberka.\" Pánům ze Šelmberka hrad patřil až do devadesátých let čtrnáctého století, kdy jej získal \"Aleš z Rýzmburka.\" Z patnáctého století se dochovalo jen několik zpráv. V roce 1431 přešlo vlastnictví hradu z \"Albera z Těchobuze\" na \"Mikuláše z Hořic,\" který je připomínán ještě v roce 1473. Další zpráva je až z roku 1505, kdy byl spolu se svými bratry majitelem \"Václav Předbor z Radejšína.\" Před rokem 1518 panství prodali \"Albrechtu Ciplovi z Kravska,\" který zemřel v roce 1542 a majetek po něm zdědila dcera Kateřina. Někdy v prvé polovině šestnáctého století proběhla renesanční přestavba. Kateřina se vdala za \"Petra Mrackého z Dubé.\" Podle soupisu panství, provedeném po jeho smrti v roce 1555, stál u hradu také hospodářský dvůr a pivovar. Roku 1586 hrad koupil \"Michal Španovský z Lisova,\" připojil jeho panství k Mladé Vožici, a hrad ztratil svou sídelní funkci. Na kresbě z roku 1602 je hradní jádro zachyceno jako zřícenina. Během třicetileté války byl opuštěn úplně a postupně zpustl.\n\nVe dvacátých letech devatenáctého století nechal \"Leopold z Kuenburgu\" upravit věž v romantizujícím slohu na rozhlednu. Tehdy věž získala drobné cimbuří na vrcholu. Okolí hradu bylo ve stejné době přeměněno na anglický park. V roce 1940 se hrad stal majetkem města Mladá Vožice.\n\nOd roku 2007 areál hradu spravuje Občanské sdružení Danar, které zde realizuje projekt historicko-řemeslně vzdělávacího centra. Jeho součástí je výstavba několika funkčních středověkých řemeslných dílen. V průběhu roku zde sdružení pořádá mnoho kulturních a vzdělávacích akcí pro mládež a širokou veřejnost.\n\nHrad byl původně dvoudílný, ale podobu předhradí neznáme. Hradní jádro oddělené od předhradí šíjovým příkopem má přibližně trojúhelný půdorys a dělí se do dvou výškových úrovní. Na vrcholu výrazné skály stojí bergfrit a složitě členěný palác. Ve svahu pod nimi vzniklo nádvoří. Minimálně dvě místnosti v nejnižší úrovni paláce byly zaklenuté valenými klenbami. Od jihozápadního nároží paláce zřejmě vedla hradba, která obepínala věž a uzavírala jižní stranu hradu.\n\nBěhem pozdně gotické přestavby byla věž zvýšena o patro osvětlené velkými okny a vybavené arkýřem. K severovýchodnímu nároží paláce přibyl věžovitý vstupní objekt, ze kterého se však dochovala jen spodní část. Čelní hradba byla zbořena a na jejím místě vznikl nový palác, pro který bylo nutno nádvoří mírně rozšířit směrem na jih a na východ. Nový palác byl v jihovýchodním rohu vybaven roubenou komorou. Další stavba vznikla podél východní hradby nádvoří.\n\nV době renesance byl pozdně gotický palác v čele hradního jádra z větší části zbořen a na jeho místě postaven nový dvoupatrový palác se sedlovou střechou mezi renesančními štíty. Středem paláce vede průjezd brány. Podél mostu přes příkop bylo ve stejné době postaveno menší příčné křídlo.\n\nZřícenina hradu je volně přístupná. Vede k ní odbočka ze silnic II/125 a II/137 a pro pěší je vyznačena červená turistická trasa z Mladé Vožice do Kamberku.\n\n\n"}
{"id": "228747", "url": "https://cs.wikipedia.org/wiki?curid=228747", "title": "Libor Uher", "text": "Libor Uher\n\nLibor Uher (* 27. ledna 1971) je český horolezec, horský běžec žijící v Palkovicích. Dne 20. července 2007 v 13:45 SELČ jako druhý Čech v historii vystoupil na K2, druhou nejvyšší horu světa. Při sestupu z vrcholu měl problémy s dehydratací a omrznutím pravé ruky. Přežil pravděpodobně jen díky pomoci americké expedice. Sám se později vyjádřil, že na K2 se již nikdy nebude snažit vystoupit. V roce 2008 měl těžký pád ve Vysokých Tatrách na Gerlachovském štítu. O dva roky později dokázal během 12 dnů vystoupit na Gašerbrum II a Gašerbrum I. Je ženatý, má tři děti a mezi jeho koníčky patří extrémní sporty. Je členem reprezentačního teamu \"Tilak/Opavanet v Adventurerace\" a mistrem republiky v extrémním závodě jednotlivců \"Jesenický Tvrdák 2004\" absolutně a v roce 2006 ve své kategorii. Od roku 2010 pořádá extrémní závod v Moravskoslezských Beskydech nazvaný Beskydská sedmička.\n\n25. 7. 2014 vylezl na Broad Peak a stal se tak prvním českým horolezcem, který vystoupil na všechny čtyři nejvyšší vrcholy pohoří Karákoram, tedy pouze o den před Radkem Jarošem, který 26. 7. 2014 vylezl na K2 a vystoupil tak na všech 14 nejvyšších vrcholů Země včetně čtyř v Karákoramu.\n\n\n\n"}
{"id": "228748", "url": "https://cs.wikipedia.org/wiki?curid=228748", "title": "Paolo Albera", "text": "Paolo Albera\n\nPaolo Albera (6. června 1852 – 29. října 1921) byl třetí (resp. druhý) rector major (generál) salesiánů.\n"}
{"id": "228749", "url": "https://cs.wikipedia.org/wiki?curid=228749", "title": "ISO 8601", "text": "ISO 8601\n\nISO 8601 je mezinárodní norma pro zápis data a času vydaný Mezinárodní organizací pro normalizaci (ISO). V ČR je tato norma vedena jako norma ČSN: ČSN ISO 8601. Konkrétně tato norma definuje „Datové prvky a formáty výměny – Výměna informací – Zobrazení data a času“. Podle normy ISO 8601 jsou prvky data řazeny od údajů o delších časových úsecích po údaje o nejmenších při standardním počtu znaků (dvoumístně, jen rok čtyřmístně, nově tedy již ne dvoumístně, a den v týdnu jednomístně). Prakticky to vypadá tak že se nejprve uvádí rok (tj. ročník) a nakonec sekundy s desetinným zlomkem.\n\nPrvní vydání normy ISO 8601 bylo publikováno roku 1988. Vzniklo sjednocením několika starších norem. Byly to normy ISO 2014, ISO 2015, ISO 2711, ISO 3307, a ISO 4031.\n\nNásledovala druhá verze vydaná roku 2000 a nynější třetí verze ISO 8601:2004 vydaná 3. prosince 2004.\n\nISO 2014 byla norma která původně uváděla pouze celočíselný zápis data ve formátu [YYYY]-[MM]-[DD]. Číselný systém zápisu týdnů byl zaveden v normě ISO 2015 a identifikace řadovým datem byla původně definována v normě ISO 2711.\n\nHodnoty data a času jsou řazeny od významnějších po méně významné. Každá hodnota (rok, měsíc, den, čas) má pevný počet číslic. Číslo se zleva zarovnává nulou na počet těchto číslic (např. 4:30 je zarovnáno na 04:30).\n\nZápis data je možné provádět dvěma způsoby. V základním formátu s minimem znaků, nebo v rozšířeném formátu s oddělovači pro zlepšení čitelnosti. Standardním oddělovačem je spojovník mezi rokem, měsícem a dnem a dvojtečka mezi hodinami, minutami a sekundami. Například 6. ledna 2007 je možné napsat jako 2007-01-06, nebo bez použití oddělovačů jako 20070106.\n\nPři zápisu data je také možné vypustit některé elementární prvky. Například 2006-01 je korektní zápis pro leden 2006. V případě tohoto zápisu musí být ale vždy vypuštěny méně důležité elementární prvky. Není možné zapsat 2006-06 pro šestý den neznámého měsíce roku 2006.\n\n\n"}
{"id": "228750", "url": "https://cs.wikipedia.org/wiki?curid=228750", "title": "Infekční peritonitida koček", "text": "Infekční peritonitida koček\n\nInfekční peritonitida koček (též felinní infekční peritonitis, , odtud běžně používaná zkratka FIP) je závažné infekční virové onemocnění koček způsobené kočičím koronavirem. Postihuje hlavně koťata do dvou let věku a pak staré kočky. V závislosti na úrovni buněčné imunity zvířete existuje onemocnění ve dvou formách:\n\nPůvodcem onemocnění je virus FIPV z čeledi \"Coronaviridae\", jenž je antigenně, morfologicky i na úrovni genomu téměř nerozlišitelný od enterálního viru koček (FeCV). Tento enterální virus způsobuje jen lehčí průjmy u koťat či respiratorní potíže. Vzhledem k podobnosti těchto dvou virů je správná diagnostika FIP velmi obtížná.\n\n\nLéčba této nemoci bohužel do dnešní doby není v České republice dostupná . Ve světě (např. USA, Čína) existují experimentální léky založené na nukleosidovém analogu GS-441524 (chemický vzorec: C12H13N5O4), nejznámější z těchto experimentálních léků jsou \"Mutian\" (injekčně pod kůži po dobu 12 týdnů nebo tabletky) , \"SAK\" (injekčně), \"SHIRE\" (injekčně nebo tabletky).\n"}
{"id": "228751", "url": "https://cs.wikipedia.org/wiki?curid=228751", "title": "Lotus (rozcestník)", "text": "Lotus (rozcestník)\n\nVýraz Lotus má následující významy:\n\n\n"}
{"id": "228752", "url": "https://cs.wikipedia.org/wiki?curid=228752", "title": "Amateri.cz", "text": "Amateri.cz\n\nAmateri.cz je český webový portál, umožňující nahrávání vlastních erotických fotografií a videí. Obsahuje též seznamku, chat, fórum, blog, erotické povídky, vše eroticky zaměřené.\nServer amateri.cz je v provozu od prosince 2003. Portál byl založen Pavlem Vtelenským a Davidem Dvořákem. V roce 2011 byla denní návštěvnost 40 až 75 tisíc lidí, datový provoz představoval 4 TB za měsíc a jazykové mutace zahrnovaly češtinu, slovenštinu, polštinu, němčinu, angličtinu, chorvatštinu a rumunštinu. Na serveru bylo v roce 2011 registrováno 550 tisíc lidí.\n\n\n\n"}
{"id": "228755", "url": "https://cs.wikipedia.org/wiki?curid=228755", "title": "Matylda Čiháková", "text": "Matylda Čiháková\n\nMatylda Čiháková (9. prosince 1909 – 30. ledna 2007) též známá jako Hilda Čiháková-Hojerová, byla za nacistické okupace účastnicí odboje. Za účast v odboji obdržela v roce 1947 vyznamenání. V roce 1948 byla odsouzena na 25 let do vězení, vězněna byla 8 let, později byla rehabilitována. V roce 2006 jí byl prezidentem republiky propůjčen Řád Tomáše Garrigua Masaryka za \"vynikající zásluhy o stát v oblasti rozvoje demokracie, humanity a lidských práv\". Byla činná v organizacích příslušníků odboje.\n\nPodle sdělení Ministerstva vnitra z ledna 2008 byla evidována jako agentka Státní bezpečnosti.\n\nV Praze 13 po ní byla v roce 2008 pojmenována ulice.\n\n"}
{"id": "228756", "url": "https://cs.wikipedia.org/wiki?curid=228756", "title": "InterContinental Prague", "text": "InterContinental Prague\n\nHotel InterContinental Prague se nachází v Praze 1 na Starém Městě v ulici Pařížská 43/30 mezi náměstím Curieových a náměstím Miloše Formana, v lokalitě zvané Na Františku.\n\nBudova hotelu je poměrně rozsáhlá a hlavním stavebním materiálem je holý beton a skleněné pásy oken s keramickým obkladem. Vnější tvar hotelu je svisle rozčleněn na několik menších částí, aby budova lépe korespondovala s historickou zástavbou pražského Starého Města.\n\nSochař Miloslav Hejný vytvořil pro hotelovou restauraci monumentální soubor dřevěných plastik s centrálním krbem s názvem \"Začarovaný les\". Část instalace se dochovala v přízemí hotelu dodnes.\n\nTento pětihvězdičkový hotel patří do mezinárodní sítě luxusních hotelů InterContinental Hotels Group. Má 372 luxusních pokojů, 3 pokoje pro tělesné postižené, prezidentské apartmá a dvě restaurace. Z restaurace Zlatá Praha je unikátní výhled na pražské střechy a věže.\n\nHotel InterContinental byl vystavěn v letech 1968–1974 podle projektu atelieru Epsilon. Na projektu pracovali architekti Karel Filsak, Karel Bubeníček a Jaroslav Švec. Stavební parcela byla z části volná plocha po zásahu bombou za 2. světové války a zčásti vznikla demolicí několika domů obrácených dvorní fasádou do Pařížské třídy. Projekt vznikl na základě dohody čsl. vlády se společností PanAm, které síť hotelů Intercontinental patřila. Měl ubytovat v ca 400 pokojích, hosty letecké linky PanAm, s destinací Praha. Firma Bechtel Corp.řídila management projektu. Zadání bylo podle knihy standardů fmy Intercontinental. Projekt je realizován podle návrhu a Karla Filsaka a Jiřího Geberta . Koncept nepravidelného vertikálního řešení fasád, se prosadil v konečném návrhu a v rámci možností tehdejší technologie korespondoval měřítken staroměstské zástavby. V tomto případě není vhodné jednoznačně formu označit za brutalizmus. Fisakův urbanistický koncept s piazzetou do Pařížské třídy, s odsazením dominantní fasády od eklektické zástavby Pařížské třídy a prostorem před Staronovou synagogou je velkorysou ukázkou integrování hmoty stavby do kontextu zástavby a tak obohacením Prahy. Byl možný jen po demolici několika domů. Betonové krabice restaurace a technických zařízení nejvyšších pater, ovšem pražské panorama ruší, stejně jako pozdější přístavba \"bubliny\" wellness, před Právnickou fakultou. Zapuštění téměř nepřístupné hotelové zahrady pod úroveň nábřeží, dovolilo splnit objem bez navýšení stavby a z náměstí Curie vytvořilo zahradní protějšek vltavské náplavky na Dvořákově nábřeží. Po roce 1968 se v rámci normalizace, stal majitelem hotelu a provozovatelem ČEDOK a americké společnosti byly z projektu vytlačeny. Hotel byl tak otevřen se zpožděním až v roce 1974.\n\nV letech 1992–1995 proběhla pod vedením architekta Romana Kouckého renovace a v roce 2002 byla provedena kompletní obnova interiérů.\n\nOkolí hotelu bylo použito ve filmu Zítra vstanu a opařím se čajem, jeho samotná budova pak představovala sídlo společnosti Universum. Tento nápis sem byl pro filmové účely umístěn, původní však nebyl zakryt a je tedy v záběru dobře patrný.\n\n\n"}
{"id": "228763", "url": "https://cs.wikipedia.org/wiki?curid=228763", "title": "Barvení textilií", "text": "Barvení textilií\n\nBarvení je zušlechťování textilních výrobků, které jim má dodat barvu určitých vlastností.\n\nPo dlouhá tisíciletí se k barvení používaly výtažky z nerostů (\"okr\"), rostlin (\"indigo\") nebo zvířat. Teprve v 19. století byla vyvinuta syntetická barviva, která postupně zcela nahradila přírodní látky a z barvířského řemesla se stalo rozsáhlé průmyslové odvětví.\n\nPozději se i strojní vybavení bareven přizpůsobilo rychle rostoucímu počtu (zejména) umělých textilních vláken a formám výrobků.\n\nŽádaný barevný odstín, afinita k danému druhu vlákna a stálost vybarvení (na světle a ve vodě) jsou nejdůležitější kriteria, podle kterých se vyvíjejí a vybírají barviva pro několik desítek druhů textilií.\n\nPodle chemické struktury se dělí barviva do těchto základních skupin:\n\nKyselá, kyselá mořidlová a kovokomplexní, kationická, přímá (substantivní), reaktivní, sirná, kypová, disperzní, barviva vyvíjená na vlákně, pigmenty, optické zjasňovací prostředky a speciální barviva pro směsi vláken (na tzv. \"uni odstín\").\n\nVýběr barviva vyhovujícího všem jmenovaným požadavkům je složitý, zejména u textilií ze směsi vláken různého původu. Všeobecně platí například:\n\nTextilní materiál se předkládá k barvení ve velmi rozmanité formě, od tekutiny ke spřádání chemického vlákna přes vlákennou vločku, přízi, tkaninu, pleteninu a netkaný textil až k hotovým výrobkům (klobouky, punčochy).\n\nPro vybavení barevny je rozhodující zaměření výroby: přetržitá (klasická), polokontinuální nebo kontinuální.\n\nPři diskontinuálním postupu se používají víceúčelové aparáty. V těch se barví menší partie přímo v barvicí lázni, která buďto cirkuluje nebo se v ní pohybuje barvený materiál (např. \"džigr\" nebo \"hašple\"). Proces je spojen s dlouhodobou fixací barviva (barvivo se „vytahuje“ postupně z lázně na materiál).\n\nBarvicí zařízení na polokontinuální nebo kontinuální výrobu je sestaveno jako linka z několika jednoúčelových strojů (např. fulár, sušička, pařák, prací stroj, sušička). Barvivo se nejdříve na fuláru nanese impregnací na textilii (klocování) a pak se fixuje působením horkého vzduchu nebo chemickými prostředky.\n\nBarvicí aparáty a kontinuální linky jsou zpravidla přizpůsobeny na určitou formu výrobků (příze na křížem soukaných cívkách, pleteniny, koberce atd.).\n\nPři barvení se spotřebuje na příklad u bavlněných textilií až 190 litrů vody na kilogram barveného materiálu.\n\nSurová voda se musí před použitím upravovat, aby vyhověla určitým požadavkům daným především druhem barveného materiálu. Musí pak mít například určitou kyselost (pH), smí obsahovat jen omezené množství železa, manganu atd.\n\nPo průchodu barevnou je voda zatížena především rozpuštěnými chemickými látkami. Čištění odpadních vod probíhá v několika fázích, ve kterých se často kombinují různé způsoby odstraňování nečistot, zejména způsob: mechanický, chemický, fyzikální, biologický, reverzní osmóza atd.\n\n"}
{"id": "228764", "url": "https://cs.wikipedia.org/wiki?curid=228764", "title": "Čandra Šékhar", "text": "Čandra Šékhar\n\nČandra Šékhar (1. července 1927 Ibrahimpatti, stát Uttarpradéš – 8. července 2007 Nové Dillí) byl indický politik, ministerský předseda Indie v letech 1990–1991.\n\nŠékhar se narodil 1. července 1927 v zemědělské rodině v malé vesnici Ibrahimpatti v okrese Ballia v severoindickém státě Uttarpradéš. Otec se jmenoval Sadánand Singh, matka Durpai Déví. Jako zapálený idealista a horlivý revolucionář se do politiky dostal již jako student. Vystudoval politickou vědu na univerzitě v Allahábádu a počátkem 50. let vstoupil do socialistického hnutí. Velký vliv na to měl teoretický vůdce indických socialistů Nárendra Déva. \n\nV letech, kdy byl v indickém parlamentu, se vždy zastával chudých a utlačovaných a bojoval za radikální sociální reformy. V roce 1969 založil a vedl časopis \"Young India\", který propagoval socialistickou filozofii. Ve vězení si psal v hindštině deníček, který byl publikován. V roce 1983 (6. ledna až 25. června) podnikl maratónský dálkový pochod z Kannijákumari do Nového Dillí (2 500 mil), aby ukázal problémy indického venkova a navázal kontakt s masami, na cestě založil v různých státech Indie 15 center \"Bhárat Játrá\". Měl rád zahrádkaření a cestování. S manželkou Dúdža Déví měl dva syny, Pankadže a Niradže Singhovy. \n\nČandra Šékhar byl v kritickém stavu hospitalizován 3. května 2007 a zemřel v Novém Dillí 8. července 2007 na rakovinu lymfatických žláz.\n\nŠékhar byl upřímný idealista a socialista. Proti politice politických vůdců zastával stanoviska demokratických hodnot a sociálních přeměn. V letech 1962 - 1967 byl jako socialista poslancem Horní komory indického parlamentu (\"Rajya Sabha\") a vstoupil do Indického národního kongresu. Ke konci 60. let byl mezi radikály, kteří požadovali výměnu starých kádrů ve straně. Zklamán způsobem, jakým vládla Indira Gándhíová, stál počátkem 70. let proti ní ve stranické opozici. Během výjimečného stavu vyhlášeném I. Gándhíovou byl v 70. letech spolu s vůdci opozice uvězněn.\n\nPo svém propuštění se stal v roce 1977 prvním předsedou \"Janata Party\", která záhy vystřídala ve vládnutí stranu Indického národního kongresu. Od téhož roku byl členem Dolní komory indického parlamentu, kam byl zvolen celkem osmkrát za svůj rodný okres Ballia. Jen jedenkrát, v době masivních sympatií k Indiře Gándhíové r. 1984, byl poražen.\n\nKoalice vedená Janata Party byla u moci v letech 1977–1979, kdy byl premiérem Mórárdží Désaí. Indira Gándhíová se k moci vrátila po volbách v roce 1980. V roce 1988 vytvořila Janata Party s dalšími opozičními stranami \"Janata Jap Party\", kterou vedl Višvanáth Pratáp Singh, jenž se posléze stal ministerským předsedou.\n\nV přesvědčení, že by se mohl stát premiérem, Šékhar pomohl 5. listopadu 1990 vládu svrhnout. Nato ze strany vystoupil a zformoval Socialistickou lidovou stranu (\"Socialist People's Party\"). S nepatrnou většinou díky podpoře Indického národního kongresu a dalších stran (mj. i obou komunistických) se o pět dní později stal premiérem. Již 6. března 1991 však musel podat demisi, když ho Indický národní kongres obvinil ze sledování svého vůdce Rádžíva Gándhího a přestal vládu podporovat. Během následující volební kampaně byl Rádžív Gándhí zavražděn; Šékhar nakonec zůstal ve funkci, aby dohlížel nad novými volbami.\n\n"}
{"id": "228765", "url": "https://cs.wikipedia.org/wiki?curid=228765", "title": "Adolf Schwarzenberg", "text": "Adolf Schwarzenberg\n\nAdolfů Schwarzenbergů bylo několik, mj.:\n\n"}
{"id": "228770", "url": "https://cs.wikipedia.org/wiki?curid=228770", "title": "Tadamiči Kuribajaši", "text": "Tadamiči Kuribajaši\n\nGenerál Tadamiči Kuribajaši (: 栗林忠道, \"Kuribajaši Tadamiči\"; 7. července 1891, prefektura Nagano – 23. března 1945, Iwodžima) byl japonský generálporučík a potomek samurajského rodu, který se na konci druhé světové války proslavil urputnou a vynalézavou obranou Iwodžimy proti mnohonásobné přesile amerických invazních jednotek v bitvě o Iwodžimu.\n\n\n"}
{"id": "228774", "url": "https://cs.wikipedia.org/wiki?curid=228774", "title": "Karel Skalický", "text": "Karel Skalický\n\nKarel Skalický (* 20. května 1934, Hluboká nad Vltavou) je český římskokatolický teolog, duchovní, vysokoškolský pedagog a aktivní účastník exilového boje proti komunistické totalitě.\n\nEmigroval do Říma (na Západ jej převedl agent StB a pozdější kněz Vladimír Třebín) a přednášel teologii na Lateránské univerzitě, od roku 1967 redigoval exilový časopis Studie. Od roku 1994 přednáší znovu na české akademické půdě, je profesorem a vedoucím katedry systematické teologie na Teologické fakultě Jihočeské univerzity, jako děkan stál v jejím čele v letech 1996–1999.\n\nRoku 2006 mu byl prezidentem republiky propůjčen Řád Tomáše Garrigua Masaryka za vynikající zásluhy o stát v oblasti rozvoje demokracie, humanity a lidských práv.\n\nV roce 2013 mu pak Jihočeská univerzita udělila titul emeritního profesora.\n\nV roce 2015 mu byla udělena Cena Václava Bendy.\n\n\n\n\n"}
{"id": "228785", "url": "https://cs.wikipedia.org/wiki?curid=228785", "title": "Germaine Tailleferre", "text": "Germaine Tailleferre\n\nGermaine Tailleferre (19. dubna 1892, Saint-Maur-des-Fossés, Francie – 7. listopadu 1983, Paříž) byla francouzská skladatelka, jediná žena v Pařížské šestce.\n\nNarodila se jako \"Marcelle Taillefesse\" v Saint Maur Des Fossés v Île-de-France. Protože ji její otec odmítl podporovat ve studiu hudby, změnila si v mládí jméno na \"Tailleferre\". Na klavír se zpočátku učila hrát doma se svou matkou (v té době již komponovala své první krátké skladby) a ve studiu pokračovala na pařížské konzervatoři, kde se setkala s Louisem Dureyem, Francisem Poulencem, Dariem Milhaudem, Georgem Auricem a Arthurem Honeggerem. Na konzervatoři zvítězila v několika soutěžích a napsala 18 krátkých skladeb \"Petit livre de harpe de Madame Tardieu\" pro Carolinu Tardieuovou, asistující profesorku hry na harfu.\nStala se členkou Pařížské šestky, jejíž členové vydali společné album klavírních skladeb (slavné „Album des Six“). Pět členů také spolupracovalo na hudbě k \"Les Mariés de La Tour Eiffel\" od Jeana Cocteaua. Cocteau sice původně přidělil složení hudby Auricovi, ten ale postupoval pomalu, takže Cocteau rozdělil práci i mezi ostatní členy skupiny. Durey se spolupráce nezúčastnil, protože v tu dobu nebyl v Paříži.\n\nV roce 1923 začala Tailleferre trávit hodně času s Mauricem Ravelem v jeho domě v Monfort-L'Amaury. Ravel ji dodal odvahu k účasti na soutěži \"Prix de Rome\".\nV roce 1925 se vdala za Ralpha Bartona, amerického karikaturistu, a přestěhovala se na Manhattan. Ve Spojených státech zůstala do roku 1927, kdy se s manželem vrátila do Francie. Krátce nato se rozvedli.\n\nBěhem 20. let napsala Tailleferreová několik významných děl – \"Koncert č. 1 pro klavír a orchestr\", \"Concertino pro harfu\", balety \"Le Marchand d'Oiseaux\", \"La Nouvelle Cythère\", \"Sous le Ramparts d'Athènes\"; vytvořila také průkopnickou hudbu k několika filmům, včetně \"B'anda\", kde použila africké motivy.\n\n30. léta byla ještě plodnější – \"Koncert pro dva klavíry, sbor, saxofony a orchestr\";\"Koncert pro housle a orchestr\", opery \"Zoulaïna\" a \"Le Marin de Bolivar\"; a mistrovská \"La Cantate de Narcisse\" ve spolupráci s Paulem Valérym. Hudbu napsala také k filmu \"Le Petit Chose\" Maurice Clocha a řadě dokumentům.\n\nPo propuknutí druhé světové války byla nucena zanechat většinu svých děl v domě v Grasse, kromě nedávno dokončených \"Třech etud pro klavír a orchestr\". Přes Španělsko a Portugalsko se dostala do Ameriky a válečná léta strávila ve Filadelfii.\n\nPo válce, v roce 1946, se vrátila do Francie a komponovala orchestrální a komorní hudbu, balety \"Paris-Magie\" a \"Parisiana\" (pro Královský balet v Kodani); opery \"Il était un Petit Navire\" , \"Dolores\", \"La Petite Sirène\" (na motivy příběhu Hanse Christiana Andersena Malá mořská víla ) a \"Le Maître\"; hudební komedii \"Parfums\", \"Koncert des Vaines Paroles pro baryton, klavír a orchestr\", \"Koncert pro soprán a orchestr\", \"Concertino pro flétnu, klavír a orchestr\", \"Koncert č. 2 pro klavír a orchestr\" , \"Koncert pro dvě kytary a orchestr\", druhá \"Sonáta pro housle a klavír\", \"Sonáta pro harfu\" a mnoho filmové a televizní hudby. Většina těchto skladeb nebyla za jejího života publikována.\n\nV roce 1976 přijala místo doprovazečky v hudebních a pohybových hodinách na pařížské soukromé škole \"École alsacienne\". V posledním období svého života se soustředila zejména na menší formy, kvůli postupující artritidě v rukou. Přesto však vytvořila \"Sonátu Champêtre pro hoboj, klarinet, fagot a klavír\"; \"Sonátu pro dva klavíry\"; sborová díla; variace pro dva klavíry nebo orchestr, řadu dětských písní (na texty Jeana Tardieua) a skladby pro mladé klavíristy. Jejím posledním významnějším dílem je \"Koncert de la Fidelité pro koloraturní soprán a orchestr\", jehož premiéra se konala v Pařížské opeře rok před její smrtí.\n\nGermaine Tailleferre zemřela 7. listopadu 1983 v Paříži. Je pochována v Quincy-Voisins, Seine-et-Marne.\n\n"}
{"id": "228786", "url": "https://cs.wikipedia.org/wiki?curid=228786", "title": "Eduard III. Vyznavač", "text": "Eduard III. Vyznavač\n\nEduard III. Vyznavač (anglicky Edward the Confessor) (asi 1004 – 5. ledna 1066) byl předposledním anglickým králem anglosaského původu, synem Ethelreda II. Vládl od roku 1042 až do své smrti. Jeho vláda byla provázena pokračujícím úpadkem královské moci v Anglii a rostoucím vlivem šlechty. Tento proces předznamenal dobytí Anglie normanským vévodou Vilémem v roce 1066.\n\nEduard nastoupil na trůn 8. června 1042 a podle Anglosaské kroniky byl oblíbeným králem. Když v roce 1066 umřel, neměl syna, který by se stal jeho jednoznačným nástupcem. Nástupnictví se tedy stalo problémem, protože si nároky na trůn činili tři lidé.\n\nEduard se narodil kolem roku 1004, údajně v Isipu v Oxfordshire. V roce 1013 uprchl se svým bratrem Alfrédem a matkou Emmou Normandskou před vikinskými nájezdníky do Normandie. Během normanského exilu se u Eduarda vyvinula velká zbožnost. Jeho přátelské vztahy s Normandií a jejími předními osobnostmi ovlivnily jeho pozdější vládu v Anglii.\n\nPo nezdařeném pokusu (provedeném společně s bratrem Alfrédem) o sesazení nevlastního bratra Hardiknuta (měli společnou matku) z anglického trůnu se Eduard vrátil zpět do Normandie. Alfréd byl však při útěku zajat a zabit Godwinem, hrabětem z Wessexu. Vražda bratra byla zdrojem pozdější Eduardovy nenávisti k hraběti, která vedla až k Wessexově vyhnanství.\n\nV roce 1041 pozval Hardiknut svého nevlastního bratra Eduarda z exilu v Normandii zpět do Anglie a pravděpodobně jej ustanovil svým dědicem. Hardiknut neměl manželku ani potomky a zemřel o rok později.\n\nEduardova vláda byla provázena mírem a prosperitou, faktická správa však vyžadovala shodu s třemi mocnými hrabaty: Godwinem, hrabětem z Wessexu, Leofricem, hrabětem z Mercie a Siwadem, hrabětem z Northumbrie. Eduardovy sympatie k Normanům rozhořčovaly stejně tak anglosaské jako dánské šlechtice a přiživovaly protinormanské nálady, vedené Godwinem. Zlomovým okamžikem bylo jmenování arcibiskupa canterburského, kdy Eduard odmítl Godwinova kandidáta a jmenoval arcibiskupem londýnského biskupa normanského původu.\n\nStřet se vyhrotil během krvavých nepokojů mezi obyvateli Doveru a Eduardovým příbuzným Eustachem, hrabětem z Boulogne. Godwin je odmítl potrestat, ale Leofric a Siward se postavili na královu stranu a Godwin byl nucen v září 1051 odejít i s rodinou do exilu. O rok později se hrabě Godwin vrátil s armádou a přinutil krále, aby mu vrátil titul a majetek a zbavil se normanských poradců. Godwin zemřel v roce 1053. Jeho synu Haroldovi se podařilo shromáždit ještě větší majetek a po Eduardově smrti v lednu 1066 byl korunován králem. Trůn si však nárokoval také norský král Harald III. Hardrada a normanský vévoda Vilém. Poslední z nich byl nakonec úspěšný, Harolda II. Godwinsona porazil v bitvě u Hastingsu a jako král spojil normanské a anglické území.\n\nKdyž v roce 1154 nastoupil na trůn Jindřich II., došlo v jeho osobě ke spojení anglosaského a normanského královského rodu. Aby ještě více upevnil svoji pozici, založil kult Eduarda Vyznavače. S kanonizací souhlasil i papež Alexandr III. a v roce 1163 byly Eduardovy ostatky uloženy ve Westminsterském opatství. Slavnostnímu obřadu předsedal Thomas Becket, arcibiskup z Canterbury. V době Eduardovy kanonizace byli svatí běžně děleni na mučedníky a vyznavače. Mučedníci byli lidé, kteří byli zabiti pro svou víru, vyznavači zemřeli přirozenou smrtí. Podle tohoto pravidla byl Eduard označen jako Eduard Vyznavač, částečně také proto, aby byl odlišen od staršího Eduarda Mučedníka.\n\nEduard byl v roce 1161 kanonizován římskokatolickou církví, která ho považuje za svatého ochránce králů, problémových manželství a rozvedených manželů. Během vlády Jindřicha II. začal být Eduard považován za ochránce Anglie, než byl roku 1348 nahrazen svatým Jiřím. I nadále však zůstal patronem královské rodiny.\n"}
{"id": "228787", "url": "https://cs.wikipedia.org/wiki?curid=228787", "title": "Ludovika Bavorská", "text": "Ludovika Bavorská\n\nLudovika Vilemína Bavorská (německy Ludovika Wilhelmine von Bayern, 30. srpna 1808, Mnichov – 26. ledna 1892, Mnichov) byla bavorská královská dcera a provdaná bavorská vévodkyně, byla matkou rakouské císařovny Alžběty a neapolsko-sicilské královny Marie.\n\nLudovika se narodila z manželství bavorského královského páru Maxmiliána I. Josefa a Karolíny Bádenské.\n\nOtec, jako syn Fridricha Michaela Falcko-Birkenfeldského a Marie Františky Falcko-Sulzbašské, pocházel z dynastie Wittelsbachů (Falc-Zweibrücken-Birkenfeld-Bischweil). Po smrti bezdětného Karla II. Theodora, který byl také jako Karel IV. Teodor kurfiřtem falckým, v roce 1799 se stal bavorským kurfiřtem a v roce 1806, po povýšení kurfiřtství na království Napoleonem, prvním bavorským králem.\n\nMatka Karolína, dcera dědičného prince Karla Ludvíka a jeho manželky Amálie Hessensko-Darmstadské, se v roce 1797 stala otcovou druhou manželkou. Jejími sestrami byly ruská carevna Jelizaveta Alexejevna, manželka cara Alexandra I. či švédská královna Frederika, manželka krále Gustava IV. Adolfa.\n\nLudovika vyrůstala v početné rodině, její otec měl z prvního manželství čtyři přeživší děti a z druhého včetně Ludoviky pět.\n\n\nLudvík se po otcově smrti stal bavorským králem a Karolina Augusta se provdala za rakouského císaře Františka I.\n\n\nAlžběta Ludovika se stala pruskou královnou, Amálie Augusta a Marie Anna se staly saskými královnami a Žofie Frederika se stala matkou rakouského císaře Františka Josefa I.\n\nByla považována za nejkrásnější z Maxmiliánových dcer, přesto se musela, jako jediná z jeho dětí, provdat „pod úroveň“. Už v dětství ji její otec zaslíbil vnukovi Viléma Bavorského, prvního vévody \"in Bayern\". Sňatek Ludoviky a Maxmiliána se konal v roce 1828 u Tegenerského jezera. Povahy obou mladých lidí byly velmi rozdílné. Maxmilián navíc právě prožíval románek s obyčejnou dívkou a netajil se tím, že Ludoviku nemiluje a žení se pouze z ohledu na svého děda; Ludovika se zase chtěla provdat za portugalského prince, do kterého byla zamilovaná.\n\nManželství Maxe a Ludoviky nebylo příliš šťastné, kromě posledních let, a začalo zamčením novomanžela o svatební noci ve skříni. Maxmilián svou ženu pravidelně podváděl (měl i dvě nemanželské děti), což vedlo k rozmíškám mezi manžely a následnému usmiřování. Max také často cestoval a prováděl různé výstřední kousky, takže se o výchovu dětí starala výhradně Ludovika. Rodina pobývala buď v paláci v Mnichově nebo v zámečku Possenhofen u Starnberského jezera.\n\nZpůsob života rodiny se zcela vymykal zvyklostem běžným mezi tehdejší šlechtou. Žili skromně, měšťanským životem; Ludovika milovala venkov a přírodu, nedbala o módu ani o společnost či politiku. Nezajímala ji reprezentace, zabývala se péčí o své děti, což bylo něco zcela neobvyklého. Když však její synovec, císař František Josef I. v roce 1853 hledal nevěstu, využila šanci dostat svou rodinu do blízkosti císařského dvora; původně byla zamýšlena jako nevěsta pro něj nejstarší dcera Helena, František Josef se však prudce zamiloval do její mladší, teprve patnáctileté sestry Alžběty, která se také stala rakouskou císařovnou.\n\nZ manželství s vévodou Maxem se narodilo devět děti, jedno zemřelo v dětském věku:\n"}
{"id": "228789", "url": "https://cs.wikipedia.org/wiki?curid=228789", "title": "Tofana", "text": "Tofana\n\nTofana je mohutná skupina třítisícových vrcholů nacházející se v pohoří Dolomity v Itálii a tvořící kulisu městu Cortina d'Ampezzo. Skupina se skládá ze tří vrcholů : Tofana di Rozes (3225 m. n. m.), Tofana di Mezzo (nejvyšší vrchol, 3244 m n. m.) a nejméně navštěvovaná Tofana di Dentro (3238 m n. m.). Vrchol Mezzo je zároveň s Marmoladou a Antelaem jednou z nejvyšších hor Dolomit. Na nejvyšší vrchol Mezzo vede z Cortiny lanovka. Celý masiv je doslova labyrintem cest a stezek, z nichž většina jsou chodníky typu Via ferrata té nejvyšší obtížnosti.\n\nNa jihu je masiv ohraničen sedlem Passo Falzarego (2106 m), na východě masiv končí hluboko v údolí Ampezzo. Na západní straně je skupina Tofana oddělena od Lavarelly údolím Travenanzes.\n\nPrvní světová válka se dotkla i skupiny Tofana. Proto můžeme v těchto horách vidět tolik pozůstatků války jako jsou vojáky vyhloubené tunely, štoly a jeskyně, drátěné zátarasy a dřevěné pozůstatky na mnohdy nepřístupných místech. Zde se také psala historie počátků zajištěných cest, které zde ovšem nesloužily pro sportovní vyžití, nýbrž pomáhaly vojákům zdolávat těžký terén mezi hlídkami, bunkry apod.\n\nMasiv Tofana nabízí různorodost venkovních aktivit. Ve východní části, nad olympijským městem - Cortinou d'Ampezzo je dobře známé lyžařské letovisko, kde se jezdí každým rokem také Světový pohár ve sjezdovém lyžování. Na vrchol Tofana di Mezzo vede kabinová lanovka. Celý masiv je velmi vyhledáván horolezci a vysokohorskými turisty.\n\nPro dosažení vrcholů Rozes a Mezzo je ideálním výchozím místem silniční sedlo Falzarego (\"2105 m\") ležící na silnici č. 48, spojující Cortinu d'Ampezzo a Arrabu (případně přes sedlo Valparola do údolí Badia). Často využívaný je také přístup z jihu od chaty Rifugio Angelo Dibona (\"2083 m\"). Pro výstup na Tofanu di Dentro je vhodné využít míst v údolí řeky Boite na východě území, popřípadě údolí Travenanzes, které zasahuje do masivu Tofana od severu (pouze pěší přístup).\n\nVšechny výstupové trasy v masivu Tofana jsou velmi náročné jištěné cesty. Prim mezi nimi hraje soustava ferrat dosahujících vrcholu Mezzo. Relativně snadno je dostupná Tofana di Dentro ležící poněkud „ve stínu“ svých sousedů.\n\nRozes je zřejmě nejpohlednější ze všech tří štítů. Od jihu se prezentuje svou až 900 metrů vysokou stěnou. Ze sedla Falzarego jde stezka až ke štole Castelletto dlouhé 800 metrů, která byla vybudována za první světové války italskými vojáky jako minová štola, která posloužila dne 11. července 1916 k odstřelení přilehlého skaliska zvaného \"Castelletto\" s posicemi rakousko-uherské armády. Pro průstup touto štolou je nutná svítilna a zajištění pro via ferraty. Za tunelem nastupuje na ferratu Lipela. Ta se pomocí řetězů, ocelových lan a kramlí překonává mnoho úzkých skalnatých polic ve stěnách tak charakteristických pro skupinu Tofana. Poslední úsek k vrcholu již není jištěný. Obtížnost zajištěné cesty je C/D. \"Délka\" : Falzarego - Castelletto - Lipella - Tofana di Rozes (4 hod.) - sestup po normální cestě k chatě Rif. Giusani a na sedlo Falzarego (3 hod.)\n\nMezzo je nejvyšším štítem skupiny, zpřístupněný celou sérií na sebe navazujících jištěných cest nejvyšší náročnosti. Na vrcholu je možno mimo jiné použít lanovku do Cortiny d'Ampezzo nebo přejít na sousední vrchol Dentro a následně sestupit z něj.\n\nPrvním krokem při výstupu na Tofanu di Mezzo je dosažení chaty Pomedes a Rif. Dibona (\"2083 m\")ze sedla Falzarego. Následuje výstup ferratou Via ferrata Giuseppe Olivieri vedoucí na věž Punta Anna v jižní stěně. Jedná se o jednu z nejtěžších jištěných cest v Dolomitech. Oficiální obtížnost je D/E. Ve výši 2940 m se stezka napojuje na další ferratu Via ferrata Aglio (\"C/D\"). Poslední metry výstupu jsou již po skalních schodech a bez jištění. \"Délka\" : Falzarego - Pomedes (1,45 hod.) - fer. Olivieri - fer. Aglio - Tofana di Mezzo (4 hod.) Celkem 6 hod.) - sestup vhodný lanovkou.\n\nDentro bývá málokdy samotným cílem. Jeho dosažení je většinou spojováno s poměrně snadným přechodem z vrcholu Mezzo. Po hřebeni dále sestupuje stezka k bývalému vojenskému bivakovacímu domku Bivak Baracca degli Alpini (\"2 992 m\", možnost noclehu). \"Délka\" : Rist. Pietofana - Tofana di Dentro (4,30 hod.) - přechod na Tofana di Mezzo (1 hod.)\n\nJižní stěna - od západu k východu\nDo historie horolezeckého objevování Tofany se zapsali i naši horolezci:\n\n\nVýchodní stěna\n\n"}
{"id": "228790", "url": "https://cs.wikipedia.org/wiki?curid=228790", "title": "Benrinnes", "text": "Benrinnes\n\nBenrinnes je skotská palírna společnosti United Distillers & Vintners nacházející se ve městě Aberlour v hrabství Banffshire, jež vyrábí skotskou sladovou malt whisky.\n\nPalírna byla založena v roce 1826 a produkuje čistou sladovou malt whisky. Tato palírna leží na úpatí masívu Ben Rinnes. Zvláštností u této palírny je destilace, jež je více než dvojnásobná, ale nikoli trojnásobná. Produkuje whisky značky Benrinnes, což je 15letá whisky s obsahem alkoholu 43%. Část produkce se používá do míchaných whisky. Tato whisky je tělnatá a třikrát destilovaná lze ji někdy zakoupit v britských supermarketech pod názvem Speyside.\n\n\n"}
{"id": "228793", "url": "https://cs.wikipedia.org/wiki?curid=228793", "title": "Hrad Nagašino", "text": "Hrad Nagašino\n\nNagašino (: 長篠城, \"Nagašino-džó\") je hrad ležící na soutoku řek Taki a Ono v hornaté východní části historické provincie Mikawa.\n\nNa začátku 16. století patřil k panství klanu Imagawů ze Surugy, později si jej přivlastnili Takedové jako součást svého panství Kaie. V prvním roce éry Tenšó (1573) hrad obsadil Iejasu Tokugawa.\n\nPro svoji strategickou polohu Nagašino bylo místem mnoha bitev, ale nejznámější proběhla v třetím roce éry Tenšó (1575) mezi vojskem Kacujoriho Takedy, syna slavného Šingena Takedy, a spojenými vojsky Nobunagy Ody a Iejasua Tokugawy. Porážka Kacujoriho předznamenala konec klanu Takedů, završený Kacujoriho seppukou po drtivém útoku Nobunagovy armády na provincii Kai v roce 1582.\n\nK porážce početně silnější armády Takedů, kteří spoléhali na tradiční způsob boje, zejména na své jezdectvo a elitní jednotky, přispěl moderní způsob vedení boje Nobunagovy armády, využívající nové zbraně a postupy. Nobunaga věděl o slabině střelců, a proto vymyslel novou taktiku. Rozdělil své tři tisíce střelců do tří skupin. Když vystřelila první, okamžitě ustoupila a přenechala místo druhé. Potom se rozestoupila druhá řada a nechala se vystřídat třetí řadou. V bitvě padlo na 10 000 Takedových vojáků, kteří využili zoufalou taktiku „štítů smrti“, kdy se vojáci v předních řadách prostě obětovali, aby kryli výpad dalších řad.\n\nBitvu popisuje v románu \"Taikó\" Eidži Jošikawa.\n"}
{"id": "228795", "url": "https://cs.wikipedia.org/wiki?curid=228795", "title": "Sapporo Dome", "text": "Sapporo Dome\n\nSapporo Dome je japonský fotbalový stadion ve městě Sapporo. Stadion byl postaven v roce 2001 pro účely Mistrovství světa ve fotbale v roce 2002. Stadion má dvě části, jednu otevřenou a jednu krytou. Trávník se mezi nimi v případě potřeby přesunuje na unikátním systému vzduchových polštářů. Na stadioně se odehrály 3 zápasy základních skupin MS 2002. Při Letních olympijských her v roce 2020 v Tokiu se zde budou konat zápasy ve fotbale.\n"}
{"id": "228799", "url": "https://cs.wikipedia.org/wiki?curid=228799", "title": "Eidži Jošikawa", "text": "Eidži Jošikawa\n\nEidži Jošikawa (吉川 英治, vlastním jménem Jošikawa Hidecugu 吉川英次, 11. srpna 1892, prefektura Kanagawa – 7. září 1962, Tokio) byl japonský spisovatel historických románů.\n\nPocházel ze zchudlé rodiny nižšího samuraje a od mládí prošel celou řadou zaměstnání. Byl poslíčkem, prodavačem časopisů, tiskařem, přístavním dělníkem (při práci v jokohamských docích byl dokonce těžce zraněn) i reportérem. Během těchto let se vzdělával jako samouk, svou prvotinu vydal roku 1914 a ve dvacátých letech zahájil svou úspěšnou profesionální literární činnost. Po vydání svého nejznámějšího románu \"Mijamoto Musaši\" (časopisecky 1935–1937 a 1938–1939) se stal téměř národním spisovatelem. Román přijaly i intelektuální kruhy, které se do té doby stavěli k jeho pracím kriticky.\n\nJošikawa je autorem celé řady próz z japonských dějin, které jsou dodnes vyhledávány nejširší čtenářskou obcí pro promyšlené a zajímavé zápletky. Jeho romány byly několikrát zfilmovány a také přepracovány do komiksové verze.\n\n\n"}
{"id": "228800", "url": "https://cs.wikipedia.org/wiki?curid=228800", "title": "Nanorobot", "text": "Nanorobot\n\nNanorobot je robot o velikosti řádově nanometrů resp. až živočišných buněk. V současné době (2016) je vytvoření tak malého robota prostředky nanotechnologie velice obtížné.\n\nV oblasti futurologie a sci-fi se uvažuje o možnostech a hrozbách takovýchto mikroskopických strojů. Tématu nanorobotů se věnovali například spisovatel Stanisław Lem nebo inženýr Erik Drexler.\n\n\n"}
{"id": "228802", "url": "https://cs.wikipedia.org/wiki?curid=228802", "title": "Tomáš Baldýnský", "text": "Tomáš Baldýnský\n\nTomáš Baldýnský alias Baldachýn (* 4. srpna 1972 Rakovník) je český filmový publicista, novinář, herec, producent a scenárista. Byl filmovým recenzentem časopisu \"Reflex\", občasným přispěvatelem magazínu Novinky.cz a fejetonista Lidových novin. Také je jedním ze tří autorů komiksu Zelený Raoul, který vychází v Reflexu, a jeden ze zakladatelů humoristického serveru Kompost.cz. Od prosince 2006 do března 2008 byl předsedou Rady Fondu ČR pro podporu a rozvoj české kinematografie. V letech 2006–2010 byl šéfem scenáristického týmu seriálu \"Comeback\" na TV Nova a je také autorem scénáře k seriálu \"Kosmo\". Od 1. července 2012 působil jako kreativní producent Filmového centra České televize.\n\nSe spisovatelkou Petrou Soukupovou, se kterou spolupracoval na scénářích seriálů \"Comeback\" a \"Kosmo\", má dceru Marlu (* 2013). \n\n"}
{"id": "228806", "url": "https://cs.wikipedia.org/wiki?curid=228806", "title": "Nootropikum", "text": "Nootropikum\n\nNootropika (označovaná též jako „Chytré drogy“) jsou drogy, léčiva, potravní doplňky nebo funkční potraviny zlepšující schopnosti lidského myšlení (funkci a kapacitu mozku). Slovo \"nootropic\" bylo poprvé použito v roce 1964 Rumunem Corneliem E. Giurgeou, vychází ze starořeckých slov \"noos\" (česky vnímání) a \"tropein\" znamenající otočení, ohnutí.\n\nHlavními vlastnostmi definujícími nootropní látku dle C. E. Giurgey jsou: rozšíření, alespoň pod určitými podmínkami, přírůstků z procesů učení, i rezistance naučených chování proti faktorům, které je mohou poškodit;\nusnadnění toku informací mezi oběma mozkovými hemisférami;\nčástečné rozšíření obecné ochrany mozku proti fyzickým či chemickým poškozením;\nzvýšení účinnosti posílení korových a podkorových kontrolních mechanismů;\nabsence obvyklých negativních efektů psychotropních látek. \n\n"}
{"id": "228808", "url": "https://cs.wikipedia.org/wiki?curid=228808", "title": "Karolína Frederika Vilemína Bádenská", "text": "Karolína Frederika Vilemína Bádenská\n\nKarolína Frederika Vilemína Bádenská (13. července 1776, Karlsruhe – 13. listopadu 1841, Mnichov) byla rodem bádenská princezna a sňatkem bavorská královna, protestantka, stejně jako většina členů německých knížecích rodů.\n\nKarolína se narodila v Karlsruhe jako nejstarší dítě princezně Amálii Hessensko-Darmstadtské a jejímu manželovi, dědičnému princi Karlu Ludvíkovi. Malá princezna byla oblíbenkyní své matky a měla sedm sourozenců: své dvojče Kateřinu Amálii (1776–1823), Luisu (1779–1826), Frederiku (1781–1826), Marii (1782–1808), Karla Frederika (1784–1785), Karla (1786–1818) a Vilemínu (1788–1836). Dvě z jejích sester se, stejně jako ona, staly manželkami panovníků. Luisa se provdala za cara Alexandra I. a Frederika, manželka švédského krále Gustava IV. Adolfa, se stala švédskou královnou.\n\n9. března roku 1797 se provdala za ovdovělého bavorského kurfiřta Maxmiliána IV. Josefa, a když v roce 1806 Napoleon povýšil Bavorské kurfiřtství na království, stala se Karolína první bavorskou královnou.\n\n\nKarolína Frederika Vilemína Bádenská byla babičkou předposledního rakouského císaře a českého krále Františka Josefa I. a zároveň i jeho manželky císařovny Alžběty Bavorské zvané Sissi\".\n"}
{"id": "228811", "url": "https://cs.wikipedia.org/wiki?curid=228811", "title": "Helsingborg", "text": "Helsingborg\n\nHelsingborg je švédské přístavní město, leží při severním ústí mořského průlivu Öresund naproti dánskému Helsingøru s pevností Kronborg (dějiště Shakespearovy hry Hamlet). K 31. prosinci 2010 mělo město 97 122 obyvatel.\n\nHelsingborg je jedno z nejstarších měst Švédska oficiálně datované ke 21. květnu 1085. Zeměpisná poloha Helsingborgu ležícím v nejužším místě Sund, pouhé 4 km od dánského ostrova Sjælland, byla dlouhou dobu klíčová pro Dánsko, které kontrolovalo až do roku 1658 oba břehy průlivu. Od roku 1429 Dánsko vybíralo poplatek od všech lodí, které tudy projížděly. Peníze pocházející z mýtného tvořily důležitou část příjmů Dánské Koruny. Při švédsko-dánské válce v letech 1657-1658 získal jih skandinávského poloostrova Karel X. Gustav. Dánové se však ještě toto strategické území několikrát snažili dobýt. Naposledy v roce 1710.\n\nAž do poloviny 19. století byl Helsingborg jen malé městečko s maximálně 4 000 obyvateli. Od roku 1850 se však stal jedním z nejrychleji rostoucích měst ve Švédsku. V roce 1890 měl již 20 000 obyvatel a v roce 1930 to bylo na 56 000 i díky industrializaci. Od roku 1892 spojuje oba břehy trajekt.\n\nHelsingborg je hlavní centrum obchodu a dopravy. Tři přepravní společnosti dopravují osoby a náklad z a do Dánska 24 hodin denně. Společnost IKEA má mezinárodní korporační ředitelství v Helsingborgu, ve městě je též hlavní sídlo společnosti a výrobní závod firmy Nederman, největšího světového výrobce zařízení pro odsávání a filtraci průmyslových škodlivin. Kromě toho se zde vyrábí též nikotinové žvýkačky Nicorette a plní se zde minerální voda Ramlösa v Ramlösa Brunn, což je jižní předměstí města.\n\nVe městě působí fotbalový klub Helsingborgs IF.\n\n\n"}
{"id": "228816", "url": "https://cs.wikipedia.org/wiki?curid=228816", "title": "Šachové varianty", "text": "Šachové varianty\n\nŠachové varianty jsou hry podobné běžným šachům, ale s odlišnými pravidly. Lze je rozdělit do tří skupin:\n\nMá se za to, že všechny tyto rozličné formy se vyvinuly z jedné původní indické hry - čaturangy .\n\nČaturanga doslovně znamená „čtyři účastníci“. Tvoří ji čtyři části indické armády: sloni, válečné vozy, jízda a pěchota. Čaturanga proto může být označována jako válečná hra. Není znám přesný původ čaturangy, ale z doby 500 po Kr. vedou jisté stopy do severozápadní Indie (patrně se jedná o oblast Dolní Sird). Nejstarší známá zmínka o této hře je v sanskrtské básnické sbírce Vasavadatta, kterou napsal Subandhu na počátku 7. stol. po Kr.\n\nFigurky na čaturangu byly tyto: rádža (pohybuje se jako král o jedno pole libovolným směrem vyjma šachu, tj. polí, kde soupeř hrozí okamžitým zajetím), mantri (generál, pohybuje se o jedno pole diagonálně), gádža (slon, pohybuje se o dvě pole diagonálně, první pole přeskakuje, jedná se o ranou podobu střelce), asva (kůň, pohybuje se stejně jako jezdec v evropském šachu, kombinuje přeskočení jednoho pole v ortogonálním a jednoho pole v diagonálním směru), rátha (válečný vůz, pohybuje se jako věž - o libovolný počet polí ortogonálním směrem) a pedanti (pěšci, pohybují se o jedno pole přímo dopředu, berou šikmo dopředu a dosáhnou-li poslední řady, tak se povýší na generála).\n\nČaturanga byla původně hrána na desce 8×8 pro hru Aštapada, která se skládala ze 64 nevybarvených polí, ale některá byla označena diagonálním křížkem. V čaturanze se armáda každého hráče skládala z jednoho krále, jednoho generála, dvou jezdců, dvou slonů, dvou válečných vozů a osmi pěšců - celkem 16 figurek na každé straně. Hru vyhrál ten, kdo dal mat, nebo zajal všechny soupeřovy figurky. (Varianta pro 4 hráče, s kostkou určující figurku, se kterou se má táhnout, byla poprvé zaznamenána v 11. stol. po Kr.)\n\nČaturanga se šířila (a vyvíjela) díky dobývání, obchodu a mimo jiné i pomocí misionářských cest. Na západě se dostala do Persie a pak až do Ruska, Turecka, severní Afriky a Evropy. Na severu do Tibetu, Číny, Mongolska a na Sibiř. Na východě do Barmy a potom až do jihovýchodní Asie, Číny, Koreje a Japonska.\n\nŠachy se dostaly do Číny pravděpodobně v 8. století po Kr., když nevyhnutelně následovaly východní cestu buddhismu - jak severní přes Kašmír, Nepál a Tibet, tak východní přes Barmu. Hlavní rozdíl oproti západním šachům spočívá v tom, že všechny kameny na čínské, korejské a japonské šachy mají stejný plochý tvar. Jednotlivé figury jsou pak od sebe odlišeny čínskými znaky (kanji).\n\nSiang-čchi (čínské šachy) se hrají s plochými kulatými kameny (vypadají jako dámové). Obvykle hrají modré/zelené znaky proti červeným. Deska 9×10 je rozdělena „řekou“ (mezi 5. a 6. řádkem). Stejně jako i v jiné čínské hře go či v tibetském ming mangu se hraje na průsečících.\n\nPůvod Šógi není znám přesně, ale říká se, že čínské šachy (nebo jejich japonská verze) se dostaly do Japonska společně s císařským vyslancem na sklonku období Nara (710-794). Šógi získaly na popularitě mezi dvorskou šlechtou v následujícím období Heian (794-1185), kdy bylo hlavní město přesunuto z Nary do Kjóta.\nJedná se o nejlepší variantu šachové hry s velmi propracovaným systémem povyšování figur a možností vracet zajaté figury zpět do hry jako vlastní jednotky. Stejně tak je u hry výborný systém handicapové hry, umožňující vyrovnanou partii hráčů různé úrovně.\n\nTyto šachové varianty jsou inspirovány pravidly západních šachů a existuje jich velké množství, většinou však nejsou příliš rozšířené nebo jsou známé jen v určité zemi. Mezi známější varianty tohoto druhu patří například:\n\n\n"}
{"id": "228819", "url": "https://cs.wikipedia.org/wiki?curid=228819", "title": "Pavlína Württemberská (1800–1873)", "text": "Pavlína Württemberská (1800–1873)\n\nPavlína Württemberská (4. srpen 1800, Riga – 10. březen 1873, Stuttgart) byla württemberská královna.\n\nPavlína se narodila Henriettě Nasavsko-Weilburské a jejímu manželovi, vévodovi Ludvíku Fridrichovi Württemberskému. Její sestra Marie Dorotea byla manželkou arcivévody Josefa Antonína Habsbursko-Lotrinského.\n\n15. dubna 1820 se provdala za svého bratrance, württemberského krále Viléma I., a stala se jeho třetí manželkou.\n\n"}
{"id": "228820", "url": "https://cs.wikipedia.org/wiki?curid=228820", "title": "Michael Josef Pojezdný", "text": "Michael Josef Pojezdný\n\nMichael Josef Pojezdný (* 17. července 1943 Jihlava) je český římskokatolický kněz a premonstrát, od 29. září 1987 do 26. června 2018 opat Strahovského kláštera.\n\nMichael Pojezdný maturoval v roce 1960 v Jihlavě, následně mezi lety 1962 a 1967 vystudoval teologickou fakultu v Litoměřicích.\n\nNa kněze byl vysvěcen v roce 1969. Do premonstrátského řádu vstoupil v roce 1970. V duchovní správě působil v letech 1972–1977 v Dubňanech, a v l. 1977–1990 v Osové Bítýšce. Opatem strahovským byl zvolen tajně v roce 1987 při volební kapitule v kostele v Rožné nad Pernštejnem. Během komunistické totality se účastnil boje proti komunismu. Po roce 1989 obnovil řeholní život ve Strahovském klášteře. V roce 2006 mu byl prezidentem republiky propůjčen Řád Tomáše Garrigua Masaryka za vynikající zásluhy o stát v oblasti rozvoje demokracie, humanity a lidských práv. Je hlavou Českomoravské cirkárie premonstrátského řádu. Do 15. června 2017 byl předsedou Konference vyšších představených mužských řeholí v ČR.\n\nOpatem byl zvolen opakovaně v letech 1999 a 2013. V roce 2018 mu skončilo vzhledem k věku funkční období (75 let). Jeho nástupcem byl zvolen P. ThLic. PhDr. Daniel Peter Janáček, PhD., O.Praem., dosavadní administrátor ve farnostech Praha 17-Řepy a Úhonice. \n\n"}
{"id": "228822", "url": "https://cs.wikipedia.org/wiki?curid=228822", "title": "The gadget", "text": "The gadget\n\nGadget byl plutoniový implozní typ jaderné zbraně, návrhem podobný bombě Fat Man, která byla svržena o 3 týdny později na Nagasaki. Koule s s plutoniem v podkritickém stavu byla umístěna v kulové dutině ve střední části bomby spolu s výkonnou výbušninou. Skupina současně se inicializujících detonátorů na povrchu výbušniny spustila explozi, tak aby vytvořila mohutný implosivní tlak na plutoniové jádro a detonační vlny jej stlačily do té míry, až plutonium přešlo do nadkritického stavu ( jeho hustota vzrostla ) a bylo dosaženo spuštění řetězové reakce vedoucí k jaderné explozi.\nV původním návrhu, založeném na použití plutonia vyráběného cyklotronem byl Gadget zařízením podobnějším Little Boyovi.\nAvšak masová výroba zbraňového plutonia pomocí urychlovače byla jak příliš nákladná, tak i zdlouhavá. Hledala se tedy cesta k využití plutonia s nižším stupněm obohacení a zároveň s využitím většího množství plutonia v reakci k zvýšení brizance zbraně. Při použití \"dělového\" schematu a vyššího množství plutonia podobného Little Boyovi by bylo při aktivaci vyzařováno dost neutronů na to, aby Gadget detonoval předčasně s malou silou, což tento návrh (tzv. \"Thin Man bomb\" – „hubeňour“) činilo nepoužitelným (díky vyššímu zastoupení izotopu Pu).\n\nPozději byl tedy vybrán implozivní návrh, který vyústil ve vyrobení Fat Mana. Jak Gadget tak ani Fat Man nelze označit jako „typ Fat Man“, neboť návrh byl upraven v rámci výroby; obě dvě bomby se lišily a byly tak jedinými prototypy.Nicméně schema se osvědčilo a je v různých modifikacích používáno na jaderných zbraních dosud.\n\nGadget byl vyzkoušen v Trinity, státu Nové Mexiko, poblíž města Alamogordo. Někteří fyzici se se obávali, že Trinity test zažehne zemskou atmosféru a zničí celý stát nebo dokonce veškerý život na zemi spálením atmosférického kyslíku na oxid uhelnatý.Touto možností se zabývala utajená zpráva vypracovaná o několik let dříve (LA-602 report). Její závěr zněl, že něco takového není možné. Výpočty ukázaly, že ekvivalent výbušné síly by mohl být mezi 0 (pokud by Gadget nefungoval) a 20 kilotunami. Mezi zainteresovanými fyziky byly uzavírány sázky na skutečnou sílu exploze.Po (úspěšném) provedení testu se ukázalo, že úderná síla byla 18 kilotun.\n\n\n"}
{"id": "228826", "url": "https://cs.wikipedia.org/wiki?curid=228826", "title": "Tramvajová a trolejbusová traťová návěst", "text": "Tramvajová a trolejbusová traťová návěst\n\nTraťová návěstidla pro tramvajový a trolejbusový provoz jsou obdobou dopravních značek pro silniční provoz a traťových návěstidel pro železniční dopravu. Návěstidla se zpravidla umisťují na trolejové vedení, někdy též na sloupy podél trati (komunikace) nebo na samostatné vlastní sloupky nebo jiné objekty.\n\nZákladní návěsti a návěstidla stanoví v České republice příloha č. 1 vyhlášky č. 173/1995 Sb., kterou se vydává Dopravní řád drah. Provozovatel dráhy může stanovit i další návěsti. Traťové značky, které nejsou návěstidly, jsou stanoveny v § 20, 37 a 59 vyhlášky č. 177/1995 Sb., kterou se vydává Stavební a technický řád drah.\nPro tramvajový i trolejbusový provoz stanoví Dopravní řád drah v Česku tato návěstidla:\n\n<nowiki> </nowiki>Stáhni sběrač: zelená černě a bíle orámovaná tabulka tvaru čtverce postaveného na hrotu. Návěstním znakem je písmeno V. (V tramvajovém a trolejbusovém provozu se obvykle nepoužívá.)\n\n<nowiki> </nowiki>Zvedni sběrač: tabulka shodného provedení jako Stáhni sběrač, písmeno V je však uvedeno vrcholem vzhůru. (V tramvajovém a trolejbusovém provozu se obvykle nepoužívá.)\n\n<nowiki> </nowiki>Úsekový dělič: značka je obdobného provedení jako Stáhni sběrač, odrazová skla však tvoří vodorovnou úsečku v úhlopříčce značky. Při průjezdu sběrače tímto místem nesmí tramvaj odebírat trakční proud a je-li to možné, má mít vypnutou rekuperaci.\n\n<nowiki> </nowiki>Vypínací bod je bílá tabulka tvaru obdélníku postaveného na výšku, na které je černé písmeno V. Návěstidlo označuje místo, od kterého řidič může využívat setrvačnosti vlaku k jízdě v traťovém úseku. (V Praze se toto návěstidlo nepoužívá.)\n\n<nowiki> </nowiki>Bezpečnostní zastavení: bílá tabulka se zeleným orámováním a zeleným úhlopříčným pruhem z levého horního do pravého dolního rohu, ve tvaru obdélníku postaveného na výšku. Před touto návěstí musí každý vlak zastavit. (Vnitřní předpisy DP v Praze stanoví, ve kterých případech se z tohoto místa smí rozjíždět jen samospádem.) Značka může být umístěna i na zastávkovém sloupku.\n\n<nowiki> </nowiki>Přednost v jízdě před protijedoucí tramvají. Tabulka s levou polovinou červenou a pravou zelenou, ve tvaru obdélníku postaveného na výšku. Na značce nebo dodatkové tabulce může být upřesněno, na které typy tramvají nebo na který směr jízdy se zákaz míjení protijedoucích tramvají vztahuje.\n\n<nowiki> </nowiki>Dej přednost v jízdě protijedoucí tramvaji. Značka je obdobná jako „přednost v jízdě před protijedoucí tramvají“, avšak pravá polovina značky je červená a levá zelená.\n\n<nowiki> </nowiki>Konec úseku přednosti v jízdě před protijedoucí tramvají má shodné provedení jako značka označující začátek úseku, navíc je doplněná černým pruhem z levého spodního rohu značky do pravého horního.\n\n<nowiki> </nowiki>Konec úseku dej přednost v jízdě protijedoucí tramvaji má shodné provedení jako značka označující začátek úseku, navíc je doplněná černým pruhem z levého spodního rohu značky do pravého horního. (Ve vyhlášce byla zobrazena chybně.)\n\n<nowiki> </nowiki>Zúžený průjezdný průřez je šikmé žlutočerné šrafování. Význam a provedení návěstidla jsou obdobné silničnímu dopravnímu zařízení č. Z 9 podle vyhl. 30/2001 Sb. „Žluté a černé pruhy“.\n\nOznačení pracovního trolejového kontaktu elektricky ovládané výhybky (EOV): bílá čtvercová tabulka s černým rovnostranným trojúhelníkem, uvnitř kterého je oranžový čtverec.\n Směrové návěstidlo EOV, jsou-li dvě výhybky za sebou. Černá tabulka ve tvaru obdélníku postaveného na výšku, ve které je bílé písmeno P nebo L, označující, zda jde o výhybku do pravého nebo levého oblouku, případně je označeno pořadí výhybek ve směru jízdy čísly 1 a 2, směřují-li obě výhybky do stejného směru. Směrové návěstidlo se umisťuje jednak u pracovního trolejového kontaktu, jednak u světelného návěstidla výhybky.\n\n<nowiki> </nowiki>Zóna s omezením rychlosti: bílá tabulka o rozměrech minimálně 500×300 mm, na níž je v horní části napsáno „ZÓNA“, popř. v jakém časovém období zónové omezení rychlosti jízdy platí (např. „22–6 h“). Černé číslo na žlutém podkladu v dolní části určuje výši omezení rychlosti.\n\n Značky upravující přednost (zákaz míjení) protijedoucích tramvají jsou doplněny písmeny KT, týkají-li se pouze vzájemného míjení kloubových vozů KT8D5.\n\n\n<nowiki> </nowiki>Úsek častých nehod: tabulka o rozměrech minimálně 500 x 300 mm s modrým podkladem, v níž jsou pod sebou dva bílé obdélníčky. V horním obdélníčku jsou tři červené vykřičníky, v dolním číslo černé barvy označující délku úseku v metrech.\n\nZáhřeb:\n\n\n"}
{"id": "228827", "url": "https://cs.wikipedia.org/wiki?curid=228827", "title": "Železniční traťové návěstidlo", "text": "Železniční traťové návěstidlo\n\nŽelezniční návěstidla jsou technická zařízení, pomůcka nebo předmět, kterým se dává návěst. Návěst je viditelné nebo slyšitelné vyjádření pokynu stanoveným způsobem. Návěstidla se dělí na přenosná a nepřenosná. Přenosné návěstidlo je návěstidlo bez trvalého umístění. Nepřenosné návěstidlo je návěstidlo, které má trvalé umístění. V případě neproměnného návěstidla dává příslušnou návěst trvale. Neproměnné návěstidlo je návěstidlo pouze s jednou viditelnou návěstí.\n\nNávěstidla v zemích s pravostranným provozem se zpravidla umisťují vpravo od koleje, pro kterou platí, návěstidla pro elektrický provoz mohou být umístěna přímo v trakčním vedení.\n\nVe svých počátcích přebírala železnice návěstidla z jiných odvětví dopravy. Naopak později posloužila železniční návěstidla jako vzory semaforů a značek pro silniční dopravu. Prvními návěstidly byly návěstní prapory. Většího rozšíření dosáhla v 19. století distanční návěstidla v podobě např. košových návěstidel. Ta byla postupně nahrazena nejprve mechanickými a později světelnými návěstidly.\n\nKromě návěstidel jsou u trati ještě traťové značky.\n\nProměnná návěstidla předávají strojvedoucímu informaci o volnosti následujícího úseku a o rychlostních omezeních pro další jízdu v závislosti na postavení vlakové cesty. Rozlišují se podle účelu:\n\nPodle způsobu dávání návěsti:\n\nNávěstidla mohou být umístěna:\n\nNeproměnná návěstidla dávají strojvedoucímu informaci o traťových poměrech a trvalých omezeních platných pro jízdu vlaku nebo posunujícího dílu. V silničním provozu mají obdobný význam dopravní značky.\n\nZákladní návěsti a návěstidla stanoví v České republice příloha č. 1 vyhlášky č. 173/1995 Sb., kterou se vydává Dopravní řád drah. Provozovatel dráhy může stanovit i další návěsti, velké množství dalších návěstí stanoví Správa železnic ve svém interním předpise SŽDC (ČD) D1.\n\nTraťové značky, které nejsou návěstidly, jsou stanoveny v § 20, 37 a 59 vyhlášky č. 177/1995 Sb., kterou se vydává Stavební a technický řád drah.\n\n <nowiki> </nowiki>Stůj\n\n<nowiki> </nowiki>Rychlostník je bílá tabule, na které je černými číslicemi vyznačena traťová rychlost v km.h; tvarem návěstní desky se může odlišovat dovolená rychlost pro různé skupiny přechodnosti drážních vozidel, přednostně se používá tvar obdélníkový a kruhový.\n\n<nowiki> </nowiki>Předvěstník je žlutá bíle orámovaná tabule, na které je černou číslicí vyznačena v desítkách km.h nejvyšší dovolená rychlost. Umisťuje se ve vzdálenosti 300 až 1000 m před rychlostníkem, od kterého omezení platí. Přednostně se používá trojúhelníkový na vrcholu umístěný tvar (před obdélníkovou deskou rychlostníku) a kruhový tvar návěstní desky (před kruhovým nebo jiným rychlostníkem).\n\n<nowiki> </nowiki>Předvěstní štít je žlutá bíle orámovaná trojúhelníková tabule, na které je černou číslicí označena v desítkách km.h hodnota přechodně snížené traťové rychlosti. Deska se staví přednostně na vrchol, není-li pro umístění např. mezi kolejemi dostatek místa, umístí se na základnu. Návěstidlo se umisťuje na zábrzdnou vzdálenost před návěst „Začátek pomalé jízdy“.\n\n<nowiki> </nowiki>Začátek pomalé jízdy je žlutá bíle orámovaná tabule ve tvaru obdélníku postaveného na výšku, na které je černé písmeno Z. Označuje místo, kde začíná pomalá jízda o rychlosti určené předvěstním štítem.\n\n<nowiki> </nowiki>Konec pomalé jízdy je bílá černě orámovaná tabule ve tvaru obdélníku postaveného na výšku, na které je černé písmeno K.\n\n <nowiki> </nowiki>Námezník je bílý vodorovný trámec s černými pruhy na obou koncích a označuje u sbíhajících se nebo křížících kolejí hranici, přes kterou nesmí přesahovat drážní vozidlo, aby nebyla ohrožena jízda po sbíhající se nebo křižující se koleji.\n\nModré bíle orámované čtvercové desky postavené na vrcholu. Návěstní znaky jsou tvořeny bílými odrazkami kruhového tvaru, bílými světly nebo bílými kroužky na desce reflexního provedení. Zpravidla se návěstidla umisťují přímo v trakčním vedení.\n\n\nNa tratích provozovaných Správou železnic jsou jejím vnitřním předpisem SŽDC (ČD) D1 (Předpis pro používání návěstí při organizování a provozování drážní dopravy) stanovena i mnohá další návěstidla a je upřesněn význam některých návěstidel stanovených Dopravním řádem drah.\n\n\n"}
{"id": "228838", "url": "https://cs.wikipedia.org/wiki?curid=228838", "title": "Jindřich Lev", "text": "Jindřich Lev\n\nJindřich Lev (německy: \"Heinrich der Löwe\"; 1129 – 6. srpna 1195, Brunšvik) byl příslušník německého šlechtického rodu Welfů, vévoda saský jako Jindřich III. 1142–1180, vévoda bavorský jako Jindřich XII. 1156–1180. Byl synem Jindřicha \"Pyšného\", vévody saského, bavorského a markraběte toskánského, a jeho manželky Gertrudy Saské.\n\nJindřich Lev byl svého času nejmocnější říšský kníže, nejprve spojenec, posléze rival dynastie Hohenštaufů.\nV době své největší moci vládl na obrovském území, rozprostírajícím se od pobřeží Severního moře a Baltského moře až k Alpám a od Vestfálska až do Pomořan. Území získal dědictvím a jeho rozšířením v bojích s Polabskými a Pomořanskými Slovany.\nCísař Friedrich I. Barbarossa mu roku 1180 odňal vládu v Sasku a Bavorsku, jako trest za jeho zradu.\n\nPo smrti císaře Lothara III., přišli Welfové v bojích o královskou korunu o svá území. Jindřich Lev byl v době smrti svého otce, Jindřicha Pyšného, nezletilý. Jindřichu Pyšnému udělil Sasko a Toskánsko doživotně jeho tchán, císař Lothar III. Roku 1137 Jindřich Pyšný Sasko ztratil. Římský král Konrád III. udělil saské vévodství Albrechtu Medvědovi, synovi dcery posledního billunžského vévody Magnuse.\nRoku 1138 Konrád III. odňal Jindřichu Pyšnému i Bavorsko a udělil jej svému nevlastnímu bratru, rakouskému markraběti Leopoldu IV.\nJindřich Lev se však nevzdal svých nároků a Konrád III. mu roku 1142 navrátil Sasko.\nRoku 1152 uzavřel Jindřich Lev mír s Hohenštaufy. O dva roky později získal od císaře Barbarossy příslib vrácení Bavorska, pokud jej Jindřich Lev vojensky podpoří při tažení do Itálie. Roku 1156 císař Bavorsko vrátil.\n\nKoncem léta roku 1147 se Jindřich Lev zúčastnil spolu s Albrechtem I. Medvědem, markrabětem braniborským, a dánskými princi Svenem a Knutem křížové výpravy proti Polabským Slovanům. Na obranu proti více než stotisícovému křižáckému vojsku se postavili obodritský kníže Niklot a pomořanský kníže Ratibor v opevněných městech Dubín a Dymín. Přes dlouhotrvající obléhání se města nepodařila dobýt a na podzim byla výprava bez většího úspěchu ukončena.\n\nRoku 1160, poté co se Jindřich Lev vrátil z tažení z Itálie, kde se zúčastnil dobývání Milána, zahájil nové tažení proti Obodritům. Tohoto tažení se zúčastnil také Jindřichův spojenec, dánský král Valdemar I. Veliký. Během tohoto tažení Jindřichovi vojáci zabili obodritského knížete Niklota.\n\nSoustavnými vojenskými výboji se Jindřichovi podařilo v nadcházejících dvaceti letech ovládnout Obodritsko (dnešní Meklenbursko), které roku 1167 udělil v léno poslednímu obodritskému knížeti Pribislavovi.\n\nV letech 1172–73 vykonal vévoda Jindřich Lev za doprovodu šlechticů a církevních hodnostářů výpravu do Byzance a Jeruzaléma. V Konstantinopoli se setkal a jednal s byzantským císařem Manuelem I. Komnenem.\n\nJindřich Lev dlouho a věrně podporoval svého staršího příbuzného, císaře Fridricha I. Barbarossu v jeho úsilí upevnit moc císařské koruny a v opakovaných válkách s lombardskými městy a papežem. Několikrát se se svými vojenskými oddíly účastnil bojů císaře Fridricha v Itálii. Roku 1174 ale odmítl pomoci Fridrichovi v novém, již pátém tažení do Lombardie, protože byl zaneprázdněn záležitostmi bezpečnosti jeho vlastních hranic na východě. Nepovažoval toto nové italské tažení za potřebné, přestože mu Fridrich nabídl jako odměnu Goslar, zámožné říšské město na jihu Saska, o něž Jindřich Lev dlouho usiloval.\n\nTažení Fridricha Barbarossy do Lombardie skončilo naprostým nezdarem. V bitvě u Legnana, blízko Milána, kde se dne 29. května 1176 střetl s vojsky lombardské ligy, utrpěl císař drtivou porážku. Císař byl v bitvě raněn a dokonce se věřilo, že padl. Po návratu z Lombardie císař obvinil Jindřicha Lva ze zrady a z neúspěchu tažení.\n\nJindřichovi Lvovi se podařilo spojením dvou vévodství, Saska a Bavorska, a dobytím důležitých\núzemí na severu a východě Německa na Polabských Slovanech vytvořit mocný stát, na který se stále větší nedůvěrou pohlížela ostatní říšská knížata a někteří církevní představitelé. Po legnanské porážce přerostla nevraživost knížat vůči Jindřichovi v otevřené nepřátelství a ve zformování společenství, v jehož čele byl halberštatský biskup Ondřej. Císař se pokusil\nneklid v říši řešit smírčím soudem, který se konal roku 1179 ve Wormsu.\nJindřich Lev, přestože byl před soud povolán, se nedostavil. 15. ledna 1180 nad ním proto císař vynesl říšský acht. Fridrich pak s císařskou armádou napadl Sasko a přinutil Jindřicha Lva podrobit se. 13. dubna 1180 mu v Gelnhausenu odňal Sasko a 24. června téhož roku v Řezně i Bavorsko. Vévodství bavorské pak přešlo na důvěrníka z družiny Fridricha I. Barbarossy, Otu z rodu Wittelsbachů. Otovi potomci pak v Bavorsku vládli až do roku 1918. Sasko bylo rozděleno mezi kolínského arcibiskupa a hraběte z Anhaltu.\n\nRoku 1182 císař Fridrich Barbarossa uvalil na Jindřicha Lva vyhnanství z říše. Jindřich Lev odešel do exilu do Normandie, pod záštitu svého tchána, anglického krále Jindřicha II. Nejpozději roku 1184 však začal vyjednávat návrat. Pozadím vyjednávání bylo spojenectví císaře Barbarossy s Balduinem V., hrabětem hennegavským, proti francouzskému králi, proti kterému císař hledal podporu i u anglického krále Jindřicha II. Spojenectví sice zakrátko ztroskotalo a od plánovaného tažení císařova syna Jindřicha (budoucího císaře Jindřicha VI.) proti Francii sešlo, důsledkem jednání nicméně bylo, že Jindřichu Lvovi byly v říjnu 1185 vráceny državy v Lüneburku a Brunšvicku. Roku 1188 se Jindřich Lev jako vazal císaře odmítl zúčastnit třetí křížové výpravy a byl opět na tři roky vypovězen do exilu.\n\nPo odchodu císaře na křižácké tažení a jeho smrti vyprovokovala Jindřichova manželka Matylda Jindřichův předčasný návrat z exilu a vznesení požadavků na jeho původní území. Jindřich Lev se vrátil do Saska, tam zmobilizoval své věrné vojsko a dobyl a vydrancoval říšské město Bewick.\n\nProstřednictvím kolínského a míšeňského arcibiskupa se mu podařilo získat zpět polovinu důchodů z Lübecku, musel však zbořit opevnění Brunšviku a Lübecku a jeho synové se museli zúčastnit italského tažení Jindřicha VI.\nV bojích proti Adolfu Holštýnskému a císaři Jindřichu VI. roku 1192 opět ztratil téměř všechna získaná území.\n\nRoku 1194 se Jindřich Lev usmířil s Jindřichem VI. a mohl se zase vrátit na své statky v Brunšviku, kde 6. srpna 1195 zemřel. Byl pohřben po Matyldině boku v katedrále v Brunšviku. Vápencový náhrobek z počátku 13. století je umístěn v hlavní lodi.\n\nJindřich Lev byl dvakrát ženat. Roku 1147 se jeho manželkou stala Klementina († 1167), dcera Konráda I., vévody ze Zähringenu, s níž měl děti Gertrudu, Jindřicha a Richenzu. 1. února 1168 se oženil s Matyldou, dvanáctiletou dcerou anglického krále Jindřicha II. a Eleonory Akvitánské. S Matyldou měl děti Richenzu (Matyldu), Jindřicha, Lothara, Otu (budoucí císař Ota IV.) a Viléma.\n\nKolem roku 1166 nechal vévoda Jindřich Lev vyrobit pro svoji brunšvickou rezidenci bronzovou sochu lva. Vévoda se ke zhotovení sochy inspiroval sochou kapitolské vlčice. Brunšvický lev je jednou z nejvýznamnějších středověkých plastik té doby severně od Alp. Socha je 2,79 m dlouhá a 1,78 m vysoká a váží 880 kg. Síla stěn je až 12 mm.\n\nOriginál sochy je dnes uložen na hradě Dankwarderode.\nV současné době existuje několik kopií sochy. Je to především kopie na místě původní sochy na nádvoří brunšvického hradu. Další kopie jsou ve městech Goslar, Lübeck či Ratzeburg.\n\nVěhlas sochy lva dal pravděpodobně vzniknout české legendě o Bruncvíkovi a lvu (Brunšvik, staroněmecky Bruneczwig – Bruncvík).\n\n\n"}
{"id": "228843", "url": "https://cs.wikipedia.org/wiki?curid=228843", "title": "Albrecht I. Medvěd", "text": "Albrecht I. Medvěd\n\nAlbrecht I. Medvěd, též zvaný Sličný (německy: \"Albrecht der Bär\"; 1100 – 18. listopad 1170) z rodu Askánců, syn hraběte Oty Bohatého. Byl markrabě Severní marky, od roku 1157 první markrabě braniborský jako Albrecht I., vévoda saský 1138–1142, hrabě z Ballenstedtu.\n\nAlbrecht byl jediný syn Oty Bohatého, hraběte z Bellenstedtu a Eiliky, dcery Magnuse Billunga, vévody saského. Roku 1123 zdědil po otci významná území v severním Sasku a po smrti matky, roku 1142, pak polovinu území rodu Billungů. Albrecht byl loajální vazal svého příbuzného, Lothara I., vévody saského, od kterého kolem roku 1123 obdržel markrabství lužické.\n\nRoku 1125 se Lothar III., římský král a budoucí císař, dostal do sporu s českým knížetem Soběslavem I., ohledně Soběslavova nástupnického práva. Celý spor vyvrcholil vojenským tažením krále do Čech. Albrecht Medvěd se tohoto tažení zúčastnil. V bitvě u Chlumce, roku 1126, bylo Lotharovo vojsko Soběslavem poraženo. Lothar i Albrecht Medvěd byli dokonce krátce nedobrovolnými hosty českého knížete.\n\nPo smrti Albrechtova švagra, Jindřicha II. (†1128), markraběte Severní Marky, usiloval Albrecht o získání jeho území. Zaútočil na Uda, Jindřichova dědice a Lothar III. mu za trest odňal vládu v Lužici. Navzdory tomu Albrecht dále Lotharovi III. loajálně sloužil a roku 1132 se zúčastnil jeho římské jízdy do Itálie, završené císařskou korunovací. Roku 1134 byl Albrecht Medvěd za své služby císařem odměněn Severní markou, která v té době byla opět bez vládce.\n\nPo smrti císaře Lothara III. (†1137), došlo k výrazným mocenským změnám v říši. Císařskou korunu získal na dlouhá léta rod Hohenštaufů a jejich rivalové, Welfové, byli zbaveni moci a valné části nabytých území. Římský král Konrád III. roku 1137 odňal Jindřichu Pyšnému vévodství saské a udělil je Albrechtovi Medvědovi, jehož nárok na toto území byl založen na dědictví po Billunzích. Albrecht Medvěd byl však vévodou saským pouhých pět let (do roku 1142). Jindřich Lev, syn Jindřicha Pyšného, vytrvale uplatňoval na římském králi nároky na Sasko po svém otci a Konrád III. Jindřichovy nároky posléze akceptoval a roku 1142 mu Sasko vrátil. Albrecht Medvěd byl nucen Sasko opustit a uchýlil se na čas na jih Německa. Po uzavření smíru s Jindřichem Lvem a uznáním jeho vlády v Sasku byl Albrecht Medvěd odškodněn hrabstvím vímarským a orlamündským. V této době byl Albrechtu Medvědu udělen titul říšského arcikomorníka, který byl později základem pro přiznání kurfiřtského hlasu markraběte braniborského.\n\nPo ovládnutí Severní Marky zaměřil Albrecht Medvěd úsilí také na ovládnutí sousedních území, obývaných pohanskými Polabskými Slovany. První mocenský tlak vyvinul vůči sousednímu slovanskému kmeni Stodoranů, jemuž vládl kníže Pribislav, později pokřtěný na Jindřicha. Donutil ho podstoupit svému synovi oblast Suchá (\"něm. Zauche\").\n\nRoku 1147 se jako jeden z hlavních vojenských velitelů (vedle Jindřicha Lva a dánských princů Svena a Knuta) zúčastnil křížové výpravy proti Polabským Slovanům.\nPo smrti Pribislava-Jindřicha (†1151) a s pomocí jeho vdovy Petruše ovládl hlavní město Branibor. Následovalo období, v němž o moc nad Stodoranskou zemí vedl boj se synovcem Pribislava-Jindřicha Jackem (Jaxou) z Kopníku. Tomu se roku 1154, údajně za pomoci Poláků, podařilo dobýt Branibor zpět. Roku 1157 však již Albrecht Medvěd ovládl Branibor definitivně. Spojením území Severní Marky a nově dobytých územích založil roku 1157 novou Braniborskou marku a stal se první braniborským markrabětem jako Albrecht I. Na dobytém hradišti na území dnešního Berlína vybudoval hrad Špandavu.\n\nRoku 1158 vykonal Albrecht Medvěd pouť do Svaté země. Roku 1162 se zúčastnil vojenského tažení císaře Fridricha Barbarossy a dobývání Milána. Zemřel 13.11.1170 pravděpodobně ve Stendalu a je společně s chotí pohřben v bývalém benediktinském klášteře Ballenstedt.\n\nAlbrecht Medvěd se roku 1124 oženil se Sofií z Winzenburgu († 25.3.1160) a s ní měl následující děti:\n\n\n"}
{"id": "228845", "url": "https://cs.wikipedia.org/wiki?curid=228845", "title": "Emil Walter", "text": "Emil Walter\n\nEmil Walter (27. prosince 1890, Praha – 18. červen 1964, Uppsala) byl český překladatel a diplomat.\n\nNarodil se v rodině truhláře Václava Waltera (1848-1912) a jeho ženy\n\nByl vyznamenán norskými a švédskými královskými řády.\n"}
{"id": "228852", "url": "https://cs.wikipedia.org/wiki?curid=228852", "title": "Římsa", "text": "Římsa\n\nŘímsa je vystouplý a profilovaný architektonický prvek, kamenný, cihlový, dřevěný nebo štukový, který vodorovně člení stěnu. Římsa jednak chrání stěnu budovy, případně okno nebo dveře, jednak člení a zdobí fasádu.\n\nVyvinula se z překladů dřevěných i kamenných budov a stala se důležitým prvkem klasické řádové architektury. Klasickou římsu tvoří kyma (nosný prvek), geison (okapní deska) a sima (nesený prvek). Do novověké architektury pronikla v renesanci a běžně se užívala i v baroku, klasicismu a novoklasicismu, pokaždé ale jinak a charakteristicky utvářená. Teprve funkcionalistická architektura 20. století se snaží římsy omezit nebo vyloučit.\n\nŘímsa může být plochá, vypouklá (oblounovitá) anebo naopak fabionová, to jest vydutá, běžná hlavně u okapních říms. Hlavní římsy bývají zdobeny průběžnými plastickými ornamenty (vejcovec, perlovec, zubořez, girlanda aj.), bývají barevně odlišeny a někdy jsou podpírány konzolami.\n\n\nKromě říms na budovách se v určitých obdobích hojně užívaly i dřevěné římsy na nábytku, zejména na skříních, na ostění dveří, na oltářích a lavicích. Ozdobné krby bývají opatřeny profilovou římsou z kamene nebo štuku.\n\nV horolezectví se pojem římsa užívá metaforicky pro vodorovnou vyčnělinu ve skalní stěně.\n\n\n\n"}
{"id": "228853", "url": "https://cs.wikipedia.org/wiki?curid=228853", "title": "Doktor Meluzin", "text": "Doktor Meluzin\n\nDoktor Meluzin je románový příběh Bohumila Říhy vydaný v roce 1973 a zfilmován pod názvem \"Dým bramborové natě\".\n\nV románu je patrné Říhovo úsilí o \"moderní socialistický román\" – tedy takový, v němž se zrcadlí doba, v níž žijeme, a pocity, nálady a zážitky dnů; zároveň aby svým stylem odpovídal moderní rozvíjející se epice 20. stol. Snažil se v něm vyjádřit nejnápadnější protiklady nejen své doby jako: \"solidarita s lidmi x touha po samotě; pokročilá civilizace x nedotčená příroda; úspěch x bloudění; domov x vzdálený svět; útok x obrana; reálná představa x sen, …\" Dílo respektuje a ukazuje složitost vztahů a dění venkova sedmdesátých let. Ukazuje dvojí poznání. Tím prvním je neustálá potřeba štěstí lásky u každého člověka i že stojí za to riskovat a odvážně zkusit vše, co nám život nabízí, které vypráví příběh doktora Meluzina: třiapadesátiletého pražského doktora, který se rozhodne jít pracovat jako lékař do vesničky Větrov. Druhým jsou obrovské možnosti a nepřeberné množství vlastností a povah lidí na venkově. Lidé z příběhu mají obrovskou chuť žít, i se svými chybami, plodně a šťastně. Uvědomují si význam kolektivu i sebe samých v něm.\n\nPříběh je rozdělen do tří částí: První je plná zmatků a otázek hlavních postav a my se v ní seznamujeme se situací, v druhé vesničané a především doktor Meluzin postupně poznávají, co chtějí a ve třetí svá rozhodnutí provádějí.\nDoktor Meluzin - primář pražské nemocnice a všeobecně uznávaný lékař, který se čerstvě rozvedl, odjíždí do vesničky Větrov, snad protože na vesnici sám vyrostl a město ho ničím neláká. Jeho bývalá žena je ve Švýcarsku, syn i dcera mají vlastní život a Meluzin hlavu plnou otázek. Postupně poznává všechny obyvatele vesničky, jako prvního starostu Podzimka, jehož zná již z druhé světové války, kdy se sešli v jednom táboře nucených prací, odkud Podzimek nakonec unikl. Svou zdravotní sestru Žofii - silnou ženu, která sama vychovala syna Otu. Řidiče sanitky Otu - veselého mladíka, který se beznadějně zamiloval do dívky Markéty, kterou ovšem nesnese jeho matka Žofie a která mu dala na výběr mezi svatbou a definitivním rozchodem a když si ji odmítl vzít, nechce o něm ani slyšet. Markétu Zitovou - dívku, která je pyšná a spoléhá se jen sama na sebe a dělá vždy to, co chce ona a ona uzná jako nejsprávnější; vnučku starého mlynáře Zity, který později umře, a mlynářky Zitové, která si se svou vnučkou vůbec nerozumí a nakonec udělá těsně před svou smrtí vše, aby po ní Markéta nic nedostala. Další dvě zdravotní sestry, Jolanu a Hedviku. Toníka Skálu, jenž se otráví jedem na plevel a ošetřuje ho Hedvika, která jej miluje. Sedlačku Helmovou, které se prý ve vesnici každý bojí, snad proto, že jí umřel muž a ona jej plně nahradila ve všem rozhodování a nepomohla k funkci předsedy příbuznému, jak se čekalo. Kodetovy - mladého traktoristu a jeho o dost let starší ženu, kteří si velmi přejí děťátko, ale nemohou je mít. Rytíře Trmala ze Solopysk, jemuž patří zdejší zámek a který si stále udržel šlechtické zvyky. Hrobníka, který je na svůj věk obdivuhodně ve formě, ovšem má strach, že každou chvíli umře. Starého kameníka Půlpána, po němž dostane domek, a také malíře Rýdla, který sem přijel z Prahy restaurovat obrazy.\n\nDoktora si ve vesnici všichni oblíbí a chovají k němu přirozenou úctu a důvěru, on se jakoby v oplátku pokouší odstranit ze svého chování lékařskou nezúčastněnost s osobními problémy, jak tomu musel přivyknout v Praze. Tak, jako poznává své nové pacienty a hlavně lidi, poznává i životní příběhy všech obyvatel a vesničky, především za druhé světové války, kdy se musela celá vystěhovat, protože zde bylo vytvořeno vojenské cvičiště pro SS. Život si tu jde svým způsobem a lidé jednají pro Meluzina mnohdy prazvláštně, ne však nepochopitelně. Jeho životní zkušenosti mu pomohou mnohé pochopit a on, ač se stále drží od všeho spíše stranou, se snaží pomoci, jak nejlépe umí. Jeho postřehy jsou vždy shrnuty v dopise někomu z jeho rodiny (manželce, dceři, otci nebo synovi). Nejhorší starosti mu dělá jeho vztah k Pavlíně - manželce mladého traktoristy Kodeta. Dokonce po Kodetově smrti si odmítá přiznat, že ji miluje. Mezitím poslal hrobníka do nemocnice, odkud se vrátil s tím, že je tak nemocný, až je z toho zdravý a žádné umírání mu nehrozí. Markéta je těhotná, doktor to tuší, ale jistý si není.\n\nMarkéta definitivně utekla od své babičky (se kterou po smrti dědečka nebylo k vydržení) ze mlýna a nastěhovala se k Pavlíně. Ota se na svatbě Hedviky a Toníka Skály snaží projevit o Markétu nezájem, aby se k němu vrátila, ovšem bezúspěšně. Malíř Rýdl projeví svůj zájem o Žofii, která jej radostně opětuje a všichni postupně nacházejí své štěstí, jen Pavlína, doktor Meluzin, Markéta a Ota ne. Jednou v noci vzbudí Pavlína doktora, že Markéta bude rodit, Meluzin přivolá známého doktora jako pomoc a na světě je Markétou nechtěné děťátko, u nějž odmítá označit otce. Pavlína si jej ovšem s láskou přivlastní a pečuje o něj jako o vlastní. Jen co se však Markéta vzpamatuje po porodu, dá dítě na starost Meluzinovi a odjede z Větrova. Ota se rozhodne jet za ní a počkat, až jej bude potřebovat. Pavlína čeká na Meluzina před ordinací a vyzná se mu, že ho má ráda, ale Meluzin se není schopen pořádně vyjádřit. Až za několik hodin mu dojde, že se neměl držet tak zpátky a začne Pavlínu horečně hledat. Nakonec ji najde u sebe v domečku i s Markétiným synkem, odkud už ani jednoho nepustí. Poslední dopis patří jeho dceři Lucii a končí slovy, která vypráví celá knížka:\n\n\"„…člověk má stálou potřebu být osobně šťastný… Na život nesmíme odpovídat opatrností. Na život je třeba odpovídat odvahou, zvlášť, když chceme, aby za něco stál.“\"\n"}
{"id": "228855", "url": "https://cs.wikipedia.org/wiki?curid=228855", "title": "Žebro (architektura)", "text": "Žebro (architektura)\n\nŽebro je kamenný architektonický prvek, oblouk, který nese váhu žebrové klenby. Použití žeber jako nosníků umožnilo váhu klenby přenést na pilíře místo na zeď, jak je tomu například u valené klenby. Použití žeber je typické pro gotickou architekturu a v případě katedrál umožnilo spolu s opěrným systémem prakticky nahradit zdi monumentálními okny s vitrážemi.\n\nKlenební pole jednoduché křížové klenby tvoří například čtyři pilíře uspořádané do čtverce (obdélníku), které nesou dva úhlopříčné žebrové oblouky, které se ve vrcholu klenby kříží (ve svorníku). Po stranách klenební pole doplňují meziklenební žebra nebo pasy, přízední žebro či oblouk arkády. Na patu klenebního žebra obvykle navazuje svislá přípora. Na tuto nosnou obloukovou kostru je pak vyzděna \"výplň\" klenby, která je viditelná jako plochy mezi žebry, které se nazývají \"kápě\" či \"prsa\" klenby. \n\nS tesanými kamennými žebry se setkáváme v Evropě již v románské architektuře, v období gotiky dostávají jemnější a bohatší profil a jsou také výraznější. V rané a vrcholné gotice má žebro ještě nosnou funkci. V průběhu pozdní gotiky na přechodu k renesanci tuto funkci ztrácí a začíná dominovat funkce ozdobná. Postupně jsou přidávána žebra s ozdobnou funkcí, která nemají technický účel (např. Vladislavský sál), někdy se dokonce \"odlepují\" od stropu a visí do prostoru (kostel v Mostě). Později se již modelují vystouplá žebra jen jako ozdoba. Zajímavé dekorační užití mají žebra v barokní gotice Jana Santiniho Aichla (např. Kaple Všech svatých v Sedlci u Kutné Hory, kostel svatého Jana Nepomuckého ve Žďáru nad Sázavou).\n\n"}
{"id": "228856", "url": "https://cs.wikipedia.org/wiki?curid=228856", "title": "Svorník", "text": "Svorník\n\nSvorník je architektonický prvek používaný zejména v gotické architektuře.\n\nNachází se zpravidla ve vrcholu žebrové klenby v průsečíku klenebních žeber. V pozdní gotice však může být umístěn v rámci formální hry s architektonickými prvky i v jiných částech členitější klenby, opatřené větším počtem žeber než klenba křížová. Svorník svádí tlaky klenebních žeber. Technicky jde v podstatě o specifický \"klenák\". Bývá často dekorován reliéfem či malbou, může však mít také volný střed, sloužící ke spouštění, resp. vytahování osvětlovadel. V prostředí gotických černých kuchyní sloužil rozměrný otvor ve svorníku složeného z několika segmentů k odvodu kouře (raně gotická kuchyně v Anežském klášteře v Praze).\n"}
{"id": "228857", "url": "https://cs.wikipedia.org/wiki?curid=228857", "title": "Iva Brožová", "text": "Iva Brožová\n\nIva Brožová (* 7. března 1951 Brno) je bývalá česká soudkyně, v letech 2002–2015 předsedkyně Nejvyššího soudu.\n\nIva Brožová se narodila v Brně, její otec byl zahraniční letec, bojující za druhé světové války v Británii. V letech 1969–1974 studovala na Právnické fakultě Masarykovy univerzity (tehdy Universita J. E. Purkyně v Brně), v roce 1975 získala titul doktorky práv.\n\nJe vdaná, manžel Jaroslav je advokátem. Má jednoho syna Jaroslava.\n\nOd roku 1975 začala přednášet na Právnické fakultě Masarykovy univerzity jako externí učitelka, v roce 1978 musela pedagogickou činnost z politických důvodů (odmítnutí členství v KSČ) opustit. V roce 1990 se stala přípisem děkana rehabilitovaným učitelem a začala opět tamtéž externě přednášet.\n\nOd roku 1974 byla justiční čekatelkou Krajského soudu v Brně, v letech 1975 až 1990 pak byla soudkyní Městského soudu v Brně, kde jí však byla kvůli odmítnutí vstupu do KSČ zpočátku svěřena jen administrativní agenda spořitelen a pojišťoven. V roce 1990 začala působit jako soudkyně Krajského soudu v Brně, postupně se stala poradkyní Ústavního soudu ČSFR. Po zániku federace byla 15. července 1993 jmenována soudkyní Ústavního soudu České republiky, ale 8. prosince 1999 Ústavní soud opustila a v roce 2000 se stala soudkyní Nejvyššího soudu, kde se stala předsedkyní jeho občanskoprávního kolegia. Dne 20. března 2002 byla jmenována předsedkyní soudu, přičemž dosavadní předsedkyně Nejvyššího soudu Eliška Wagnerová byla podle předem dohodnutého postupu jmenována místopředsedkyní Ústavního soudu.\n\nV únoru roku 2006 byla prezidentem České republiky Václavem Klausem odvolána z funkce předsedkyně Nejvyššího soudu na základě tehdy platného ustanovení v zákoně o soudech a soudcích, který umožňoval odvolání předsedů a místopředsedů soudů pro závažné porušení zákonem stanovených povinností tím, kdo je jmenoval. Ve funkci ji měl údajně nahradit Jaroslav Bureš. Iva Brožová podala proti svému odvolání ústavní stížnost, Ústavní soud onu část zákona zrušil jako protiústavní a ve svém druhém nálezu zrušil i její odvolání z funkce předsedkyně soudu.\n\nDruhému ohrožení své pozice čelila na konci roku 2007, kdy na ni podal ministr spravedlnosti Jiří Pospíšil kárnou žalobu za administrativní pochybení v účetnictví a následnou pokutu téměř 40 milionů Kč od finančního úřadu, jejíž zaplacení ministr financí Miroslav Kalousek neprominul. Iva Brožová tento krok opět označila za útok na nezávislost soudní moci. Vrchní soud v Olomouci žalobu v březnu 2008 zamítl s tím, že nedošlo k ohrožení nestrannosti a nezávislosti soudu nebo důstojnosti výkonu funkce.\n\nNa funkci předsedkyně Nejvyššího soudu nakonec rezignovala sama 21. ledna 2015, ve funkci soudkyně pak zcela skončila 30. dubna. Důvodem dle jejích vlastních slov byl její důchodový věk a snaha vyjít vstříc dalším změnám ve vedení soudu. Prezident republiky vzápětí za jejího nástupce jmenoval Pavla Šámala, na jehož výběru se Iva Brožová sama podílela. Za svůj celoživotní přínos české justici byla roku 2016 uvedena do Právnické síně slávy.\n"}
{"id": "228861", "url": "https://cs.wikipedia.org/wiki?curid=228861", "title": "Karola Vasa-Holstein-Gottorpská", "text": "Karola Vasa-Holstein-Gottorpská\n\nKarola (5. srpen 1833, Schönbrunn – 15. prosinec 1907, Drážďany), celým jménem německy \"Caroline Friederike Franziska Stephanie Amelie Cecilie\", rozená princezna Vasa-Holstein-Gottorpská a jako manželka krále Alberta Saského saská královna.\n\nKarola se narodila jako dcera Luisy Amélie Bádenské (dcery velkovévodkyně Stéphanie de Beauharnais a jejího manžela Karla Bádenského) a jejího manžela, švédského prince Gustava Vasy (syna krále Gustava IV. Adolfa a jeho manželky Frederiky Bádenské). Její rodiče se vzali 9. listopadu 1830 v Karlsruhe v Bádenském velkovévodství. Sourozence neměla, starší bratr zemřel krátce po narození.\n\nKarolin otec, švédský korunní princ, byl synem krále Gustava IV. Adolfa, svrženého v roce 1809. Po králově abdikaci (13. března 1809) se rodina uchýlila do Vídně, kde se mladý Gustav stal rakouským generálem a používal titul \"Princ Vasa\", který mu v roce 1829 udělil císař František I. poté, co kvůli protestům švédského krále Karla XIV. musel přestat užívat titulu \"švédský kníže\". Princ Vasa často pobýval s arcivévodkyní Žofií, což mělo za následek šíření pověstí o jejich vztahu, připisovalo se mu dokonce otcovství jejích dětí Františka (pozdější rakouský císař František Josef I.) a Maxmiliána (pozdější mexický císař Maxmilián I. Mexický).\n\nKarola hovořila plynně německy, francouzsky a anglicky a trochu švédsky. V roce 1852 proti vůli svého otce konvertovala ke katolicismu. Ve svém mládí byla považována za jednu z nejkrásnějších žen své doby v Evropě.\n\nUcházel se o ni Napoleon III., její otec však se proti tomuto sňatku postavil; měl dceři říci: \"\"jestli se za něj provdáš, za dvacet let budeš na mizině, zbavená všeho\".\" Byla to prorocká slova a roku 1870 mohl Gustav říci: \"\"všechno jsem předpověděl\".' Nakonec bylo rozhodnuto provdat Karolu za saského korunního prince Alberta, který za tím účelem přijel v lednu roku 1853 do Vídně. Po lednových zásnubách se 18. června téhož roku uskutečnila svatba. Jejich manželství zůstalo bezdětné.\n\nV roce 1873 zemřel Albertův otec Jan I. Saský a Albert nastoupil na saský trůn jako král Albert I. Saský.\n\nV roce 1876 navštívil Sasko švédský král Oskar II. Následujícího roku 1877 zemřel Karolin otec, princ Gustav Vasa, což znamenalo konec nárokům Karoliny rodiny na švédskou korunu; v roce 1884 díky ní proběhlo oficiální smíření s švédskou panující dynastií Bernadotte a ostatky jejího otce a bratra Ludvíka byly převezeny do Stockholmu a pohřbeny v královské hrobce. Karola a její manžel pak navštívili Stockholm v roce 1888.\n\nKarolin otec se nikdy nevzdal svých dědičných práv ke švédskému trůnu a Karola bývá často označována za švédskou princeznu - \"poslední Vasovnu\", což není správné; poslední skutečná Vasovna byla královna Kristina I. Švédská, jež zemřela roku 1689; Karola náležela k rodu Holstein-Gottorp.\n\nKrál Albert zemřel v roce 1902 a na saský trůn nastoupil jeho mladší bratr Jiří I. Saský. Karola zemřela o pět let později, 15. prosince 1907.\n\nKrálovna Karola byla v Sasku velmi populární, a to i díky svému aktivnímu působení na poli dobročinnosti a osvěty. V roce 1867 jako korunní princezna spolu s Marií Simon založila \"Albertův spolek (Albert-Verein)\". Založila školu pro zdravotní sestry u Lipské brány (1869), nemocnici \"Carola Haus\" (1878), spolek pro vzdělávání žen \"Johannes-Verein\" (1884), domov pro staré, choré a bezmocné \"Gustavheim\" v Niederpoyritz (1887), školu pro dívky \"Lehrertöchterheim Carola-Stift Klotzsche\" (1892) a domov pro handikapované \"Amalie hus Löbtau\" ve Friedrichstadtu (1896).\n\n"}
{"id": "228864", "url": "https://cs.wikipedia.org/wiki?curid=228864", "title": "Acamar", "text": "Acamar\n\nAcamar je jméno hvězdy \"θ Eridani\" v souhvězdí Eridanu. Jméno znamená v arabštině „konec řeky“.\n\nAcamar je dvojhvězda, skládající se z hlavní složky zdánlivé hvězdné velikosti +3,24m spektrální třídy A<nowiki>3</nowiki>IV<nowiki>-</nowiki>V, která má průvodce spektrální třídy A1V o jasnosti 4,35m. Úhlová vzdálenost složek je 8,2\". Acamar je od Země vzdálen zhruba 160 světelných let.\n\n"}
{"id": "228873", "url": "https://cs.wikipedia.org/wiki?curid=228873", "title": "Mistrovství světa v ledním hokeji 1950", "text": "Mistrovství světa v ledním hokeji 1950\n\nMistrovství světa v ledním hokeji 1950 se konalo jako 17. v pořadí od 13. do 22. března v Londýně ve Velké Británii zároveň také jako 28. mistrovství Evropy v ledním hokeji. Turnaje se zúčastnilo devět mužstev, která byla rovnoměrně rozdělena do tří skupin, z nichž první dvě postoupila do šestičlenné finálové skupiny, kde se utkala jednokolovým systémem každý s každým. Při absenci obhájce titulu z minulého mistrovství světa vyhrálo turnaj bez ztráty bodu mužstvo Kanady. Poprvé po druhé světové válce se také měnil držitel titulu mistra Evropy, kterým se stalo Švýcarsko.\n\nPůvodně se mělo v Londýně uskutečnit již první poválečné mistrovství světa, ale Velká Británie se vzhledem k neúčasti Kanady pořadatelství vzdala. Na mistrovství světa v roce 1950 bylo přihlášeno deset mužstev. Obhájci titulu z Československa však na mistrovství světa nedorazili. Záminkou bylo údajné nevydání víza pro rozhlasového reportéra. Ve skutečnosti byli v den zahájení mistrovství světa hokejisté umístěni ve své zemi do vyšetřovací vazby a o více než půl roku později odsouzeni ve vykonstruovaném procesu. Nominace mužstva ČSR: Josef Jirka, Zlatko Červený, Augustin Bubník, Vladimír Kobranov, Přemysl Hainý, Antonín Španinger, Jiří Macelis, Václav Roziňák, Vladimír Zábrodský, Stanislav Konopásek, Václav Bubník, Vladimír Bouzek, Josef Štock, Miloslav Blažek, Vlastimil Bubník, Čeněk Pícha. Vedoucí mužstva - předseda mezinárodní komise Československé obce sokolské Josef Matějka, trenér J.Herrmann, lékař Dr. P.Hanzl,delegát na kongres LIHG K.Velebil a rozhodčí L.Tencza - Rudé právo 11. března 1950 (ČTK)\n\nMistrovství světa začalo zápasy ve třech skupinách, které nepřinesly žádné překvapení. Výsledky z této fáze turnaje se do další nezapočítávaly a při dvou postupujících stačilo vyhrát jeden zápas. Většina utkání skončila dvouciferným rozdílem. Nejvyšší výhry dosáhli Kanaďané v zápase s Belgičany. Nejsnazší soupeře měli ve své skupině domácí Britové, ale přesto v ní padlo celkově nejméně branek, protože v každém zápase nebyl jeden ze soupeřů schopen vstřelit gól.\n\nVe druhé fázi turnaje se mužstva rozdělila do dvou skupin. Týmy, které v základních skupinách zůstaly bez bodu, se snažily vyhnout celkovému poslednímu místu. Své zkušenosti z účasti na dvou poválečných mistrovstvích světa zúročila Belgie. Naopak poprvé po druhé světové válce se na mistrovství dostavily týmy Nizozemska a Francie. Po vzájemném souboji zůstal smutný pocit z nulového bodového zisku v celém turnaji Francouzům.\n\nVe finálové skupině se nedařilo mužstvům ze severu Evropy. Norové měli štěstí na snadnější základní skupinu, ale v závěrečné fázi mistrovství již nestačili. Přesto mohli být spokojeni s vylepšením loňské pozice o dvě místa. Švédové hodlali konečně napravit výpadky, které je potkaly před dvěma roky na olympijském turnaji a posléze před vlastním publikem. Podobně jako před rokem vyhráli základní skupinu, ale ve finálové části, kam se jim např. úspěšný výsledek s USA nezapočítával, mnoho zápasů těsně prohráli a propadli se na předposlední místo.\n\nDomácí hokejisté postoupili do finálové skupiny jako jediný tým bez obdrženého gólu. Medailí však fanoušky nepotěšili, protože v závěrečné fázi porazili těsně pouze oba soupeře ze Skandinávie. Vzhledem ke dvěma utrpěným debaklům ovšem nijak vysoko pomýšlet nemohli. Jeden z nich jim uštědřili Švýcaři, kteří se tak po dvou letech vrátili na celkové třetí místo a potvrdili svoji vysokou poválečnou výkonnost ziskem titulu mistra Evropy.\n\nV Londýně se poprvé po druhé světové válce boj o zlato zúžil na střet zámořských mužstev. Američané sice v základní skupině prohráli, ale postup jim uniknout nemohl. Ve finálové části si opět oproti minulému roku o stupínek polepšili, čímž pokračovali v po válce nastoupeném trendu. Kanadu reprezentovali hokejisté Edmonton Mercurys. Kanadská hokejová reprezentace získala zpět titul mistra světa velmi přesvědčivě. Pouze dva zápasy nedokázala vyhrát dvouciferným rozdílem. V sedmi utkáních obdržela dohromady pouhých 5 branek. Žádný gól nedostala např. ani od svého severoamerického soupeře.\n\n Švýcarsko – Belgie 24:3 (5:1, 7:1, 12:1)\n\n13. března 1950 – Londýn (Harringay Arena)\nBranky Švýcarska: 8x Ulrich Poltera, 6x Hans-Martin Trepp, 4x Alfred Bieler, Reto Delnon, 2x Wilhelm Pfister, 3x Walter Dürst\nBranky Belgie: Andre Elsen, Gentil Noterman, Andre Waldschmidt\nRozhodčí: Leacock, dе Marwicz (GBR)\nVyloučení: 2:1\nDiváků: 2 000\n\nŠvýcarsko: Hans Bänninger – Othmar Delnon, Heinrich Boller, Hans Heierling, Emile Golaz, Silvio Rossi – Hans-Martin Trepp, Ulrich Poltera, Wilhelm Pfister – Alfred Bieler, Walter Dürst, Reto Delnon.\n\nBelgie: Henri Heirman – Percy Lippit, Roland Dumon, Jef Lekens, Jimmy Graeffe – Hubert Anciaux, Andre Elsen, Gentil Noterman – Andre Waldschmidt, Leon van Eeckhout, Robert Waldschmidt\n\n14. března 1950 – Londýn (Harringay Arena)\nBranky Kanady: 3x Harry Allen, 3x Leo Lucchini, 3x William Dawe, 2x Ab Newsome, James Kilburn, Marsh Darling.\nBranky Švýcarska: 2x Ulrich Poltera\nRozhodčí: Leacock, de Marwicz (GBR)\nVyloučení: 6:1\nDiváků: 5 000\n\nKanada: Jack Manson – Pete Wright, John Davies, James Kilburn, Alan Purvis – Harry Allen, Doug Macauley, William Dawe – Robert Watt, Donald Stanley, Marsh Darling – Hassie Young, Ab Newsome, Leo Lucchini.\n\nŠvýcarsko: Martin Riesen (40. Hans Bänninger) – Othmar Delnon, Heinrich Boller, Hans Heierling, Emile Golaz, Silvio Rossi – Hans-Martin Trepp, Ulrich Poltera, Wilhelm Pfister – Alfred Bieler, Walter Dürst, Reto Delnon.\n\n15. března 1950 – Londýn (Wembley Empire Pool)\nBranky Kanady: 0:15 Pete Wright, 2:05 Leo Lucchini, 3:55 Hassie Young, 6:30 Donald Stanley, 7:05 Harry Allen, 11:00 Hassie Young, 11:15 NAb Newsome, 13:10 Leo Lucchini, 13:52 Alan Purvis, 14:15 Robert Watt, 15:15 Harry Allen, 12:0 16:20 Pete Wright, 17:13 Harry Allen, 17:34, 24:01 Harry Allen, 24:50 Doug Macauley, 26:13 William Dawe, 31:17 Donald Stanley, 33:26 William Dawe, 36:41 William Dawe, 38:02 John Davies, 39:01 Alan Purvis, 39:39 Hassie Young, 39:51 Ab Newsome, 42:16 Robert David, 44:52 William Dawe, 46:02 Ab Newsome, 47:09 Leo Lucchini, 51:13 Robert Watt, 58:19 Ab Newsome, 58:59 Hassie Young, 59:25 Donald Gauf, 59:45 Donald Gauf.\nBranky Belgie: nikdo\nRozhodčí: Leacock (GBR), Dwars (NED)\nVyloučení: 1:0\nDiváků: 8 000\n\nKanada: Wilbur Delaney – Pete Wright, John Davies, Donald Gauf, Alan Purvis – Harry Allen, Doug Macauley, William Dawe – Robert Watt, Donald Stanley, Robert David – Hassie Young, Ab Newsome, Leo Lucchini.\n\nBelgie: Charel Heylen – Jacques Moris, Roland Dumon, Jef Lekens, Jimmy Graeffe, Percy Lippit – Hubert Anciaux, Andre Elsen, Gentil Noterman – Andre Waldschmidt, Leon van Eeckhout, Robert Waldschmidt – Luc Verstrepen.\n\n Švédsko – USA 8:3 (5:2, 0:0, 3:1)\n\n13. března 1950 – Londýn (Wembley Empire Pool)\nBranky Švédska: 2:30 Gösta Johansson, 3:00 Erik Johansson, 8:15 Erik Johansson, 9:00 Gösta Johansson, 10:15 Holger Nurmela, 45:00 Gösta Johansson, 52:12 Hans Öberg, 59:30 Holger Nurmela.\nBranky USA: 9:59 John McIntyre, 15:30 Robert Rompre, 49:58 Jim Troumbly\nRozhodčí: Heximer, Erhardt (GBR)\nVyloučení: 6:8\nDiváků: 7 000\n\nŠvédsko: Arne Johansson – Ake Andersson, Rune Johansson, Thunman, Lassas, Löfgren – Rolf Pettersson, Gösta Johansson, Holger Nurmela – Blomqvist, Stig Carlsson, Erik Johansson – Hans Öberg, Stig Jönsson.\n\nUSA: Richard Desmond – Allen Van, James Frick, Bob Graizinger, John Gallacher – Russ Johnson, Jim Troumbly, Milt Johnson – Robert Rompre, Bruce Gardner, John McIntyre – Sam Poling.\n\n14. března 1950 – Londýn (Wembley Empire Pool)\nBranky Švédska: 2x Stig Carlsson, 3x Hans Öberg, Holger Nurmela, 2x Stig Jönsson, Göte Blomqvist, Ake Andersson.\nBranky Nizozemska: nikdo\nRozhodčí: Chappell, Ramus (GBR)\nVyloučení: 0:1\nDiváků: 7 000\n\nŠvédsko: Lars Svensson – Ake Andersson, Sven Thunman, Börje Löfgren, Ake Lassas – Rolf Pettersson, Stig Jönsson, Holger Nurmela – Göte Blomqvist, Stig Carlsson, Hans Öberg – Rolf Eriksson-Hemlin, Hans Adrian.\n\nNizozemsko: Jan van der Heyden – Kappie Taconis, Arie Klein, Frans Vaal, Johan van Rhede, van der Kloot – Jacques Feenstra, Cor Schwencke, Piet van Heeswijk – Rijk Loek, Dolf Overakker, Dick Groenteman – Theo Dietz, Rolf von den Baumen, Alfons de Laat\n\n15. března 1950 – Londýn (Harringay Arena)\nBranky USA: 2:50 Milt Johnson, 3:47 John McIntyre, 11:05 Milt Johnson, 11:31 John McIntyre, 11:59 Bruce Gardner, 14:10 Sam Poling, 16:57 Jim Troumbly, 21:58 Milt Johnson, 29:22 Jim Troumbly, 41:15 Jim Troumbly, 43:20 Milt Johnson, 46:10 James Frick, 48:36 Milt Johnson, 49:56 Russ Johnson, 51:30 James Frick, 54:05 Allen Van, 54:45 Bruce Gardner\nBranky Nizozemska: 59:01 Alfons de Laat\nRozhodčí: Ramus, Creed (GBR)\nVyloučení: 2:0\nDiváků: 6 000\n\nUSA: Richard Desmond – Allen Van, John Gallacher, James Frick, Bob Graizinger – Russ Johnson, Jim Troumbly, Milt Johnson – Robert Rompre, Bruce Gardner, John McIntyre – Sam Poling.\n\nNizozemsko: Joost van Os – Kappie Taconis, Arie Klein, Frans Vaal, Johan van Rhede, van der Kloot – Jacques Feenstra, Dolf Overakker, Piet van Heeswijk – Rijk Loek, Cor Schwencke, Dick Groenteman – Nico Kremers, Jan Dinger, Alfons de Laat\n\n Velká Británie – Francie 9:0 (4:0, 3:0, 2:0)\n\n13. března 1950 – Londýn (Empress Hall at Earls Court)\nBranky Velké Británie: Kenneth Nicholson, 3x Johnny Carlyle, Johnny Quales, Bert Smith, Lawson Neil, Bill Sneddon, Ian Forbes.\nBranky Francie: nikdo\nRozhodčí: Hauser (SUI), Axberg (SWE)\nVyloučení: 1:2\nDiváků: 1 000\n\nVelká Británie: Stan Christie – Tom Syme, Jim Syme, Bill Sneddon, Lawson Neil, Ray Hammond – Johnny Quales, Kenneth Nicholson, Bert Smith – Ian Forbes, Johnny Carlyle, John Rolland – John Murray, Roy Harnett\n\nFrancie: Rolland Willaume – Hubert Nivet, Jean Lacome, Francois Charlet, Marcel Claret – Pierre Lluis, Jacques de Mezieres, Serge Renault – Jean Pepin, Jacques Heylliard, Michel le Bas – Marcel Carrier, Claude Risler, Guy Volpert.\n\n14. března 1950 – Londýn (Wembley Empire Pool)\nBranky Norska: 4x Björn Gulbrandsen, 3x Ragnar Rygel, 2x Roar Bakke Pedersen, Per Voigt, Johnny Larntvedt.\nBranky Francie:\nRozhodčí: Klein (GBR), Ancel (BEL)\nDiváků: 5 000\n\nNorsko: Per Dahl – Johnny Larntvedt, Carl Rasmussen, Gunnar Kroge, Odd Hansen – Björn Gulbrandsen, Ragnar Rygel, Roar Bakke Pedersen – Oivind Solheim, Leif Solheim, Per Voigt – Jan Erik Adolfsen, Ragnar Edvardsen, Per Moe.\n\nFrancie: Rolland Willaume – Hubert Nivet, Jean Lacome, Francois Charlet, Marcel Claret – Pierre Lluis, Jacques de Mezieres, Serge Renault – Jean Pepin, Jacques Heylliard, Guy Volpert – Marcel Carrier, Claude Risler, Michel Mrozek.\n\n15. března 1950 – Londýn (Harringay Arena)\nBranky Velké Británie: John Murray, Jim Syme\nBranky Norska: nikdo\nRozhodčí: Hauser (SUI), Klein (GBR)\nVyloučení: 3:4\nDiváků: 6 000\n\nVelká Británie: Harold Smith – Tom Syme, Jim Syme, Bill Sneddon, Lawson Neil, Ray Hammond – Johnny Quales, Kenneth Nicholson, Bert Smith – Ian Forbes, Johnny Carlyle, John Rolland – John Murray, Roy Harnett\n\nNorsko: Per Dahl – Johnny Larntvedt, Carl Rasmussen, Gunnar Kroge, Odd Hansen – Björn Gulbrandsen, Ragnar Rygel, Roar Bakke Pedersen – Oivind Solheim, Leif Solheim, Per Voigt – Jan Erik Adolfsen.\n\n Velká Británie – Norsko 4:3 (1:0, 2:2, 1:1)\n\n17. března 1950 – Londýn (Wembley Empire Pool)\nBranky Velké Británie: Kenneth Nicholson, Lawson Neil, John Rolland, Bill Sneddon\nBranky Norska: Björn Gulbrandsen, Per Voigt, Leif Solheim\nRozhodčí: Hauser (SUI), Dwars (NED)\nVyloučení: 8:3\nDiváků: 9 000\n\nVelká Británie: Stan Christie – Tom Syme, Jim Syme, Bill Sneddon, Lawson Neil, Ray Hammond – John Murray, Kenneth Nicholson, Bert Smith – Ian Forbes, Johnny Carlyle, John Rolland – Roy Harnett – Pete Ravenscroft\n\nNorsko: Per Dahl – Johnny Larntvedt, Carl Rasmussen, Gunnar Kroge – Annar Petersen, Björn Gulbrandsen, Per Voigt – Oivind Solheim, Leif Solheim, Jan Erik Adolfsen – Per Moe, Ragnar Edvardsen.\n\n17. března 1950 – Londýn (Empress Hall at Earls Court)\nBranky Kanady: 10:23 Hassie Young, 17:10 Leo Lucchini, 22:08 Ab Newsome, 36:22 Ab Newsome, 39:57 Marsh Darling, 40:26 Ab Newsome, 47:08 John Davies, 47:41 Robert Watt, 48:20 Marsh Darling, 55:52 Donald Stanley, 59:50 James Kilburn.\nBranky Švýcarska: 20:11 Ulrich Poltera\nRozhodčí: Leacock (GBR), Axberg (SWE)\nVyloučení: 3:2 navíc Hassie Young na 5 minut.\nDiváků: 250\n\nKanada: Jack Manson – Pete Wright, John Davies, James Kilburn, Alan Purvis – Harry Allen, Doug Macauley, William Dawe – Robert Watt, Donald Stanley, Marsh Darling – Hassie Young, Ab Newsome, Leo Lucchini.\n\nŠvýcarsko: Hans Bänninger (1:55 Martin Riesen) – Heinrich Boller, Hans Heierling, Othmar Delnon, Emil Handschin – Hans-Martin Treppp, Ulrich Poltera, Gebhard Poltera – Alfred Bieler, Walter Dürst, Reto Delnon – Werner Härter, Wilhelm Pfister, Alfred Streun.\n\n17. března 1950 – Londýn (Harringay Arena)\nBranky Švédska: 13:15 Gösta Johansson, 39:35 Gösta Johansson\nBranky USA: 31:50 Jim Troumbly, 36:07 Bruce Gardner, 49:50 Russ Johnson, 57:51 Jim Troumbly.\nRozhodčí: Heximer, Ramus (GBR)\nVyloučení: 0:5\nDiváků: 2 000\n\nŠvédsko: Arne Johansson – Ake Andersson, Rune Johansson, Sven Thunman, Börje Löfgren, Ake Lassas – Rolf Pettersson, Gösta Johansson, Holger Nurmela – Göte Blomqvist, Stig Carlsson, Erik Johansson – Stig Jönsson, Hans Öberg.\n\nUSA: Richard Desmond – Allen Van, James Frick, John Pleban, John Gallacher – Russ Johnson, Jim Troumbly, Milt Johnson – Robert Rompre, Bruce Gardner, John McIntyre – Sam Poling.\n\n18. března 1950 – Londýn (Wembley Empire Pool)\nBranky Švýcarska: 2x Walter Dürst, 2x Ulrich Poltera, 3x Hans-Martin Trepp, 2x Gebhard Poltera , Alfred Bieler, Emil Handschin, Reto Delnon.\nBranky Norska: Björn Gulbrandsen, Leif Solheim, Annar Petersen, Oivind Solheim\nRozhodčí: Davey, Erhardt (GBR)\nVyloučení: 2:3\nDiváků: 8 000\n\nŠvýcarsko: Hans Bänninger – Heinrich Boller, Emil Handschin, Hans Heierling, Othmar Delnon, Emile Golaz – Hans-Martin Trepp, Ulrich Poltera, Gebhard Poltera – Alfred Bieler, Walter Dürst, Reto Delnon.\n\nNorsko: Per Dahl – Johnny Larntvedt, Carl Rasmussen, Gunnar Kroge – Annar Petersen, Björn Gulbrandsen, Per Voigt – Oivind Solheim, Leif Solheim, Jan Erik Adolfsen – Per Moe, Ragnar Edvardsen.\n\n18. března 1950 – Londýn (Harringay Arena)\nBranky Kanady: 16:45 Robert Watt, 47:15 Ab Newsome, 50:23 Donald Stanley, 53:25 Harry Allen, 54:35 Leo Lucchini.\nBranky USA: nikdo\nRozhodčí: Leacock, Heximer (GBR)\nVyloučení: 1:0\nDiváků: 8 500\n\nKanada: Wilbur Delaney – Pete Wright, John Davies, James Kilburn, Alan Purvis – Harry Allen, Doug Macauley, William Dawe – Robert Watt, Donald Stanley, Marsh Darling – Hassie Young, Ab Newsome, Leo Lucchini.\n\nUSA: Richard Desmond – Allen Van, James Frick, Bob Graizinger, John Gallacher, John Pleban – Russ Johnson, Jim Troumbly, Milt Johnson – Robert Rompre, Bruce Gardner, John McIntyre – Sam Poling.\n\n18. března 1950 – Londýn (Empress Hall at Earls Court)\nBranky Velké Británie: 2x John Rolland, Ian Forbes, Tom Syme, Kenneth Nicholson\nBranky Švédska: 3x Rolf Eriksson-Hemlin, Rolf Pettersson\nRozhodčí:Hauser (SUI), Dwars (NED)\nVyloučení: 1:2\nDiváků: 9 000\n\nVelká Británie: Stan Christie – Tom Syme, Jim Syme, Bill Sneddon, Lawson Neil, Ray Hammond – Ian Forbes, Kenneth Nicholson, John Rolland – John Murray, Bert Smith, Dave McRae – Pete Ravenscroft, Roy Harnett\n\nŠvédsko: Arne Johansson – Ake Andersson, Rune Johansson, Thunman, Lassas, Löfgren – Rolf Pettersson, Gösta Johansson, Holger Nurmela – Rolf Eriksson-Hemlin, Stig Carlsson, Erik Johansson – Stig Jönsson, Hans Öberg.\n\n20. března 1950 – Londýn (Wembley Empire Pool)\nBranky Velké Británie: 14:00 Ian Forbes, 53:00 Bert Smith\nBranky USA: 16:30 Russ Johnson, 18:10 Jim Troumbly, 58:15 John McIntyre\nRozhodčí: Hauser (SUI), Axberg (SWE)\nVyloučení: 9:6 navíc Jim Syme na 5 minut.\nDiváků: 9 000\n\nVelká Británie: Stan Christie – Tom Syme, Jim Syme, Bill Sneddon, Lawson Neil, Ray Hammond – Ian Forbes, Kenneth Nicholson, John Rolland – John Murray, Bert Smith, Roy Harnett – Pete Ravenscroft, Dave McRae\n\nUSA: Richard Desmond – Allen Van, James Frick, Bob Graizinger, John Gallacher, John Pleban – Russ Johnson, Jim Troumbly, Milt Johnson – Robert Rompre, Bruce Gardner, John McIntyre\n\n20. března 1950 – Londýn (Empress Hall at Earls Court)\nBranky Kanady: 0:37 Doug Macauley, 1:50 William Dawe, 16:20 Alan Purvis, 22:36 Marsh Darling, 28:31 John Davies, 34:09 Doug Macauley, 39:10 James Kilburn, 40:35 John Davies, 41:15 Marsh Darling, 42:19 Robert Watt, 54:31 Doug Macauley.\nBranky Norska: 32:51 Oivind Solheim\nRozhodčí: Heximer (GBR), Ancel (BEL)\nVyloučení: 2:2\nDiváků: 150\n\nKanada: Jack Manson – Pete Wright, John Davies, James Kilburn, Alan Purvis – Harry Allen, Doug Macauley, William Dawe – Robert Watt, Donald Stanley, Marsh Darling – Hassie Young, Ab Newsome, Leo Lucchini.\n\nNorsko: Per Dahl – Johnny Larntvedt, Carl Rasmussen, Gunnar Kroge – Annar Petersen, Ragnar Rygel, Per Voigt – Oivind Solheim, Björn Gulbrandsen, Jan Erik Adolfsen – Per Moe, Ragnar Edvardsen.\n\n20. března 1950 – Londýn (Harringay Arena)\nBranky Švédska: Holger Nurmela, Rune Johansson\nBranky Švýcarska: Hans-Martin Trepp, Alfred Bieler, Reto Delnon.\nRozhodčí: Klein, Ramus (GBR)\nVyloučení: 2:4\nDiváků: 1 500\n\nŠvédsko: Arne Johansson – Ake Andersson, Rune Johansson, Löfgren – Rolf Pettersson, Gösta Johansson, Holger Nurmela, Rolf Eriksson-Hemlin – Stig Carlsson, Erik Johansson.\n\nŠvýcarsko: Hans Bänninger – Heinrich Boller, Hans Heierling, Othmar Delnon, Emil Handschin – Hans-Martin Trepp, Ulrich Poltera, Gebhard Poltera – Alfred Bieler, Walter Dürst, Reto Delnon.\n\n21. března 1950 – Londýn (Empress Hall at Earls Court)\nBranky USA: 7:17 Robert Rompre, 10:14 Bruce Gardner, 15:08 Russ Johnson, 23:33 Milt Johnson, 48:25 Jim Troumbly, 51:49 Russ Johnson, 53:17 Jim Troumbly, 55:56 Bob Graizinger, 56:43 Jim Troumbly, 57:20 Jim Troumbly\nBranky Švýcarska: 23:05 Gebhard Poltera, 30:15 Alfred Bieler, 31:47 Walter Dürst, 46:09 Hans Heierling, 49:31 Reto Delnon\nRozhodčí: Leacock, de Marwicz (GBR)\nVyloučení: 2:3\nDiváků: 1 000\n\nUSA: Bernie Burke – John Gallacher, John Pleban, Allen Van, James Frick, Bob Graizinger – Robert Rompre, Bruce Gardner, John McIntyre – Russ Johnson, Jim Troumbly, Milt Johnson\n\nŠvýcarsko: Hans Bänninger – Heinrich Boller, Emil Handschin, Hans Heierling, Othmar Delnon – Hans-Martin Trepp, Ulrich Poltera, Gebhard Poltera – Alfred Bieler, Walter Dürst, Reto Delnon.\n\n21. března 1950 – Londýn (Wembley Empire Pool)\nBranky Švédska: Rolf Pettersson, 2x Rolf Eriksson-Hemlin, Gösta Johansson, Holger Nurmela, Stig Carlsson\nBranky Norska: Leif Solheim\nRozhodčí: Stangle, Erhardt (GBR)\nDiváků: 7 000\n\nŠvédsko: Svensson – Ake Andersson, Lassas, Thunman – Rolf Pettersson, Gösta Johansson, Holger Nurmela – Rolf Eriksson-Hemlin, Stig Carlsson, Erik Johansson – Göte Blomqvist, Hans Öberg.\n\nNorsko: Per Dahl – Johnny Larntvedt, Carl Rasmussen, Gunnar Kroge – Annar Petersen, Ragnar Rygel, Björn Gulbrandsen – Oivind Solheim, Leif Solheim, Jan Erik Adolfsen – Per Voigt, Per Moe.\n\n21. března 1950 – Londýn (Harringay Arena)\nBranky Velké Británie: nikdo\nBranky Kanady: 0:24 William Dawe, 7:53 William Dawe, 8:12 Hassie Young, 11:21 Hassie Young, 16:01 Ab Newsome, 21:52 Hassie Young, 34:05 Marsh Darling, 37:11 Hassie Young, 43:21 Leo Lucchini, 47:25 Robert Watt, 50:38 Doug Macauley, 51:22 William Dawe\nRozhodčí: Heximer (GBR), Hauser (SUI)\nVyloučení: 1:8 navíc Marsh Darling na 10 minut.\nDiváků: 8 000\n\nVelká Británie: Stan Christie – Tom Syme, Jim Syme, Bill Sneddon, Lawson Neil, Ray Hammond – Ian Forbes, Kenneth Nicholson, John Rolland – Dave McRae, Bert Smith, Roy Harnett – Pete Ravenscroft\n\nKanada: Wilbur Delaney – Pete Wright, John Davies, James Kilburn, Alan Purvis – Harry Allen, Doug Macauley, William Dawe – Robert Watt, Donald Stanley, Marsh Darling – Hassie Young, Ab Newsome, Leo Lucchini.\n\n22. března 1950 – Londýn (Harringay Arena)\nBranky USA: 3x Bruce Gardner, Russ Johnson, John McIntyre, Milt Johnson, Milt Johnson, Robert Rompre, John McIntyre, Milt Johnson, Milt Johnson, John McIntyre\nBranky Norska: Annar Petersen, Carl Rasmussen, Per Voigt, Oivind Solheim, Björn Gulbrandsen, Ragnar Rygel\nRozhodčí: Creed (GBR), Dwars (NED)\nVyloučení: 4:1\nDiváků: 2 000\n\nUSA: Bernie Burke – John Gallacher, John Pleban, Allen Van, James Frick, Bob Graizinger – Robert Rompre, Bruce Gardner, John McIntyre – Russ Johnson, Jim Troumbly, Milt Johnson.\n\nNorsko: Per Dahl – Johnny Larntvedt, Carl Rasmussen, Gunnar Kroge – Annar Petersen, Ragnar Rygel, Björn Gulbrandsen – Oivind Solheim, Leif Solheim, Jan Erik Adolfsen – Per Voigt, Per Moe.\n\n22. března 1950 – Londýn (Empress Hall at Earls Court)\nBranky Velké Británie: 3x Kenneth Nicholson\nBranky Švýcarska: 2x Alfred Bieler, 4x Ulrich Poltera, Emil Handschin, Hans-Martin Trepp, Walter Dürst, Reto Delnonn.\nRozhodčí: Leacock (GBR), Axberg (SWE)\nVyloučení: 6:4\nDiváků: 1 500\n\nVelká Británie: Stan Christie – Tom Syme, Jim Syme, Ray Hammond, Lawson Neil – Johnny Quales, Kenneth Nicholson, Bert Smith – Ian Forbes, Johnny Carlyle, John Rolland – Roy Harnett, Pete Ravenscroft, Dave McRae\n\nŠvýcarsko: Hans Bänninger – Heinrich Boller, Emil Handschin, Hans Heierling, Othmar Delnon, Silvio Rossi – Hans-Martin Trepp, Ulrich Poltera, Gebhard Poltera – Alfred Bieler, Walter Dürst, Reto Delnon – Wilhelm Pfister, Werner Härter.\n\n22. března 1950 – Londýn (Wembley Empire Pool)\nBranky Kanady: 11:25 Doug Macauley, 27:25 Hassie Young, 28:15 Leo Lucchini\nBranky Švédska: 50:01 Holger Nurmela\nRozhodčí: Heximer, Erhardt (GBR)\nVyloučení: 6:4\nDiváků: 9 000\n\nKanada: Jack Manson – Pete Wright, John Davies, James Kilburn, Alan Purvis – Harry Allen, Doug Macauley, William Dawe – Hassie Young, Ab Newsome, Leo Lucchini – Robert Watt, Donald Gauf, Marsh Darling.\nŠvédsko: Arne Johansson – Ake Andersson, Rune Johansson, Thunman, Löfgren, Lassas – Rolf Pettersson, Gösta Johansson, Holger Nurmela – Rolf Eriksson-Hemlin, Stig Carlsson, Erik Johansson – Göte Blomqvist, Hans Öberg.\n\n Francie – Belgie 1:8 (0:3, 0:2, 1:3)\n\n20. března 1950 – Londýn (Wembley Empire Pool)\nBranky Francie: Jean Pepin\nBranky Belgie: Georges Hartmeyer, Jacques Moris, Robert Waldschmidt, Andre Elsen, 2x Andre Waldschmidt, Gentil Noterman\nRozhodčí: Dwars (NED), Chappell (GBR)\nVyloučení: 4:3\nDiváků: 3 000\n\nFrancie: Bruno Ranzoni – Hubert Nivet, Jean Lacome, Francois Charlet, Marcel Claret – Pierre Lluis, Jacques Heylliard, Serge Renault – Marcel Carrier, Claude Risler, Guy Volpert – Jean Pepin.\n\nBelgie: Henri Heirman – Percy Lippit, Roland Dumon, Jef Lekens, Jimmy Graeffe – Jacques Moris, Andre Elsen, Gentil Noterman – Andre Waldschmidt, Leon van Eeckhout, Robert Waldschmidt – Georges Hartmeyer, Hubert Anciaux.\n\n21. března 1950 – Londýn (Wembley Empire Pool)\nBranky Francie: Michel le Bas, Claude Risler.\nBranky Nizozemska: 2x Piet van Heeswijk, Cor Schwencke, Dolf Overakker\nRozhodčí: Chappell (GBR), Ancel (BEL)\nVyloučení: 1:2\nDiváků: 300\n\nFrancie: Rolland Willaume – Hubert Nivet, Jean Lacome, Francois Charlet – Pierre Lluis, Jacques de Mezieres, Serge Renault – Marcel Carrier, Claude Risler, Guy Volpert – Jean Pepin, Jacques Heylliard, Michel le Bas – Michel Mrozek\n\nNizozemsko: Jan van der Heyden – Kappie Taconis, Arie Klein, Frans Vaal, Johan van Rhede, van der Kloot, Piet Bierensbroodspot – Jacques Feenstra, Dolf Overakker, Piet van Heeswijk – Rijk Loek, Cor Schwencke, Dick Groenteman – Nico Kremers, Alfons de Laat\n\n22. března 1950 – Londýn (Harringay Arena)\nBranky Belgie: Andre Waldschmidt, 2x Jacques Moris, Jimmy Graeffe\nBranky Nizozemska: Dolf Overakker, Jacques Feenstra,\nRozhodčí: Hauser (SUI), Chappell (GBR)\nVyloučení: 0:2\nDiváků: 1 500\n\nBelgie: Henri Heirman – Percy Lippit, Roland Dumon, Jef Lekens, Jimmy Graeffe – Jacques Moris, Andre Elsen, Gentil Noterman – Andre Waldschmidt, Leon van Eeckhout, Robert Waldschmidt – Georges Hartmeyer, Hubert Anciaux.\n\nNizozemsko: Jan van der Heyden (0 – 59.40, 59.58 – 60.00) – Kappie Taconis, Arie Klein, Frans Vaal, Johan van Rhede, van der Kloot – Jacques Feenstra, Dolf Overakker, Piet van Heeswijk – Rijk Loek, Cor Schwencke, Dick Groenteman – Theo Dietz, Jan Dinger, Alfons de Laat\n Kanada (Edmonton Mercurys)\nBrankáři: Jack Manson, Wilbur Delaney\nObránci: Alan Purvis, John Davies, Pete Wright, James Kilburn, Donald Gauf.\nÚtočníci: Doug Macauley, Harry Allen, William Dawe, – Marsh Darling, Donald Stanley, Robert Watt, Hassie Young, Ab Newsome, Leo Lucchini, Robert David.\nTrenér: Jimmy Graham.\n\n USA\nBrankáři: Bernie Burke, Richard Desmond\nObránci: James Frick, John Gallacher, – Allen Van, Bob Graizinger, John Pleban.\nÚtočníci: Jim Troumbly, Milt Johnson, Russ Johnson, Bruce Gardner, John McIntyre, Sam Poling, Robert Rompre, Patrick Byrne.\nTrenér: Jim Pleban (hrající).\n\n Švýcarsko\nBrankáři: Hans Bänninger, Martin Riesen\nObránci: Heinrich Boller, Emil Handschin, Hans Heierling, Silvio Rossi, Emile Golaz, Othmar Delnon\nÚtočníci: Gebhard Poltera, – Ulrich Poltera, Hans-Martin Trepp, Alfred Bieler, Walter Dürst, Reto Delnon, Werner Härter, Wilhelm Pfister, Alfred Streun\nTrenér: Richard Torriani\n\n4. Velká Británie\nBrankáři: Harold Smith, Stan Christie.\nObránci: Ray Hammond, Lawson Neil, Bill Sneddon, Tom Syme, Jim Syme.\nÚtočníci: – Kenneth Nicholson, Bert Smith, Ian Forbes, Roy Harnett, Johnny Carlyle, John Rolland, John Murray, Pete Ravenscroft, Dave McRae, Johnny Quales.\nTrenér: Lou Bates.\n\n5. Švédsko\nBrankáři: Arne Johansson, Lars Svensson.\nObránci: – Ake Andersson, Rune Johansson, Ake Lassas, Börje Löfgren, Sven Thunman.\nÚtočníci: Hans Adrian, Göte Blomqvist, Stig Carlsson, Rolf Eriksson-Hemlin, Erik Johansson, Gösta Johansson, Stig Jönsson, Holger Nurmela, Rolf Pettersson, Hans Öberg.\nTrenér: Frank Trottier.\n\n6. Norsko\nBrankáři: Per Dahl, Lorang Wifladt.\nObránci: – Johnny Larntvedt, Carl Rasmussen, Gunnar Kroge, Odd Hansen\nÚtočníci: Roar Bakke Pedersen, Björn Gulbrandsen, Oivind Solheim, Per Voigt, Jan Erik Adolfsen, Leif Solheim, Per Moe, Ragnar Rygel, Annar Petersen, Ragnar Edvardsen.\nTrenér: Johan Narvestad.\n\n7. Belgie\nBrankáři: Henri Heirman, Charel Heylen.\nObránci: Roland Dumon, Jimmy Graeffe, Percy Lippit, Jef Lekens.\nÚtočníci: – Leon van Eeckhout, Robert Waldschmidt, Andre Elsen, Andre Waldschmidt, Gentil Noterman, Hubert Anciaux, Jacques Moris, Luc Verstrepen, Georges Hartmeyer, Albert Dupre, Jules Dupre.\nTrenér: Jacques Contzen.\n\n8. Nizozemsko\nBrankáři: Jan van der Heyden, Joost van Os.\nObránci: – Kappie Taconis, Arie Klein, Frans Vaal, Johan van Rhede, van der Kloot, Piet Bierensbroodspot.\nÚtočníci: Dolf Overakker, Piet van Heeswijk, Cor Schwencke, Alfons de Laat, Jacques Feenstra, Rijk Loek, Dick Groenteman, Nico Kremers, Theo Dietz, Rolf von den Baumen, Jan Dinger.\nTrenér: Andy Andreola.\n\n9. Francie\nBrankáři: Rolland Willaume, Bruno Ranzoni\nObránci: Jean Lacome, Francois Charlet, Hubert Nivet, Marcel Claret.\nÚtočníci: Jean Pepin, Claude Risler, Pierre Lluis, Serge Renault, Jacques Heylliard, Guy Volpert, Marcel Carrier, – Jacques de Mezieres, Michel Mrozek, Michel le Bas, Andre Longuet.\nTrenér: Louis Bourdereau.\n\n\n\n"}
{"id": "228877", "url": "https://cs.wikipedia.org/wiki?curid=228877", "title": "Nissan Stadium", "text": "Nissan Stadium\n\nNissan Stadium (jap. 日産スタジアム, \"Nissan Sutajiamu\" - \"dříve: International Stadium of Yokohama\") je japonský fotbalový stadion ve městě Jokohama. Stadion byl postaven v roce 1997. Stadion je domácím stadionem fotbalového týmu Yokohama F Marinos. Na stadiónu se pořádávají atletické závody a koncerty. Asi jedna třetina elektrické energie, která se na stadionu spotřebuje, pochází ze spalovacích pecí v Jokohamě.\n\nV roce 2002 hostil finále Mistrovství světa ve fotbale a 3 zápasy základních skupin. Podle plánu by měl na olympijských hrách v roce 2020 hostit několik utkání turnaje v kopané.\n\n"}
{"id": "228881", "url": "https://cs.wikipedia.org/wiki?curid=228881", "title": "Clement Dodd", "text": "Clement Dodd\n\nClement Seymour „Sir Coxsone“ Dodd (26. ledna 1932 - 5. května 2004) byl jamajský hudební producent, zakladatel Studio One. Podílel se na rozvoji jamajské hudby všech forem od ska, rocksteady, reggae, dubu a dancehallu. Jeho osudovým soupeřem byl Duke Reid.\n\nDodd se začal hudbě věnovat v polovině padesátých let minulého století, kdy provozoval soundsystém \"The Downbeat\" poblíž obchodu svých rodičů. Postupem času začal s cíleným nahráváním domácích interpretů, zprvu ve snaze napodobit americké r'n'b. Tyto rané nahrávky nebyly určeny k běžnému prodeji a Dodd je přehrával exkluzivně na diskotékách. Teprve po čase došlo ke změně této praxe a nahrávky se dostaly do běžného prodeje. Zhruba ve stejné době se vyprofiloval osobitý hudební styl ska a Dodd, jenž v roce 1963 založil na Brentford Road v Kingstonu Studio One, se stal jedním z jeho průkopníků.\n\nVe svém studiu často používal jako doprovodné hudebníky členy The Skatalites. K jeho nejznámějším vokalistům patřili Bob Andy, Jackie Opel, Bob Marley, Marcia Griffiths, Ken Boothe, Alton Ellis, John Holt a další. Po roce 1965 opadla horečka okolo ska a do centra pozornosti se dostal nový hudební žánr rocksteady. Přestože v éře rocksteady nedosáhl takových úspěchů, zůstal předním jamajským producentem a svou pozici ještě posílil v roce 1968 s nástupem reggae.\n\nS příchodem nové generace producentů, zejména Joe Gibbse, Bunny Lee, Lee Perryho a dalších, ztratil Coxsone svou vedoucí úlohu, přestože až do začátku osmdesátých let vyprodukoval řadu pozoruhodných desek. Ačkoli tuto informaci nikdy oficiálně nepotvrdil, předpokládá se, že pod pseudonymem Specialist vydal několik dubových alb. Se zhoršující bezpečnostní situací na Jamajce se však rozhodl přestěhovat do New Yorku a jeho vliv definitivně upadnul. Ačkoli se produkci věnoval až do své smrti (v devadesátých letech se dokonce vrátil na Jamajku), velkých úspěchů již nedosáhl.\n\n"}
{"id": "228892", "url": "https://cs.wikipedia.org/wiki?curid=228892", "title": "Metro v Ankaře", "text": "Metro v Ankaře\n\nMetro v Ankaře tvoří čtyři provozované podzemní linky (není-li započítáno lehké metro Ankaray).\n\nAnkarské metro bylo otevřeno v roce 1996 a za jeho prvních jedenáct let provozu se rozrostla jeho délka na 14,7 km. Jeho jediná linka spojuje centrum města s čtvrtí Batıkent. Není však celé v podzemí; v tunelu je vedeno pouze 6,5 km tratí, zbytek je povrchový či nadzemní, vedený na estakádě. Cestujícím může sloužit až 36 vlaků (celkem 108 vagonů) a 12 stanic. \n\n"}
{"id": "228893", "url": "https://cs.wikipedia.org/wiki?curid=228893", "title": "Black Point", "text": "Black Point\n\nBlack Point Music je české hudební vydavatelství, které se orientuje na českou alternativní scénu. Bylo založeno dne 1. ledna 1990. Vydavatelství od samých počátků vlastní a vede Oldřich Šíma.\n\nProdukce nakladatelství má dva hlavní proudy: archiv a současnost. Archivní nahrávky reprezentují např. 3 nevydané pořady dvojice Jan Vodňanský & Petr Skoumal z doby normalizace, dále nahrávky Jaroslava Hutky, slavných kapel Extempore, Psí vojáci, Zikkurat, Manželé, Dvouletá fáma, Kilhets, Ženy a dalších. A především téměř kompletní dílo Mikoláše Chadimy od počátků ve skupině Elektrobus (70. léta) přes Extempore a MCH Band v 80. a 90. letech až k jeho sólovým projektům po roce 2000. \nNearchivní část katalogu vydavatelství Black Point music představují umělci, které BPm vydal či vydává. Jsou to např. nahrávky těchto interpretů: Petr Nikl, Tatabojs, Mikoláš Chadima & MCH Band, Moberg ensemble, Našrot, Kacu!, Petr Kofroň, První hoře, Ta Jana z Velké Ohrady, Michaelś Uncle, Petr Váša, Psí vojáci, Pod Černý vrch, Gothart,Sylvie Krobová, Nahoru po schodišti dolů band, Nšo-či, Echt!, Činna, Tleskač, Traband aj.\n\nKromě domácí scény se Black Point music se zároveň zabývá dovozem a prodejem divné hudby ze světa ve své pražské prodejně a na firemním e-shopu. Nabízí hudbu psychedelickou, alternativní, soudobou i vážnou, jazz i elektroniku. V polovině 90. let BPm otevřel svou první prodejnu ve Vacínově ulici v Libni, kterou o 10 let později opustil a přesídlil do Zlatnické ulice poblíž centra Prahy. Zároveň se začal ve větší míře věnovat prodeji gramofonových desek a gramofonů.\n\nNa začátku června 2010 se kamenná prodejna Black Point music přestěhovala na novou adresu Truhlářská 12 (opět v centru Prahy). O něco větší prostor umožnil rozšíření nabídky knih.\n\n"}
{"id": "228896", "url": "https://cs.wikipedia.org/wiki?curid=228896", "title": "Nádraží Haydarpaşa", "text": "Nádraží Haydarpaşa\n\nNádraží Haydarpaşa je hlavní stanicí Tureckých státních drah (TCDD). Nachází se ve stejnojmenné čtvrti Istanbulu, v jeho anatolské části. Z nádraží jsou vypravovány vnitrostátní, mezinárodní i regionální vlaky, které směřují na jih a jihovýchod země, ale i do zahraničí.\n\nNádraží bylo otevřeno v roce 1872, tehdy odsud jezdily vlaky hlavně po trati do Bagdádu a Damašku či Mediny. Současná budova však byla postavena v letech 1906 až 1908, podle návrhu architektů Otta Rittera a Helmuta Conu. Nádraží se stalo významným bodem na trase z Berlína do Bagdádu, kudy proudilo velké množství zboží do Německa.\n"}
{"id": "228906", "url": "https://cs.wikipedia.org/wiki?curid=228906", "title": "Morris Minor", "text": "Morris Minor\n\nAutomobil Morris Minor se stal nejúspěšnějším modelem anglické značky Morris. Ve své době\npředstavoval velice hospodárné vozidlo, stejně jako v Itálii Fiat 500, v Německu Volkswagen Brouk nebo ve Francii Citroën 2CV. Vůz patří mezi\nnejúspěšnější a nejdéle vyráběné vozy. Za dvacet tři let výroby od roku 1948 do roku 1971 sjelo\nz výrobní linky přes 1 500 000 vozů. Minor byl nástupcem modelu \"Morris Eight\". Model Minor\nse stal prvním anglickým vozem v historii, který překonal hranici jednoho milionu vyrobených vozů.\nNástupcem se stal model \"Marina\".\n\nO návrh vozu se postaral \"Alec Issigonis\". Ten se mimo jiné proslavil návrhem legendárního vozidla\nMini. Morris Minor vznikl s ohledem na to, aby za lidovou cenu poskytnul maximum komfortu a\nskvělé jízdní vlastnosti oproti svým konkurentům. V době, kdy většina britských\nmotoristů jezdila v upravených provedeních předválečných vozů, byl Minor se skořepinovou\nkonstrukcí a hladkými tvary inspirovanými americkými automobily, moderní vozidlo. Do roku\n1950 se modely lišily níže položenými předními světly a děleným předním sklem. Později se objevilo\ndvoudveřové provedení a jako čtyřmístný kabriolet. Překvapivě se ho prodalo 30 % produkce. V roce\n1950 se začala prodávat verze se čtyřmi dveřmi. V roce 1953 se objevil oblíbený typ Traveller. Ten\nspolečně s dvoudveřovým modelem zůstaly ve výrobě do roku 1971.\n\nAlec Issigonis původně požadoval plochý čtyřválec, ale nakonec byl montován spolehlivější motor SV\nsérie E(0,9). Ten měl výkon 27 koní. V roce 1952 se začal montovat výkonnější motor Austin OHV \noobjemu 0,8 litru a výkonem 30 koní. V roce 1956 se ve vozech s označením \"Morris Minor 1000\"\nmontoval motor (948 cm) s výkonem 37 koní. V roce 1953 se začal montovat nový motor\no objemu 1,1 litru (48 k), který dokázal dosáhnout rychlosti až 125 km/h.\n\n\n"}
{"id": "228908", "url": "https://cs.wikipedia.org/wiki?curid=228908", "title": "Velryba černá", "text": "Velryba černá\n\nVelryba černá (\"Eubalaena glacialis\") je kytovec dorůstající délky okolo 14,5 metrů, z čehož hlava zabírá 1/4–1/3, stejně tak rozpětí ocasní ploutve dosahuje asi 1/3 délky těla. Pohlavní dimorfismus není tolik výrazný jako u jiných kytovců, přesto je samice trochu větší. Váží okolo 40 tun. Má proti jiným kytovcům dlouhé a široké hrudní ploutve, zatímco hřbetní ploutev vůbec nemá. Jsou pro ní typičtí parazitičtí korýši, kteří žijí na výstupcích hlavy. Živí se planktonem a krilem.\nJe vedená jako ohrožená, v přírodě žije asi 400 kusů, z toho 300-350 v severozápadním Atlantiku.\nVelryba černá patří mezi kosticovce a je jednou z mála zástupců tzv. pravých velryb. Řadí se k rodu \"Eubalaena\" (doslova pravá velryba). Původně se mezinárodní název rodu uváděl jen jako \"Balaena\", ten je však nyní vyhrazen jen pro velrybu grónskou. V taxonomii nepanuje všeobecná shoda. Dříve se uvádělo, že velryba černá vytváří celkem tři poddruhy: velryba černá biskajská (\"Eubalaena glacialis glacialis\"), velryba černá japonská (\"Eubalaena glacialis japonica\") a velryba černá jižní (\"Eubalaena glacialis australis\"). Nyní se na základě genetických výzkumů rod \"Eubalaena\" rozděluje na tři druhy: velryba černá (\"Eubalaena glacialis\") (s jedním poddruhem), velryba japonská (\"Eubalaena japonica\") a velryba jižní (\"Eubalaena australis\").\n\nVelryba černá dorůstá v průměru délky 13,4 - 15,5 metru. Největší jedinec měřil 17,08 metru. Jednalo se o samici, které jsou o něco větší než samci. Hmotnost se většinou pohybuje mezi 40-45 tunami, nicméně obzvláště velcí jedinci mohou vážit až k 70 tunám. Mláďata jsou při narození dlouhá asi 4-4,5 metru. Pokud by se tento odhad hmotnosti potvrdil, velryba černá by se stala čtvrtým největším známým kytovcem vůbec (po plejtvákovi obrovském, velrybě japonské a plejtváku myšokovi).\n\nTělo velryby černé je podobně jako u ostatních pravých velryb zavalité, hlava velká a ploutve rovněž. Hřbetní ploutev zcela chybí. Čelist je vysoko vyklenutá a vytváří tak rýhu v tvaru luku. Na svrchní straně čelisti se nachází velký hrbol (kalozita) zvaný bonnet. Podobné, ale menší hrboly se nachází i na spodní čelisti, u dýchacích otvorů a nad okem. Na všech hrbolech se pravidelně uchycují paraziticky žijící korýši. Zbarvení těla je na většině povrchu černé, na spodní straně většinou světlejší, přičemž někdy jsou přítomny i velmi světlé skvrny. Z horní čelisti vyrůstá 200-300 párů dlouhých a úzkých kostic. Ty mohou dosahovat délky i přes dva metry.\n\nJako většina kytovců dožívá se i velryba černá poměrně vysokého věku. Je zřejmé, že může žít nejméně 50 let, ale některé odhady hovoří až o 100 letech. Pro zpřesnění údajů o věku chybí relevantní data.\n\nOrganizovaný lov velryby černé začal někdy v 11. století v Biskajském zálivu, ve 14. století u Islandu a v 16. století u pobřeží Labradoru. Od té doby populace tohoto kytovce klesá. Odhaduje se, že mezi 17. stoletím a polovinou 20. století bylo uloveno nejméně 5 500 velryb (ale spíše dvojnásobek) v oblasti severozápadního Atlantiku. V současné době žije 300-350 jedinců při východním pobřeží Severní Ameriky. Ve východním Atlantiku zřejmě žije menší rozptýlená populace, ale pozorování je tak málo, že neexistují žádné spolehlivé a přesné údaje.\n\nVelryba černá se živí od jara do podzimu a v některých oblastech i v zimě. Hlavní potravou je drobný zooplankton (kril). Pravé velryby a plejtvákovci jsou takzvanými \"sběrači\" (skimmers). Plejtváci proti tomu jsou \"hltači\" (gulpers). Technika lovu sběračů spočívá v tom, že plavou volně vodou s tlamou otevřenou tak dlouho, dokud se mezi kosticemi a jejich vousy nenahromadí dostatek planktonu či krilu. Pak zvíře tlamu zavře, vytlačí přebytečnou vodu a zachycenou potravu polkne.\n\nVelryba černá žije v jednotlivě nebo v malých rodinných skupinách. Březost samic trvá přibližně jeden rok. Mláďata měří při narození 5,5-6 metrů. Fyzicky zralí jsou jedinci okolo osmého roku života. Samice mohou rodit jedno mládě zhruba každé tři roky nicméně interval je obvykle delší a v současnosti činí v průměru přibližně pět let.\n\nVelryba černá je velmi pomalým plavcem, její maximální rychlost je jen okolo 10 km/h. Kromě lidí však nemá přirozené nepřátele. Kosatky dravé, s výjimkou člověka jediní lovci větších kytovců, zřejmě velryby černé jako kořist příliš nevyhledávají, resp. chybějí důkazy, že by se tak dělo. Je zajímavé, že daleko rychlejší plavce plejtváky napadají kosatky podstatně častěji.\n\nNejvětším problémem, který v současnosti sužuje malou populaci těchto velryb, je vysoká úmrtnost jako následek srážek s lodními šrouby a zamotávání se do rybářských sítí. V průměru tři velryby ročně jsou usmrceny v důsledku těchto nehod. Vzhledem k nízké reprodukční schopnosti se jedná o vysoké číslo.\nPravé velryby získaly své jméno tak, že je velrybáři považovali za ty \"pravé\" pro lov. Mají totiž několik zásadních \"výhod\": plavou na hladině i po usmrcení, jsou velmi pomalé a často se sdržují při pobřeží. Baskové byli první, kdo začali s rozsáhlejším lovem těchto savců v oblasti Biskajského zálivu. Nejprve byly loveny především pro tuk, později i pro maso. V 16. století se velrybaření přeneslo až k pobřeží Kanady. Do poloviny 18. století bylo u pobřeží Severní Ameriky loveno zhruba 100 kusů ročně. Přibližně v roce 1750 byla populace v severním Atlantiku pro komerční účely prakticky vylovena. Do 19. století pokračoval lov velryb černých spíše sporadicky především v jižní části jejich areálu. Velrybářské flotily se v té době zaměřovaly především na vorvaně a pravé velryby na jižní polokouli. V roce 1935 čítala populace velryby černé jen asi 100 kusů a od roku 1937 podléhá ochraně. Zákaz lovu byl relativně úspěšný, ačkoli byl někdy porušován. Až do konce 20. století populace velmi pomalu vzrůstala. Přesto tento kytovec stále balancuje na hraně vymření.\n\n\n"}
{"id": "228909", "url": "https://cs.wikipedia.org/wiki?curid=228909", "title": "Paul Potts", "text": "Paul Potts\n\nPaul Potts (* 13. října 1970, Bristol, Velká Británie) je zpěvák, který vyhrál první sérii \"Britain's Got Talent\" televize ITV. V soutěži zaujal především zpěvem árie \"Nessun dorma\" (Ať nikdo nespí) z posledního aktu Pucciniho opery \"Turandot\". Potts nyní žije v Port Talbot v jižním Walesu.\n\nV červenci 2009 vystoupil v pražském Obecním domě.\n\n\n\n"}
{"id": "228910", "url": "https://cs.wikipedia.org/wiki?curid=228910", "title": "František Pubal", "text": "František Pubal\n\nFrantišek Xaverius Pubal (26. října 1851, Buk u Vimperka – 15. června 1923, Brandýs nad Labem) byl kronikář, knížecí arcibiskupský notář a farář ve Sluhách.\n\nFrantišek Xaverius Pubal se narodil jako druhý nejstarší z deseti dětí v rodině mlynáře. Jeho otcem byl František Pubal, matkou Anna Fiedlerová. Ze sourozenců se dospělého věku dožili pouze bratr Josef Pubal a sestry Marie, Anna a Aloisie.\n\nPo teologických studiích byl 28. října 1874 vysvěcen na kněze, od 2. prosince 1874 do 16. srpna 1878 byl kaplanem v Jindřichovicích a 17. srpna 1878 se přistěhoval na faru v obci Sluhy, kam byl rozhodnutím hraběnky Nostitzové přidělen.\n\nPáter František Pubal zemřel roku 1923 ve dvaasedmdesáti letech v Brandýse nad Labem, v nynější ulici Jiřího Wolkera. Pohřben je na hřbitově ve Sluhách. Za doby dvou totalitních režimů nebyl jeho odkaz s výjimkou historických informací z \"Kroniky sluzské\" připomínán, po změně společenských poměrů se jeho jméno začíná objevovat alespoň v regionálním tisku. Jako regionální osobnost figuruje v několika publikacích o středním Polabí, v celostátním odborné časopise „\"Společenskovědní předměty\"“ jsou publikovány výňatky z jeho deníku (III. ročník, č. 2, rok 2003). Jako literárně činná osobnost regionu je zařazen rovněž do doplňkové středoškolské učebnice literatury vydané gymnáziem Brandýs nad Labem. Stručný medailon Františka Pubala je také součástí dvou filmových dokumentů o regionu.\n\n\n\"Kronika sluzská\" není jen dílem historiografickým. František Pubal se v ní vyjadřoval také k aktuálnímu dění v obci, text obsahuje osobní úvahy, odkazy, poděkování apod.\n\nStejně cenný, i když veřejnosti téměř neznámý je \"deník\" pátera Pubala. Dochoval se jednak originál (umístěn v oblastním archivu v obci Přemyšlení), jednak neúplný opis pořízený neteří Pubalovy služebné Marie Kostkové. Tento deník představuje cenné autentické svědectví o životě polabských obcí v průběhu 36 let a o proměně postavení církve v tradiční venkovské společnosti. Ani v tomto případě ovšem nejde o prostý chronologický záznam událostí, nýbrž o dílo prokládané úvahami, zamyšleními, ale i řadou mučivých otázek bez odpovědí.\n\nZ dalších písemných památek po otci Pubalovi víme o existenci \"sborníku písní\" a o rukopisném \"sborníku homilií\". Sborník písní se doposud nepodařilo nalézt (pozůstalost byla z velké části ztracena), naopak o nevratném zničení sborníku homilií máme bohužel jistotu. Několik krátkých Pubalových textů se dochovalo v časopise Naše Polabí z dvacátých let 20. století.\n\n\n"}
{"id": "228911", "url": "https://cs.wikipedia.org/wiki?curid=228911", "title": "One Chance", "text": "One Chance\n\nOne Chance je debutové album od vítěze Britain's Got Talent Paula Pottse. Album bylo vydáno 16. července, 2007.\n\n"}
{"id": "228912", "url": "https://cs.wikipedia.org/wiki?curid=228912", "title": "Chórový zvonek", "text": "Chórový zvonek\n\nChórový zvonek je hudební nástroj, podobný ručnímu zvonku, rozeznívaný pouhou rukou. Typicky je to čtverhranná laděná trubice, s vnějším rozeznívacím mechanismem.\n\nChórové zvonky jsou vyráběny specializovanými firmami. Jedním z nejznámějších výrobců je americká firma Malmark Bellcraftsmen, která má registrovanou ochrannou známku Choirchimes®, nebo firma Schulmerich (MelodyChimes®). \n\nPřevážné množství skladeb napsaných pro ruční zvonky se dá zahrát stejně dobře i na chórové zvonky. Často se tedy tyto dva typy zvonků kombinují, nebo se hraje totéž na oba typy najednou.\n\n"}
{"id": "228913", "url": "https://cs.wikipedia.org/wiki?curid=228913", "title": "Arthur Reid", "text": "Arthur Reid\n\nArthur „Duke“ Reid (1915-1975) byl jamajský hudební producent, zakladatel labelu a studia Treasure Isle. Zásadním způsobem se podílel na vývoji jamajské hudby.\n\nBývalý policista se do hudebního průmyslu zapojil jako disc-jockey pro vlastní soundsystém Trojan v polovině 50.let. Specializoval se na pouštění amerického r'n'b, jazzu a soulu. V důsledku soutěžení o zájem posluchačské obce se začal věnovat produkci nahrávek jamajských zpěváků, zprvu exkluzivně pro svůj soundsystém, později pro běžný provoz. Přes prvotní váhání se stal úspěšným producentem nového stylu zvaného ska. Mimo jiné pro něj nahrával Derrick Morgan, Stanger Cole, The Skatalites, Justin Hinds, Alton Ellis a Phyllis Dillon. Svou vášeň pro soul nejlépe zúročil v období rocksteady, kdy v počtu hitů převálcoval i svého věčného rivala Coxsona Dodda. Po nástupu reggae již jeho vliv upadal, byť mnohokrát zabodoval s nahrávkami raných dj's U-Roye a Dennis Alcapone. V sedmdesátých letech onemocněl rakovinou a ještě než zemřel, prodal své studio Sonie Pottinger.\n"}
{"id": "228914", "url": "https://cs.wikipedia.org/wiki?curid=228914", "title": "Achird", "text": "Achird\n\nAchird (\"arab. 'áchir – poslední, konec\") je hvězdná soustava (η Cas / η Cassiopeiae) v souhvězdí Kasiopeji.\nAchird je dvojhvězda vzdálená 19,4 světelných let od Země, jejíž složky kolem sebe obíhají s periodou 480 let a v současné době je jejich úhlová vzdálenost 12\". Její žlutá a červená složka mají jasnost 3,44 m a 7,51 m. K rozlišení obou složek je zapotřebí dalekohled o průměru objektivu 5 cm. Barevný kontrast mezi oběma hvězdami činí z Achirdu zajímavý objekt pro malý dalekohled. Zajímavostí je, že je to jedna z nejrychlejších hvězd.\n\n"}
{"id": "228915", "url": "https://cs.wikipedia.org/wiki?curid=228915", "title": "Studio One (hudební studio)", "text": "Studio One (hudební studio)\n\nStudio One je jamajské hudební studio založené Coxsonem Doddem. Je považováno za místní hudební univerzitu a kariéru zde zahájila většina hvězd reggae včetně Boba Marleyho, Toots&The Maytals, Burning Spear a Dennise Browna.\n"}
{"id": "228917", "url": "https://cs.wikipedia.org/wiki?curid=228917", "title": "Šangri-La", "text": "Šangri-La\n\nŠangri-La je smyšleným místem, které se objevuje v knize \"Lost Horizon\" (1933, v češtině \"Ztracený obzor\") od britského autora Jamese Hiltona. Šangri-La je v této knize popsáno jako tajemné údolí nacházející se na západním konci pohoří Kchun-lun-šan, které je vedeno klášterem lámů. Šangri-La se stalo synonymem pro ráj na zemi, ale jedná se také o mytickou himálajskou utopii, zemi žijící v neustálém míru a štěstí, izolovanou od okolního světa. Toto slovo také připomíná snění o exotickém Orientu, který je pro mnohé obyvatele tzv. Západního světa místem záhad a tajemství. Příběh o Šangri-La je také založen na mýtu o městě Šambala, který má své místo v tibetské buddhistické tradici.\n\nNěkolik míst v buddhistickém Himálaji mezi severní Indií a Tibetem si nárokuje postavení inspirace pro vytvoření Hiltonovy legendy – důvod je zřejmý, snaha o přilákání co největšího počtu turistů. V čínské tradici se lze se Šangri-La setkat u básníka Tchao Čchiena v jeho sbírce \"Příběh Údolí broskvového květu\". Druhým místem, kde se mohla nacházet skrytá údolí Šangri-La, jsou tibetské hory Kunlun.\n\nVelmi oblíbeným místem, které mohlo být inspirací pro vznik této legendy, je údolí Hunza v severním Pákistánu, blízko čínských hranic, které Hilton navštívil několik let před zveřejněním \"Ztraceného obzoru\". Jednalo se o izolované údolí plné zeleně, obklopené horami a uzavřené na západním konci Himálaje, což velmi blízce odpovídá popisu v Hiltonově knize. Díky této popularitě vzniklo v nedalekém údolí Skardu velké turistické středisko nazvané Šangri-La.\n\nOd roku 1933 vzniklo mnoho moderních pseudolegend založených na Šangri-La díky knihám a filmům založeným na Hiltonově románu. Nacistické Německo bylo legendou Šangri-La velmi zaujato, protože doufalo v nalezení starobylé „nadřazené rasy“, příbuzné nebo podobné árijské rase. Vyslalo do Tibetu sedm různých expedic, z nichž nejslavnější v roce 1938 vedl Ernst Schäfer. Zážitky rakouských členů SS Heinricha Harrera a Petera Aufschnaitera jsou dobře známé díky knize \"Sedm let v Tibetu\" a stejnojmennému filmu.\n\nV roce 1942 prezident Spojených států Franklin Delano Roosevelt, zjevně pod vlivem Hiltonova románu, pojmenoval prezidentovo útočiště později známé jako Camp David \"Shangri-La\". Po Doolittlově náletu na Tokio prezident odpověděl na otázku odkud startovala letadla: \"Shangri-La\". V narážce na předchozí zmínky americké námořnictvo na konci války pojmenovalo letadlovou loď třídy Essex \"Shangri-La\".\n\nO expedici jdoucí po stopách vzniku legendy Šangri-La vypráví dokumentární seriál Velké Británie „In Search of Myths and Heroes“ (Po stopách mýtů a hrdinů), 2005. Michael Wood se vydává na romantické a poutavé cesty do minulosti, aby prozkoumal čtyři nejslavnější mýty světa, kterými jsou: Šangri-La, zlaté rouno, královna ze Sáby a svatý grál. Putování ho zavede na nejodlehlejší a nejobdivuhodnější místa na zemi. Navštíví fantastickou krajinu západního Tibetu, hory v Gruzii a Kavkaz, jižní Irák, Etiopii, pobřeží Jemenu, Africký roh a řadu dalších oblastí. Během svého pátrání se Michael Wood ponoří do minulosti, aby oddělil skutečnost od fikce a odhalil historickou pravdu.\n\nPro odhalení pravdy o legendární osadě Šangri-La se Michael ve 2. části dokumentu vydává do Tibetu přes území západního Nepálu, ovládané komunistickou stranou. Po stovkách kilometrů po nezpevněných cestách nakonec přijíždí k pozoruhodným rozvalinám ztraceného města, které považuje za skutečnou inspiraci, jež podnítila vznik mýtu.\n"}
{"id": "228920", "url": "https://cs.wikipedia.org/wiki?curid=228920", "title": "Velryba jižní", "text": "Velryba jižní\n\nVelryba jižní (\"Eubalaena australis\") je kytovec dorůstající délky kolem 15 až 18 metrů a vážící okolo 50 až 80 tun.\n\nNejvětší zaznamenaný jedinec této velryby byl dlouhý asi 21,3 metru, jedná se ale o nepotvrzený údaj. Rekordní odhad hmotnosti u velkého jedince činil 90 tun, což z velryby jižní dělá šestého největšího kytovce současného světa.\n\nNemá hřbetní ploutev. Po smrti vydrží jeho tělo určitou dobu nad hladinou. Hlava této velryby je porostlá parazitujícími korýši podle kterých jsou vědci schopni rozlišit jednotlivé jedince.\n"}
{"id": "228925", "url": "https://cs.wikipedia.org/wiki?curid=228925", "title": "Fotbal na Panamerických hrách", "text": "Fotbal na Panamerických hrách\n\nFotbal na Panamerických hrách je fotbalový turnaj, který se poprvé uskutečnil v roce 1951 v Buenos Aires v Argentině. Panamerické hry jsou pořádány každé čtyři roky v roce předcházejícím Olympijským hrám. Řídící organizace her byla v roce 1955 přejmenována na Panamerickou sportovní organizaci (\"Pan American Sports Organization\" – PASO). V nynější době je v této organizaci zastoupeno 42 zemí ze Severní, Střední a Jižní Ameriky a Karibiku. Oficiálními jazyky her jsou angličtina a španělština.\n"}
{"id": "228927", "url": "https://cs.wikipedia.org/wiki?curid=228927", "title": "Libor Baláž", "text": "Libor Baláž\n\nLibor Baláž (* 18. leden 1977, Brno) je bývalý český fotbalista, který nastupoval nejčastěji jako záložník, ale také jako útočník.\n\nZbýšovský odchovanec přestoupil v roce 1992 do dorostu KPS Brno. Roku 1993 se vrátil do Zbýšova a jako šestnáctiletý začal pravidelně nastupovat za „A“ mužstvo (jeho spoluhráčem byl mj. Karel Maca), v sezoně 1993/94 byl se 6 brankami 3. nejlepším střelcem mužstva. Nejvyšší soutěž hrál postupně za Bohemians (debutoval 20. srpna 2000 na hřišti Drnovic, první branku vstřelil ve svém 4. startu 14. října 2000 doma Spartě), Zbrojovku, České Budějovice a opět v Brně. V rodném městě vstřelil 10. května 2008 Liberci svůj poslední prvoligový gól (ve svém 137. prvoligovém utkání), poslední prvoligový start si připsal na půdě téhož soupeře 29. listopadu 2008. Odehrál celkem 148 prvoligových utkání, v nichž vsítil 13 branek (69 / 8 za Bohemians, 69 / 5 za Zbrojovku a 10 / 0 za České Budějovice).\n\n"}
{"id": "228929", "url": "https://cs.wikipedia.org/wiki?curid=228929", "title": "Jiří Balcárek (fotbalista)", "text": "Jiří Balcárek (fotbalista)\n\nJiří Balcárek (* 29. dubna 1973, Zábřeh) je bývalý český fotbalista, který působil v první Gambrinus lize. Celou svou prvoligovou kariéru zasvětil dresu Olomouce a odehrál v něm celkem šest sezon. K prvoligovým zápasům nastupoval už za Československa, kdy odehrál 23 utkání. Od roku 1999 do roku 2004 hrál v berlínském Unionu. Po návratu do České republiky se stal trenérem nejprve Lipové (2005-2006) a od sezóny 2006-2007 pak béčka Sigmy Olomouc,potom asisistentem Sigmy ,A´´ a nyní trénuje tým Uničova, který hraje MSFL a v rámci možností hraje v krajském přeboru za fotbalový klub Sokol Leština, ve kterém svoji fotbalovou kariéru začínal a jehož je zároveň předsedou. 18. června 2018 oznámily druholigové MFK Vítkovice uzavření smlouvy na 2 roky s opcí, kde tento trenér bude od tohoto data působit. \n"}
{"id": "228933", "url": "https://cs.wikipedia.org/wiki?curid=228933", "title": "Robert Wartenberg", "text": "Robert Wartenberg\n\nRobert Wartenberg (19. června 1887, Grodno – 16. listopadu 1956, San Francisco) byl americký neurolog německého původu.\n\nDr. Robert Wartenberg v roce 1919 promoval na univerzitě v Rostocku. Pracoval v Hamburku společně s M. Nonnem a poté s O. Foersterem ve Wrocławi. V roce 1933 se stal ředitelem neurologické kliniky ve Freiburku. Byl pronásledován nacisty a tak se v roce 1935 rozhodl emigrovat. Usadil se v San Francisku. Od roku 1952 byl na University of California profesorem neurologie.\n\n"}
{"id": "228938", "url": "https://cs.wikipedia.org/wiki?curid=228938", "title": "Středomoravská nářeční skupina", "text": "Středomoravská nářeční skupina\n\nStředomoravská nářeční skupina (také hanácká nářeční skupina) je skupina nářečí českého jazyka, užívaná přibližně na území střední části Moravy, nejvýrazněji její rysy můžeme pozorovat na území Hané. Nadnářeční útvar, který eliminuje nejvýraznější specifika jednotlivých středomoravských nářečních podskupin, se označuje jako obecná hanáčtina nebo obecná středomoravština či jako hanácký (středomoravský) interdialekt (kde je např. místo dialektního tvaru \"(oni) vijó\" (spis. \"vědí\") tvar \"vijou\").\n\nZápadní hranice nářečí odděluje středomoravské nářečí od nářečí českých a probíhá Českomoravskou vrchovinou. Hranice se nekryje s historickou hranicí mezi Čechami a Moravou. Kolem ní se hovoří nářečím českým, respektive tzv. nářečím českomoravským. Západní hranici středomoravského nářečí podle Františka Bartoše (1895) tvoří od jihu obce: Dešov, Štěpkov, Knínice, Krasonice na Jemnicku, přes Horky u Moravských Budějovic po Štěměchy a Heraltice na Třebíčsku. Potom přes Jestřebí, Uhřínovice, Příseka, Komárovice a Střížov v okolí městečka Brtnice na Jihlavsku, tam se hranice láme směrem na východ a dále vede přes Radošov, Pavlínov a Netín u Velkého Meziříčí, tady hranice protíná dálnici D1 zhruba na 137. kilometru. Potom vede kolem obcí Jívoví u Křižanova, Mirošov, Dolní Rožínka, Rožná a Štěpánov nad Svratkou až po Horní Smržov u Letovic (dnes i severněji, přinejmenším ještě ve Slatině).\nSeverní hranice oblasti odděluje nyní oblasti se smíšeným nářečím na severní Moravě, před rokem 1945 osídlené německým obyvatelstvem (okolí Svitav, Moravské Třebové, Zábřehu na Moravě, Rýmařova a Šternberku). Severní hranici od Horního Smržova lze vymezit městy a obcemi Velké Opatovice, Jevíčko, Městečko Trnávka, Pavlov a Loštice.\n\nNa východě oblast hraničí s východomoravským nářečím, její přesná hranice je popsána zde. Prochází okolím měst Lipník nad Bečvou, Bystřice pod Hostýnem, Holešov, Kroměříž, Ždánice, Klobouky u Brna, Hustopeče u Brna a končí obcí Starovičky.\n\nNa jihu oblast hraničí s oblastmi, které byly dříve osídlené německy mluvícími obyvateli (Mikulovsko a část Znojemska).\n\n\n\n\nJedná se o hláskově poměrně jednotnou podskupinu. Ke společným rysům všech nářečí této oblasti patří:\n\n\nNářečí jižní středomoravské podskupiny se užívají na velké části jihozápadní a jižní Moravy, prostor je vymezen zhruba městy Moravské Budějovice – Třebíč – Velké Meziříčí – Kunštát na západních hranicích a městy Boskovice – Vyškov – Slavkov u Brna na východních hranicích území nářeční podskupiny.\n\nHlavní znaky jižní středomoravské nářeční podskupiny popisují následující body:\n\n\n\nÚzemí nářečí východní středomoravské podskupiny je zhruba od východního okraje střední a jižní podskupiny po hranici východomoravské nářeční skupiny (patří tam např. města (s ohledem na specifika městské mluvy) Kojetín nebo Kroměříž).\n\nHlavní znaky východní středomoravské nářeční podskupiny popisují následující body:\n\n\n"}
{"id": "228943", "url": "https://cs.wikipedia.org/wiki?curid=228943", "title": "Hot Fuss", "text": "Hot Fuss\n\nHot Fuss je debutové album americké skupiny The Killers, které vyšlo v roce 2004. Album se umístilo na prvním místě prodejnosti v Británii i Austrálii a celosvětově se jej prodalo přes 5 milionů kopií.\n\nAlbum obsahuje i úspěšné singly jako Somebody Told Me nebo Mr. Brightside. Koncem roku 2005 vydali The Killers reedici tohoto alba, která obsahovala oproti původní verzi i takzvané B-singly.\n\nAlbum patří do seznamu 1001 alb, které musíte slyšet než zemřete.\n\n"}
{"id": "228950", "url": "https://cs.wikipedia.org/wiki?curid=228950", "title": "Hedč", "text": "Hedč\n\nHedč (polsky \"Giecz\" [gječ]) je vesnice v Polsku, Velkopolské vojvodství. V současnosti zde žije asi 140 obyvatel.\n\nV blízkosti se nachází hradiště, což je jedno z nejstarších a nejvýznamnějších středisek souvisejících s počátky polského státu. Hedč byla pravděpodobně rodovým sídlem prvních Piastovců. V roce 1039 byla bez odporu dobyta českým knížetem Břetislavem I. Podrobný popis uvádí ve své kronice Kosmas. Hedčané, obyvatelé hradiště a okolních osad, byli jako zajatci odvedeni do Čech, kde osídlili dosud neosídlená území (vnitřní kolonizace, mj. Hedčany), a hradiště bylo spáleno.\n\nPodle nejnovějších výzkumů první stále osady na území hradiště (Grodziszczko, Hradišťko) a těsném sousedství vznikly na přelomu 8. a 9. století. V tomto období byl tento terén poloostrovem ze tří stran obklopen vodami dnes již neexistujícího jezera. Druhá osada se nacházela jižněji na břehu nedaleké řeky Moskawy. V 60. letech 9. století je nahradilo hradiště v severní části Hradišťka. Archeologické výzkumy ukazují, že to bylo opevněné území na půdorysu kruhu nebo elipsy o poloměru asi 45 m podobné dalším kmenovým hradištím ve Velkopolsku.\n"}
{"id": "228952", "url": "https://cs.wikipedia.org/wiki?curid=228952", "title": "Sam's Town", "text": "Sam's Town\n\nSam's Town je druhé studiové album kapely z Las Vegas The Killers, které vyšlo v roce 2006. V USA se v prvním týdnu prodeje dostalo hned na druhé místo a prodalo se jej zde přes 315,000 kopií.\n\nSkupinu inspirovali při nahrávaní alba například U2 nebo Bruce Springsteen. Album přijalo velmi smíšené recenze. Jedni nový směr kapely vychvalovali do nebes, druzí ho bez milosti kritizovali a označili za zklamání.\n\nAlbum nese název Sams Town podle hotelu z Las Vegas odkud kapela pochází.\n\n\n\n"}
{"id": "228959", "url": "https://cs.wikipedia.org/wiki?curid=228959", "title": "Veršovaný román", "text": "Veršovaný román\n\nVeršovaný román je literární dílo vystavěné jako román, psané však básnickým jazykem a ve verších. Účinek a bohatost děje je kombinován s vytříbeným básnickým jazykem. Kompoziční struktura díla je blízká románu či novele, nicméně časté je dělení díla na podstatně kratší části, častá je změna úhlů pohledu a mnohé lyrické pasáže. Oproti klasickým románům je většinou kladen mnohem větší důraz na psychologickou stránku děje a duševní život jednotlivých postav. Veršovaný román je vlastně delší epická, či spíše lyrickoepická báseň s dějem vystavěným formou románu. Často splývá s poemou či eposem. Klasickým veršovaným románem je Puškinův Evžen Oněgin, nejvýznamnějším veršovaným románem české literatury je Magdalena Josefa Svatopluka Machara. Veršovaný román je velmi populární v modernější anglicky psané literatuře, zde většinou v přímé návaznosti na Oněgina, což se projevuje literární formou (oněginská sloka) i tematikou (například román \"The Golden Gate\" od Vikrama Setha). Veršovaný román je také Brovningův Prsten a kniha.\n\n"}
{"id": "228960", "url": "https://cs.wikipedia.org/wiki?curid=228960", "title": "Oněginská sloka", "text": "Oněginská sloka\n\nOněginská sloka je typ sloky, vytvořený Puškinem pro jeho veršovaný román \"Evžen Oněgin\". Dílo je téměř výhradně psáno ve čtyřstopém jambickém verši a v poměrně neobvyklém rýmovém schématu \"aBaBccDDeFFeGG\", kde malá písmena zde znamenají ženské rýmy (přízvuk na předposlední slabice verše), velká písmena mužské rýmy (přízvuk na poslední slabice verše), ale toto schéma rozdělení druhů rýmu není striktně dodržováno. \n\nOněginská sloka vychází ze sonetu, na rozdíl od něj se ale nedělí na další, menší části, což je u sonetu sice nezávazné, ale obvyklé. Sonet je tak o něco flexibilnější než oněginská sloka. Jambický tetrametr navíc dává sloce silnější citový náboj, než obvykle v sonetech používaný jambický pentametr nebo jambický hexametr. \n\nMimo Puškina použil tuto básnickou formu Jon Stallworthy ve své poemě \"The Nutcracker\" (Louskáček, česky ale nevyšlo), napsané v roce 1987, a Vikram Seth ve svém veršovaném románu \"The Golden Gate\" z roku 1986 (v tomto veršovaném románu je návaznost na Oněgina nejen formální), a v dalších veršovaných románech a jiných epických básní anglické literatury. Z drobnějších básní psaných touto slokou stojí za zmínku krátká satirická báseň Vladimira Nabokova \"On Translating Eugene Onegin\" (O překládání Evžena Oněgina). V české původní tvorbě použil oněginskou sloku básník Petr Kukal pro svou poemu \"52 slok\" (\"2009 anonymně, 2014 s uvedením autorství\"), v níž popisuje osud učitele ruštiny, milovníka díla A. S. Puškina. \n\nOněginská sloka ovlivnila tvorbu Vladimíra Holana, zejména epické básně Prvni testment a Cesta mraku.\n\n"}
{"id": "228961", "url": "https://cs.wikipedia.org/wiki?curid=228961", "title": "9 × 19 mm Parabellum", "text": "9 × 19 mm Parabellum\n\nPistolový náboj 9 × 19 mm Parabellum byl představen v roce 1902 německým výrobcem zbraní \"Deutsche Waffen und Munitionsfabriken\" (\"DWM\") jako náboj pro jejich pistoli Luger. Jednalo se o vysoce výkonnou verzi staršího náboje 7,65 mm Luger, který byl vyvinut z náboje 7,65 mm Borchardt.\n\nJedná se o nejrozšířenější pistolový služební náboj na světě. Používá se také často v puškách zkonstruovaných na pistolové náboje a od druhé světové války se jedná o dominantní náboj do samopalů.\n\nNázev Parabellum je odvozen z latinského „Si vis pacem, para bellum“ („Hledáš-li mír, připrav se na válku“), což bylo moto DWM.\n\nPo 2. světové válce se obvyklá váha střely tohoto náboje zvýšila na 8 gramů, aby se dosáhlo větší přesnosti střelby. Mnoho policejních oddělení přešlo na tuto váhu, protože lehčí laborace tohoto náboje (7,4 g) se ukázala být méně účinnou.\n\nZlatým věkem tohoto náboje v USA se stalo období od začátku 80. let do poloviny 90. let 20. století. Policie se vzrůstajícím násilím ve městech začala používat samočinné zbraně s vysokokapacitními zásobníky. Pro tyto účely byl tento náboj svými relativně kompaktními rozměry (zejména ve srovnání s nábojem .45 ACP) velmi vhodný.\n\nNáboj 9 × 19 mm Luger se vyrábí ve nebo pro více než 70 různých zemí a stal se standardním pistolovým nábojem v celém světě. Jedná se o standardní pistolovou ráži NATO a dalších armád různých zemí světa.\n\n\nNáboj 9 × 19 mm Luger kombinuje plochou trajektorii letu střely s přijatelným zpětným rázem. Jeho hlavními výhodami jsou malá velikost a nízká potřeba surovin při výrobě.\nMezi nevýhody patří tendence k prostřelení cíle a malý průměr dutiny, která vzniká při průchodu střely tkáněmi (při použití neexpanzivní střely).\n\nPrůměrná hmotnost střely: 7,5–9 gramů (115–140 grainů)\nPrůměrná úsťová rychlost: 340 m/s\nPrůměrná úsťová energie: 450 J\n\nPrůměr střely: 9,02 mm (0,355\")\nCelková délka náboje: 29,69 mm (1,169\")\n\nTyp zápalky: Boxer, Berdan\n\n\n"}
{"id": "228964", "url": "https://cs.wikipedia.org/wiki?curid=228964", "title": "Fotbal na asijských hrách", "text": "Fotbal na asijských hrách\n\nFotbal na asijských hrách je fotbalový turnaj, který se poprvé uskutečnil v roce 1951 v Novém Dillí v Indii. Asijské hry jsou pořádány každé čtyři roky a zároveň dva roky před Olympijskými hrami. Jejich předchůdcem byly hry Dálného východu (deset ročníků) a západoasijské hry 1934. Organizátorem tohoto sportu na hrách je Asian Football Confederation (AFC), člen FIFA.\n\nAs end of 2014 Asian Games.\n\nAs end of 1998 Asian Games.\n\nAs end of 2014 Asian Games.\n\nAs end of 2014 Asian Games.\n"}
{"id": "228965", "url": "https://cs.wikipedia.org/wiki?curid=228965", "title": "Krymské hory", "text": "Krymské hory\n\nKrymské hory ( , Kryms'ki hory; , Krymskie gory; ) je název pohoří v jižní části Krymského poloostrova na Ukrajině. Pohoří je přibližně 160 km dlouhé a 50 km široké, táhne se od Sevastopolu a Balaklavy na západě až k Feodosii na východě. Nejvyšším vrcholem je Roman-koš (1545 m); nad 1500 m dosahuje také Demir-Kapu (1540 m), Zeytin-Kosh (1537 m), Kemal-Egerek (1529 m) a Eklizi-Burun (1527 m). Dalšími významnými vrcholy jsou Demerdži či Aj-Petri. Názvy většiny vrcholů jsou turkického původu. Nejvýznamnějším průsmykem je Angarský průsmyk (752 m), kterým je vedena silnice a trolejbusová trať spojující Simferopol a Jaltu.\n\n"}
{"id": "228967", "url": "https://cs.wikipedia.org/wiki?curid=228967", "title": "Úterský potok", "text": "Úterský potok\n\nÚterský potok (lidově \"Uterák\") je potok v Plzeňském kraji ústící do vodní nádrže Hracholusky. Délka toku činí 34,1 km. Plocha povodí měří 333,4 km².\n\nÚterský potok pramení západně od Bezvěrova, nedaleko pramení Manětínský potok. Mezi Bezvěrovem a Úterým se do něj vlévá Bezděkovský potok, Telecí potok a Lomený potok. Ještě před ústím Telecího potoka stával Zuckerův mlýn a další mlýn, tzv. Jansův mlýn, se nacházel u ústí Lomeného potoka. Za obcí Úterý se nalézá další z bývalých mlýnů na tomto potoce, tzv. Reličkův mlýn. Nedaleko Bezdružic se do Úterského potoka vlévá Nezdický potok. Necelé 2 km po proudu potoka najdeme zbytky mlýnu Barvírna, za ním se do toku vlévá nedaleko Potína Dolský potok. V této části údolí se nachází zbytky bývalého Žižkova mlýna, Falkenštejnský vodopád a dále po proudu ještě Starý mlýn pod kopcem se zříceninou Falkenštejn. Další potok, tzv. Blažimský potok se vlévá do potoka u tzv. Hlaváčkova mlýna pod vrchem Ostrov. Dalším přítokem je Hadovka u Šipína, kde se nachází další z mlýnů, tentokrát Dudákovský mlýn. Předposledním přítokem Úterského potoka je před Sviňomazským hrádkem Kozolupský potok.\n\nPosledním přítokem, před tím než Úterský potok dosáhne vodní nádrž Hracholusky, je nedaleko Trpíst Křelovický potok. \n\n\nPrůměrný průtok u Trpíst na říčním kilometru 4,25 činí 1,15 m³/s. Stoletá voda zde dosahuje 95,5 m³/s.\nMalebné údolí potoka je vyhledávaným místem pro pěší turistiku a dětské stanové tábory.\n\nDolní tok je součástí Přírodního parku Úterský potok, který vyhlásil OkÚ Tachov v roce 1997 na území o rozloze 1 805 ha.\n\n"}
{"id": "228968", "url": "https://cs.wikipedia.org/wiki?curid=228968", "title": "Marie Motlová", "text": "Marie Motlová\n\nMarie Motlová, původně Mottlová (1. května 1918 Bor u Tachova – 26. srpna 1985 Praha) byla česká herečka, známá především z filmové trilogie Jaroslava Papouška o rodině Homolkových a ze seriálu Jaroslava Dietla \"Nemocnice na kraji města\".\n\nHerectví ji lákalo již od dětství, když sledovala ochotnická představení, v nichž hrály její tety. Později zajížděla na představení do profesionálního divadla v Plzni, ale vystudovala zdravotnickou školu a začala pracovat jako zdravotní sestra.\n\nTouha stát se herečkou však zvítězila a za války v Praze studovala na dramatickém oddělení konzervatoře, kterou absolvovala roku 1943. Současně už hrála v málo známém divadélku ve Smetanově muzeu (společně s např. režisérem Antonínem Dvořákem, herci Antonií Hegerlíkovou, Jaromírem Spalem, Josefem Pehrem, Felixem le Breux a dalšími) a v sezóně 1942/1944 v Intimním divadle) v Umělecké besedě. Po okupaci hrála krátce v Divadle revolučních gard, pak přešla do divadla D 34. V letech 1946 – 1948 hrála v Honzlově Studiu Národního divadla a po jeho zrušení Honzlem v roce 1948 byla převedena do souboru činohry Národního divadla. Většinu hereckého života však strávila mimo Prahu, od roku 1953 v oblastním divadle v Mladé Boleslavi a v letech 1956 – 1979 byla členkou Divadla Jaroslava Průchy v Kladně. Externě působila jako rozhlasová hlasatelka. Roku 1979 odešla do důchodu.\n\nS filmem začínala velmi pozdě, povšiml si jí režisér Jaroslav Papoušek, který jí nabídl roli bábinky Homolkové ve filmu \"Ecce homo Homolka\", který měl ještě dvě pokračování. Stala se pak ve filmu představitelkou starších obyčejných žen, poslední roli měla ve filmu \"Všichni musí být v pyžamu\" v roce 1984. Televizním divákům zůstává v paměti její kouzelná stará slečna Ema, která posluhuje doktoru Sovovi v podání Ladislava Chudíka.\n\n\n\n\n"}
{"id": "228970", "url": "https://cs.wikipedia.org/wiki?curid=228970", "title": "Jako solný sloup", "text": "Jako solný sloup\n\nZůstat jako solný/solnej sloup nebo jako Lotova žena je biblismus, tedy ustálené slovní spojení pocházející z bible, které vešlo do slovníku mnoha jazyků jako rčení (přirovnání) a vyjadřuje např. stav člověka zcela ochromeného tím, co vidí; nebo nesmírné překvapení, které pozorovateli „vyrazí dech“; eventuálně pro případné varování, co se stane při nedodržení podmínek, za neuposlechnutí.\n\nPodle první knihy Starého zákona – Genesis se Bůh rozhodl zničit dvě hříšná místa – biblická města v údolí Siddí blízko Mrtvého moře – Sodomu a Gomoru.\nJejich obyvatelé měli být potrestáni „smetením ze světa“ za své neřesti, prostopášnosti a zkaženost. Abraham Boha prosil, aby neničil místo, kde jestě žijí také lidé nevinní a spravedliví. Ale kolik…? Prý padesát spravedlivých. Ale tolik lidí, kteří by žili podle svého nejlepšího vědomí a svědomí, zde nenašel. Na konci smlouvání o počtu spravedlivých byla ze všech obyvatel vybrána jen jedna rodina – Lot, jeho žena a dvě dcery. Mohli urychleně, pod ochranou andělů, opustit Sodomu před jejím zničením, ale podmínkou bylo, že se nebudou při útěku do hor obracet zpět.\n\nNa útěku se však Lotova žena (její jméno bible neprozrazuje) jako jediná zastavila a otočila se; za toto porušení podmínky záchrany byla potrestána – hrůzou z toho, co viděla, se proměnila v solný sloup. (Také se někdy uvádí, že zkameněla, což je ovšem de facto totéž.)\n\n\nNa událost se odkazuje v Lukášově evangeliu Nového zákona.\n\n\n"}
{"id": "228972", "url": "https://cs.wikipedia.org/wiki?curid=228972", "title": "Dorn (desková hra)", "text": "Dorn (desková hra)\n\nDorn je desková hra od nakladatelství Altar pro dva až šest hráčů. Jeden hráč představuje nekromanta Zorkala, který se chystá provést démonický rituál a tak zničit pokojné město Argos. Ostatní hráči představují pětici hrdinů, kteří mu v tom mají zabránit, ovšem k tomu se musejí utkat s nestvůrami, které Zorkal každý tah vyvolává.\n\nZorkal vyhraje, když shromáždí do rituální místnosti dostatečně mnoho nestvůr a tři kola ji udrží zaplněnou. Vyhraje též, pokud se mu podaří pobít všechny hrdiny, protože pak mu již nikdo nemůže v zaplnění místnosti zabránit.\n\nHrdinové vyhrají, když zabijí Zorkala. K tomu musí nejprve přinést tři z šesti artefaktů do rituální místnosti, tím otevřít Bránu Osudu, za kterou se Zorkal skrývá a přemoci jej v souboji.\n\nKaždý hrdina i nestvůra má uvedenu pohyblivost, počet životů a počet útoků. Strana, která je na tahu, nejprve svými tvory pohne o povolený počet polí a poté každý tvor může na své sousedy vyhlásit tolik útoků, kolik jich má ve svých vlastnostech. Útok zraní cíl za jeden život, ovšem každý hrdina automaticky vykryje v každém kole jeden z útoků.\n\nTento jednoduchý systém je ovšem obohacen schopnostmi, které hrdinové mají: někteří hrdinové mohou seslat kouzla (uzdravení souseda, ochromení všech blízkých nestvůr apod.), jiní mají kryt navíc, schopnost lukem zranit nestvůru až 4 pole vzdálenou, léčit sami sebe nebo např. zranit kruhovým sekem několik nestvůr najednou. Za některé schopnosti se platí ztrátou jednoho života, jiné jsou proveditelné, jen když se hrdina celé kolo nepohnull.\n\nNěkteré nestvůry mají též zvláštní schopnosti, například mumie svým útokem oběť na jedno kolo ochromí (nemůže se pohybovat, útočit ani kouzlit), upír se umí proměnit v netopýra (pohne se o více políček, ale nemůže útočit), kostlivec útočí píkou na vzdálenost dvě apod.\n\nHrdinové mají tři až sedm životů a na první úrovni jeden útok. Nestvůry mají jeden až dva životy a jeden (případně dva) útoky. Je jich osm různých druhů, čtyři z nich (tzv. \"silné nestvůry\") je náročnější vyvolat.\n\nZorkal i hrdinové začínají na první úrovni. Hrdinové postoupí na vyšší úroveň podle počtu pobitých nestvůr, Zorkal k tomu používá kapky krve, které získá, kdykoli hrdina ztratí život. Maximální možná úroveň je třetí. Úroveň umožňuje používat další schopnosti a ovlivňuje též pohyblivost a počet životů a útoků. Totéž platí pro Zorkala, který na vyšší úrovni může vyvolat více nestvůr.\n\n\nHráči si na začátku sestaví družinu pěti z deseti možných hrdinů, nebo si ji náhodně nalosují.\n\nRozšíření \"Dorn: Kostějův věčný návrat\" přináší nové temné příšery, schopnosti pro artefakty, úkoly jak pro dobrou tak pro temnou stranu, nové hrdiny a nového pána Dornu.\n\n"}
{"id": "228973", "url": "https://cs.wikipedia.org/wiki?curid=228973", "title": "Východomoravská nářeční skupina", "text": "Východomoravská nářeční skupina\n\nVýchodomoravská nářeční skupina (také se užívá označení moravskoslovenská nářeční skupina) je skupina nářečí českého jazyka, užívaná na východě a jihovýchodě Moravy, především na Moravském Slovácku a Moravském Valašsku. Oproti českým i středomoravským (hanáckým) nářečím jsou východomoravská nářečí archaičtější a v mnoha ohledech se nejvíc blíží spisovné češtině.\n\nHranice této nářeční skupiny tvoří na severu hranice Zlínského kraje, tedy vrcholy Moravskoslezských Beskyd Vysoká, Radhošť a Kněhyně. Dále hranice vede přes Veřovice, Mořkov, Starý Jičín, Bernartice nad Odrou až po Hranice, dále sem patří bývalý český jazykový výběžek na sever od Hranic na Moravě, který zahrnuje obce Střítež nad Ludinou, Jindřichov, Spálov, Luboměř, Partutovice a Olšovec. Dále severní hranice pokračuje na Hranicku přes Hrabůvku, Jezernici, Lipník nad Bečvou, Sušice. Tady se hranice prudce stáčí na východ kolem Hostýnského Záhoří a vede přes Hlinsko, Rakov až po Horní Těšice u městečka Kelč. Potom se hranice vrací směrem na jihozápad a odděluje obce se středomoravským (hanáckým) nářečím. Mezi hraniční obce s východomoravským nářečím na západě patří: Všechovice, Komárno, Rusava, Horní Lapač, Zlín, Sazovice, Otrokovice, Kvasice. Na Kroměřížsku zde patří i obce Trávník a Střížovice. Dále hranice vede přes obce Karolín, Sulimov, Lubná, Kostelany, Roštín, Cetechovice, Střílky, Koryčany, Ostrovánky, Želetice u Kyjova, Násedlovice, Klobouky u Brna - Bohumilice, Krumvíř, Boleradice, Starovičky, Velké Pavlovice, Rakvice, Podivín a Břeclav. Řadí se sem i oblast Hustopečska a Mikulovska, osidlená dříve německým obyvatelstvem, po r. 1945 osidlena převážně obyvateli z jihovýchodní Moravy. Jižní a východní hranici oblasti tvoří v podstatě státní hranice se Slovenskem. Jen dříve se malé hraniční oblasti Horňácka a Moravských Kopanic na východě Moravy u hranic se Slovenskem řadily mezi ryze slovenská, a nikoli mezi moravskoslovenská nářečí, protože se tam neužívalo souhlásky \"ř\". \n\n\nNářečí východomoravské nářeční skupiny se dělí do následujících podskupin:\n\n\n\n"}
{"id": "228978", "url": "https://cs.wikipedia.org/wiki?curid=228978", "title": "Kobe Wing Stadium", "text": "Kobe Wing Stadium\n\nKobe Wing Stadium (jap. (神戸ウイングスタジアム, Kóbe Uingu Sutadžiamu) je japonský fotbalový stadion ve městě Kóbe. Stadion byl postaven v roce 2001. V roce 2002 hostil 1 osmifinále Mistrovství světa ve fotbale a 2 zápasy základních skupin. Stadion je domácím stadionem fotbalového týmu Vissel Kōbe. Stadion má počítačem řízený systém umožňující kontrolovat množství vody, kyslíku a hnojiva v půdě.\n"}
{"id": "228979", "url": "https://cs.wikipedia.org/wiki?curid=228979", "title": "Ivan Hladík", "text": "Ivan Hladík\n\nIvan Hladík (* 2. října 1975, Praha) je český textař, scenárista, spisovatel a redaktor.\n\nTvorbě písňových textů se věnuje od roku 1996. Mezi první CD, na kterých se autorsky podílel, patřilo „comebackové“ album Rebels a album Hazard Petra Dopity. Skladby s jeho texty zpívají např. Jiří Korn, Petr Kolář, Magda Malá, Michael Kocáb, Radka Fišarová, Zlata E. Kinská, Bára Basiková a řada dalších. Spolupracoval například i s Michaelem Jayem, který je autorem hudby pro Celine Dion a soundtracku \"Top Gun\". Jako autor dialogů a textů je spolutvůrcem původních scénických projektů na Křižíkově fontáně (\"Notre Dame de Paris\", \"Malá mořská víla\", \"James Bond – Agent 007\" a \"Tristan a Isolda\").\nNa Křižíkově fontáně (ag. Orfeus) spolupracoval od r. 1995 na postech vedoucího výpravy, produkce, tiskového mluvčího a asistenta ředitele. Od r. 2000 také jako kmenový autor písňových (muzikálových) textů.\nZ tvorby můžeme dále uvést text písně „The Rule‘s of Lie“ - titulní skladby soundtracku filmu Pravidla lži nebo skladbu „Jsem strážný anděl tvůj“ z výběrového dvoualba The Best of Michael Kocáb. Je autorem českých verzí známých písní zahraničních zpěváků, jako např. Eltona Johna (Sorry Seems To Be The Hardest Word), hitů Tiny Turner nebo filmových skladeb (Love song for A Vampire, My heart will go on aj.).\nKromě psaní textů se věnuje psaní filmových a televizních scénářů. V roce 2014 vydala spol. Fragment knihu „“, což je první díl prózy v thrillerovém žánru (vydáno pod pseudonymem Ian Dachs).\nJako redaktor se věnuje především psaní o filmech a filmové hudbě.\n\n\n\n"}
{"id": "228987", "url": "https://cs.wikipedia.org/wiki?curid=228987", "title": "Dějiny českých politických stran", "text": "Dějiny českých politických stran\n\nDějiny českých politických stran reflektují postupný vývoj politických subjektů na území českých zemí, které reprezentují etnicky převážně českou populaci. \n\nParlamentní život na území českých zemí se poprvé rozvinul během revolučního roku 1848. V důsledku přechodu na ústavní formu vlády byl utvořen Říšský sněm coby celostátní zákonodárný sbor a plánovalo se též svolání Českého zemského sněmu (proběhly sice zemské volby, ale sněm nebyl po nepokojích v Praze nikdy svolán). Ve volbách ovšem byl konstituován Moravský zemský sněm i Slezský zemský sněm (respektive takzvaný Slezský konvent). Systém politických stran v moderním slova smyslu nicméně v roce 1848 ještě neexistoval, celá česká politická reprezentace tvořila širokou Národní stranu, jejímž předáky byl František Palacký a František Ladislav Rieger, v níž koexistovaly osobnosti demokratické, liberální i konzervativní orientace. Neexistovalo formální stranické členství. Volná politická soutěž navíc zanikla po potlačení revoluce v roce 1849.\n\nV období neoabsolutismu byla aktivní jen volná platforma konzervativně orientovaných vlastenců jako Václav Vladivoj Tomek, Karel Jaromír Erben nebo Leopold Lev Thun-Hohenstein, kteří byli důsledně loajální k monarchii, odmítali demokratický radikalismus roku 1848 a podporovali rozvoj národního svérázu české populace. \n\nŘíjnový diplom z roku 1860 a následná únorová ústava z počátku roku 1861 obnovily parlamentní a ústavní systém vlády v Rakouském císařství. Byla definována Říšská rada coby nejvyšší zákonodárný sbor, volený nepřímo jako soubor delegátů jednotlivých zemských sněmů. Ještě na jaře 1861 proto proběhly volby do zemských sněmů. Zemské volby v Čechách, na Moravě a ve Slezsku utvořily zemské politické reprezentace. Mezi českou populací se opět zformovala široká platforma (český volební výbor, Národní strana), kterou vedli František Palacký a František Ladislav Rieger. Analogicky německojazyčná populace byla zastoupena liberální Ústavní stranou. Zemské sněmy v českých zemích byly voleny na základě kuriového systému a oddělenou volební kurii tak tvořili i velcí pozemkoví vlastníci (velkostatkářská kurie), kteří se sdružovali v samostatných politických táborech. Šlechta sympatizující s českým federalistickým programem a identifikující se s českým národním hnutím utvořila Stranu konzervativního velkostatku (provídeňsky, německorakousky smýšlející velkostatkáři z českých zemí byli členy Strany ústavověrného velkostatku).\n\nNárodní strana byla v 60. letech 19. století stranou honoračního typu, bez masového členství, sestávající z jednotlivých poslanců a volné sítě aktivistů, bez formálnějších rozhodovacích struktur. Vzhledem k omezenému volebnímu právu (volební cenzus) se obracela na vzdělanější, majetnější vrstvy a zahrnovala opět stejně jako v roce 1848 široké názorové spektrum, ve kterém se již od 60. let vyhraňoval pozdější mladočeský proud, více demokraticky orientovaný. Dominance Národní strany trvala až do 70. let a fakticky až do konce let 80. Strana konzervativního velkostatku byla jejím trvalým spojencem.\n\nV roce 1874 vznikla oficiálně Národní strana svobodomyslná (mladočeská), která v doplňovacích volbách na Český zemský sněm roku 1874 poprvé vystoupila se samostatnou kandidaturou. Definovala se jako liberální, pokroková a demokratická alternativa konzervativní Národní strany (staročeské). Mladočeši odmítali politiku pasivní rezistence, kterou razil František Ladislav Rieger (český bojkot zemských sněmů i Říšské rady kvůli opozici proti ústavnímu směřování státu). Poté, co po volbách do Říšské rady roku 1879 v Předlitavsku utrpěly porážku německorakouské liberální síly, posílila konzervativní pravice. Čeští politici potom utvořili alianci s německými konzervativci a představiteli Poláků a vznikla vláda Eduarda Taaffeho. Pasivní rezistence staročechů skončila a všechny tři proudy české politiky (staročeši, mladočeši i Strana konzervativního velkostatku) se spojily do jednotného Českého klubu na Říšské radě. V 80. letech za vlády Eduarda Taaffeho proto samostatná aktivita mladočechů ustala. \n\nOživení činnosti mladočeské strany nastalo až v 2. polovině 80. let. Postupně narůstala nespokojenost s výsledky české účasti na vládě. Mladočeši byli kritičtější k roli šlechty, podporovali zásadnější volební reformy a byli důslednější v obhajobě českých zájmů. Zemské volby v Čechách 1889 už probíhaly ve vyostřené atmosféře konfrontace mezi staročechy a mladočechy. Staročeši sice zvítězili, ale jen mírnou převahou nad mladočeskými kandidáty. Na sněmu pak fungovaly dva české konkurenční poslanecké kluby. České politické spektrum poprvé nabylo rysů systému dvou stran (kromě stran ve velkostatkářské kurii). Rozkol se dále vystupňoval v roce 1890 kvůli takzvaným punktacím, které měly být pokusem o česko-německý smír v Čechách. Ve volbách do Říšské rady roku 1891 byli staročeši téměř vymazáni z politické mapy a drtivou většinu mandátů získali mladočeští kandidáti. Česká politika vstoupila do krátkého období mladočeské dominance. \n\nJiž během 90. let se ale české politické spektrum dále rozčlenilo a postupně se utvořilo několik stavovsky a ideologicky definovaných politických proudů. Přispěly k tomu i reformy volebního systému, který na úrovni zemských sněmů zůstával bez větších změn, ale ve volbách do celostátní Říšské rady procházel značnými úpravami. Již Taafeho volební reforma z roku 1882 zvýšila skupinu oprávněných voličů o maloměstské, malopodnikatelské vrstvy. Výraznější změnou byla Badeniho volební reforma roku 1896. I ta zachovávala kuriální volební systém, ale k dosavadním čtyřem kuriím (velkostatkářská, městská, kurie obchodních a živnostenských komor a kurie venkovských obcí) přibyla kurie pátá, všeobecná. Zatímco volební právo v čtyřech původních kuriích omezoval daňově definovaný volební cenzus, pátá kurie zahrnovala všechny muže starší 24 let.\n\nV Čechách v krátkém sledu vzniklo několik nových stran. V roce 1894 Křesťansko-sociální strana v Čechách, roku 1897 Národní strana katolická v království Českém, roku 1897 Česká strana národně sociální, roku 1897 Česká strana radikálně pokroková, roku 1899 Česká strana státoprávní a roku 1900 i Česká strana lidová (realistická). Strana sociálně demokratická se roku 1893 po delší předchozí existenci v rámci celostátní Sociálně demokratické strany dělnické v Rakousku oddělila na sjezdu v Českých Budějovicích do samostatného politického subjektu pro českou populaci, s vlastní organizační strukturou. Díky Badeniho volební reformě se navíc již ve volbách do Říšské rady roku 1897 do vídeňského parlamentu dostalo několik českých sociálně demokratických poslanců. Zásadní byl vznik samostatné České agrární strany (původně jako Sdružení českých zemědělců v rámci mladočeského tábora, od roku 1899 jako zcela samostatný politický subjekt, jehož předsedou byl Stanislav Kubr). \n\nNa Moravě probíhal proces diferenciace politického spektra s jistým zpožděním. Rivalita mezi staročechy a mladočechy tu nebyla tak výrazná. Původní moravské křídlo staročeské strany (Moravská národní strana), které vedl Alois Pražák, tu dlouho působilo jako ústřední politická formace. Teprve v 90. letech se zde vyčlenila mladočesky orientovaná Lidová strana na Moravě pod vedením Adolfa Stránského. Roku 1899 vznikla Moravsko-slezská křesťansko-sociální strana na Moravě, již předtím roku 1896 Katolická strana národní na Moravě. Ještě před koncem století se na Moravě také (nepříliš výrazně) etablovali národní sociálové. Ve Slezsku byl rozvoj českého stranického života výrazně opožděn. Kvůli nevýrazné demografické základně (Češi tvořili jen menšinu populace této korunní země a nebyli výrazněji zastoupeni ani na Slezském zemském sněmu) se zde jednotlivé ideologické tábory vyčlenily až v první dekádě 20. století. \n\nMnohé z nově vzniklých subjektů se etablovaly již ve volbách do Říšské rady roku 1901 nebo ve volbách na Český zemský sněm téhož roku. Po nich byla sice na zemském sněmu zachována v rámci etnicky českého politického systému dominance mladočechů s 67 mandáty, ale 18 mandátů si připsali agrárníci, 6 staročeši, 3 nezávislí, 2 radikální pokrokáři a 1 státoprávníci. Zásadní změnou bylo ovšem zavedení rovného a všeobecného volebního práva do Říšské rady, podle kterého se poprvé volilo ve volbách roku 1907. Dominance mladočeských elit byla nahrazena systém více stran, bez jediné převažující. Z celkem 108 českých poslanců Říšské rady byl 28 agrárníků, 26 mladočechů a staročechů, 24 sociálních demokratů a 17 klerikálů. Volby probíhaly ve většinovém volebním systému, dvoukolově, což před druhým kolem vedlo k utváření širších volebních koalic. Tento trend se ještě prohloubil ve volbách do Říšské rady roku 1911, kdy společný postup několika stran proti klerikálním kandidátům vedl k tomu, že nakonec získali daleko méně mandátů, než odpovídalo zisku hlasů v 1. kole. Jako celek si ale české politické spektrum zachovalo charakter pluralitního, až roztříštěného stranického systému. Pokračoval i ústup mladočechů. V Čechách získali nejvíce mandátů agrárníci, následovaní národními sociály, sociálními demokraty, teprve pak následovali mladočeši. Na Moravě vyhráli sociální demokraté, druzí byli klerikálové a třetí agrárníci. Neúspěšně ve volbách roku 1911 skončil projekt nové sociálně demokratické strany, Česká sociálně demokratická strana v Rakousku (takzvaní centralisté), která odmítala separaci stranických a odborových struktur sociálně demokratického hnutí podle národnostních táborů a prosazovala integrovanější celorakouské dělnické hnutí. Získala ale jen zanedbatelný počet hlasů a mandátů (s výjimkou Slezska, kde obdržela 1 z celkem 3 českých mandátů).\n\nOdlišný vývoj počátkem 20. století prožíval stranický systém na zemské úrovni. Český zemský sněm byl volen nadále podle zastaralého kuriového systému z 60. let 19. století (značné zastoupení šlechty, omezené volební právo, úplná absence sociálních demokratů a některých dalších masových stran) stále více paralyzován německými obstrukcemi (které následovaly po předchozích etapách českých obstrukcí). Po volbách na Český zemský sněm roku 1908 byl tento zákonodárný sbor zcela ochromen a nemohl řádně fungovat. V roce 1913 ho vláda nechala rozpustit (takzvané Anenské patenty) a nahradit technokratickou zemskou správní komisí. Na Moravě byla situace jiná; Moravské vyrovnání z roku 1905 dosáhlo kompromisu mezi českou a německou populací a uskutečnily se podle něj volby roku 1906. Ve Slezském zemském sněmu byli Češi nevýznamnou menšinou.\nS rozvojem stranického spektra se posouvaly i metody stranické organizace a práce. Honorační strany byly od konce 19. století nahrazovány stranami masového typu (v politologické teorii tento proces je označován jako versäulung - „sloupovatění“ politického života), s jasně definovaným členstvím a satelitními organizacemi (odbory, profesní sdružení, hospodářská družstva, tisk apod.) Identické procesy probíhaly i mezi německým obyvatelstvem českých zemí, kde původní převaha liberální německé strany byla nahrazena stavovskou a ideologickou pluralitou.\n\nV měsících před i po vyhlášení samostatného Československa probíhalo v českém politickém systému přeskupování sil. V únoru 1918 se sloučilo několik měšťanských, národně-liberálních formací (včetně mladočechů a staročechů) do České státoprávní demokracie, která se v roce 1919 proměnila na Československou národní demokracii. V dubnu 1918 se národně sociální strana přejmenovala na Českou stranu socialistickou a upravila svůj program, když se od původního nacionalismu posunula k levicovým pozicím. Reformou prošel i katolický tábor, kde se několik křesťansko-sociálních a katolicko-konzervativních stran spojilo a vznikla Československá strana lidová. \n\nPrvním volebním soubojem v novém státě byly komunální volby roku 1919. Probíhaly jen v českých zemích a přinesly drtivé vítězství levice. U etnicky českých voličů získala nejvíce hlasů Československá sociálně demokratická strana dělnická (32,5 %), následovaná další levicovou Československá strana socialistická (17,3 %). Třetí skončila Republikánská strana československého venkova (15,3 %), další místa obsadila Československá strana lidová (9,8 %) a Československá národní demokracie (9,6 %). Dosud roztříštěné politické spektrum se dočasně proměnilo na stranický systém s dominancí levice. Dvě vítězné levicové strany pak společně s třetí agrární stranou utvořily takzvanou rudozelenou koalici. Podobné výsledky přinesly i první celostátní volby do Národního shromáždění roku 1920. Vzhledem k utvoření unitárního československého státu se české politické spektrum začalo proměňovat i integrací se stranickými subjekty na Slovensku (později i na Podkarpatské Rusi). Výrazně v tom v průběhu 20. let pokročili sociální demokraté a agrárníci (fúze se Slovenskou národní a rolnickou stranou), dočasně se se slovenskými katolíky (Slovenská ľudová strana) integrovali i čeští lidovci. \n\nVe volbách v roce 1920 uspěla pětice tradičních českých politických stranických proudů, která pak po celou první republiku reprezentovala převážnou část českých voličů. Šlo o strany sociálně demokratickou, socialistickou (národně socialistickou), agrární (republikánskou), lidovou a národně demokratickou. K nim se přidala poprvé i Československá živnostensko-obchodnická strana středostavovská vzniklá v listopadu 1919 sloučením českých a moravských menších a do té doby nepříliš vlivných stran. V následujících volbách postupně posilovala a zařadila se rovněž mezi etablované politické subjekty. \n\nZásadní změnu v českém stranickém životě přinesl roku 1921. Poté, co v roce 1920 postupně došlo k rozkolu v sociální demokracii a ustavení dvou paralelních sociálně demokratických struktur, se levicové křídlo sociální demokracie ustavilo v květnu 1921 jako samostatná Komunistická strana Československa, která potom na slučovacím sjezdu na podzim 1921 integrovala i komunistické strany jiných národností v Československu. KSČ se tak stala jedinou z českých politických stran, která byla plně supraetnická. České politické spektrum se vznikem KSČ rozšířilo na sedm relevantních stranických subjektů. \n\nV následujících letech nebyla KSČ pro svou radikálně opoziční a revoluční politiku schopna se začleňovat do vládních koalic. Zbylé politické strany proto opakovaně uzavíraly široké pravolevé koalice a jejich předáci sdružení v takzvané \"pětce\" (pět hlavních nekomunistických českých stran, kromě živnostníků) drželi zásadní vliv. Rozkol v sociální demokracii také rozbil dosavadní krátce existující dominanci levice a české stranické spektrum poté až do zániku první republiky opět vykazovalo rozptýlený charakter, bez jediné převládající strany. Fragmentaci stranického spektra posiloval i nově zavedený poměrný volební systém (na rozdíl od většinového, vícekolového za Rakouska-Uherska) s nízkou uzavírací klauzulí. Praxe širokých koalic byla porušena pouze v letech 1926–1929, kdy takzvaná \"panská koalice\" poprvé a naposledy sdružila výlučně pravicové, občanské a nesocialistické strany (včetně obdobných stran německé menšiny). Pak se opět systém vrátil k širším koalicím, za účasti levice i pravice. Jen okrajově se v českém prostředí prosazovaly nové politické proudy. Ve 20. letech vznikla Národní obec fašistická, ale ve volbách získávala jen několik poslaneckých křesel. Podobně se zásadně neuchytily ani radikálně nacionalistické formace jako Národní liga nebo Liga proti vázaným kandidátním listinám, které okolo sebe vytvářel Jiří Stříbrný. Pokusem o posun ve stranickém životě byla také integrace národních demokratů s některými nacionalistickými formacemi ve 30. letech, čímž vzniklo Národní sjednocení. Ani to ale v posledních parlamentních volbách roku 1935 nezaznamenalo větší přírůstky. Ve 20. letech zase neuspěla Národní strana práce koncipovaná jako liberální, prohradní alternativa k národním demokratům. Efemérní charakter měly i některé odštěpenecké levicové formace jako Socialistická strana československého lidu pracujícího nebo Neodvislá strana komunistická v ČSR.\n\nSedm základních politických stran (včetně komunistů) si tak udrželo své pozice a to i v posledním lidovém hlasování za první republiky, kterým byly komunální volby roku 1938 konané již v atmosféře mezinárodního napětí. Na rozdíl od českého politického spektra proběhl v německém táboře integrační zlom a dominantní politickou silou se stala Sudetoněmecká strana.\n\nMnichovská dohoda přinesla radikální územní ztráty ale i otřes politického a stranického systému. V rámci druhé republiky došlo k cílené redukci počtu politických stran, protože právě těžkopádná a komplikovaná struktura rozhodování v prvorepublikových koalicích byla označována za jednu z chyb předmnichovského Československa. Za druhé republiky se utvořily pouze dvě politické strany: Strana národní jednoty, která zahrnula bývalé agrárníky, živnostníky, lidovce, národní demokraty (národně sjednocené) a část národních socialistů, a Národní strana práce, v níž se soustředili bývalí sociální demokraté a část národních socialistů. Sloučily se i některé satelitní stranické organizace. Komunistická strana Československa nemohla pokračovat ve svém fungování, mandáty jejích poslanců a dalších zvolených zástupců zanikly, řadoví členové KSČ se ovšem mohli angažovat v Národní straně práce. Obě zbylé politické strany byly výlučně české (vzhledem k federalizaci Česko-Slovenska na podzim 1938 se na Slovensku utvořil separátní politický a stranický systém). Politický systém druhé republiky označován jako autoritativní demokracie existoval jen několik měsíců. Během nich postupně v Straně národní jednoty sílily protidemokratické, totalitární a pronacistické tendence, zatímco Národní strana práce ztrácela vliv. Žádné volby se na území českých zemí v této době nekonaly. Role parlamentu byla oslabena zmocňovacím zákonem, takže Národní shromáždění se naposledy sešlo 16. prosince 1938.\n\nPo německé okupaci Čech a Moravy v březnu 1939 stranické spektrum zcela zaniklo. Jedinou politickou stranou povolenou v Protektorátu Čechy a Morava bylo Národní souručenství, které ale mělo rys masového sdružení (členy byli téměř všichni dospělí muži české národnosti) působícího v totalitních podmínkách. Jeho role se během okupace navíc postupně vytrácela.\n\nPo druhé světové válce se v českých zemích obnovil částečný politický pluralismus. Již na jaře 1945 byla ustavena Národní fronta Čechů a Slováků jako politické ústředí československých stran hlásících se k výstavbě obnovené republiky. Národní fronta v této době fungovala jako všenárodní koalice, která ale nezahrnovala všechny politické proudy předmnichovského Československa. Vznik nových politických stran podléhal navíc souhlasu Národní fronty. V parlamentních volbách roku 1946 tak v českých zemích kandidovaly jen čtyři strany. Výsledkem voleb (v českých zemích) byla dominantní pozice Komunistické strany Československa. Na druhém místě, ale s výrazným odstupem skončila Československá strana národně socialistická, pak Československá strana lidová a jako poslední Československá sociální demokracie. Ze čtyř těchto subjektů jen lidová strana nebyla stranou levicovou. Zcela zanikla agrární strana, živnostenská strana i politické formace národně-liberálního a národně-konzervativního charakteru, jakými byli meziváleční národní demokraté.\n\nParalelně s utvořením Národní fronty se po roce 1945 integrovaly i dosavadní stranické satelitní organizace. Po válce tak již nebyly obnoveny samostatné stranické odborové a profesní organizace a místo toho vznikly celonárodní organizace jednotné, formálně nadstranické (Svaz české mládeže, Ústřední rada odborů, Ústřední svaz obchodu, Jednotný svaz českých zemědělců apod.). V stranické sféře zůstal politický tisk. Změnou oproti období před rokem 1938 bylo i to, že vznikly dva paralelní stranické systémy v českých zemích i na Slovensku, kde se dominantní silou dočasně stala Demokratická strana a kde tamní Komunistická strana Slovenska byla formálně nezávislým subjektem, bez vazby na KSČ. Tato separace ale nebyla úplná, protože KSČ s KSS úzce spolupracovala, stejně jako Demokratická strana nacházela spojenectví u českých nemarxistických stran. Menší slovenská Strana práce se dokonce v roce 1947 integrovala plně do celostátní sociální demokracie (jako Zemská organizace Československé sociální demokracie na Slovensku).\nVšenárodní koalice v rámci Národní fronty se v předjaří 1948 rozpadla. Národní socialisté, lidovci a slovenští demokraté se rezignacemi na křesla v kabinetu pokusili vynutit změnu vládního uspořádání. V mocenském souboji (únorový převrat) ale nakonec triumfovali komunisté, kteří mobilizovali veřejnost, v ostatních stranách aktivizovali své spojence, provedli čistky a následně sestavili novou vládu (druhá vláda Klementa Gottwalda), která se formálně hlásila ke kontinuitě s politikou poválečné Národní fronty. Ve skutečnosti politická soutěž v Československu zanikla. Formálně se to projevilo v parlamentních volbách roku 1948, kdy Národní fronta předložila jednotnou kandidátní listinu, jež získala přes 86 % hlasů. Výlučnou politickou silou v zemi se stala Komunistická strana Československa. Československá strana národně socialistická byla po Únoru transformována na Československou stranu socialistickou. V činnosti pokračovala Československá strana lidová, zatímco Československá sociální demokracie zanikla a v červnu 1948 se sloučila s KSČ. \n\nFormálně tak v českých zemích po roce 1948 existoval systém dominantní politické strany (KSČ) a dvou menších stran, fakticky šlo o totalitní systém ovládaný komunistickou stranou (oficiálně toto zakotvila coby \"vedoucí úlohu KSČ\" až Ústava Československé socialistické republiky z roku 1960). Všechny volby na území Československa až do roku 1990 pak probíhaly v systému Národní fronty, s jednotnou kandidátní listinou. \n\nNa konci 60. let se objevily náznaky narušení totalitního charakteru stranického systému v Československu. Už zákon č. 113/67 Sb. počítal s volbami do Národního shromáždění ve vícemandátových okrscích, tedy s převahou počtu kandidátů nad počtem mandátů a tudíž limitovanou politickou soutěží. Systém Národní fronty měl ovšem být zachován. \n\nBěhem pražského jara v roce 1968 pak sílily emancipační tendence v nekomunistických stranách, které počítaly s rovnoprávnějším postavením vůči KSČ. Aktivizovaly se skupiny bývalých sociálních demokratů, ale k obnovení samostatné sociálně demokratické strany pro nesouhlas KSČ nedošlo. Výrazný vliv měl zdola budovaný a mimo Národní frontu působící Klub angažovaných nestraníků. Chystané volby do Národního shromáždění roku 1968 se ale nikdy neuskutečnily. Po provedení invaze vojsk Varšavské smlouvy do Československa a nástupu normalizace byly tyto reformní pokusy zastaveny. Do roku 1990 pak opět fungoval systém Národní fronty s vedoucí úlohou KSČ a dvěma dalšími loajálními, závislými politickými stranami.\n\nKomunistická strana Československa (od roku 1948 byla Komunistická strana Slovenska její součástí) měla rozhodující politický vliv. Její nejvyšší orgán, Ústřední výbor Komunistické strany Československa měl například odborné, rezortní oddělení, která pokrývala všechny oblasti správy státu. K drobným změnám došlo až krátce před pádem režimu, kdy reformní hnutí v Sovětském svazu (perestrojka) přineslo opět myšlenky na zavedení limitované politické soutěže. Na jaře 1989 se tak konaly v několika okrscích doplňovací volby do Federálního shromáždění, v nichž bylo nominováno Národní frontou více kandidátů.\n\nObnovení politického pluralismu přinesla sametová revoluce. Již 19. listopadu 1989 vzniklo Občanské fórum, které pak vedlo jednání v rámci Národní fronty i na vládní úrovni. Na přelomu listopadu a prosince 1989 vyústil tlak veřejnosti v přijetí zásadních ústavních zákonů Federálním shromážděním, které zrušilo článek ústavy týkající se vedoucí úlohy KSČ. Na přelomu roku 1989 a 1990 pak začal proces kooptací do Federálního shromáždění a kooptací do České národní rady, kterými se do zákonodárných sborů jmenováním dostali představitelé Občanského fóra, nestraníků a dalších politických stran (včetně některých nových komunistů).\n\nV červnu 1990 proběhly Volby do Sněmovny lidu Federálního shromáždění, Volby do Sněmovny národů Federálního shromáždění i Volby do České národní rady. Občanské fórum v nich získalo okolo poloviny hlasů a dočasně se stalo dominantní silou české politiky. Relevantní silou zůstala nadále Komunistická strana Československa, výrazné zisky, zejména na Moravě, si připsalo Hnutí za samosprávnou demokracii - Společnost pro Moravu a Slezsko a do zákonodárných sborů se dostala i Československá strana lidová (nyní coby Křesťanská a demokratická unie, do níž se sloučily i některé další křesťanské skupiny). Mimo parlament zatím zůstali sociální demokraté. \n\nPo roce 1990 probíhaly v stranickém systému další hluboké změny. Pokračoval separátní vývoj v Česku a na Slovensku. I celostátní KSČ se už v březnu 1990 rozdělila na Komunistickou stranu Slovenska a Komunistickou stranu Čech a Moravy, přičemž vazby mezi oběma stranami se v roce 1991 prakticky přetrhly. Podstatné bylo hlavně pnutí v Občanském fóru, kde krystalizovaly názorové platformy jako Meziparlamentní klub demokratické pravice nebo Klub sociálních demokratů Občanského fóra. V roce 1991 rozkol postihl hlavní masu Občanského fóra. Výsledkem bylo na jaře 1991 jeho rozdělení na dva nástupnické subjekty: Občanské hnutí a Občanskou demokratickou stranu. Samostatně postupovala i Občanská demokratická aliance.\n\n\n\nVe volbách do České národní rady roku 1992 vystřídala Občanská demokratická strana (kandidující v koalici s Křesťanskodemokratickou stranou) Občanské fórum v roli dominantní strany, byť s daleko nižším výsledkem (cca 30 %). Ostatní politické strany byly nadále roztříštěné. Mandáty obhájili komunisté, sdružení nyní do koalice Levý blok. Do parlamentu pronikla nově i Československá sociální demokracie, Liberálně sociální unie (aliance několika středových stran), Křesťanská a demokratická unie - Československá strana lidová, Občanská demokratická aliance a Hnutí za samosprávnou demokracii - Společnost pro Moravu a Slezsko. Poprvé mandáty získala i radikální formace Sdružení pro republiku - Republikánská strana Československa. Naopak dosud vlivné Občanské hnutí těsně nepřekonalo hranici 5 % pro vstup do parlamentu. Do konce roku 1992 zaniklo Československo a politický prostor českých stran se zúžil výlučně na samostatnou Českou republiku a její ústavní systém.\n\nBěhem 90. let pokračoval vývoj stranického spektra, které od dominance Občanského fóra a později Občanské demokratické straně dospělo k paritě mezi pravicí a levicí. Od poloviny dekády se jako nejsilnější levicová strana etablovala Česká strana sociálně demokratická, na pravici zůstala hlavním subjektem Občanská demokratická strana. Naopak jiné politické strany se z vrcholové politiky vytrácely. Po volbách roku 1996 takto z parlamentu vymizely Liberálně sociální unie i moravistické formace. Po volbách roku 1998 pak o mandáty přišlo i Sdružení pro republiku - Republikánská strana Československa. Rozkol v ODS z přelomu let 1997 a 1998 přinesl vznik Unie svobody, která ale neohrozila bipolární charakter české politiky ustavený v polovině 90. let. Trvale na okraji vysoké politiky zůstaly po celou dekádu některé další formace jako Důchodci za životní jistoty, Strana zelených či Demokratická unie. Jen dočasný charakter měly reformní levicové subjekty odštěpené od KSČM jako Levý blok nebo Strana demokratické levice. Zásadní proměnu stranického spektra nepřinesly ani volby roku 2002 a volby roku 2006. Trval systém křehké rovnováhy mezi pravicí a levicí a dominance ODS a ČSSD v příslušných pólech politického spektra. Projekt Čtyřkoalice z počátku století se rozpadl a do voleb v roce 2002 šel v redukované podobě jako Koalice (aliance lidovců a Unie svobody, včetně integrované Demokratické unie). Novým politickým subjektem v parlamentu se po volbách v roce 2006 stala Strana zelených. Větší proměnu stranické mapy přinesly sněmovní volby roku 2010, kdy ČSSD a ODS oslabily a do dolní komory pronikly nové formace jako Věci veřejné (později z nich odštěpená formace LIDEM) a TOP 09. Naopak KDU-ČSL se poprvé od roku 1990 do dolní komory nedostala. Mimo parlament zůstala Strana práv občanů ZEMANOVCI. Po propadu Sdružení pro republiku - Republikánské strany Československa ve volbách roku 1998 trvale mimo zastupitelské sbory zůstala i nacionalistická scéna reprezentovaná například Dělnickou stranou či Národní stranou. \n\nStranický systém se v průběhu 21. století dále rozvíjel i na vedlejších volebních fórech a zastupitelských sborech. Ve volbách do senátu, krajských zastupitelstev, komunálních volbách či volbách do Evropského parlamentu uspěly celostátní politické subjekty, ale i regionální formace (Severočeši.cz, Starostové pro Liberecký kraj), popřípadě \"ad hoc\" skupiny (SNK sdružení nezávislých) nebo individuální nezávislí kandidáti.\n\nČeské politické stranictví po roce 1989 nenavázalo výrazněji na předmnichovskou tradici. Jen u některých stran došlo k návaznosti na prvorepublikové předchůdkyně (sociální demokraté, komunisté, lidovci). Zmizel koncept satelitních organizací; polistopadové politické strany jen zřídka vytvářely vlastní zájmové, odborové a jiné organizace. I politický tisk nebyl ve větší míře přímo propojen s politickými stranami. Členská základna stran zůstala ve srovnání s meziválečným Československem výrazně nízká. I ty největší české politické strany mají maximálně několik desítek tisíc členů.\n\nPředčasné sněmovní volby roku 2013 přinesly zásadní proměnu politického spektra České republiky. V hlasování zvítězila ČSSD, ale s 20 % hlasů šlo o nejnižší výsledek pro vítěznou stranu v polistopadových dějinách. Na druhém místě se umístil zcela nový subjekt ANO 2011 a do parlamentu pronikla nově též formace Úsvit přímé demokracie Tomia Okamury. Naopak ODS, která od roku 1992 ve všech sněmovních volbách obsazovala první nebo druhou pozici a byla nejsilnějším subjektem pravicové části politického spektra, obdržela jen necelých 8 % hlasů a zařadila se mezi středně velké politické strany. Do sněmovny se po přestávce vrátila KDU-ČSL. Novinkou bylo i to, že koaliční vláda Bohuslava Sobotky vzniklá na základě těchto voleb, poprvé v polistopadovém období zahrnovala první i druhou nejsilnější stranu (ČSSD a hnutí ANO), doplněné o KDU-ČSL. \n\nBipolární charakter stranického spektra, narušený již výsledky sněmovních voleb v roce 2010, byl nahrazen více fragmentovaným stranickým systémem. Tento trend ještě zesílil ve sněmovních volbách roku 2017, kdy se do dolní komory dostalo rekordních devět politických subjektů. Poprvé od roku 1990 ve volbách nezvítězila ODS ani ČSSD, nýbrž hnutí ANO 2011. Politické spektrum se zároveň poprvé od poloviny 90. let posunulo od bipolarity trvající směrem k dominanci jednoho subjektu (hnutí ANO), podobně jako naposledy ve volbách v roce 1992, kdy takto dominovala ODS. Do poslanecké sněmovny pronikly další nové subjekty: Česká pirátská strana, Starostové a nezávislí a Svoboda a přímá demokracie (tu ale spojuje s formací Úsvit přímé demokracie osoba jejího předsedy). Výrazný propad zaznamenaly levicové strany ČSSD a KSČM, stejně jako pravicová TOP 09. Částečné zotavení po volebním propadu roku 2013 přinesly volby roku 2017 pravicové ODS, která se stala druhou nejsilnější stranou v nové sněmovně, byť s velkým odstupem za vítězným hnutím ANO. \n\n"}
{"id": "228992", "url": "https://cs.wikipedia.org/wiki?curid=228992", "title": "Český červený kříž", "text": "Český červený kříž\n\nČeský červený kříž (ČČK) je české občanské sdružení, národní společnost mezinárodního hnutí Červený kříž ve smyslu Ženevských úmluv. Zvláštní práva mu přiznává zákon č. 126/1992 Sb. (o ochraně znaku a názvu Červeného kříže a o Československém červeném kříži). V současné době má asi 20 000 členů a dobrovolníků sdružených v 692 místních skupinách. Prezidentem ČČK je doc. RNDr. Marek Jukl, Ph.D. ČČK se dělí do 73 oblastních spolků, které sídlí většinou v okresních městech. Ty se dále dělí do místních skupin. V každém kraji je jeden z oblastních spolků určen za tzv. pověřený oblastní spolek pro daný kraj.\n\nJiž pět let po vzniku mezinárodní organizace byl založen 5. září 1868 Vlastenecký pomocný spolek pro Království české.\n\nPřed první světovou válkou byla na území Čech a Moravy Rakouská společnost ČK a na území Slovenska Uherská společnost ČK; na území českých zemí byl součástí Rakouské společnosti ČK již zmíněný \"Vlastenecký pomocný spolek pro království české\".\n\nPřímým předchůdcem Českého červeného kříže byl Československý červený kříž (ČSČK).\n\nDne 1. února 1919 se konala schůzka sociálních pracovníků v Obecním domě v Praze, na které bylo rozhodnuto o založení ČSČK, byla vyslána delegace k prezidentovi T. G. Masarykovi se žádostí o souhlas k založení této organizace. Dne 6. února 1919 prezident souhlasil a všestrannou pomocí pro ustanovení ČSČK pověřil svou dceru PhDr. Alici Masarykovou, která se stala první předsedkyní ČSČK (1919–1938).\n\nDne 1. prosince 1920 byl ČSČK uznán Mezinárodním výborem v Ženevě a 11. ledna 1920 je ČSČK přijat do Ligy společností ČK a ČP\nAlice Masaryková dne 26. ledna 1921 založila dorost ČSČK, z něhož 7. dubna 1990 vzniklo hnutí mládeže ČSČK.\n\nDne 5. června 1993 v souvislosti s rozpadem Československa vzniká na české straně nástupnická organizace Český červený kříž; mládež se stala zvláštní složkou, její činnost je zaměřena především na oblast sociální, zdravotněpreventivní a humanitární, členy jsou děti a mládež ve věku . Brzy poté, 26. srpna 1993 byl ČČK oficiálně uznán Mezinárodním výborem Červeného kříže a 25. října 1993 byl přijat za člena Mezinárodní federace Červeného kříže a Červeného půlměsíce.\n\nMezi hlavní oblasti činnosti ČČK patří:\n\n"}
{"id": "229000", "url": "https://cs.wikipedia.org/wiki?curid=229000", "title": "Svoboda 22", "text": "Svoboda 22\n\nTraktory Svoboda Diesel Kar 22 byly vyráběny firmou Svoboda v Kosmonosích od roku 1941, byly osazeny motorem firmy Deutz s označením \"F2 M414\" a to do roku 1943, kdy byla výroba zastavena pro nedostatek motorů Deutz. Výroba však zcela nezanikla, traktor byl vybaven vlastním motorem Svoboda odvozeným od konstrukce Deutz. V roce 1941 stál traktor 45 000 korun, se zvláštním příslušenstvím jako světla, blatníky a železná kola téměř 50 000.\n\n\n\n"}
{"id": "229007", "url": "https://cs.wikipedia.org/wiki?curid=229007", "title": "Saitama Stadium 2002", "text": "Saitama Stadium 2002\n\nSaitama Stadium 2002 (jap. 埼玉スタジアム2002, Saitama Sutajiamu Nimarumaruni) je japonský fotbalový stadion ve městě Saitama. Stadion byl postaven v roce 2001. V roce 2002 hostil 1 semifinále Mistrovství světa ve fotbale a 3 zápasy základních skupin. Stadion je domácím stadionem fotbalového týmu Urawa Red Diamonds. Stadion je postaven tak, aby odolal zemětřesení o síle 7 stupňů Richterovy stupnice. Má i svou vlastní sluneční elektrárnu. Při Letních olympijských her v roce 2020 v Tokiu se zde budou konat zápasy ve fotbale.\n"}
{"id": "229009", "url": "https://cs.wikipedia.org/wiki?curid=229009", "title": "Hana Bradyová", "text": "Hana Bradyová\n\nHana Bradyová (16. května 1931 Praha – 23. října 1944 Osvětim - Březinka) (v poněmčené formě Hanna Brady, též dívka, která se nevrátila) byla židovská dívka, která zahynula v koncentračním táboře v Osvětimi – Březince. Její památka se stala symbolem židovské perzekuce 2. světové války a 1,5 milionu obětí z řad židovských dětí.\n\nNarodila se 16. května 1931 v Praze do rodiny sekulárních židovských maloobchodníků Karla a Markéty Bradyových, která žila v Novém Městě na Moravě. Měla o tři roky staršího bratra Jiřího.\nKe konci roku 1940 byla Hanina matka zatčena gestapem a krátce vězněna v Jihlavě, poté převezena do ženského koncentračního tábora v Ravensbrücku. V září následujícího roku si gestapo přišlo i pro Hanina otce.\n\nPoté, co ztratila oba rodiče, se jí a jejího bratra ujal strýc Ludvík, který pro svůj árijský původ nebyl terčem nacistických deportací (přesto však tím, že pomáhal Židům, značně riskoval). Dne 14. května 1942, krátce před jejími jedenáctými narozeninami, přišla Haně obsílka, že se musí dostavit do deportačního centra v Třebíči, odkud byla po čtyřech dnech čekání spolu se svým bratrem a ostatními transportována do terezínského ghetta.\n\nV Hlavní pevnosti, v tzv. „dětském domově L410“ strávila další dva roky. Občas pomáhala s lehkými pracovními úkoly, navštěvovala tamní lekce šití. Z tehdejšího období se po ní zachovalo 5 kreseb (viz dále). Později, kdy byly v ghettu povoleny vycházky, se mohla stýkat se svým bratrem, ke kterému se ještě více přimkla.\n\nDne 23. října 1944 byla transportována do koncentračního tábora v Osvětimi - Březince. Jeden z důstojníků (podle Jiřího Bradyho přímo doktor Mengele) jí při rozřazování určil stranu, která končila v plynových komorách (její smrt v den příjezdu potvrdily i některé z Haniných spoluvězeňkyň, které Osvětim přežily). Její bratr Osvětim přežil a později pomohl dát dohromady detaily ze života své sestry.\n\nV roce 1999, kdy se v Japonsku o holocaustu příliš nemluvilo, byla v Tokiu zorganizována beseda na toto téma; ta iniciovala vznik hnutí (převážně dětí) s cílem nezapomenout na hrůzy 2. světové války, nazvaného \"Mladá křídla\". Ke konci roku 2000 byl jako jedna z památek muzea holocaustu z Osvětimi do Tokia přivezen právě kufřík Hany Bradyové s popisem (její jméno, datum narození atd.); později se podařilo vypátrat i pět obrázků, které namalovala v Terezíně. Ředitelka muzea, Fumiko Išioka (), se rozhodla zjistit příběh majitelky tohoto kufříku. Průběh jejího téměř ročního pátrání sepsala producentka Karen Levine v knize \"Hanin kufřík - Příběh dívky, která se nevrátila\".\n\nAnotace knihy „Hanin kufřík“ od Karen Levineové: „Příběh sourozenců Hanky a Jiřího Bradyových, kteří se po deportaci rodičů rázem octli sami v Novém Městě na Moravě. Ovšem po několika měsících i je – desetileté židovské děti odvezli do terezínského ghetta. Jiří nakonec díky mnoha šťastným náhodám válku přežil, v osmačtyřicátém před komunisty utekl do Kanady, kde se postupem času vypracoval na respektovaného podnikatele. Až desítky let po válce ho kontaktovala Fumiko Išioka, zakladatelka tokijského centra pro zkoumání holocaustu, která pátrala po původu kufru se jménem Hanna. Ta po několika letech pátrání našla Jiřího a zrekonstruovala i osud jeho mladší sestry.“\n\nPo několika letech dcera Jiřího Bradyho, Lara Brady, zjistila, že kufřík, který byl mezitím vystavován po celém světě, zřejmě není pravý. Vypadal trochu jinak a především výrazně zachovaleji, než na fotkách, které dodalo muzeum v Osvětimi. Na přímý dotaz pak ředitelství muzea odpovědělo, že Hanin kufřík byl mezi předměty zničenými v roce 1984 při požáru výstavy v anglickém Birminghamu. Na základě inventárních fotografií pak byla vyrobena replika (na nový podobný kufr byly namalovány shodné nápisy), kterou muzeum později zapůjčilo do Japonska. \n\n\n\n\n"}
{"id": "229010", "url": "https://cs.wikipedia.org/wiki?curid=229010", "title": "Rozkoš (Průhonice)", "text": "Rozkoš (Průhonice)\n\nRozkoš je součástí obce Průhonice v okrese Praha-západ. Nachází se západně od Průhonic těsně u hranic Prahy podél silnice III/0032 na Hrnčíře. V budoucnosti má nedaleko Rozkoše vést Vestecká spojka, která výrazně urychlí dopravu do hlavního města.\n\nČást zástavby se nachází v katastrálním území Zdiměřic – jedná se konkrétně o ulice \"V Podlesí\", \"V Zátiší\", \"Vilová\" a \"Za Rozkoší\".\n\nPrvní písemná zmínka o vesnici pochází z roku 1720.\n"}
{"id": "229017", "url": "https://cs.wikipedia.org/wiki?curid=229017", "title": "Spambot", "text": "Spambot\n\nSpambot je v informatice název počítačového programu, který slouží pro rozesílání spamu (specializovaná varianta internetového bota). Spamboti nevyužívají jen e-maily, ale i fóra, blogy, chaty, sociální sítě a zkrátka vše, kde se na Internetu dají zveřejňovat zprávy a přečte si je co nejvíce lidí. K této činnosti je často potřeba účet, proto mnoho spambotů využívá skripty k automatizovanému vyplňování registračních formulářů. Takto vytvořený účet potom využívají pro odesílání spamových zpráv.\n\nSprávci webhostingů a administrátoři webových stránek tento problém řeší banováním účtů vytvořených spamboty a dalšími opatřeními, což vede k neustálému souboji mezi autory spambotů (crackers) hledejícími nové cesty, jak obejít bezpečností opatření snažící se před spamboty ubránit.\n\n\"E-mailoví spamboti\" shromažďují emailové adresy z materiálů nalezených na Internetu za účelem vytvořit seznam emailových adres pro rozesílání spamu. Tito spamboti (web crawlers) vyhledávají emailové adresy na webových stránkách, v chatovacích místnostech, diskuzních serverech a dalších webových stránkách. Nalézání emailových adres je snadné, protože mají přesně daný formát.\n\nProti těmto spambotům bylo vytvořeno několik programů a technik, zabraňující shromažďování emailových adres. Jedna taková technika je address munging, kdy je emailová adresa záměrně pozměněna takových způsobem, aby byla lehce převoditelná do správné formy pro člověka, ale nikoliv pro spamboty. Například \"jmeno (zavinac) domena.cz\". To vedlo k vytvoření sofistikovanějších spambotů, kteří umožňují některé modifikace převést zpátky na platnou emailovou adresu. Další formou ochrany je například způsob, kdy emailová adresa není zapsána jako text, ale zobrazena jako obrázek.\n\nSpamboti procházejí internet a vyhledávají internetová fóra, wiki stránky, blogy, internetové návštěvní knihy a další stránky, které mohou být použity pro vložení nevyžádaného obsahu. Často používají OCR technologii pro obejití zabezpečení pomocí CAPTCHA. Některé spamové zprávy mohou využívat uživatele, např. pomocí phishingu, což dělá zprávy těžší rozeznat od falešných. Zprávy nemusí být určeny jen pro čtení uživatele, ale místo toho třeba pro vylepšení PageRanku pro zlepšení výsledné pozice při vyhledávání webových stránek (viz optimalizace pro vyhledávače).\n\nJednou cestou jak zabránit spambotům ve přispívání nevyžádaných zpráv je pomocí potvrzení účtu emailem. Většina spambotů používá falešné emailové adresy, tím pádem se jim nepodaří registraci účtu potvrdit a účet se nevytvoří. Některé spamboti dokáží i toto obejít pomocí platné emailové adresy, nejčastěji využívají nějakou volnou webmailovou službu. Při registraci se prokázalo jako efektivní používat další metody, jako například bezpečnostní otázku a podobné.\n\n\"Twitterbot\" je program pro vytváření příspěvků (\"tweety\") nebo pro získání více sledujících na sociální síti Twitter (\"followers\"). Twitterbotů existuje několik variant. Mnoho z nich slouží k šíření spamu lákajícího ostatní uživatele na nějaký produkt. Další vytvářejí příspěvky s odkazy na některé uživatele nebo automaticky \"retweetují\".\n\n\n"}
{"id": "229018", "url": "https://cs.wikipedia.org/wiki?curid=229018", "title": "Miroslav Paleček", "text": "Miroslav Paleček\n\nMiroslav Paleček (* 12. listopadu 1945 Motyčín) je český folkový písničkář.\n\nJe známý především z folkového dua Miroslav Paleček a Michael Janík, jako bývalý člen divadla Semafor a písničkář, spolupracující se zpívajícím právníkem Ivo Jahelkou. S Michaelem Janíkem se seznámil na soutěži Talent 1967.\n\nNové hity:\n\n\n"}
{"id": "229031", "url": "https://cs.wikipedia.org/wiki?curid=229031", "title": "Filippo Rinaldi", "text": "Filippo Rinaldi\n\nBlahoslavený Filippo Rinaldi (28. květen 1856 – 5. prosince 1931) byl třetí (resp. čtvrtý) rector major (generál) salesiánů. Předtím byl vikářem svých dvou předchůdců: bl. Michaela Rua a Paola Albery. Inicioval založení Sekulárního institutu dobrovolníků Dona Bosca (VDB). Za jeho vedení vzrostl o více než polovinu počet řádových domů a počet členů řádu se téměř zdvojnásobil. Papež Jan Pavel II. jej 29. dubna 1990 prohlásil za blahoslaveného, katolická církev slaví jeho svátek 5. prosince.\n"}
{"id": "229033", "url": "https://cs.wikipedia.org/wiki?curid=229033", "title": "Rinaldi", "text": "Rinaldi\n\nRinaldi je příjmení rozšířené zejména v italsky mluvících zemích.\n\n\n"}
{"id": "229040", "url": "https://cs.wikipedia.org/wiki?curid=229040", "title": "Josef Buršík", "text": "Josef Buršík\n\nJosef Buršík (11. září 1911, Postřekov – 30. června 2002, Northampton) byl český generál, politický vězeň, exulant a účastník zahraničního odboje.\n\nPocházel z Chodska. Později se stal důstojníkem československé armády. Přes Polsko se dostal do SSSR, kde skončil v lágru pod správou sovětské NKVD. V Buzuluku vstoupil do čs. jednotky a po absolvování poddůstojnického kurzu velel četě pod vedením kapitána Jaroše (hrdina SSSR, posmrtně). Po bojích u Sokolova absolvoval tankové učiliště a velel tankovému praporu. Jako jeden z prvních se probil do centra Kyjeva, za což byl v prosinci 1943 vyznamenán Zlatou hvězdou hrdiny Sovětského Svazu. Se svým praporem prošel peklem východní fronty až do Prahy.\n\nPo válce si léčil zranění a tuberkulózu. Byl jmenován velitelem tankové brigády v Ostravě. Pro svůj protikomunistický postoj byl v roce 1949 obviněn z velezrady a odsouzen na 10 let, ke ztrátě poloviny majetku a odebrání všech vyznamenání kromě Hrdiny Sovětského svazu. Za to, že měl „drzost“ odvolat se proti rozsudku, byl potrestán čtyřmi lety vězení navíc. Po zhoršení zdravotního stavu ve vězení Mírov uprchl z nemocnice u Olomouce, do které byl převezen..\n\nS manželkou se mu podařil útěk do Bavorska, ale své dvě dcery uviděl až v r. 1963. Jeho jméno, fotografie i zmínky o něm byly v Československu vymazány, jako by nikdy neexistoval. V Německu pracoval v Americkém fondu pomoci československým uprchlíkům. V roce 1955 se odstěhoval do Anglie. Napsal paměti, které publikoval v knize „Nelituj oběti“. Na protest proti okupaci ČSSR roku 1968 vrátil Sovětům svá vyznamenání. Přes chronickou tuberkulózu se dožil pádu komunismu, své rehabilitace v roce 1990 a povýšení.\n\nKdyž ho v prvním červencovém týdnu roku 2002 v britském Northamptonu pohřbívali, měl na sobě uniformu s hodností generálmajora a na hrudi řád Milana Rastislava Štefánika. V roce 2005 mu byl posmrtně udělen řád Bílého lva.\n\n\n\n"}
{"id": "229042", "url": "https://cs.wikipedia.org/wiki?curid=229042", "title": "Dailuaine", "text": "Dailuaine\n\nDailuaine (\"čti: dejl-juejn\") je skotská palírna společnosti United Distillers & Vintners nacházející se ve vesnici Carron poblíž města Aberlour v hrabství Banffshire, jež vyrábí skotskou sladovou whisky.\n\nPalírna byla založena v roce 1852 a produkuje čistou sladovou whisky. Tato palírna je postavena z mohutných kamenných kvádrů. První přestavby se palírna dočkala v roce 1917, kdy ji postihl požár. Za zmínku ještě stojí, že palírna mívala vlastní lokomotivu zvanou \"mopsl\" (dnes stojí před palírnou Aberfeldy) Produkuje whisky značky Dailuaine, což je 16letá whisky s obsahem alkoholu 43%. Velká část se používá na míchání s ostatními whisky. Tato whisky má velmi silnou chuť po sherry, což přehlušuje ostatní chutě.\n\n\n"}
{"id": "229049", "url": "https://cs.wikipedia.org/wiki?curid=229049", "title": "Kostel svatého Mikuláše (Pernarec)", "text": "Kostel svatého Mikuláše (Pernarec)\n\nKostel svatého Mikuláše je dominantou vesnice Pernarec v okrese Plzeň-sever. První písemná zmínka o něm pochází z roku 1360. Je chráněn jako kulturní památka České republiky.\n\nV letech 1820–1822 byla upravena a rozšířena loď a nad západním průčelím vztyčena věž. Poslední výraznější úpravy byly provedeny na přelomu devatenáctého a dvacátého století a v roce 1931. Z období kolem roku 1770 pochází štuková výzdoba realizovaná Ignácem F. Platzerem. Jižně pod kostelem leží někdejší fara, k níž přiléhá poničený hospodářský dvůr.\n"}
{"id": "229053", "url": "https://cs.wikipedia.org/wiki?curid=229053", "title": "Zbytečný člověk", "text": "Zbytečný člověk\n\nZbytečný člověk ( , lišnij čelavěk) je častý motiv v ruské literatuře 19. století. \n\nJedná se o typ osobitého jedince, zejména šlechtice či příslušníka vyšší společenské vrstvy, snad talentovaného a schopného, který se ale nehodí pro obvyklou kariéru ve státní službě. V důsledku toho se stane líným, neúspěšným, ve vztahu ke svému životu zcela pasivním, má pocit, že je zbytečný. \n\nTypickou postavou tohoto typu je \"Oblomov\" ze stejnojmenného románu Ivana Alexandroviče Gončarova, nepojmenovaná hlavní postava Dostojevského \"Zápisků z podzemí\", Pečorin v Lermontovově románu \"Hrdina naší doby\", \"Rudin\" ze stejnojmenného románu Ivana Sergejeviče Turgeněva a zejména Puškinův \"Evžen Oněgin\" ve stejnojmenném veršovaném románu. \n\nMimo ruskou literaturu je tento motiv použit např. v Byronově básni \"Childe Haroldova pouť\". \n\nMotiv zbytečného člověka je většinou zpracováván v románech a novelách, občas také ve větších básnických dílech. Tato díla se většinou vyznačují podrobnou psychologií postav. Jedná se o jeden z převažujících literárních motivů ruského romantismu a realismu. \n\n"}
{"id": "229054", "url": "https://cs.wikipedia.org/wiki?curid=229054", "title": ".40 S&amp;W", "text": ".40 S&amp;W\n\nPistolový náboj .40 S&W byl vyvinut společně dvěma známými americkými zbrojovkami Winchester a Smith & Wesson. Používá střelu o průměru 10.16 mm (0,4 palce) a jeho hmotnost se pohybuje v rozmezí od 135 do 200 grainů a používá tlak 33000 psi.\n\nNáboj .40 S&W byl představen 17. ledna 1990 spolu s novým modelem pistole Smith & Wesson Model 4006 (ale byl k dispozici o několik měsíců dříve než pistole). Náboj .40 S&W byl vyvinut z náboje 10 mm Auto, který byl používán FBI, ale ukázalo se, že je příliš silný pro některé agenty a v rychlé střelbě nedostatečně přesný.\n\nVzhledem k tomu, že náboj .40 S&W měl přibližně stejnou délku jako náboj 9 mm Luger, tak mnoho pistolí pro náboj 9 mm Luger mohlo být vyráběno i pro tuto novou ráži.\n\nDíky většímu průměru střely předá při zásahu víc energie a tím dosahuje většího zastavovacího účinku ve srovnání s 9 mm Luger. Navíc použije-li se laborace s podobnou hodnotou úsťové energie, je zde nižší šance, že střela projde skrz útočníka a zraní případnou za ním stojící nezúčastněnou osobu. Oproti 9 mm Luger je nevýhodou o něco nižší kapacita zásobníku, vyšší cena náboje a menší výběr různých výrobních provedení.\n\nNáboj .40 S&W je výkonnější než 9 mm Luger při zachování přesnosti a výkonnější než některé laborace náboje .45 ACP. Jeho úsťová energie závisí na konkrétní laboraci. Různí výrobci mají různé laborace, energie se tedy může lišit.\n\n\n\n\n"}
{"id": "229055", "url": "https://cs.wikipedia.org/wiki?curid=229055", "title": "Zdeněk Pololáník", "text": "Zdeněk Pololáník\n\nZdeněk Pololáník (* 25. října 1935 Brno) je český hudební skladatel, varhaník a pedagog působící v Ostrovačicích.\n\nNa brněnské konzervatoři studoval varhany u prof. Josefa Černockého a skladbu u prof. Františka Suchého. Po absolutoriu konzervatoře v roce 1957 pokračoval ve studiu skladby na Janáčkově akademii múzických umění v Brně u prof. Viléma Petrželky a Theodora Schaefera. Po absolutoriu JAMU (1961) se věnuje skladbě jako svobodnému povolání. Je autorem více než 700 děl, z toho cca 400 kompozic tvoří filmová, televizní a scénická hudba. Pedagogicky působil na JAMU. V roce 2005, u příležitosti jeho 70. narozenin, byl po něm pojmenován Mezinárodní varhanní festival Zdeňka Pololáníka v České Třebové, jehož dramaturgyní je Irena Chřibková.\n\n\n\n\n\n\n"}
{"id": "229058", "url": "https://cs.wikipedia.org/wiki?curid=229058", "title": "Bronze Records", "text": "Bronze Records\n\nBronze Records byla nezávislá britská značka založená 1971 hudebním producentem Gerry Bronem, v Chalk Farm, Londýně.\n\nBron byl producentem Uriah Heep pro značku Vertigo Records v době, kdy tato značka pomalu končila. Založil proto značku novou, pro kterou vedle Uriah Heep nahrávali i Juicy Lucy, Richard Barnes, Colosseum, Osibisa, Nostromo, Manfred Mann, The Real Kids, Sally Oldfield, Motörhead, The Damned, Girlschool a Hawkwind.\n\nPůvodně byla realizována výroba a distribuce prostřednictvím vydavatelství Island Records, pak u EMI v roce 1977 a v roce 1980 u Polydor Records. Značka zanikla kvůli finančním potížím v polovině 80. let, katalog byl prodán Ray Richardsovi Legacy Records.\n\nZačátkem roku 2003 bylo oznámeno, že Bron a Pete Brown „obnovili společnost existující před mnoha lety. Zjistili, že mají společný nevyřešený vztah v lásce k hudbě, zejména britské… Takže značka Bronze byla znovu spuštěna.“ \n"}
{"id": "229066", "url": "https://cs.wikipedia.org/wiki?curid=229066", "title": "Gianni Vattimo", "text": "Gianni Vattimo\n\nGianni Vattimo (* 4. leden 1936, Turín, Itálie) je italský politik a filosof, představitel postmoderní filosofie nihilismu, autor konceptu \"pensiero debole\" („slabé myšlení“, „slabismus“).\n\nGianni Vattimo vystudoval filosofii na Turínské univerzitě pod vedením existencialisty Luigiho Pareysona; studium ukončil v roce 1959. Další studium absolvoval u Karla Löwitha a Hans-Georg Gadamera v Heidelbergu. V letech 1999–2004 byl členem Evropského parlamentu. Gianni Vattimo se otevřeně hlásí k homosexualitě.\n\n\n"}
{"id": "229067", "url": "https://cs.wikipedia.org/wiki?curid=229067", "title": "Eon", "text": "Eon\n\nEon (nebo \"eonothem\") je název nejvyššího stupně v historické geologii Země. V geochronologii se jedná o eon, ve chronostratigrafii o eonothem. Aeony nebo eonotemy zahrnují období několika set miliónů až daleko přes miliardu let. Celá geologická historie Země se z časového hlediska dělí na čtyři eony a eonothemy: fanerozoikum, proterozoikum, archaikum a hadaikum. Eon se dělí na geologické éry, eonothem na erathemy.\n\nEonothem představuje nejvyšší jednotku v hierarchii chronostratigrafických jednotek v historii Země. Odpovídající geochronologický časový úsek se nazývá eon. Ve starší a populární vědecké literatuře se eon a eonothem často používají jako synonyma, přičemž termín eon je mnohem běžnější. Hranice chronostratigrafických jednotek jsou určeny izochronními (současnými) stratigrafickými polohami. Určují je chronostratigrafické nebo biostratigrafické znaky, nikoliv absolutní věk. Na hierarchické úrovni eonothemů je to však pouze případ fanerozoika. Jeho spodní hranice je stanovena chronostratigraficky, pomocí GSSP. Ostatní eonothemy jsou datované absolutně, a proto jsou totožné s eonem.\n\nPřibližná doba v milionech let = Ma odpovídá úrovni roku 2008.[1]\n\nHadaikum, archaikum a proterozoikum se někdy také označují jako prekambrium.\n\nHranice proterozoikum / archaikum je v současné době stanovena absolutně na 2500 Ma. V budoucnu však má být definována chronostratigraficky, jako stratotyp GSSP. Hranice archaikum / hadaikum a báze hadaika jsou dosud pouze přibližné.\n\n\n\n\n"}
{"id": "229070", "url": "https://cs.wikipedia.org/wiki?curid=229070", "title": "VDB", "text": "VDB\n\nZkratka VDB může označovat:\n\n"}
{"id": "229071", "url": "https://cs.wikipedia.org/wiki?curid=229071", "title": "Vladimír Bálek", "text": "Vladimír Bálek\n\nVladimír Bálek (* 8. března 1981) je český fotbalista. První zápasy v naší nejvyšší soutěži odehrál v Opavě, pak se stěhoval do Slavie, ale ani v jednom z týmů neuspěl. Od roku 2006 působí v Bohemians 1905. Od února 2009 do července 2011 hostoval v druholigovém klubu FC Graffin Vlašim.\n\n"}
{"id": "229072", "url": "https://cs.wikipedia.org/wiki?curid=229072", "title": "Josef Bambuch", "text": "Josef Bambuch\n\nJosef Bambuch (* 30. dubna 1975) je český fotbalista, který hrál v první Gambrinus lize. Za tým Zlína však odehrál jen čtyři zápasy a od té doby se v první české lize nikdy neobjevil.\n"}
{"id": "229073", "url": "https://cs.wikipedia.org/wiki?curid=229073", "title": "Jan Baránek", "text": "Jan Baránek\n\nJan Baránek (* 1. července 1970 Dolní Benešov) je bývalý český prvoligový fotbalový záložník a trenér. Jeho bratr Vít Baránek a syn Jan Baránek taktéž působí v profesionálním fotbalu.\n\nSvou fotbalovou kariéru začínal v Dolním Benešově. V šestnácti letech přestoupil do Ostroje Opava. Kvůli tomu, že kromě Ostroje současně podepsal přestupní lístek i s TJ Vítkovice, dostal disciplinární trest v délce tří měsíců. Svého debutu za opavský celek se dočkal na jaře 1988, kdy nastoupil v prvním jarním utkání České národní fotbalové ligy proti TJ JZD AK Slušovice. První gól vsítil hned v dalším utkání s TJ Auto Škoda Mladá Boleslav, které skončilo vítězstvím 1:0. O Baránka projevily zájem pražské celky Sparta a Dukla. Mladý záložník se rozhodl přestoupit do Dukly. Hrával převážně za juniorku, několikrát se objevil na lavičce prvního mužstva. Sezónu v Dukle poznamenaly bolesti zad, kvůli kterým nemohl tři měsíce hrát. Po sametové revoluci se rozhodl pražský klub opustit, projevili o něj zájem např. ostravský Baník, pražská Bohemka, Dunajská Streda či Vítkovice, u kterých se nakonec upsal. Ve Vítkovicích odehrál 88 ligových utkání. V roce 1993 se dohodl na přestupu do olomoucké Sigmy, nakonec ale skončil v tehdy ambiciózních Drnovicích. Na začátku drnovické kariéry si přetrhl křížové vazy v koleni a kvůli zranění půl roku nehrál. Celkem za Drnovice odehrál 77 ligových zápasů, mezi tři tyče se trefil 9krát. Po Drnovicích se vrátil zpět do Opavy, kde se mu dařilo. Vyhlédl si jej ostravský Baník, kter tentokráte Baránkův přestup dotáhl do konce. V Ostravě se mu ale příliš nedařilo, a proto se opět vrátil do Opavy. Po nástupu ukrajinských majitelů a divoké situaci v klubu, která nakonec vyústila v pád Opavy z první ligy do krajského přeboru, se rozhodl odejít. Místo Dolního Benešova si za své další působiště zvolil Jakubčovice, kde také začal studovat na zisk trenérské licence. Svou klubovou kariéru ukončil v roce 2007, kdy usedl na jakubčovickou lavičku jako hlavní trenér.\n\nV sezóně 2007/08 se stal jakubčovickým trenérem. S týmem ještě téhož ročníku postoupil do krajského přeboru a v následujícím roce dovedl tým k vítězství v krajském přeboru. Dne 4. ledna 2010 se stal hlavním trenérem mládeže do 19 let v ostravském Baníku, kde v té době působil jeho bratr Vít jako trenér brankářů a jeho syn Jan, hrající za ostravskou sedmnáctku. V červnu 2011 o něj projevil zájem FC Hlučín, který mu nabídl místo hlavního trenéra. Dne 15. května 2013 byl jmenován novým trenérem druholigového týmu SFC Opava, který byl tehdy čtyři kola před koncem sezóny na poslední příčce se ztrátou dvou bodů na záchranu. Po porážce 1:5 v Mostě nakonec tým pod Baránkovým vedením sestoupil do Moravskoslezské fotbalové ligy.\n\nV sezoně 2016/17 vedl TJ Háj ve Slezsku v Přeboru Moravskoslezského kraje.\n\nSe svou ženou Monikou má dva syny: Jana a Aleše. Oba hrají fotbal.\n\n"}
{"id": "229074", "url": "https://cs.wikipedia.org/wiki?curid=229074", "title": "Humble Pie", "text": "Humble Pie\n\nHumble Pie byla britská hard rocková skupina, jedna z prvních rock and rollových superskupin, ve které figurovali Steve Marriott ze Small Faces, Peter Frampton z The Herd a Greg Ridley ze Spooky Tooth. Ovlivněni americkým blues a soulem, vytvořili blues-rockový zvuk, který dokázal ovlivnit zástupy následných hard rockových a heavy metalových skupin. Skupina nahrávala a koncertovala v letech 1969 až 1975.\n\nSkupinu původně tvořili členové Steve Marriott (dříve The Small Faces: zpěv, kytara, klávesy), Peter Frampton (dříve The Herd: sólová kytara, zpěv), Greg Ridley (dříve Spooky Tooth: baskytara, zpěv) a Jerry Shirley (dříve Valkyrie: bicí).\n\nKoncem roku 1968 chtěl Frampton odejít ze skupiny The Herd a změnit tak své teenagerské image. Mladý kytarový genius ten rok nahrával se skupinou Small Faces na session ve Francii a spřátelil se s Marriottem, který byl též frustrován tvůrčími omezeními. Marriott Framptonovi doporučil bubeníka Shirleye, kterého znal už několik let z jeho působení v kapele Apostolic Intervention.\n\nAž do Silvestra 1968 z plánovaného projektu nic nebylo. Marriott, poté co odešel z pódia během katastrofálního představení skupiny Small Faces, zavolal Framptonovi pozdě v noci a zeptal se ho jestli by společně s Ridleyem mohli vstoupit do nové skupiny. Tak se zrodili Humble Pie.\n\nProtože členové nové skupiny předtím hráli v prvotřídních skupinách, byli Humble Pie označováni za superskupinu, ačkoliv se jim toto označení a očekávání, která to sebou neslo, vůbec nelíbilo. Začátkem roku 1969 začali tajně zkoušet v Marriottově domě (Beehive Cottage) v Moretonu, v hrabství Essex. Bylo to proto, aby se vyhnuli pozornosti novinářů a veřejnosti. Po podepsání kontraktu se společností Immediate Records Andrew Loog Oldhama, plánovala skupina první singl na jaro, ale jeho vydání bylo opožděno kvůli soudnímu řízení iniciovanému managementem skupiny The Herd.\nNakonec Humble Pie vydali svůj debutový singl \"Natural Born Bugie\" v červenci 1969. Singl byl na 4. pozici v žebříčku britské hitparády a brzy byl následován albem \"As Safe As Yesterday Is\", které dosáhlo 16. pozice v žebříčku britské hitparády .\n\nJejich druhé album \" Town and Country\", bylo ve Velké Británii vydáno v listopadu 1969, když byla skupina na svém prvním turné v USA. Kolektivní úsilí, jehož výsledkem byl více akustický zvuk a písničky psané všemi čtyřmi členy, nebylo tak dobře prodávané jako „As Safe As Yesterday Is“ a finančně přivedlo firmu Immediate do dluhů.\n\nVe studiovém archivu bylo zjištěno, že během svých prvních devíti měsíců působení, nahrála skupina 30 písniček. Některé z nich zůstaly nerealizované po desetiletí — včetně předělávky písničky Ray Charlese \"Drown In My Own Tears\".\n\n\n\n"}
{"id": "229076", "url": "https://cs.wikipedia.org/wiki?curid=229076", "title": "Hannover 96", "text": "Hannover 96\n\nHannover 96 (celým názvem: Hannoverscher Sportverein von 1896 e.V.) je německý sportovní klub, který sídlí ve městě Hannover v Dolním Sasku. Založen byl 12. dubna 1896 pod názvem Hannoverscher FC 1896. Svůj současný název nese od roku 1913. Od sezóny 2019/20 působí ve 2. Bundeslize, druhé nejvyšší německé fotbalové soutěži. Své domácí zápasy odehrává na stadionu AWD-Arena s kapacitou 49 200 diváků.\n\nHannover nikdy nebyl klubem, který by zásadně ovlivňoval historii německého fotbalu, ale i tak patří mezi tradiční. Když se v roce 1963 formovala oficiální Bundesliga, mezi 16 vybraných nepatřil. Taky moderní historie je jako na houpačce: první liga, sestup, postup a zase dál.\n\nMimo mužský fotbalový oddíl má sportovní klub i jiné oddíly, mj. oddíl lehké atletiky, gymnastiky, tenisu, stolního tenisu, kulečníku, triatlonu a florbalu.\n\nZdroj: \n\n\n\n\n\nZdroj: \n\n\n\nZdroj: \n\nPoznámky:\n\nHannover 96 II, dříve znám také pod názvem Hannover 96 Amateure, je rezervním týmem Hannoveru. Největšího úspěchu dosáhl v sezóně 2012/13, kdy se v Regionallize (4. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n"}
{"id": "229077", "url": "https://cs.wikipedia.org/wiki?curid=229077", "title": "Tero Pitkämäki", "text": "Tero Pitkämäki\n\nTero Kristian Pitkämäki (* 19. prosince 1982, Ilmajoki) je finský atlet, oštěpař.\n\nNa olympiádě 2004 obsadil 8. místo s výkonem 83,01 metrů a od té doby je jedním z nejlepších světových oštěpařů. V srpnu 2005 přehodil devadesátimetrovou hranici výkonem 91,53 metrů a byl favoritem mistrovství světa v atletice 2005, které se ten rok konalo v jeho rodném Finsku. Přesto skončil těsně pod stupni vítězů, na 4. místě. V roce 2006 získal stříbrnou medaili na evropském šampionátu ve švédském Göteborgu. Pitkämäki je znám svým rivalstvím s olympijským vítězem Andreasem Thorkildsenem. V roce 2007 se stal vítězem ankety Atlet Evropy.\n14.10.2019 bylo oznámeno, že ukončil v 36 letech sportovní kariéru. \nV pátek třináctého července 2007 během Zlaté ligy v Římě poslal Pitkämäki během soutěže oštěp vlevo mimo výseč a zasáhl francouzského dálkaře Salima Sdiriho do zad. Sdiri byl hospitalizován v nemocnici a brzy propuštěn domů. Druhý den byl však Sdiri opět převezen do nemocnice. Ukázalo se, že jeho zranění je mnohem vážnější.\n\n"}
{"id": "229078", "url": "https://cs.wikipedia.org/wiki?curid=229078", "title": "Richard Hindls", "text": "Richard Hindls\n\nRichard Hindls (* 1. dubna 1950 Praha) je český statistik a ekonom, v letech 2006 až 2014 rektor Vysoké školy ekonomické v Praze. Před svým nástupem do funkce rektora byl mezi lety 2001 a 2006 děkanem Fakulty informatiky a statistiky VŠE. V letech 2014 až 2018 působil jako člen a místopředseda Rady České televize, od konce roku 2017 je členem Národní rozpočtové rady.\n\nZákladní devítiletou školu absolvoval v Praze 4 - Krči (99. ZDŠ Zelená liška), Střední všeobecně vzdělávací školu rovněž v Praze 4 - Krči (SVVŠ Budějovická ulice). Jeho otec Vojtěch Hindls byl za II. světové války vojákem československé jednotky v Británii, několikrát vyznamenaným, jeho děd Rudolf Turek fotbalovým internacionálem a hráčem Slávie Praha.\n\nProf. Richard Hindls je významným českým statistikem a ekonomem s rozsáhlou publikační činností doma i v zahraničí. Je členem mnoha odborných grémií v České republice i v zahraničí (mj. členem Vědecké rady Vysoké školy ekonomické v Praze, Vědecké rady Univerzity Karlovy, Vědecké rady Fakulty informatiky a statistiky VŠE, členem Inženýrské akademie ČR, členem Správní rady Univerzity Karlovy, místopředsedou České statistické rady, členem Asociace národního účetnictví v Paříži, Mezinárodního statistického institutu, v letech 2006 až 2014 byl členem Strategické rady programu CEMS v Paříži aj.). Od roku 2017 je předsedou odborné poroty projektu Česká hlava, která uděluje prestižní ocenění významným českým vědcům.\n\nV roce 2005 byl poprvé zvolen rektorem VŠE (funkce se ujal v roce 2006) a v roce 2009 byl zvolen do svého druhého funkčního období (na roky 2010–2014). V letech 2001–2006 byl děkanem Fakulty informatiky a statistiky VŠE v Praze. Vedoucím katedry statistiky a pravděpodobnosti VŠE byl od roku 1992 do roku 2018.\n\nV letech 2011–2013 byl místopředsedou České konference rektorů. Od roku 2012 do roku 2014 byl členem Etického panelu České televize. V březnu 2014 byl zvolen Poslaneckou sněmovnou PČR členem Rady České televize. Do Rady ČT jej navrhla Akademie věd ČR, získal 124 hlasů od přítomných poslanců. V květnu 2014 pak byl zvolen místopředsedou Rady České televize. Na funkci člena a místopředsedy Rady České televize však na začátku roku 2018 rezignoval, jelikož byl na konci roku 2017 zvolen členem Národní rozpočtové rady. Členství v obou radách je totiž neslučitelné.\n\nK jeho odborným profesním zájmům patří především analýza a prognóza ekonomických časových řad, zejména makroekonomických agregátů, analýza dat z marketingových výzkumů, statistické metody v auditingu a národní účetnictví. Mimořádná je jeho publikační činnost - v uvedených oblastech publikoval na 300 odborných textů v Česku i v zahraničí.\n\nNa základě hlasování studentů vysokých škol, které pořádá Česká studentská unie, získal v roce 2013 titul \"Rektor roku\". Prof. Richard Hindls převzal v říjnu 2012 v polském městě Wroclaw \"Medaili za rozvoj spolupráce mezi Polskem a Českem v oblasti statistiky\". V dubnu 2013 obdržel prof. Hindls \"Křišťálový Řád Vavřínu Hospodářské komory České republiky\", jako ojedinělé ocenění prokazatelně dosažených mimořádných kvalit v oboru konkrétního lidského konání s přihlédnutím k výjimečným okolnostem a délky takového konání.\n\nV roce 2014 mu Městská část Praha 4 udělila Čestné občanství.\n\nProf. Hindls 27. září 2016, v předvečer státního svátku Dne české státnosti, obdržel z rukou předsedy Senátu Parlamentu České republiky pana Milana Štěcha \"Stříbrnou pamětní medaili\". Toto významné ocenění uděluje Senát PČR vybraným osobnostem veřejného života, vědy, kultury a sportu, jež ve svých oborech dosáhly mimořádných úspěchů.\n\nV únoru 2017 obdržel prof. Hindls prestižní \"Cenu Wernera von Siemense jako nejlepší pedagogický pracovník\". V lednu 2018 ocenila Slovenská republika u příležitosti 25. výročí vzniku Slovenska profesora Hindlse vyznamenáním \"Za mimoriadne zásluhy o rozvoj priatelských vztahov so Slovenskou republikou\".\n\nRichard Hindls je také známým klavíristou, společně s tenorsaxofonistou Ladislavem Vrátilem v první polovině devadesátých let 20. století nahráli několik samostatných hudebních alb. Za počet prodaných CD, MG a LP nosičů pak oba obdrželi v říjnu roku 2012 „Platinovou desku“.\n\n\n\n"}
{"id": "229079", "url": "https://cs.wikipedia.org/wiki?curid=229079", "title": "VfL Wolfsburg", "text": "VfL Wolfsburg\n\nVfL Wolfsburg (celým názvem: Verein für Leibesübungen Wolfsburg e.V.) je německý sportovní klub, který sídlí ve městě Wolfsburg v Dolním Sasku. Klub byl založen roku 1945 a jeho součástí jsou sportovní týmy provozující fotbal, házenou, basketbal a mnoho dalších sportů. Fotbalový oddíl od sezóny 1997/98 působí v Bundeslize, německé nejvyšší fotbalové soutěži.\n\nHřištěm klubu je Volkswagen Arena s kapacitou 30 000 diváků.\n\nVfL Wolfsburg byl založen po konci druhé světové války, dne 12. září 1945. Hned v prvním roce své existence vyhrál 1. okresní třídu a do 50. let se vyvinul v kandidáta na postup do Fußball-Oberliga Nord, jedné ze skupin nejvyšší fotbalové soutěže. Po třech neúspěšných pokusech v postupových kolech se postup zdařil v roce 1954. I když hned v prvním zápase porazili Hamburger SV, klub, který této lize vždy dominoval, nikdy zde velkou roli nehráli a vždy jen těsně unikli sestupu. V roce 1959 musel klub zpátky do druhé ligy. Teprve v roce 1970 měl VfL opět šanci dostat se do první ligy, ale i přes triumf v Regionallize se mu to nepodařilo. Do 2. Bundesligy, založené v roce 1974, se Wolfsburg okamžitě kvalifikoval, ale hned v premiérové sezoně sestoupil o úroveň níže a odešel tak na skoro 20 let z profesionálního fotbalu. Na začátku 90. let se klub dokázal ve druhé lize stabilizovat. V roce 1995 byl Wolfsburg pod manažerem Peterem Panderem opět kandidátem na titul, postup mu ale opět unikl kvůli stejnému počtu bodů s Fortunou Düsseldorf. Ještě k tomu Wolfsburg prohrál ve finále DFB-Pokalu s Borussií Mönchengladbach. 11. června 1997 fanoušci slavili postup do Bundesligy.\n\nJiž v roce 1999 se týmu povedlo dostat do Poháru UEFA, potom se ještě pětkrát za sebou kvalifikovali do Poháru Intertoto a v roce 2004 poprvé vedli tabulku, následný titul však získal Werder Brémy. V ročnících 2006 a 2007 se však nedokázali umístit lépe než na 15. místě a pouze těsně zamezit sestupu.\n\nOd 15. června 2007 se novým trenérem, manažerem a sportovním ředitelem stal bývalý trenér VfB Stuttgart a Bayernu Mnichov Felix Magath. Ten za nemalé finanční prostředky přivedl nové hráče, mezi nimiž byl i mladý český reprezentant Jan Šimůnek či teplický útočník Edin Džeko.\n\nTým si v sezoně 2007/2008 překvapivým 5. místem v Bundeslize vybojoval účast v Poháru UEFA. V prvním kolem Wolfsburg vyřadil Rapid Bukurešť a dostal se do skupiny s týmy AC Milán, SC Heerenveen, SC Braga a Portsmouth FC. Díky remíze 2:2 s milánským AC se Wolfsburgu podařilo skupinu vyhrát, v jarní vyřazovací části však vypadl s Paris St. Germain.\nV bundesligové sezoně 2008/2009 VfL Wolfsburg zaznamenal největší úspěch klubové historie – poprvé získal ligový titul. Kromě trenéra Magatha na tom měli velkou zásluhu i nejlepší střelci bundesligy, útočníci Grafite a Edin Džeko a záložník Zvjezdan Misimović, jenž zaznamenal 22 gólových přihrávek. Grafite a Džeko dali dohromady 54 z 80 branek VfL a tím překonali rekord Gerda Müllera a Uliho Hoeneße z ročníku 1971/1972. Wolfsburg se stal 12. týmem, který od založení bundesligy v roce 1963 dokázal získat mistrovský titul.\n\nPo úspěšné sezoně opustil klub Felix Magath a vystřídal ho někdejší trenér Stuttgartu Armin Veh.\n\nV sezóně 2009/10 se vedení týmu rozhodlo neprodloužit po polovině sezony smlouvu s trenérem Arminem Vehem, ten dovedl Wolfsburg pouze na 10. místo v tabulce a posléze ho nahradil anglický trenér Steve McClaren. V základní skupině Ligy mistrů tým skončil na třetím místě za Manchesterem United a CSKA Moskva a kvalifikoval se tak do prvního vyřazovacího kola Evropské ligy. \"Vlci\" postoupili až do čtvrtfinále, kde nestačil na pozdějšího finalistu Fulham celkovým skórem 1:3.\nV dalším ročníku se týmu vůbec nedařilo a Wolfsburg se krčil ve spodní polovině tabulky a tak nastala změna. Dne 7. února 2011 byl dosavadní kouč Steve McClaren vyhozen. Na trenérskou lavičku se po několika letech opět dostal Felix Magath, který měl pomoct týmu dostat se zpět na vrchol. \"Vlci\" nakonec skončili na 15. místě tabulky a zachránili se.\n\nPřed a v průběhu ročníku 2011/12 provedl staronový trenér v týmu spoustu změn a začal budovat víceméně nový tým. Z týmu odešli například Grafite, Thomas Hitzlsperger anebo Arne Friedrich. Do týmu naopak přišlo spoustu nových hráčů, mezi nimi i Češi Petr Jiráček a Václav Pilař. Mezi dalšími byl třeba nadějný obránce Ricardo Rodríguez. Tým nakonec skončil na osmém místě ligové tabulky. Kontroverzní trenér Felix Magath u týmu ale zůstal.\n\nNa konci října 2012 byl Magath odvolán z funkce trenéra. Dočasně za něj tým vedl kouč rezervy Lorenz-Günther Köstner, než byl na konci prosince najat Dieter Hecking, který doposud trénoval 1. FC Norimberk.\n\n\n\"Aktuální k datu: 23. září 2017\"\n\n\nZdroj: \n\n\n\nZdroj: \n\nVfL Wolfsburg II, dříve znám také pod názvem VfL Wolfsburg Amateure, je rezervním týmem Wolfsburgu. Největšího úspěchu dosáhl v sezóně 2004/05, kdy se v Regionallize (tehdejší 3. nejvyšší soutěž) umístil na 16. místě.\n\n\nZdroj: \n\n\n\nZdroj: \n\n"}
{"id": "229083", "url": "https://cs.wikipedia.org/wiki?curid=229083", "title": "Geografie Ukrajiny", "text": "Geografie Ukrajiny\n\nUkrajina je stát ve východní, částečně i ve střední Evropě. Je druhým největším státem Evropy po Ruské federaci a největším státem, jehož celé území se nachází v Evropě. Jižní hranice je tvořena Azovským a Černým mořem, mezi něž vybíhá Krymský poloostrov.\n\n\nUkrajina je s rozlohou 603 700 km² největším ze států, jejichž celé území leží na území Evropy. Sousedící evropská část Ruska (jehož většina území se nachází v Asii), má však rozlohu 3,953 milionu km² a je tak více než šestkrát větší než Ukrajina. \n\nCelková délka říční sítě je okolo 170 000 km. Největší hustota je v Ukrajinských Karpatech, ve vysočině Doněcký krjaž a na západě Polesí. Celkem 22 523 řek je delších než 4 km a z toho 117 je delších než 100 km. Většina jich patří do úmoří Azovského a Černého moře a jen 4 % území patří k úmoří Baltského moře. Hlavní vodní tepna je Dněpr s přítoky (Pripjať, Desna, Teteriv, Ros, Sula, Psjol, Vorskla a Inhulec), který protíná Ukrajinu ze severu na jih a dělí ji na dvě části. Jeho povodí tvoří severní a střední část země a zaujímá přibližně polovinu rozlohy republiky. Jihozápadní svahy Středoruské vysočiny a severní svahy Doněckého Krjaže patří k povodí Severního Donce (pravý přítok Donu). S jižních svahů Doněckého Krjaže stékají nevelké řeky do Azovského moře. Řeky na západě a jihozápadě země patří k povodím Jižního Buhu a Dněstru. Zakarpatská oblast patří do povodí Tisy (přítok Dunaje). Na území Černovické oblasti pramení řeka Prut. Na samém jihozápadě protéká po hranici s Rumunskem Dunaj, většina jeho delty však náleží Rumunsku).\n\nŘeky jižní stepní části v létě částečně vysychají (s výjimkou největších) a dolní levý břeh Dněpru (západně od řeky Moločna) postrádá povrchový odtok. Zdrojem rovinných řek jsou především tající sníh (50 až 80 %), zatímco u horských řek to jsou deště. Rovinné řeky mají jasně vyhraněné jarní zvýšení hladiny a nízké stavy v létě, nevýznamný podzimní nárůst a opět zimní snížení stavu. Průměrný roční odtok je 1 až 4 l/s z 1 km². V zimě většina řek zamrzá. Led vydrží 2 až 3,5 měsíce. Při oblevách někdy řeky v zimě rozmrzají. Velké řeky se využívají pro lodní dopravu a na mnohých řekách (Dněpr, Dněstr, Jižní Buh) jsou hydroelektrárny. Pro zavlažování a zásobování průmyslových objektů a měst vodou byly vybudovány kanály (Severní Doněc-Donbas, Dněpr-Krivoj Rog, Dněpr-Donbas a také Severokrymský kanál).\n\nNa Ukrajině je více než 7 000 jezer (s rozlohou 0,1 km² a větších). Jejich celková rozloha je 2 000 km². Největší rozlohu mají jezera v Budžaku v údolích Dunaje (Jalpuh, Kahul, Katlabuch), Dněpru, Děsny a Pripjati. Na pobřeží Černého a Azovského moře se rozkládají jezera Sasyk, Šahany, Alibej; v okolí Oděsy leží limany Kujalnycký, Chadžybejský a Dněsterský, který je svou rozlohou (360 km²) největší přirozenou vodní plochou Ukrajiny. Ve Volyni a Polesí je mnoho krasových jezer (Sviťazské, Pulemecké). V Ukrajinských Karpatech je nejvýznamnější jezero Siněvir. Na Ukrajině je více než 21 000 rybníků a přehrad. Největší jsou Kremenčucká (2 250 km²), Kachovská (2 155 km²), Kyjevská (922 km²) a Kamjanská (567 km²).\n"}
{"id": "229094", "url": "https://cs.wikipedia.org/wiki?curid=229094", "title": "Hošťanka", "text": "Hošťanka\n\nHošťanka je přírodní rezervace na hranicích mezi městem Třebíčí (část Slavice) a obcí Výčapy. Zahrnuje vrchol a část svahů stejnojmenného 573 metrů vysokého vrchu.\n\nHošťanka se nachází takřka celá (bez asi jen 1,5 ha) v katastru obce Výčapy. Do katastrálního území Slavic zasahuje svým východním cípem dosahujícím silnice II/360. Středem rezervace je kopec \"Hošťanka\" měřící 573,3 m n. m. Nadmořská výška začíná na 487 m n. m.\n\nCelková výměra rezervace dosahuje 54 ha.\n\nGeologickým podkladem je turmalín-muskovitický granit (třebíčský masiv).\n\nPředmětem ochrany je různověký lesní porost s dominující autochtonní jedlí bělokorou, potenciální vhodný genetický materiál.\n\nVedle jedle bělokoré v rezervaci lze nalézt mimo jiné buk lesní, v podrostu pak lýkovec jedovatý, sasanku hajní, plicník lékařský, jaterník trojlaločný, bažanku vytrvalou a brambořík nachový.\n\nJedlové porosty pocházejí z přirozeného zmlazení z první poloviny 20. století. Pěstují se maloplošným způsobem s dlouhou obnovní dobou. V roce 2000 byla rezervace oplocena, aby byla zajištěna ochrana před zvěří.\n"}
{"id": "229097", "url": "https://cs.wikipedia.org/wiki?curid=229097", "title": "Ministerstvo národní obrany (Polsko)", "text": "Ministerstvo národní obrany (Polsko)\n\nMinisterstvo národní obrany ( ) je jedno z polských ministerstev.\n\n2. republika\n\n\nExilová vláda\n\n\nPolská lidová republika\n\n\n3. republika \n\n"}
{"id": "229101", "url": "https://cs.wikipedia.org/wiki?curid=229101", "title": "Litějný prospekt", "text": "Litějný prospekt\n\nLitějný prospekt je jedna z důležitých tříd v centru Petrohradu. Vede od Litějného mostu k Něvskému prospektu, dlouhý je zhruba 1,9 km.\n\nJejí název je jeden z nejstarších; byl zaveden již v roce 1738 a odvozen je od nedaleké slévárny ( ), neboť v 18. století ji právě tento prospekt spojoval s městem (tehdy ještě vedl lesem).\n\nPo Říjnové revoluci v roce 1917 byl prospekt přejmenován na \"Prospekt Voldarskogo\". Historický název byl obnoven v lednu 1944.\n"}
{"id": "229104", "url": "https://cs.wikipedia.org/wiki?curid=229104", "title": "Hazem Ali", "text": "Hazem Ali\n\nHazem Ali (narozen 20. prosince 1978 v Chicagu) je americký profesionální wrestler a wrestlingový manažer s palestinským původem.\n\n\nArmando Estrada dosud nezískal žádný wrestlingový titul.\n"}
{"id": "229106", "url": "https://cs.wikipedia.org/wiki?curid=229106", "title": "Elizabeth Carolan", "text": "Elizabeth Carolan\n\nElizabeth Carolan Kocanski (narozena 24. listopad 1980 v Elmira) je americká profesionální wrestlerka. Známa je spíše pod svým ring name Beth Phoenix. V současné době působí ve World Wrestling Entertainment v rosteru show Raw a je bývalá WWE Women's a Divas šampionka.\n\n\nBeth debutovala v OVW 14. července jako dívka Chrise Masterse. Fiktivní storyline dlouho netrvala a Beth byla „přidělena“ jako manažerka The Idolu Stevensovi. Duo bylo doplněno o wrestlerku Shelly Martinez, se kterou začaly v roce 2006 spory. Beth se pak po debutu v RAW v OVW objevuje jen zřídka. 16. srpna 2006 se vrátila do boje v OVW a překvapila svou soupeřku Serenu v zápase o pronásledovatele titulu. ODB si ji sama vybrala jako oponenta na OVW ženskou šampiónku. Po neshodě s Charliem Evansem se Beth dala do pořádku a porazila Serenu. Týdny plynuly a Serena s Beth chtěly vzájemný zápas o titul. ODB však měla podmínku, že zápas se odehraje stylem tag. Serena tenhle zápas vyhrála (odpočítala tehdy debutantku Katii Lea). V zájmu slušnosti bylo dohodnu to, že proběhne women's battle royal o titul, ve kterém posledními čtyřmi zápasnicemi byly Beth, ODB, Serena a Katie Lea. Zvítězila ODB. Po týdnech se mezi těmito zápasnicemi odehrál další souboj, tentokrát vyhrála Serena. Titul pak získala právě Beth, ale 4. listopadu 2006 Beth „ponechala“ titul Katie Lea v zápase „vhozená rukavice“. Prvně porazila Roni Jonah, Melody, Ariel, a Jenny. Lea, Serena, ODB, a Beth v zápase zůstaly a Katie podržela titul. Katie a Beth vyhlásili proti sobě boj , Beth stále říkala, že ona je šampiónka a že nemá co vyhrávat a ačkoli titul neměla, udělala si vlastní(falešný) …vzala ho od Dannyho Bashama, který ji říkal, že není skutečný. Baham vztyčil žebříkový zápas , kde se vítězka měla stát nespornou OVW šampiónkou , Lea zápas vyhrála y byla prezentována s jejím titulem na show v roce 2007. Beth si od Bashama titul vzala , ale když si to v hlavě srovnala, potřásla si rukou s Lea a urovnala všechno zlé . Na počátku roku 2007 se stala členkou zamilovaného trojúhelníku s Danem Rodmanem and Jacobem Duncanem. Když éra zamilovaného trojúhelníku skončila Beth pokračovala v zastupování Jakoba Duncana v OVW. Naposledy se Beth objevila v OVW na její televizní strusce 15. srpna 2007 kde ztratila boj o pronásledovatele titulu a nadobro se přidala do boje v RAW.\n\nBeth ve WWE debutovala 7. března 2006 kdy zaútočila na tehdy „heel“ Mickie James, která napadla Trish Stratus. Od toho incidentu se jejich vztah jen zhoršoval , slovně se napadaly atd. . Týden poté Trish Stratus formálně prohlásila Beth za WWE divu a tak Beth „rozlomila“ šílený vztah mezi James a Stratus. Když James ze „zápasu“ konečně utekla, Beth prohlásila , že ji pokazila celý život a že už to nikdy nedopustí, poté ji nazvala psychopatem. Na dalším účinkování v Raw, jakožto už oficiální RAW diva znovu zaútočila na Mickie po jejím zápase s Torrie Wilson. Poté, 29. května 2006, Beth v týmu s Torrie Wilson (a Trish v jejích rohu) se postavila proti týmu Victorie a Candice Michelle ( a Mickie v jejich rohu) . Beth udělala na Candice Sidedown slam a poté Candice odpočítala. 5. června v zápase s Viktorií se ji po velmi silné facce rozlomila čelist, navzdory tomu Beth vyhrála. Díky tomuto zranění byla mimo ring po 2 měsíce. Beth při operace na místo roztříštěné čelisti dali platinovou čelist ( to je důvod toho, že vypadá trošku jako chlap). Do konce roku se nemohla vrátit.\n\n\n\n\nElizabeth je provdaná za Joey Knighta, je velká fanynka metalu, především skupiny Pantera.\n"}
{"id": "229108", "url": "https://cs.wikipedia.org/wiki?curid=229108", "title": "Senec (město)", "text": "Senec (město)\n\nSenec ( \"Szenc\", \"Wartberg\") je okresní město ležící v Bratislavském kraji na Slovensku.\n\nPrvní písemná zmínka o městě je z roku 1252. V roce 1908 byl postaven parní mlýn. V letech 1957–1958 bylo vybudováno sídliště Kollárova ulice, Náměstí 1. máje. V letech 1968–1969 sídliště Svätoplukova ulice, 1978–1980 sídliště Západ, Juhozápad, 1987–1988 sídliště Stred a 2000–2002 sídliště Tehelňa.\n\nSenec se nachází na jihozápadě Slovenska, 25 km východně od Bratislavy. Město leží v nadmořské výšce asi 121 až 160 m n. m. a rozkládá se na rozhraní Podunajské roviny a pahorkatiny. Zcela se kryje 15 km vzdáleným pohořím Malé Karpaty.\n\n\nŽelezniční stanice Senec na trati Štúrovo – Bratislava hl. st. (jízdní řád) je v provozu od jejího otevření 18. prosince 1850. Osobními a zrychlenými vlaky jakož i rychlíky má Senec spojení např. s městy Bratislava, Galanta, Nové Zámky, Štúrovo, Komárno, Levice, Zvolen, Banská Bystrica, Malacky, Kúty.\nPřes žst. Bratislava hl. st. jsou zabezpečena dobrá spojení i do různých částí České republiky.\nŽelezniční stanice je však obyvateli města málo využívaná – nachází se sice jen 20 m od vchodu na Slnečné jazerá – Juh, avšak daleko od sídlisť, jejichž obyvatelé by potřebovali vybudovat zastávku o cca 1 200 m blíže k Bratislavě.\n\nSeverním okrajem města přechází dálnice D1 Bratislava – Žilina.\n\nNedaleko také leží bratislavské Letiště Milana Rastislava Štefánika.\n\n\n\n\n\n\n"}
{"id": "229109", "url": "https://cs.wikipedia.org/wiki?curid=229109", "title": "Mlékařská hodina", "text": "Mlékařská hodina\n\nMlékařská hodina je označení pro dobu zhruba mezi 4. a 5. hodinou ranní. Název je odvozen od činnosti, kdy se svážela nadprodukce mléka ze soukromých krav jednotlivců na vesnici nebo ve městě ke zpracování do mlékárny.\n\nPo nástupu komunistů a radikální kolektivizaci tato tradice úplně vymřela. Najít můžeme spíše opačný děj, kdy v tuto dobu zákazníci chodili pro čerstvé, chutnější, vydatnější a obvykle levnější mléko do mlékáren.\n\nOdkaz na toto slovní spojení již dnes téměř nenajdeme, kromě jedné z básní Josefa Kainara s názvem \"Odcházím z domova\", kterou zpívá Karel Plíhal na hudbu Harry Warren & Al Dubin (\"Coffee in the Morning\"). Stejnou píseň na vlastní melodii pak zpívá také brněnská hudební skupina Folk Team.\n"}
{"id": "229110", "url": "https://cs.wikipedia.org/wiki?curid=229110", "title": "Robert Změlík", "text": "Robert Změlík\n\nRobert Změlík (* 18. dubna 1969, Prostějov) je český atletický vícebojař a první československý olympijský vítěz v desetiboji z olympiády 1992 v Barceloně. Po něm se to zatím povedlo pouze Romanovi Šebrlemu v Athénách 2004.\n\nJeho osobním rekordem v desetiboji je 8627 bodů z roku 1992 v Götzisu a v halovém sedmiboji 6228 bodů z roku 1997 (v obou případech bývalé národní rekordy). Na olympijských hrách v Atlantě v roce 1996 obsadil ve velmi kvalitním závodě celkové 7. místo.\n\nMezi jeho další sportovní úspěchy patří stříbrná medaile z mistrovství světa juniorů v roce 1988, stříbrná medaile z halového mistrovství Evropy v roce 1992 a zlatá medaile z halového mistrovství světa v Paříži v roce 1997. Zdaleka největším úspěchem je ale zlatá olympijská medaile z Barcelony 1992. Svou kariéru Robert Změlík ukončil velmi brzy, již ve svých 29 letech, roku 1998.\n\nJe radním v Hostivici za hnutí ANO 2011.\n\n\n"}
{"id": "229111", "url": "https://cs.wikipedia.org/wiki?curid=229111", "title": "Franklin Roberto Lashley", "text": "Franklin Roberto Lashley\n\nFranklin Roberto Lashley (narozen 16. červenec 1976 v Junction City) je americký profesionální wrestler. Je více znám pod svým ring name Bobby Lashley.\n\n\n\n"}
{"id": "229127", "url": "https://cs.wikipedia.org/wiki?curid=229127", "title": "Dubí (Svinov)", "text": "Dubí (Svinov)\n\nDubí je osada patřící do ostravského městského obvodu Svinov. Bylo označována jako vstupní brána do přírodní rezervace Rezavka. Nyní však je Dubí od rezervace odříznuté řekou Odrou, magistrálou Rudná, dálnicí D1 a železniční tratí.\n\nMezi nejvýznamnější objekty v Dubí patřil mlýn, který byl písemně zaznamenán před více než pěti sty lety. V průběhu staletí se měnil a modernizoval. Poslední významnou změnu provedl v roce 1903 František Strnad, který z mlýna udělal parní mlýn s velkopekárnou. Obdoba Odkolkových mlýnů v Praze pak dodávala mouku, pečivo a strouhanku do většiny ostravských prodejen. Po druhé světové válce byl zbourán. Jednalo se o poslední mlýn v Poodří. Zajímavostí je, že se jednalo o ryze český mlýn.\n\nDalším významným a dosud existujícím objektem je lihovar. Ten patřil Němcům. V roce 1899 jej postavil podnikatel Vilém Grauer. Lihovar je charakteristický svou novogotickou podobou. Za tu vděčí historické stylizace severoněmecké architektury, kterou lze v méně vyhrazené podobě nalézt také na jiných místech Ostravy. Budova je tvořena kombinací omítnutého a režného zdiva, na oknech nalezneme zdobné římsy. Kdo budovu projektoval, není známo, historici se však domnívají, že se jednalo o opavského stavitele Julia Lundwalla. Ve své době bylo místo pro podnik zvoleno dobře, protože se nacházelo poblíž svinovského nádraží. Lihovar patřil mezi nejmodernější v českých zemích – vyráběl absolutně čistý líh a jako vedlejší produkty ether a octan amylnatý. V roce 1990 bylo veškeré technologické zařízení odvezeno a od té doby celý areál chátrá. V současné době je tato industriální památka ve velmi špatném stavu.\n"}
{"id": "229128", "url": "https://cs.wikipedia.org/wiki?curid=229128", "title": "Thulegate", "text": "Thulegate\n\nAféra Thulegate je dobře zdokumentovaný případ porušování dánského zákazu jaderných zbraní na svém území ze strany Spojených států amerických v 60. letech 20. století, který po odhalení v 90. letech vyvolal v Dánsku politický skandál. Svůj název dostala aféra podle americké letecké základny Thule, respektive grónského města Qaanaaq (dříve Thule), nejbližšího města v oblasti, které je však asi 100 km vzdálené na sever od místa havárie, a podle analogie s mnohem známější aférou Watergate.\n\nV lednu roku 1968 havaroval v bezprostřední blízkosti základny letectva Spojených států v grónské stanici Pituffik (Thulské letecké základně) americký bombardér Boeing B-52 Stratofortress. Na veřejnost brzy pronikly informace, že na palubě tohoto letounu se nacházely jaderné zbraně. Tato havárie zničila osadu Narsaarsuk a poničila osady Pituffik a Moriusaq. V Dánsku, na jehož území zahrnujícím i Grónsko platil od roku 1957 zákaz jaderných zbraní, to vyvolalo ostrou reakci obyvatelstva obviňující Spojené státy z opakovaného porušování tohoto zákazu. Představitelé americké i dánské vlády tato obvinění popřeli s tím, že havarující letoun nesměřoval původně do vzdušného prostoru Dánska, ale pouze se dostal do potíží a v Pituffiku se neúspěšně pokusil o nouzové přistání. Událost byla americkým ministerstvem obrany označena kódem Zlomený šíp.\n\nV roce 1993 však vyšlo z odtajněných dokumentů U.S. Air Force najevo, že americké bombardéry s jadernými zbraněmi na palubě přelétaly přes Grónsko téměř celá 60. léta nejméně 2× denně. Cílem těchto přeletů bylo monitorování radaru protivzdušné obrany Spojených států v Pituffické oblasti s možností rychlého jaderného útoku na Sovětský svaz v případě jeho zničení. Po tomto odtajnění zahájila dánská vláda interní vyšetřování, jehož výsledkem byla v červnu 1995 čtyřstránková zpráva určená dánskému parlamentu. Tato zpráva potvrdila informace o přeletech, ale ve snaze nevyvolat diplomatickou rozepři se Spojenými státy, označila incident za nedorozumění způsobené dánskou stranou. Podle této zprávy nese vinu bývalý dánský premiér H. C. Hansen, který v roce 1957 na schůzce s americkým velvyslancem odpověděl nejasně na otázku, zda si Dánsko přeje být informováno v případě, že se USA rozhodnou umístit v Grónsku své jaderné zbraně.\n\nKrátce po vydání této zprávy se sešel tehdejší dánský ministr zahraničí Niels Helveg Petersen s americkým ministrem obrany Williamem Perrym a na následující tiskové konferenci ujistil veřejnost, že přes všechny informace o přeletech nebyly v Grónsku nikdy jaderné zbraně umístěny na zemi. Jen o několik dní později však dánská vláda Petersenovo tvrzení vyvrátila. Oznámila totiž, že podle informací, které nebyly známy před Petersenovým vystoupením, byly jaderné zbraně umístěny na grónském území dokonce ve dvou obdobích o souhrnné délce téměř sedm let.\n\nNásledující polonezávislé vyšetřování všechny tyto skutečnosti potvrdilo. Překvapivě však došlo i k dalším odhalením. Přestože americká strana nepovolila přístup k žádným relevantním materiálům a dánská strana odmítla zpřístupnit materiály starší než z roku 1968, dospěla vyšetřovací komise k podezření, že i americké válečné lodě měly po dobu strávenou v dánských přístavech na palubě jaderné zbraně. Dalším závěrem komise bylo tvrzení, že dánská vláda v 60. letech věděla o americkém porušování dánského jaderného zákazu, avšak nepodnikla žádné kroky k jeho zamezení.\n\n"}
{"id": "229132", "url": "https://cs.wikipedia.org/wiki?curid=229132", "title": "Eukleidovy Základy", "text": "Eukleidovy Základy\n\nEukleidovy Základy nebo pouze Základy ( , Stoicheia), jejichž autorem je Eukleidés z Alexandrie, byly až do druhé poloviny 19. století po bibli nejvíce rozšířeným dílem světového písemnictví. Jeho dílo nám podává přehled o matematických znalostech Řeků ke konci 4. století př. n. l. Základy jsou učebnicí matematiky, která se skládá z 13 kapitol, které jsou nazývány knihy. Dnes víme, že tyto knihy pocházejí od několika autorů a jsou založeny zčásti na starších zdrojích. Eukleidés tato díla systematizoval a vydal.\n\nV tomto soupisu je přehled témat, jak se vyskytují v jednotlivých knihách (v závorce je zdroj, ze kterého Eukleidés pravděpodobně čerpal):\n\nDochované starověké zlomky textu se liší od celých textů dochovaných ze středověku. Nejstarší v úplnosti dochovaný rukopis pochází z Byzance z roku 888 a dnes je uložen v Bodleian Library v Oxfordu. Starší překlad Boëthiův z řečtiny do latiny (kolem 500) se dodnes zachoval jen zčásti.\n\nZ početných arabských překladů a komentářů byly významné obzvlášť překlady al-Haggaga na konci 8. století a Hunajna ibn Isháka či Thabita ibn Qurra (konec 9. století), případně Nasíra al-Dína al-Túsího (1248).\n\nZa první středověký evropský překlad \"Základů\" do latiny vděčíme Angličanu Adelardu z Bathu, jenž je přeložil někdy kolem roku 1120 z arabštiny. Nezávisle na něm pak byly \"Základy\" ve stejném století dvakrát přeloženy ve Španělsku v tzv. toledské překladatelské škole, a to Heřmanem Dalmatincem (Hermannus Dalmata) a Gerardem z Cremony. Také v 12. století, avšak na jihu Itálie nebo na Sicílii vznikl od neznámého autora další překlad z řečtiny. (Podle stylu překladu se domníváme, že tento neznámý autor přeložil též kolem roku 1160 Ptolemaiův \"Almagest\".) Další překlad z arabštiny do latiny, a to ten pořízený kol. roku 1145 Robertem z Chesteru, pak posloužil jako základ pro zkompilovanou verzi M. Campana z Novary (1259), která se až do raného novověku stala standardním latinským textem Euklida.\n\nEukleidovy \"Základy\" přirozeně patřily k prvním knihám, které byly vytištěny. První (latinský) tisk připravoval Regiomontanus kolem roku 1460, ale k tisku nedošlo. První latinský výtisk tak vyšel až roku 1482 u E. Ratdolta; pro své kvalitní typografické provedení se stal vzorem pro následující vydání. Kompletní překlad z původní řečtiny od B. Zambertiho pak byl vytištěn v roce 1505. Od té doby byly vytištěny ještě některé důležité práce: překlad od Federica Commandina z řečtiny (1572), podrobně komentované vydání od Christophera Clavia (1574), překlad od F. Peyrarda do francouzštiny (1814–1818), překlad (první části) od Sü Kuang-čchiho a Mattea Ricciho do čínštiny (1607). Nejcitovanějším anglickým překladem je bohatě komentovaný Heathův překlad Heibergovy řecké edice.\n\nV češtině byl vydán jediný kompletní překlad z roku 1907 od Františka Servíta. Tento překlad vyšel znovu v letech 2008–2012 (5 sešitů) v mírné úpravě Petra Vopěnky, který rovněž doplňuje zajímavé úvahy.\nNový český překlad vybraných definic a vět společně se zrcadlovým řeckým textem je obsažen v knize \"Řecké matematické texty\" (2011). V lednu roku 1887 přeložil český překlad \"Základů\" včetně dodatečných knih 14. a 15. Josef Smolík, jeho překlad však nebyl publikován.\n\nEukleidés shromáždil a uspořádal elementy (řecky Stoicheia) pro rovinnou a prostorovou geometrii. Vžitý český název je poněkud zavádějící a je třeba mu rozumět ve smyslu „Základní prvky“, jak to odpovídá latinskému překladu Elementa, který byl převzat i do řady moderních jazyků (angl. Elements) . Základy mají výraznou deduktivní strukturu, většina závěrů je odvozena z omezené zásoby definic, postulátů a axiómů.\nTěchto třináct knih sepsaných okolo roku 300 př.n.l. ovlivnilo zásadním způsobem nejen matematiku, ale evropskou vědu vůbec.\nJsou typickou ukázkou řecké matematické formy, kdy matematika je chápána jako teoretické poznání, tedy systém tvrzení v podstatě oproštěný od praktických motivací. Jedná se o složitý a deduktivní systém obecně formulovaných definic, postulátů a vět spolu s aparátem důkazů. Toto pojetí matematiky, obecně přijaté již v době Platónově a přijímané v podstatě dodnes, vzniklo pouze jednou v historii, pozdější tradice byly již vždy pod vlivem řeckým.\n\nKromě toho, že Eukleidovy Základy daly vzor moderní deduktivní výstavbě vědních oborů a byly řadu století učebnicí geometrie, daly také základ vzniku neeukleidovské geometrie. Tu v roce 1829 založil Nikolaj Ivanovič Lobačevskij, když se snažil dokázat pátý Eukleidův postulát týkající se rovnoběžek.\n\n\n"}
{"id": "229137", "url": "https://cs.wikipedia.org/wiki?curid=229137", "title": "Strouhanka", "text": "Strouhanka\n\nStrouhanka se vyrábí strouháním či mletím suchého neochuceného pečiva, zejména rohlíků a housek. V kombinaci s moukou a rozšlehanými vejci tvoří trojobal, který slouží jako obalovací prostředek pro smažení masa, zeleniny, sýra a jiných pokrmů. Orestovaná strouhanka se přidává k pokrmům z chřestu. Ze strouhankového těsta lze připravovat smaženky.\n\n"}
{"id": "229138", "url": "https://cs.wikipedia.org/wiki?curid=229138", "title": "Bitva u Naissu", "text": "Bitva u Naissu\n\nV bitvě u Naissu, svedené zřejmě v létě 269, porazili Římané vedení císařem Claudiem II. Góty a jejich spojence. Římské vítězství společně s pozdějšími úspěchy císaře Aureliana vedlo k eliminaci několik desetiletí trvající hrozby germánských vpádů do balkánských provincií římské říše.\n\nNedostatek soudobých pramenů znesnadňuje rekonstrukci bitvy u Naissu a souvisejících dějů, podobně jako je tomu v případě celého krizového období, v němž se římská říše nacházela ve 3. století. Dochované popisy události, zachycené zejména v dílech historiků Zosima, Zonara, Georgia Synkella a v Historii Augustě, vycházejí ze ztracených dějin sepsaných Athéňanem Dexippem. Útržky jeho textů se zachovaly pouze v Historii Augustě a ve výtazích obsažených v byzantských sbírkách z 9. století. Někteří novodobí historikové zpochybňují však správnost Dexippem podávaných informací. Bádání ztěžuje dále skutečnost, že díla čerpající z Dexippa se rozcházejí v líčení události. Císařská propaganda konstantinovské dynastie, odrážející se v tehdejší literární tvorbě, nadto zkomplikovala určení sledu jednotlivých dějů. Veškeré pohromy postihující říši koncem šedesátých letech 3. století řadila do doby vlády Galliena, aby vylepšila obraz Claudia II., jehož Konstantin prohlašoval za svého předka.\n\nV důsledku toho přetrvávají nejasnosti ohledně počtu vpádů, jejich průběhu a chronologie. Spory se vedou rovněž o to, který z římských císařů velel vojsku v bitvě. V první polovině 20. století prosazovali někteří historikové teorii jediné barbarské invaze s tím, že osobou odpovědnou za porážku útočníků byl císař Gallienus. Toto stanovisko bylo po určitou dobu široce akceptováno. Většina současných dějepisců přisuzuje ale vítězství u Naissu Claudiovi, zatímco Gallienovi přiznává zásluhu na odražení předchozího útoku Herulů v bitvě u řeky Nestos. K pochybnostem o autentičnosti Claudiova vítězství přispěla i podobnost názvů města Naissus a řeky Nestos, nazývané také Nessos.\n\nPo Deciově porážce v bitvě u Abrittu v roce 251 podnikali barbaři sídlící za dolním Dunajem a při severním pobřeží Černého moře, antickými prameny archaicky označovaní jako Skythové, pozemní výpravy do balkánských provincií římské říše a námořní nájezdy pustošící města v Malé Asii. Jejich útoky na římské území vyvrcholily dvěma vpády v letech 267 a 269.\n\nPrvní z těchto invazí se udála v závěru panování císaře Galliena, kdy Herulové vypluli z oblasti Azovského moře směrem na jih. Nejprve napadli Byzantion, při výpadu do Bithýnie utrpěli ovšem nezdar v námořním střetnutí s Římany. Navzdory tomu se jim podařilo proplout úžinami do Egejského moře, načež vyplenili ostrovy Lémnos a Skyros. Posléze přistáli v provincii Achaia a vydrancovali několik tamějších měst, včetně Athén, Korintu, Argu a Sparty. Jejich další postup v jižním Řecku ztížila athénská domobrana vedena historikem Dexippem. Útočníci se stočili na sever, avšak v Bojótii se jim postavil do cesty Gallienův velitel Marcianus. V zimních měsících se Herulové dostali přes Epirus do Makedonie, kde je dostihl Gallienus. Na jaře 268 se Římané a Herulové srazili v údolí řeky Nestos na hranicích Thrákie. Gallienus v tomto střetnutí zvítězil a uzavřel s Heruly mírovou smlouvu. Barbarský náčelník Naulobatus za to od císaře obdržel konzulské odznaky (\"ornamenta consularia\").\n\nKrátce po porážce Herulů se Gallienus odebral do severní Itálie, kde se proti němu vzbouřil velitel jízdy Aureolus. Koncem léta 268 císař podlehl při obléhání Mediolana spiknutí vedenému nejvyššími důstojníky vlastního vojska. Jeden z nich jménem Claudius vzápětí získal moc a odstranil Aureola. Poté, co si zajistil v Římě vládu, odrazil počátkem roku 269 Alamany v bitvě u Lacus Benacus.\n\n„Skythové“ zahájili někdy v této době druhou, mnohem mohutnější námořní invazi. Historia Augusta a Zosimos hovoří o 2000 až 6000 lodích s 320 000 bojovníky z řad Gótů, Herulů, Gepidů a Peukinů, shromážděných při ústí řeky Tyras. Tato čísla jsou sice silně nadsazená, přesto vypovídají o mimořádném rozsahu nebezpečí hrozícího římské říši. Gótové a jejich spojenci pustošili západní pobřeží Černého moře, vylodili se v Dolní Moesii u města Tomis (Constanța) a bez úspěchu napadli Marcianopolis. Pak zamířili po moři k Bosporu, při jehož proplutí přišli zřejmě vlivem silného proudu či bouře o mnoho lodí. V Propontidě marně zaútočili na město Kyzikos. Po překonání Hellespontu pluli kolem severního pobřeží Egejského moře k poloostrovu Chalkidiki a oblehli Soluň. Část barbarů se patrně oddělila a při plavbě Egejským mořem a podél Malé Asie napadla ostrovy Rhodos, Krétu, Kypr a město Side.\n\nKdyž se Gótové dozvěděli o císařově příchodu na Balkán, upustili od obléhání Soluně a zamířili do vnitrozemí. Při pustošení severozápadní Makedonie narazili na dalmatské jezdectvo pod velením Aureliana, které v soustavných potyčkách pobilo 3000 barbarů a ostatní donutilo k ústupu do Horní Moesie. Pravděpodobně v létě 269 se Gótové střetli s hlavní částí římského vojska v čele s Claudiem v krvavé bitvě u města Naissus (Niš). Římané nejprve zakolísali pod náporem Gótů, avšak v neschůdné krajině se jim podařilo nepřátele zaskočit a velký počet jich usmrtit. Zosimos uvádí, že v boji padlo 50 000 Gótů. Většina útočníků přesto unikla a nadále představovala hrozivou sílu. Naproti tomu Římané utrpěli ztráty, jež jim bránily ve svedení další otevřené bitvy.\n\nPoražení Gótové, vytrvale znepokojovaní dalmatským jezdectvem, se stáhli směrem na jih k Makedonii. Záhy se ocitli v zoufalé situaci, neboť v důsledku nedostatku potravin strádali hladem. Římská jízda využila jejich slabosti, četné z nich pobila a zbývající zahnala do pohoří Haemus v západní Thrákii. Barbaři, obklíčení v horách a sužovaní hladem, podléhali také šířící se morové nákaze. Navzdory tomu se jim podařilo zdolat nepřátelskou pěchotu a prorazit z římského sevření. Římané pokračovali v pronásledování, dokud se síly barbarů nerozpadly na menší části, jež si postupně podrobili. Ti z Gótů, kteří nezahynuli v boji nebo vlivem nemocí, padli do zajetí. Někteří byli začleněni do římského vojska, jiní byli usazeni jako rolníci v pohraničních oblastech.\n\nEpidemie moru zasáhla celý Balkán a v srpnu 270 jí padl za oběť i samotný císař. Ještě před svou smrtí Claudius obdržel čestný titul \"Gothicus Maximus\" („největší přemožitel Gótů“). Latinsky píšící historikové ho díky jeho vítězství oslavovali jako znamenitého vojevůdce. Nicméně i přes zničující porážku barbarů nebyla dosud jejich vojenská moc zcela zlomena. Claudiův velitel jezdectva Aurelianus se brzy po jeho úmrtí chopil trůnu a na podzim 271 se vrátil na Balkán. Góty, opětovně plenící tamější provincie, zatlačil zpět za Dunaj, poté překročil řeku a přenesl válku na jejich území. V následném střetnutí padl gótský král Cannabaudes společně s 5000 bojovníky. Ammianus Marcellinus poznamenává, že tato porážka přiměla Góty zachovávat klid po dlouhé období. Jeho tvrzení v zásadě odpovídá skutečnosti, protože vojenská tažení vedená Gallienem, Claudiem II. a Aurelianem ukončila více než dvě desetiletí trvající intenzivní gótské útoky.\n\nAurelianus učinil nedlouho po svém úspěchu dalekosáhlé strategické rozhodnutí, když stáhl římské vojsko z Dácie, jediné provincie nacházející se severně od Dunaje. Tím podstatně zkrátil hranici impéria na Balkáně a zároveň ji posílil oddíly z evakuované Dácie. Gótové stejně jako okolní barbaři se v dalších letech soustředili na obsazení Římany vyklizeného teritoria.\n\n\n"}
{"id": "229141", "url": "https://cs.wikipedia.org/wiki?curid=229141", "title": "Bratrská borovice", "text": "Bratrská borovice\n\nBratrská borovice ve Lhotce u Rychnova nad Kněžnou, byla zasazena na památku Synodu Jednoty bratrské. Do současnosti se dochovalo pouze torzo, protože borovice zanikla počátkem 70. let 20. století. V první polovině 20. století se u borovice scházeli Čeští bratři z Rychnova nad Kněžnou, z Potštejna, Litic a okolí, místo bylo rovněž hojně navštěvováno potomky exulantů z Německa.\n\nStrom roste v lese Habřina asi 200 kroků od okresní silnice.\n\nPůvodně (do 80. let 19. století) v těchto místech rostly převážně listnáče - duby a habry - proto nese lesík jméno \"Habřina\". V první polovině 20. století rostla borovice solitérně na svažitém palouku obklopeném lesem.\n\nDříve (snad koncem první čtvrtiny 20. století) byl na kmeni umístěný obrázek. V meziválečném období patřilo území i s borovicí lesnímu radovi Františku Jelínkovi, řediteli velkostatku v Rychnově nad Kněžnou. Ten se postaral i o zaplombování otvorů do dutiny. Borovice byla již tehdy chráněná Památkovým úřadem v Praze. Strom obepínala jakási čtyřhranná uzamčená zahrádka (ta je patrná i na starších pohlednicích). Ve vzdálenosti 4, 6 a 7 metrů od kmene byly vysázené douglasky.\n\nV roce 1940 byly čtyři spodní větve zcela suché, v dutině hnízdily sovy a již deset let byl pozorován méně příznivý zdravotní stav stromu. Definitivní zánik způsobila bouře 8. června 1971, která stromu rozlomila korunu.\n\nPo zániku byl kmen zakonzervován tehdejšími pracovníky státní ochrany přírody v Rychnově, okolí upraveno a k torzu postavena zídka. Nedaleko byla vysazena i mladá borovička.\nV místě borovice se za krále Jiřího z Poděbrad houfně usazovali Čeští bratři. Roku 1467 se zde konal synod Jednoty bratrské a bratrský duchovní Matěj z Kunvaldu na něm byl zvolen prvním biskupem Jednoty. Rovněž zde byli vybráni tři duchovní správcové. U Českých bratří se tu zastavil i Jan Ámos Komenský, když opouštěl vlast. V době pobělohorské vykázal Bratry do Německa Nizozemec Kašpar Hugo z Grambů, majitel kosteleckého panství, území bylo připojeno k panství rychnovskému, vesnice pobořena a jako jediná stavba zůstala pozdější hájovna, původně obydlí panského zahradníka zvané nezvykle \"Palma od palem v zahradě\", případně prostě \"Palma\".\n\nPodle pověsti byla borovice vysazena v místě statku bratra Duchka, u něhož se konal synod. Semeno prý pocházelo z Palestiny. Některé pověsti říkají, že borovici vysadili na památku prohlášení Jednoty bratrské za církev, ale že samotné prohlášení se konalo v chalupě za lesem.\n\nAlois Jirásek uvádí další pověsti: Podle jedné se pod borovicí sejdou a pohněvají všichni panovníci světa a započne světová válka, ze které zbude jen hrstka lidí, která by se pod plachtu vozu vešla. Ti odslouží mši na pařezu u rybníčka, pak se vrátí k borovici, kde se usadí a započnou šťastný život. Jiná verze pověsti situuje sešlost králů pod borovicí na poslední den světa, králové zde poobědvají, Česká země bude roznesena kopyty hřebců a ženy zabijí tureckého císaře přeslicemi.\n\nVelmi zdařilý lept borovice pochází od umělce Jana Šplíchala z Dolní Sloupnice. 30. března 1891 ji zachytil na kresbě Theophilus Reichel, otec kazatele Karla Reichla z Potštejna, který o stromu psal roku 1939 v \"Jednotě bratrské\". Rozsáhlou stať pro knihu \"Pověsti Rychnovska\" připravil řídící učitel Karel Popelka. Mnohé pověsti v díle \"Husitský král\" rozepsal Alois Jirásek. Báseň o památné borovici složil doktor Josef Kalis z Rychnova nad Kněžnou, který ji téměř denně chodil obdivovat:\nČernobílá fotografie borovice se rovněž dostala na řadu pohlednic, její kresba zdobí titulní stranu knihy \"Staré a památné stromy na Rychnovsku\" od Františka Hrobaře. S Janem Ámosem Komenským kázajícím lidu ji vymaloval Vlastimil Beneš. Na vlastní kresbě ji zachytil i akademický malíř Jaroslav Turek.\n\nS místem a borovicí byla spjata zmíněná hájovna zvaná \"Palma\" a louka \"Felčárka\" s tůňkou zvanou \"Jezírko\". Ta byla unikátní porostem řezanu aloesovitého (\"Stratiotes aloides\") nesprávně označovaného jako leknín, který sem byl přenesen z jižní Moravy (už roku 1940 však byl vyhynulý). Jezírko chránil výnos ministerstva školství a národní osvěty v Praze ze dne 31. prosince 1933 číslo 143.547-V o ochraně přírodních památek. Podle pověsti skončil v jezírku kalich, který doň vhodili Bratři, aby předešli jeho potupě, když je při bohoslužbě překvapili vojáci.\n\nBorovici byl věnován prostor v pořadu České televize Paměť stromů, konkrétně v dílu č. 4: Stromy žijí s lidmi. Ve stejnojmenné knize vydané k pořadu však chybí.\n"}
{"id": "229145", "url": "https://cs.wikipedia.org/wiki?curid=229145", "title": ".357 Magnum", "text": ".357 Magnum\n\n.357 Magnum je revolverový náboj vytvořený pány Elmer Keith a Phillip Sharpe a výrobcem zbraní Smith & Wesson. Tento náboj byl odvozen od náboje .38 Special (taktéž vyvinut firmou Smith & Wesson). Náboj .357 magnum byl představen v roce 1934 a dnes je velmi rozšířený.\n\n.357 Magnum byl vyvíjen uprostřed 30. let 20. st. jako přímá odpověď na náboj .38 Super Automatic od firmy Colt. V té době byl náboj .38 Super jediným pistolovým nábojem použitelným pokud se někdo kryl za automobilem nebo proti prvním neprůstřelným vestám.\n\nAby se Smith & Wesson znovu stal vedoucím výrobcem zbraní v této oblasti, tak vyvinul náboj .357 magnum. ten byl vyvinut z náboje .38 Special. Došlo ke změně množství prachové náplně (zvýšení) a prodloužení nábojnice. Důvodem k prodloužení nábojnice bylo to, aby nebylo možné nabít tento nový silnější náboj do zbraní komorovaných na náboj .38 Special. Takováto záměna by mohla být velmi nebezpečná pro střelce a jeho okolí a navíc by měla velmi negativní vliv na životnost zbraně.\n\nTento náboj je mnohými považován jako excelentní náboj pro sebeobranu díky svým zastavovacím schopnostem.\n\nVýzkum týkající se terminální balistiky provedený Marshall & Sanow ukázal vysokou pravděpodobnost zastavení útočníka jedním výstřelem. Nicméně, tento náboj působí velký zdvih zbraně a zpětný ráz (zejména u zbraní s kratší hlavní), který někteří střelci (slabší konstituce nebo méně trénovaní) nemusí být schopni zvládnout.\n\nJedná se o náboj s okolkem, metrické označení je 9 x 33 R. Výkon tohoto náboje se stejně jako u jiných může velmi lišit. Obvykle se pohybuje mezi 700 a 800 jouly. Úsťová rychlost bývá 380 až 500 m/s.\n\n\n"}
{"id": "229146", "url": "https://cs.wikipedia.org/wiki?curid=229146", "title": "Danubius Health Spa Resort Classic Collection Nové &amp; Centrální Lázně a Konferenční centrum Casino", "text": "Danubius Health Spa Resort Classic Collection Nové &amp; Centrální Lázně a Konferenční centrum Casino\n\nDanubius Health Spa Resort Classic Collection Nové & Centrální Lázně a Konferenční centrum Casino je hotel v Mariánských Lázních, který od roku 2007 tvoří Nové lázně, Spolkový dům Casino, Centrální lázně a od roku 2011 též Mariiny lázně. Komplex se nachází v oblasti mezi Reitenbergerovou a Dusíkovou ulicí, Goethovým náměstím a Lázeňskou ulicí, v těsné blízkosti lázeňských parků a hlavní kolonády. Patří společnosti Léčebné lázně Mariánské Lázně a. s. První tři ze zmíněných čtyř budov komplexu jsou chráněnými kulturními památkami.\n\nSprávu Mariánských Lázní mělo ve svých rukou opatství tepelského kláštera. Původní budova Nových lázní byla postavena v letech 1827–1828, na sklonku éry opata Reitenbergera, podle projektu Josefa Esche. Na konci 19. století, kdy Mariánské Lázně zažívaly největší rozkvět a město začali navštěvovat bohatí návštěvníci, politici, panovníci, zámožná ruská velkoknížata i západní milionáři, se opatství rozhodlo postavit lázeňskou budovu pro prominentní hosty. Proto byly v letech 1893–1896 Nové lázně dle projektu zdejšího rodáka, architekta Josefa Schaffera přestavěny na luxusní lázeňskou budovu ve stylu monumentální novorenesance.\n\nMezi pravidelné návštěvníky tohoto hotelu patřil například anglický král Edward VII. Po návštěvě anglického prince Edwarda hraběte z Wessexu roku 2005 hotel zahájil pětihvězdičkový provoz. Hotel je oblíben zejména u návštěvníků ruské a německé národnosti, ale využívají ho i angličtí, francouzští, slovenští a čeští hosté.\n\nLázeňský hotel Nové lázně poskytuje léčebné procedury využívající přírodní léčivé zdroje, vodoléčbu v komplexu Římských lázní, které jsou dodnes zachovány v původním stavu z roku 1893 a doposud plně funkční. Léčba je zaměřena na nemoci pohybového aparátu a poruchy prokrvení orgánů, obezitu, nemocí ledvin a močových cest, nemoci dýchacích cest a poruchy potence. Zvláštní nabídkou je i minerální koupel v Královské kabině a Císařské kabině, které ke svému léčení využívali anglický král Edward VII. a rakousko-uherský císař František Josef I..\n\nV budově hotelu Centrální lázně jsou v provozu Staré lázně.\n\nBudova Společenského domu Casino byla vystavěná v letech 1899–1901 ve stylu italské novorenesance.\n\nPravidelně se zde konají četné kulturní akce, konference a slavnostní hostiny. V roce 1904 zde vystoupila česká operní pěvkyně Ema Destinnová a její vystoupení vyvolalo obrovský ohlas. V roce 1946 se právě zde konal 1. Mezinárodní filmový festival v tehdejším Československu, který se od druhého ročníku pořádá v Karlových Varech. Od 22. do 14. dubna 2009 se v sálech Společenského domu Casino konalo neformální zasedání ministrů pro místní rozvoj v rámci předsednictví České republiky v Radě Evropské unie.\n\nMariiny neboli Slatinné lázně (Moorbad) byly v blízkosti pavilónu Mariina pramene vybudovány v letech 1881–1882 podle návrhu architekta Friedricha Zicklera. V přízemí bylo 34 kabin slatinných koupelí se samostatnými odpočívárnami a šatnami, dále zde byla rozlehlá prosvětlená hala s relaxačními lůžky. Celkovou slatinnou koupel poprvé vyzkoušel v roce 1823 Dr. Heidler, Mariánským lázním je v tom přičítáno světové prvenství. Dr. Nehr, jeden ze zakladatelů Mariánských Lázní, používal slatinu pro zábaly rukou a nohou. V roce 1903 se ze poskytovalo více než 1000 procedur denně.\n\nKe komplexu byly Mariiny lázně připojeny v roce 2011.\n\nNa jaře roku 2007 byl slavnostně otevřen koridor mezi budovami hotelu Nové lázně, Společenský dům Casino a budovou hotelu Centrální lázně. Vznikl z nich jeden lázeňský komplex, který od června 2007 nese název \"Danubius Health Spa Resort Classic Collection Nové & Centrální Lázně a Konferenční centrum Casino\". Patří do mezinárodní sítě lázeňských hotelů Danubius Hotels Group a je zapsán na seznamu nejluxusnějších lázeňských hotelů Evropy The Royal Spas of Europe. Od 1. září 2009 hotelový komplex řídí nový ředitel Karel Kalivoda, který v této funkci nahradil Roberta Landsmana.\n\nV dubnu roku 2011 byla rekonstruována budova Mariiných lázní (nyní prezentována pod názvem Maria Spa Courtyard) a byla taktéž připojena ke komplexu, a to spojovací chodbou k hotelu Centrální Lázně.\n\n"}
{"id": "229147", "url": "https://cs.wikipedia.org/wiki?curid=229147", "title": "SK Sparta Krč", "text": "SK Sparta Krč\n\nSK Sparta Krč je pražský fotbalový klub z Krče, který hraje Pražskou II. třídu (8. nejvyšší soutěž).\n\nV roce 1910 se v Krči začal hrát fotbal pod názvem \"RH Krč\", z té doby neexistují písemné záznamy. Sportovní činnost pak přerušila válka, a tak první písemné záznamy pocházejí z roku 1919, kdy byl založen klub \"Sparta Krč\". Ten se v témže roce přihlásil do soutěží organizovaných Středočeskou fotbalovou župou a byl zařazen do nejnižší, tedy IV. třídy. Předsedou oddílu byl Josef Voděsil. V roce 1923 se klub přejmenoval na \"RH Praha XIV\", o 4 roky později na \"AFK Sparta Praha XIV\", v témže roce přišel první postup do III. třídy a v následujícím roce přejmenování na \"AFK Sparta Krč\". O další rok později Krč postoupila do II. třídy a za další rok do I. A třídy, nejvyšší soutěže organizované středočeskou župou. Po válce, v roce 1945, se klub přejmenoval na \"Sokol Krč\". Od roku 1950 vystupoval jako \"ZSJ Ústředí\", v roce 1953 v rámci velkých sportovních reorganizací přišlo sloučení s \"Jiskrou Michle\" do \"TJ Montáže Krč\". Název Montáže vydržel s obměnami (1957 – \"TJ Jiskra Montáže Praha\", 1961 – \"TJ Montáže Praha\") až do roku 1992. V letech 1951–60 hrála Krč českou divizi. Trenérem Montáží počátkem 60. let byl i veleslavný internacionál František Plánička, jemuž u A-týmu asistoval Vojtěch Hindls. V následujících 10 letech ale následoval sestup až do I. B třídy, odkud se podařil návrat do Pražského přeboru až v roce 1977. V 80. letech se pohybovala Krč na úrovni Pražského přeboru a divize. V roce 1990 přišel historicky první postup do třetí nejvyšší soutěže (tehdejší II. ČNL). V roce 1992 se klub vrátil k tradičnímu názvu \"FC Sparta BB Krč\". V roce 1995 se pak přejmenoval na dnešní název \"SK Sparta Krč\". Od roku 1993 hrála Krč s výjimkou sezón 1995/96, 2004/05, kdy sestoupila na rok do divize, pravidelně ČFL. V roce 2007, kdy obsadila 2. místo v ČFL, pak dodatečně nahradila Blšany, které nedostaly potřebnou licenci, ve 2. lize, a dosáhla tak historického úspěchu.\n\nK nejznámějším dlouholetým funkcionářům v historii Sparty Krč patřili především František Šafrhans, František Hromada, Vojtěch Hindls, Vlastimil Chládek, Antonín Šimíček a zejména dlouholetý fotbalový funkcionář a krčský srdcař Zdeněk Vokatý.\n\nV současné době hraje SK Sparta Krč na svém stadionu v Krči (Branická 220, Praha 4). Po sestupu z 2. fotbalové ligy odešli z klubu zkušení hráči jako např. Aleš Pikl, Michal Šilhavý, Evandro Adauto da Silva, Jan Flachbart nebo \"bouřlivák\" Zdeněk Houštecký. Sparta Krč je tým bez větších hvězd, ale její výsledky vyplývají z kolektivního výkonu. K oporám mužstva patří záložník Marian Viskup, Tomáš Kounovský a Michal Švejda.\n\nSezóna 2008/2009 se stala osudnou. Z finančních důvodů, ke kterým přispěla i ekonomická krize, skončil klub v ČFL, hráči se rozprodali a Sparta Krč tak může hrát jen nejvyšší pražskou soutěž – Pražský přebor. V následujícím roce, v podzimní části Pražského přeboru, ale Sparta Krč nezískala ani jediný bod a i přes mohutný jarní finiš už Pražský přebor nezachránila. Následoval pád do 1.A třídy a i zde Sparta Krč bojovala jen o záchranu. V další sezóně 2012-2013 však dokázala zkonsolidovat své řady, pod trenérem Petrem Šplíchalem stabilizovala tým, složený z valné části z vlastních dorostenců, a po podzimu obsadila vedoucí příčku 1.A třídy, skupiny B. V jarní části soutěže však herně opět propadla, brzy ztratila vedoucí postavení a tím i naději na postup do Pražského přeboru. To znamená, že i v další sezóně bude Sparta Krč hrát nízkou soutěž, nehodnou její slavné historie.\nV sezóně 2015/2016 skončila Sparta Krč na 3. místě ve III. třídě, skupině B. V sezóně 2016/2017 Sparta Krč skončila na 7. místě II. třídy skupiny C. V sezóně 2017/2018 Sparta Krč vyhrála A skupinu III. třídy.\nV sezóně 2018/19 skončila Sparta Krč na 7. místě v Pražské II. třídě skupina A.\n\n"}
{"id": "229155", "url": "https://cs.wikipedia.org/wiki?curid=229155", "title": "Village Cinemas Czech Republic", "text": "Village Cinemas Czech Republic\n\nSpolečnost Village Cinemas Czech Republic s.r.o vznikla v roce 1999 jako pobočka australské společnosti Village Roadshow Ltd. Samotná Village Roadshow, založená v roce 1954, je celosvětově působící společností zábavního průmyslu, především v oblasti kina, rozhlasu a zábavních parků. Centrála společnosti v australském Melbourne řídící řetězec kin s více než 1 500 sály ve 183 kinech umístěných v 16 zemích. Kromě kin vlastní firma také distribuční společnosti (Austrálie, Nový Zéland, Singapur a Řecko) a v neposlední řadě také významnou filmovou produkční společnost Village Roadshow Pictures, sídlící v Los Angeles (mj. film Matrix). Společnost je od počátku 80. let minulého století průkopníkem v oblasti stavby a provozování vícesálových kin – multiplexů.\n\nV listopadu 2009 byla společnost \"Village Cinemas Czech Republic s.r.o\" koupena sítí multikin Cinestar a opustila tak český trh. Dva pražské multiplexy byly následně předělány do barev CineStaru.\n\n\"Village Cinemas Anděl\" získalo několik prvenství – 14 kinosálů, komplex Gold Class, umělecké sály Cinema Europa, dvousedadla pro zamilované a certifikát THX. Tento certifikát osvědčuje kvalitu zvukové soustavy a samotné architektury kinosálu. Produkty Gold Class a Cinema Europa vyvinula společnost Village Cinemas jako vlastní koncepty určené pro celosvětový trh.\n\nKomplex Gold Class obsahuje dva kinosály celkem pro 48 osob s nadstandardním vybavením interiéru – polohovatelná křesla, stolečky a s permanentní obsluhou v průběhu promítání, přilehlý salónek a bar. Vzhledem k oddělenému vchodu jsou návštěvníci ušetřeni shonu typického pro provoz běžného multikina.\n\nArt kino Cinema Europa tvoří dva kinosály, které se odlišují především svou dramaturgií, zaměřenou na nezávislý a alternativní film. Od ostatních kinosálů je Cinema Europa oddělena prosklenými dveřmi.\n"}
{"id": "229156", "url": "https://cs.wikipedia.org/wiki?curid=229156", "title": ".380 ACP", "text": ".380 ACP\n\nNáboj .380 ACP (Automatic Colt Pistol) byl uveden na trh v roce 1908 americkou firmou Colt. Od té doby se jedná o oblíbený náboj pro sebeobranu. Mezi ostatní názvy pro .380 ACP patří .380 Auto, 9mm Browning, 9mm Corto, 9mm Kurz, 9mm Short, 9×17mm a 9 mm Browning Court (označení evidované u komise C.I.P.). Pro úplnost je třeba dodat, že existuje též náboj 9 mm Browning Long, který se ovšem u moderních zbraní nevyužívá.\n\nV roce 1910 zavedla v Evropě společnost Fabrique Nationale de Herstal téměř shodný náboj \"9 mm Browning\". Oba náboje se liší jen maximálním průměrem krčku nábojnice a v praxi jsou zaměnitelné. Značení nábojů (a značení na zbraních pro ně laborovaných) vychází z toho, zda byly vyrobeny v Evropě či na americkém kontinentu.\n\nNáboj .380 ACP byl zkonstruování pro první samonabíjecí pistole bez uzamčeného závěru. Zamykací mechanismus, který se jinak nachází ve většině dnešních pistolí, není nutný, protože tlak, kterým tento náboj působí na závěr, když je vystřelen, je nízký. Vodicí pružina dostačuje ke ztlumení vytvořené energie. Tato okolnost zjednodušuje výrobu zbraní komorovaných na tento náboj, což snižuje jejich výrobní cenu.\n\nNáboj .380 ACP je lehký a kompaktní, ale má menší účinný dostřel a nižší zastavovací efekt. I přesto zůstává oblíbený pro střelce, kteří chtějí lehkou pistoli se zvládnutelným zpětným rázem. Je o trochu méně účinný než náboj .38 Special. Používá střely o průměru 9 mm. Nejtěžší střela, která může být v tomto náboji použita, váží 115 grainů (7,45 g), ačkoli standardem je hodnota okolo 90 grainů (5,83 g).\n\nMnozí považují náboj .380 ACP za nejslabší vhodný na sebeobranu, ale je to subjektivní.\nPro někoho je dostatečný už 7,65 mm Browning a pro některé až 9 mm Luger.\n\nTento náboj není totožný s nábojem .38 ACP\n\nTento náboj je oblíbený u civilních osob v Jižní Americe z důvodu legislativních omezení použití „vojenských nábojů“.\n\n\n"}
{"id": "229158", "url": "https://cs.wikipedia.org/wiki?curid=229158", "title": "Sousoší svatého Cyrila a Metoděje (Třebíč)", "text": "Sousoší svatého Cyrila a Metoděje (Třebíč)\n\nSousoší svatého Cyrila a Metoděje je kulturní památka ve středu Karlova náměstí v Třebíči.\n\nBylo vytvořeno k tisícímu výročí příchodu věrozvěstů na Moravu v roce 1885. S iniciativou přišel kaplan u kostela sv. Martina z Tours František Diviš v roce 1867. Za vhodné bylo vytipováno místo, kde původně býval pranýř a popraviště trestem stětím.\nNa podporu postavení sousoší se konala i veřejná sbírka. Vybralo se 2487 zlatých a ty byly předány organizačnímu výboru pro postavení sousoší.\nOrganizační výbor nejdříve jednal s Josefem V. Myslbekem, ale jeho požadavek – 3400 až 3800 zlatých za zhotovení sousoší vysokého devět stop a stojícího na stejně vysokém podstavci – se organizačnímu výboru zdál být přemrštěný. Organizační výbor se poté obrátil na sochaře Ludvíka Šimka; jeho návrh poté vytesal sochař Bernard Otto Seeling.\n\nPodstavec sochy vzešel z rukou kameníka Josefa Hraby z Počátek. Řetěz, který sousoší lemoval až do druhé světové války, kdy byl zabaven, zhotovily blanenské železárny. Pro vztyčení sousoší bylo nutno vykopat třímetrové základy (v něm organizační výbor uložil schránku s dokumenty určenými potomkům). Sousoší připutovalo do Třebíče z Prahy železnicí přes stanici Stařeč, v níž bylo přeloženo na povozy, které je dovezly až na místo určení.\n\nSlavnostní posvěcení sousoší 16. srpna 1885 bylo dvoudenní slavností. Oslav se zúčastnil i brněnský biskup František Saleský Bauer.\n\nPro své umístění v shromažďovací části Karlova náměstí bylo sousoší také místem, odkud promlouvali organizátoři demonstrací sametové revoluce, místem, kde v revolučních dnech plály svíčky.\n\nV roce 2005 bylo sousoší rekonstruováno. Několik let předtím proběhla obnova podstavce; na něm stojí: \"Bohu k nehynoucí oslavě. Svatým Cyrilu a Methodu hvězdám slovanského národu. K poctě městu, vlasti Moravě.\"\n\n"}
{"id": "229166", "url": "https://cs.wikipedia.org/wiki?curid=229166", "title": "Saturnin (film)", "text": "Saturnin (film)\n\nSaturnin je česká komedie, kterou v roce 1994 natočil režisér Jiří Věrčák podle románu Zdeňka Jirotky \"Saturnin\". Jana Synková byla za roli tety Kateřiny nominována v kategorii ženský herecký výkon ve vedlejší roli na cenu Český lev. Snímek byl později upraven také do podoby televizního miniseriálu.\n\nMladý úředník Jiří Oulický (v knižní předloze není jméno této hlavní postavy, vypravěče, uvedeno) si do svých služeb najme sluhu - Saturnina. Nový sluha vyhovuje všem jeho potřebám a má dokonce i doporučení. Avšak po chvíli začíná roznášet mezi lidi nepravdivé příhody, které se staly jeho pánu na výpravách po safari. Když už všichni věří, tak si pána zavolají, aby skolil lva, který utekl ze ZOO. Ale dřív, než dorazí na místo, je lev polapen.\n\nKdyž se vrací pán další den z práce domů, zjišťuje, že jej Saturnin přestěhoval na hausbót. Sluha svůj čin obhajuje tím, že byt už nevyhovoval a loď je lepší. A tak se Oulický s tím vším smiřuje.\n\nDalší děj filmu se odehrává na dědečkově sídle na venkově. Oulický se snaží udělat dojem na krásnou Barboru, se kterou se zná z tenisu. Na sídle jsou také přítomni rodinný přítel dr. Vlach a teta Kateřina se svým synem Miloušem, který se chce s Oulickým vsadit, kdo dostane jako první Barboru. A tak se Oulický se Saturninem domlouvá na tajný boj proti Miloušovi. Avšak při bouři vypadne proud a strhne jediný most, který byl jediné spojení s okolním světem. A tak se, poté co začnou docházet zásoby, rozhodnou vydat k řece a přeplavat ji. Později ale zjistí, že to nebyl tak dobrý nápad a raději se vydají k chatě dr. Vlacha odkud se rozhodnou pokračovat přes les na druhou stranu řeky. Než ovšem dorazí, nový most již dávno stojí. Nakonec Saturnin zůstane v dědečkových službách a spolu se rozhodnou založit \"kancelář pro uvádění románových příběhů na pravou míru\".\n\n\n"}
{"id": "229168", "url": "https://cs.wikipedia.org/wiki?curid=229168", "title": "Divadelní Třebíč", "text": "Divadelní Třebíč\n\nDivadelní Třebíč je festival amatérského a ochotnického divadla v Třebíči, který se koná od roku 1991. V roce 2007 se konání festivalu rozšířilo do Děčína (viz Divadelní Děčín). Soutěžní představení se konají v Divadle Pasáž a v Národním domě na Karlově náměstí. Vítězné soubory se zúčastní Jiráskova Hronova.\n\nOrganizátorem je třebíčský KVIZ a jeho programová vedoucí Ivana Řídká. \n\n"}
{"id": "229169", "url": "https://cs.wikipedia.org/wiki?curid=229169", "title": "Šerák", "text": "Šerák\n\nŠerák ( ) je 1351 m vysoká hora v Hrubém Jeseníku, na historické hranici Moravy a Slezska. Spolu se sousedním Keprníkem je součástí Národní přírodní rezervace Šerák-Keprník a také širšího území CHKO Jeseníky.\n\nPrůměrná roční teplota je 2,2 °C, průměrný roční úhrn srážek 1200 mm, sněhová pokrývka zde leží 180 dní v roce.\n\nŠerák a jeho rozsochy tvoří severní zakončení hlavního jesenického hřebene. Na západě svahy Šeráku spadají přes Mračnou horu a sedlo Čerňava do Ramzovského sedla, které odděluje Hrubý Jeseník od Rychlebských hor, na východě do širokého údolí Bělé. Na jihu pokračuje hlavní jesenický hřeben Keprníkem a dále na Červenohorské sedlo. Na severu svahy Šeráku příkře spadají do údolí Vražedného a Ramzovského potoka. Nad Vražedným potokem se tyčí Obří skály - zdaleka viditelný útvar ze staurolytických svorů.\n\nŠerák leží na hlavním evropském rozvodí mezi Černým a Baltským mořem. Vražedný, Ramzovský, Javoříčský a Bystrý potok odvádějí vodu do Bělé a dále do Odry a Baltského moře. Řeka Branná, která pramení na jihozápadních svazích Šeráku odvádí své vody do Moravy a dále do Dunaje a Černého moře. Na úbočí pod sedlem Čerňava je studánka s pitnou vodou - Dobrá voda.\n\nNejjednodušší přístup je lanovkou z Ramzovského sedla, jejíž dolní stanice se nachází asi 500 m od vlakové zastávky Ramzová, kde staví přímé rychlíky z Jeseníka a Olomouce. Sedačková lanová dráha byla zprovozněna roku 1981 a její spodní část byla zrekonstruována v roce 1996 na dvousedačkovou lanovku. Ani ta už zde nestojí, od roku 2009 vede ve spodní části čtyřsedačková lanovka, rekonstrukcí prošel i úsek z přestupní stanice Čerňava nahoru, odkud vede od roku 2011 dvousedačková lanová dráha. Celkové převýšení lanové dráhy činí 550 m.\n\nVe vrcholové části stojí v nadmořské výšce 1330 m kamenná \"chata Jiřího\". Chata byla zbudována roku 1888 německým turistickým spolkem a pojmenovaná podle vratislavského arcibiskupa Jiřího Koppa. Roku 1896 vyhořela a roku 1926 byla rozšířena do současné podoby. V chatě se čepuje mj. pivo Šerák, světlý jedenáctistupňový ležák z pivovaru Holba v Hanušovicích\n\nŠerák je přístupný po značených turistických cestách z několika směrů:\n\nBěžkaři mohou vyrazit na Šerák z Ostružné po jesenické lyžařské magistrále, která ze Šeráku pokračuje na Keprník a dále hlavním hřebenem na Vřesovou studánku. Tento úsek není strojově upravovaný a některé úseky jsou velmi exponované. U Vřesové studánky začíná strojově upravovaný úsek až na Červenohorské sedlo.\n\nSki Park Ramzová zahrnuje celkem 10 vleků, celková délka sjezdovek 9,6 km. K dispozici jsou sjezdovky všech stupňů obtížnosti (modrá, červená, černá). Výborné lyžařské podmínky panují zejména na sedle Čerňava.\n\nPříkrý svah Šeráku se využívá i pro skialpinismus.\n\n"}
{"id": "229173", "url": "https://cs.wikipedia.org/wiki?curid=229173", "title": "Muhu (obec)", "text": "Muhu (obec)\n\nObec Muhu (estonsky Muhu vald) je samosprávná obec, náležející do estonského kraje Saaremaa. Její území tvoří ostrov Muhu a jej obklopující menší ostrovy a ostrůvky.\n\nV obci žije přibližně devatenáct set obyvatel v celkem 52 vesnicích (Aljava, Igaküla, Hellamaa, Kallaste, Kantsi, Kapi, Kesse, Koguva, Kuivastu, Külasema, Laheküla, Lalli, Leeskopa, Lehtmetsa, Lepiku, Levalõpme, Liiva, Linnuse, Lõetsa, Mõega, Mõisaküla, Mäla, Nautse, Nurme, Nõmmküla, Oina, Paenase, Pallasmaa, Piiri, Põitse, Pädaste, Päelda, Pärase, Raegma, Rannaküla, Raugi, Rebaski, Ridasi, Rinsi, Rootsivere, Rässa, Simisti, Soonda, Suuremõisa, Tamse, Tupenurme, Tusti, Vahtraste, Vanamõisa, Viira, Võiküla a Võlla). Správním centrem obce je vesnice Liiva.\n\n"}
{"id": "229176", "url": "https://cs.wikipedia.org/wiki?curid=229176", "title": "Šerák-Keprník", "text": "Šerák-Keprník\n\nŠerák-Keprník je národní přírodní rezervace v pohoří Hrubý Jeseník v České republice, součást CHKO Jeseníky. Její součástí je tzv. Lichtenštejnský prales.\n\nTáhlé horské hřbety s vrcholovými skalisky. Nadmořská výška 860-1423 m, rozloha 1174,44 ha. Rezervace se nachází jihozápadně od Jeseníku na hlavním hřebeni a přilehlých svazích, mezi Obřími skalami a Trojmezím. Zahrnuje tři významné vrcholy: Šerák 1351 m, Vozka 1377 m a Keprník 1423 m.\n\nNejstarší rezervace na Moravě vyhlášená rodem Lichtenštejnů v roce 1904 na ploše pouhých 172 ha, v roce 1955 byla vyhlášena státní přírodní rezervace. V roce 1989 bylo území rezervace rozšířeno a od roku 1992 v souladu se zákonem č. 114/1992 Sb., o ochraně přírody a krajiny se název změnil na Národní přírodní rezervace Šerák-Keprník. Oproti původní výměře z roku 1955 bylo území rozšířeno zejména o východní svahy, oblast Obřích skal a část bývalé zóny klidu Černá stráň-Vozka.\n\nPodklad je tvořen především rulami a svory. Na vrcholu Keprníku je vyvinuta rozsáhlá kryoplanační terasa s mrazovým srubem o rozměrech 40×30 metrů a výšce 4 metry, tvořeným svorem. Kolem mrazového srubu je řada thufurů o výšce až 80 cm a průměru mezi 50 a 100 cm. Tyto půdní kopečky vznikly mrazovým tříděním půdy za spolúčasti vegetace; jde o nejlépe vyvinuté thufury v Hrubém Jeseníku. Na jihovýchodním svahu vrcholu vznikly mrazovým zvětráváním netříděné pruhy o délce 40 m a šířce jednotlivých pásů mezi 60 a 80 cm. \n\nPředmětem ochrany jsou zejména skalní a půdní tvary – pozůstatky doby ledové, jako např. kryoplanační terasy, mrazové sruby a thufury. Vysokohorské louky, tzv. hole s chráněnou květenou: sítina trojklaná, šicha oboupohlavná, zvonek okrouhlolistý sudetský, kostřava nízká, řeřišnice rýtolistá a sasanka narcisokvětá. Na prameništích roste kriticky ohrožený hořec tečkovaný, oměj šalamounek nebo havez česnáčková. Na rašeliništích můžeme spatřit kyhanku sivolistou, různé druhy ostřice (především ostřice chudokvětá a ostřice bažinná) nebo klikvu bahenní. Pod holemi a rašeliništi najdeme rašelinné a podmáčené smrčiny pralesovitého charakteru, při horní hranici lesa byla uměle vysázena borovice kleč, která je ostatně v celých Jeseníkách nepůvodním druhem.\nFauna je představována zejména ptáky: tetřev hlušec, tetřívek obecný, ořešník kropenatý, kos horský, linduška lesní. Ze savců je typická myšivka horská a rejsek horský, z plazů ještěrka živorodá.\n\n"}
{"id": "229177", "url": "https://cs.wikipedia.org/wiki?curid=229177", "title": "Klášter servitů (Jaroměřice nad Rokytnou)", "text": "Klášter servitů (Jaroměřice nad Rokytnou)\n\nKlášter servitů v Jaroměřicích nad Rokytnou je někdejší konvent z roku 1679. V jeho těsném sousedství se dochovaly zbytky areálu jaroměřické lorety. Klášter je zapsán na seznamu českých kulturních památek.\n\nHistorie jaroměřického kláštera servitů a jaroměřické loretánské kaple spolu těsně souvisí. Se stavbou lorety se započalo v roce 1668, se stavbou kláštera pak v roce 1675. Dostavěn a posvěcen byl 15. října 1679. Servité přišli do Jaroměřic na pozvání Jana Antonína z Questenberka. V únoru 1675 převzali do duchovní správy loretu.\n\nKlášter byl uzavřen v rámci církevních reforem císaře Josefa II. na podzim 1784. Všichni mniši museli klášter opustit do 18. prosince 1784. Budovu kláštera koupil Dominik Ondřej II. hrabě z Kounic a Questenberka s tím úmyslem, že v ní zřídí továrnu na výrobu sukna. K tomuto záměru však nedošlo.\n\nKlášterní zahrada na svahu mezi silnicí a klášterem měnila často majitele a ve druhé polovině 19. století byla rozparcelována tak, aby na ní vyrostla zástavba rodinných domků. I klášter změnil v roce 1814 majitele, až konečně roku 1830 připadl pod správu jaroměřického panství. Od roku 1813 v něm našla své prostory fara jaroměřické farnosti a škola. Škola v budově kláštera zůstala až do roku 1899.\n\nBudova kláštera je dlouhá asi 53 m a široká asi 23 m, má dvě patra po 12 oknech. Chodba poschodí rozděluje na dvě části. Přízemí sloužilo provozu, místnosti v patrech převorství, refektáři, knihovně, archivu, noviciátu i jako ubytování (cely).\n"}
{"id": "229178", "url": "https://cs.wikipedia.org/wiki?curid=229178", "title": "Klávesa End", "text": "Klávesa End\n\nKlávesa End je klávesa běžně se nacházející na počítačových klávesnicích. Tato klávesa funguje zcela opačně než „klávesa home\".\n\nV textových editorech běžících pod operačními systémy Microsoft Windows a Linux tato klávesa primárně slouží k posunutí kurzoru na konec řádku, na kterém se kurzor nachází. Pokud daný text není editovatelný, pak slouží k posunu na konec tohoto dokumentu (to ostatně může být provedeno i v editovatelném dokumentu, je-li zároveň s touto klávesou stisknuta klávesa Ctrl.\n\nMůže být také použita k označení veškerého textu za kurzorem, je-li spolu s ní zmáčknuta klávesa Shift.\n\nVe většině aplikací na této platformě funguje jinak než u jiných. Neovlivňuje totiž umístění kurzoru, ale pozici obrazovky. Je-li zmáčknuta, tak se obraz přesune na konec textu, ale kurzor zůstává stále na stejné pozici.\n"}
{"id": "229179", "url": "https://cs.wikipedia.org/wiki?curid=229179", "title": "Pidilidi (film)", "text": "Pidilidi (film)\n\nPidilidi (\" \") je britská filmová komedie, kterou v roce 1997 natočil režisér Peter Hewitt.\n\nV domě Lenderových žijí ještě další nájemníci, skrytí v zákoutích domu. Jde o rodinu Clockových. Členové této rodinné čtveřice jsou totiž pidilidi. Asi deseticentimentroví lidé si občas od Lenderových půjčují různé věci, které používají ke svému životu. Vše pokračuje v poklidu, dokud se advokát Potter (John Goodman) nerozhodne místo domu Lenderových postavit luxusní bytové jednotky. Začíná boj o domov, ve kterém bojuje rodina Clockových za pomoci Petra, syna Lenderových (Bradley Pierce).\n"}
{"id": "229188", "url": "https://cs.wikipedia.org/wiki?curid=229188", "title": "Divadlo Ungelt", "text": "Divadlo Ungelt\n\nDivadlo Ungelt je soukromá divadelní scéna v Praze na Starém městě v Týnu s hledištěm pro necelou stovku diváků, která byla otevřena 2. října 1995. Na tomto otevření se podílel známý český herec Miloš Kopecký, který při té příležitosti divadlu daroval své oblíbené otáčivé křeslo. To je umístěné v divadelním klubu, kde se nachází mnoho dalších židlí, jež jsou dary sponzorů a známých osobností českého veřejného života. Zakladatelem, majitelem a uměleckým ředitelem je herec Milan Hein, jehož pravou rukou je provozní ředitel MgA. Jiří Pritz.\nDivadlo se snaží být komorní hereckou scénou, čemuž odpovídá dramaturgie. Uváděny jsou především hry, ve kterých vystupují 2 - 4 postavy. \"Dobrou noc, mami\" byla první uvedenou hrou. Vystoupily v ní herečky Jana Brejchová a Květa Fialová. Divadlo se ale výrazněji proslavilo až hrou \"Bouřlivé jaro\" z roku 1997 v režii Ladislava Smočka, za kterou získala Alena Vránová cenu Thálie. Kromě linie uvádění komorních činoher lze v divadle spatřit řadu jevištních talk-show pro Český rozhlas pod názvem Kdo židli má, bydlí! a Martu Kubišovou ve vlastním recitálu S nebývalou ochotou.\n\nSídlo divadla na adrese Malá Štupartská 1, Praha 1 - Staré Město v areálu Ungelt je unikátní mimo jiné z architektonického hlediska. Původně se jednalo o areál odpočinku pro kupce. Již z 11. století pocházejí románské základy domu, v jehož sklepení se divadlo nachází. Tyto pozůstatky lze spatřit v divadelním klubu.\n\nDivadlo nemá kmenový soubor. U některých herců by se však dalo Divadlo Ungelt považovat za jejich domovskou scénu. Pravidelně jsou zde k vidění:\n\nMezi tituly, které jsou zde uváděny patří:\n\n\n\n\n"}
{"id": "229195", "url": "https://cs.wikipedia.org/wiki?curid=229195", "title": "Arminia Bielefeld", "text": "Arminia Bielefeld\n\nDSC Arminia Bielefeld (celým názvem: Deutscher Sportclub Arminia Bielefeld e. V.) je německý sportovní klub, který sídlí ve městě Bielefeld v Severním Porýní-Vestfálsku. Založen byl 5. května 1905 pod názvem 1. Bielefelder FC Arminia. Svůj současný název nese od roku 1926. Od sezóny 2015/16 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu SchücoArena s kapacitou 26 515 diváků.\n\nKlub byl pojmenován podle náčelníka kmene Cherusků Arminia, který v legendární bitvě u Teutoburského lesa drtivým způsobem porazil římské legie. Mimo mužský fotbalový oddíl má sportovní klub i jiné oddíly, mj. oddíl pozemního hokeje, krasobruslení a kulečníku.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\nArminia Bielefeld II, dříve znám také pod názvem Arminia Bielefeld Amateure, byl rezervním týmem Arminie Bielefeld. Největšího úspěchu dosáhl v sezóně 2004/05, kdy se v Regionallize (tehdejší 3. nejvyšší soutěž) umístil na 17. místě. Klub v posledních letech nemohl nadále udržovat kvalitní rezervní tým s menšími finančními prostředky, proto jej před sezónou 2018/19 raději zrušil.\n\n\nZdroj: \n\n\n\nZdroj: \n\n"}
{"id": "229197", "url": "https://cs.wikipedia.org/wiki?curid=229197", "title": "VfB Stuttgart", "text": "VfB Stuttgart\n\nVfB Stuttgart (celým názvem: Verein für Bewegungsspiele Stuttgart 1893 e. V.) je německý sportovní klub, který sídlí ve městě Stuttgart ve spolkové zemi Bádensko-Württembersko. Založen byl 9. září 1893 pod názvem Stuttgarter FV 93. Svůj současný název nese od roku 1912. Od sezóny 2019/20 působí ve 2. Bundeslize, druhé německé nejvyšší fotbalové soutěži. Hřištěm klubu je Mercedes-Benz Arena s kapacitou 60 449 diváků. Klubovými barvami jsou červená a bílá.\n\nJe to jeden z nejstarších klubů v Německu. Hrálo za něj mnoho legend evropského fotbalu – Jürgen Klinsmann, Philipp Lahm, Kevin Kurányi, Jens Lehmann, Timo Hildebrand a spousta dalších skvělých hráčů.\n\nMimo mužský fotbalový oddíl má sportovní klub i jiné oddíly, mj. oddíl faustballu, pozemního hokeje, lehké atletiky, stolního tenisu a házené.\n\nPřed startem ročníku 2005/06 došlo ve Stuttgartu k četným hráčským příchodům a odchodům. Ofenzivní tahoun Kevin Kurányi přestoupil do Schalke (přibližně za 8 milionů eur), hostující obránce Philipp Lahm se vrátil zpátky do mnichovského Bayernu a záložník Alexandr Hleb odešel do Arsenalu (přibližně za 15 milionů eur). Situaci měli vyvážit příchozí záložník Thomas Hitzlsperger z Aston Villy a útočník Jon Dahl Tomasson z milánského AC. Po ekonomické stránce si Stuttgart polepšil a penězi z transferů svých hvězd znatelně snížil své finanční závazky, po sportovní stránce ovšem došlo ke zhoršení. Počátkem února 2006 se odloučil trenér Giovanni Trapattoni, pod nímž byl herní projev terčem kritiky. Novým hlavním trenérem se stal Armin Veh, původně jen na přechodné období do konce sezóny, posléze měl tým převzít bývalý stuttgartský hráč Horst Heldt. Zklamání z ročníku 2005/06 znamenalo další razantní obměnu kádru. Navíc opustil klub Andreas Hinkel po zde strávených čtrnácti letech a kapitán Zvonimir Soldo, který u VfB působil deset let, ukončil kariéru.\n\nObdobně jako v letech minulých vsadil Stuttgart i v sezóně 2006/07 na mladé fotbalisty. Talentovaní hráči stuttgartské akademie Mario Gómez, Sami Khedira a Serdar Tasci byli doplněni zahraničními posilami, které si movitější VfB mohl dovolit. Z ciziny tedy dorazili například Pável Pardo, Ricardo Osorio nebo Antônio da Silva. Počáteční slabé výsledky mužstva vyvolaly kritiku jak ze strany klubového vedení (zejména předseda dozorčí rady Hundt), tak ze strany médií, a to na adresu kouče Armina Veha. Následovalo zásadní zlepšení a prosincové vítězství 2-1 nad Hannoverem 96 posunulo Stuttgart na vedoucí pozici německé Bundesligy. Od tohoto momentu až do konce sezóny vydržel Stuttgart mezi prvními čtyřmi celky v tabulce. Ofenzivní styl mužstva se stal základem pro mediální přezdívku VfB – „Divoká mládež II“. Po předposledním ligovém kole Stuttgart znovu obsadil první příčku spolu s náskokem dvou bodů nad pronásledujícím Schalke 04. Domácí výhra nad Energie Cottbus 2-1 zajistila týmu mistrovský titul.\n\nCestu Stuttgartu domácím DFB pohárem lemovaly vítězství nad rezervou týmu Alemannia Aachen, týmem SV Babelsberg 03, týmem VfL Bochum, týmem Hertha BSC a týmem VfL Wolfsburg. Mužstvo Armina Veha tak 26. května 2007, opět po deseti letech, okusilo atmosféru pohárového finále. Soupeřem na Berlínském Olympijském stadionu byl 1. FC Nürnberg. Stuttgart nedoplnil ligový titul o ten pohárový a v prodloužení podlehl bavorskému oponentovi 2-3.\n\nPodobný ligový úvod jako v ročníku 2006/07 potkal VfB Stuttgart i v ročníku 2007/08 – během raných kol Bundesligy se Stuttgart propadl na dno tabulky a po 10. kole spočívalo na jeho kontě pouhých 10 bodů, což stačilo jen na 14. pozici. Od 11. kola směřoval Stuttgart vzhůru a sezónu zakončil na 6. pozici.\n\nMistrovský VfB Stuttgart byl nalosován do stejné skupiny hlavní části soutěže ročníku 2007/08 společně s FC Barcelonou (Španělsko), Olympiquem Lyon (Francie) a Glasgow Rangers (Skotsko). Ze šesti klání neprohrál Stuttgart jen jediné, a to když doma zvítězil 3-2 nad skotskými Rangers. V důsledku těchto výsledků skončil na posledním čtvrtém místě a se soutěží se rozloučil.\n\nV DFB poháru se VfB zastavil ve čtvrtfinále. Domácí pohárový zápas s druholigovým klubem FC Carl Zeiss Jena dospěl k penaltám, jež úspěšnějí zvládli fotbalisté druholigového celku poměrem 7-6. Skrze pohár Intertoto si Stuttgart zajistil start v následujícím ročníku poháru UEFA 2008/09.\n\nJiž v červnu 2008 se Stuttgartu na jeden rok upsal německý reprezentační gólman Jens Lehmann, jemuž v londýnském Arsenalu vypršela smlouva. Po evropském šampionátu v Rakousku a Švýcarsku se připojil ke švábskému týmu a nahradil Raphaela Schäfera, jenž se po jedné sezóně v dresu VfB vrátil do Norimberku.\n\nKdyž po 14. Bundesligovém kole ročníku 2008/09 spočívalo na kontě Stuttgartu 18 bodů ve spodním patře tabulky, propustilo vedení trenéra Armina Veha a angažovalo Markuse Babbela. Babbel dovedl tým ke třetímu místu, zaručujíc Ligu mistrů.\n\nV osmifinále DFB poháru se Stuttgartští střetli na domácí půdě s Bayernem a po jasné prohře 1-5 v soutěži skončili.\n\nV evropském poháru UEFA se mužstvo úspěšně prodralo základní skupinou, avšak v šestnáctifinále nestačilo na ruského obhájce Zenit Petrohrad a v obou zápasech prohrálo poměrem 1-2.\n\nPro ročník 2009/10 si VfB obstaralo služby ruského reprezentačního útočníka Pawla Pogrebnjaka, jenž měl zacelit ránu po citelné ztrátě v podobě odchodu kanonýra Gómeze. Po čtyřech letech se do Stuttgartu na čas navrátil běloruský fotbalista Alexandr Hleb, který sem přišel hostovat z Barcelony. Brankářskou první volbou byl znovu Jens Lehmann.\n\nV srpnovém předkole Ligy mistrů VfB Stuttgart vyřadil rumunský celek FC Timișoara a vkročil do základní skupinové fáze. Stuttgart byl nalosován do stejné skupiny jako španělský tým FC Sevilla, další rumunský celek Unirea Urziceni a Glasgow Rangers ze Skotska, na které Stuttgart natrefil dva roky zpátky. Německý celek ze Švábska uzmul druhou příčku a čekalo jej osmifinálové dvojutkání s obhájcem trofeje FC Barcelonou, na kterou narazil před dvěma lety rovněž. Po výsledcích 1-1 a 0-4 byl švábský tým na konci putování prestižní soutěží.\n\nBundesligová sezóna 2009/10 začala pro VfB Stuttgart už typicky – podzimní část výkonnostně pokulhávala za částí jarní. Koncem podzimu se Stuttgart držel na dosah sestupových pozic, což vyústilo v Babbelův konec a příchod švýcarského kouče Christiana Grosse. Během zimní přestávky opustili klub Thomas Hitzlsperger, Ludovic Magnin a Jan Šimák. Cristian Molinaro dorazil na hostování z Juventusu. Jarní výrazné zlepšení dovedlo mužstvo do horní části tabulky a VfB se kvalifikovalo do příštího ročníku Evropské ligy.\n\nV německém poháru se zopakovalo osmifinálové vyřazení z minulého ročníku – Stuttgart nestačil na SpVgg Greuther Fürth.\n\nPřed zahájením ročníku 2010/11 došlo ve fotbalovém Stuttgartu k četným personálním obměnám. Mužstvo z rozličných důvodů opustili fotbalisté Roberto Hilbert, Alexandr Hleb, Sami Khedira, Jens Lehmann a Ricardo Osorio. Doplnění kádru naopak obstarali Johan Audel, Mauro Camoranesi, Philipp Degen, Christian Gentner a Martin Harnik. Člen klubového předsednictva a sportovní ředitel Horst Heldt změnil také zaměstnavatele a zamířil do Gelsenkirchenu k Schalke. Jeho nástupcem byl vybrán Fredi Bobič, bývalý útočník v dresu VfB.\n\nHlavní kouč Christian Gross vydržel ve své pozici do 13. října 2010. V této době VfB Stuttgart sídlil na 18. příčce v ligové tabulce, když napříč prvními sedmi ligovými koly vybojoval jen 3 body. Jeho asistent Jens Keller poté převzal jím uvolněné místo. Neúspěšné časy panovaly ve Švábsku nadále a Jens Keller byl klubem propuštěn rovněž, a to v prosinci 2010. Bruno Labbadia se stal ještě v prosinci novým trenérem týmu a pozvedl jej ke konečnému 12. postu.\n\nErwin Staudt, prezident VfB, oznámil 20. května 2011 rozhodnutí neprodloužit své setrvání ve funkci. Gerd E. Mäuser z dozorčí rady byl doporučen na post klubového prezidenta jakožto Staudtův nástupce. Dva dny na to ohlásil kandidaturu Helmut Roleder. Rolederova kandidatura však prozatím nebyla možná, neboť stanovy neumožňovaly kandidaturu proti členovi dozorčí rady, tedy proti Mäuserovi. Všechny návrhy upravující stanovy však byly neúspěšné, neboť ony návrhy nebyly schváleny 75% většinou členské schůze – valného shromáždění. Klubovým prezidentem se tak 17. července 2011 stal Mäuser.\n\nPočínaje sezónou 2011/12 Stuttgart odehrával domácí utkání na právě zrekonstruovaném stadionu Mercedes-Benz Arena. Během letní přestupové periody podepsali ve Stuttgartu hráči jako William Kvist, Maza a Ibrahima Traoré. Stuttgart se činil navíc také při zimní pauze a v lednu 2012 přivedl Vedada Ibiševiće a Gōtoku Sakaie. Tým skončil s 53 body šestý v lize a tím se kvalifikoval do předkol následujícího ročníku Evropské ligy.\n\nBundesligový ročník 2012/13 zakončil VfB Stuttgart na dvanácté příčce.\n\nV Evropské lize Stuttgart zvládl skupinovou fázi a příští dvojzápas zvládl vyřadit belgického oponenta KRC Genk. Osmifinále proti římskému Laziu bylo však nad síly VfB.\n\nPohárová jízda na domácí scéně vygradovala pro švábský mančaft k finálovému střetnutí. Před ním museli Švábi vyřadit SV Falkesee-Finkenkrug, hamburské FC St. Pauli, 1. FC Köln, VfL Bochum a v semifinále také bádenského rivala SC Freiburg. Finálový zápas s Bayernem Münich prohráli Stuttgartští nakonec 2-3, ovšem vzhledem k mistrovskému titulu v německé Bundeslize a evropské Lize mistrů UEFA finálového soupeře z Mnichova se tak Stuttgartští kvalifikovali do příští sezóny Evropské ligy.\n\nPo necelých dvou letech ohlásil 10. dubna 2013 prezident Gerd E. Mäuser odstoupení z funkce, plánované na začátek června. Sportovní ředitel Fredi Bobič se stal členem klubového představenstva. V červnu odstoupil z funkce rovněž předseda dozorčí rady Dieter Hundt, a to s okamžitou platností. Následujícího dne byl na uvolněné místo předsedy zvolen Hundtův doposavadní zástupce Joachim Schmidt.\n\nDozorčí rada VfB na červencové členské schůzi navrhla Bernda Wahlera jako možného klubového prezidenta a ten s drtivou většinou volebních hlasů post obsadil. Odhlasovala se i úprava klubového znaku – oficiální tradiční emblém VfB v letech 1949 až 1994 bude znakem klubu opět od ročníku 2014/15.\n\nStart v německé Bundeslize 2013/14 se po třech úvodních kolech rovnal třem porážkám. Tento fakt připravil o zaměstnání hlavního trenéra Bruna Labbadiu, který klub opustil koncem srpna. Současně byl jako trenér angažován Thomas Schneider, jenž předtím vedl dorostence do 17 let. Schneider setrval do března 2014, ale po remíze 2-2 s posledním Eintrachtem Braunschweig byl 9. března propuštěn. Nahradil jej nizozemský kouč Huub Stevens a převzal tak stuttgartský celek během boje o udržení.\n\nBádenský celek a rival SC Freiburg se v rámci německého DFB poháru setkal s VfB Stuttgart již podruhé během několika měsíců. Ve druhém kole soutěže Freiburg oplatil švábskému týmu předchozí semifinálové vyřazení vítězstvím 2-1. V předešlém prvním kole Stuttgart překonal menší klub z hlavního města – BFC Dynamo Berlin.\n\nEvropská liga 2013/14 započala pro Stuttgart třetí kvalifikační fází. Ten nejprve zvládl vyřadit Botev Plovdiv, ale chorvatská HNK Rijeka byla nad síly německého celku.\n\nZdroj: \n\n\n\n\nZdroj: \n\n\nZdroj: \n\n\n\nZdroj: \n\n\nFotbalová \"jedenáctka\" století VfB Stuttgart zvolená klubovými členy:\n\nStuttgartské městské derby, \"Das Stuttgarter Stadtderby\", je derby mezi VfB Stuttgart a Stuttgarter Kickers. Zatímco základna příznivců VfB vznikala zejména ve městě Stuttgart, základna příznivců Kickers se budovala obzvláště v nedalekém Degerlochu stuttgartského okolí. Původ tohoto derby se nachází v roce 1902, kdy degerlochští fanoušci rugby plánovali založit vlastní sportovní oddíl v rámci Kickers. Představitelé Kickers ale návrh zamítli a tak se zájemci o rugby od klubu odloučili a připojili se k předchůdci VfB.\n\nRivalem a soupeřem je rovněž klub Karlsruher SC, se kterým VfB Stuttgart sehrává utkání v rámci Bádensko-Württemberského derby – \"Das Baden-Württemberg-Derby\". Nepřátelství mezi oběma kluby započalo kolem roku 1912.\n\nMezi další rivaly spadá FC Bayern München, Schalke 04, Hertha BSC Berlin a SC Freiburg. Tradice derby s Freiburgem nesahá nijak hluboce do historie – její začátek spočívá teprve v ročníku 1993/94, kdy se tyto týmy prvně střetly v nejvyšší soutěži. Obě utkání tohoto ligového ročníku zvládl lépe Freiburg, který vyhrál 2:1 a 4:0.\n\nVfB Stuttgart II, dříve znám také pod názvem VfB Stuttgart Amateure, je rezervním týmem Stuttgartu. Největšího úspěchu dosáhl v sezóně 2000/01, kdy se v Regionallize (tehdejší 3. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n"}
{"id": "229200", "url": "https://cs.wikipedia.org/wiki?curid=229200", "title": "Hilary Duff (album)", "text": "Hilary Duff (album)\n\nHilary Duff je album stejnojmenné americké zpěvačky, které vyšlo v roce 2004. Sama Hilary se k němu vyjádřila, že s albem měla více práce, jelikož se daleko více angažovala do jeho tvorby a měla nad ním větší kontrolu, než nad předešlým albem, Metamorphosis. Album obdrželo většinou velmi zápornou kritiku. Kritici ji hlavně srovnávali s Avril Lavigne a Ashlee Simpsonovou.\nPrvní singl z alba nazvaný Fly vyšel v srpnu 2004. Singl ale v rádiích vůbec neuspěl a následkem toho se špatně umístil i v Billboard Hot 100. Samotné album debutovalo v prvním týdnu prodeje na druhém místě a prodalo se jej přes 192,000 kopií, což byl nižší prodej, než u předešlé desky. Dalším singlům z desky se také moc nedařilo. Žádný z nich nezaznamenal výraznější úspěch.\n\n"}
{"id": "229201", "url": "https://cs.wikipedia.org/wiki?curid=229201", "title": "FC Energie Cottbus", "text": "FC Energie Cottbus\n\nFC Energie Cottbus (celým názvem: Fußballclub Energie Cottbus e. V.) je německý fotbalový klub, který sídlí v braniborském městě Cottbus. Oficiální založení je datováno ke dni 31. ledna 1966, poté co proběhla velká reformace východoněmeckého fotbalu. Od sezóny 2018/19 působí ve 3. lize, třetí německé nejvyšší fotbalové soutěži. Klubové barvy jsou červená a bílá.\n\nSvé domácí zápasy odehrává na Stadion der Freundschaft s kapacitou 22 528 diváků.\n\nHistorie Energie se začala psát v roce 1963, kdy byl fotbalový oddíl klubu SC Aktivist Brieske-Senftenberg přesunut do Chotěbuzi, kde v témže roce vzniklo nové sportovní sdružení SC Cottbus. Dne 31. ledna 1966 se začala psát nová kapitola místního fotbalu. Dřívější fotbalový oddíl byl vyčleněn z SC Cottbus a vytvořil tak BSG Energie Cottbus, což se oficiálně považuje za vznik dnešního klubu.\n\nV roce 1997 dosáhl klub na finále DFB-Pokalu. Mezi své úspěchy řadí i sedmnáct sezón z devadesátých let a přelomu milénia, kdy hrál nepřetržitě dvě nejvyšší fotbalové soutěže na území Německa. V letech 1995, 1996, 1997, 1998, 2001 a 2015 vyhrál Landespokal spolkové země Braniborsko. Mezi největší úspěchy klubu z Lužice patří bezesporu postup do Bundesligy (v letech 2000 a 2006). Po dvou letech ve 3. lize sestoupila Energie v roce 2016 do 4. nejvyšší soutěže, poloprofesionální Regionalligy.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "229202", "url": "https://cs.wikipedia.org/wiki?curid=229202", "title": "FC Hansa Rostock", "text": "FC Hansa Rostock\n\nFC Hansa Rostock (celým názvem: Fußballclub Hansa Rostock e. V.) je německý fotbalový klub, který sídlí v Rostocku, jenž leží ve spolkové zemi Meklenbursko-Přední Pomořansko. Oficiální založení je datováno ke dni 28. prosince 1965, poté co proběhla velká reformace východoněmeckého fotbalu. Od sezóny 2012/13 působí ve 3. lize, třetí německé nejvyšší fotbalové soutěži. Své domácí zápasy odehrává na Ostseestadionu s kapacitou 29 000 diváků. Klubové barvy jsou modrá a bílá. Celá organizace má přibližně 10 500 členů.\n\nNejvětší úspěchy prožívala Hansa v devadesátých letech. Nejdříve získala double v sezóně 1990/91 – zvítězila v DDR-Oberlize a FDGB-Pokalu (mj. poslední sezóna východoněmeckých fotbalových soutěží). Následně hrála celkem dvanáct let v Bundeslize, což z ní činí nejúspěšnější tým z bývalé NDR ve znovusjednoceném Německu.\n\nHistorie vrcholového fotbalu v Rostocku se začala psát listopadu 1954. Tehdejší prvoligového mužstvo BSG Empor Lauter bylo převeleno ze saského Lauteru do Rostocku. Vše proběhlo kvůli absenci prvoligového fotbalu v severní části Východního Německa. Oblast dnešního Saska tehdy ještě na prvoligové úrovni reprezentovali týmy BSG Fortschritt Meerane, BSG Wismut Aue a BSG Motor Zwickau. Ve své úvodní sezóně se tak nově založené mužstvo Emporu Rostock zúčastnilo nejvyšší fotbalové soutěže na území NDR. Po odehrání druhého ročníku ovšem mužstvo skončilo na sestupovém čtrnáctém místě a sestoupilo tak o soutěž níže.\n\nDne 28. prosince 1965 se začala psát nová kapitola místního fotbalu. Dřívější fotbalový oddíl byl vyčleněn z Emporu Rostock a vytvořil tak FC Hansa Rostock, což se oficiálně považuje za vznik dnešního klubu.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "229204", "url": "https://cs.wikipedia.org/wiki?curid=229204", "title": "Karlsruher SC", "text": "Karlsruher SC\n\nKarlsruher SC (celým názvem: Karlsruher Sport-Club Mühlburg-Phönix e. V.) je německý sportovní klub, který sídlí ve městě Karlsruhe. Od sezóny 2017/18 působí ve 3. lize, třetí německé nejvyšší fotbalové soutěži. Své domácí zápasy hraje na Wildparkstadion o kapacitě 29 699 diváků (adresa Adenauerring 17, Karlsruhe). Nalézá se v průmyslovém městě na řece Rýnu ve spolkové zemi Bádensko-Württembersko. V modré klubové barvě s bílým lemem jsou řešeny trička, trenýrky i podkolenky dresu.\n\nK nejznámějším osobnostem patří současný trenér národního týmu Joachim Löw, dále jako hráči zde hráli Oliver Kahn, Thomas Hässler, Michael Tarnat, Helmut Hermann, A. Glesius, O. Kreuzer, Sean Dundee, Chorvat Slaven Bilić a další. Z českých hráčů nastupovali za Karlsruhe Patrik Ježek (2002-2003) a Jiří Kaufman (2005-2007).\n\nMimo mužský fotbalový oddíl má sportovní klub i jiné oddíly, mj. oddíl boxu a lehké atletiky.\n\nZaložen byl 16. října 1952 po fúzi klubů Karlsruher FC Phönix a VfB Mühlburg. Úspěšnější z jeho předchůdců bylo \"FC Phönix\", které v roce 1909 zvítězilo ve finále německého mistrovství. Dále bylo jednou vyřazeno těsně před branami finále v roce 1910.\n\nV roce 1963 bylo mezi šestnácti účastníky prvního ročníku Bundesligy. V sezóně 2006/07 postoupil do Bundesligy z 1. místa 2. Bundesligy. V roce 2009 sestoupil do druhé ligy, v roce 2012 spadl až do třetí ligy, ale po roce se vrátil. V roce 2015 byl aktérem historicky první baráže o Bundesligu, když jako třetí tým druhé ligy nastoupil proti osmnáctému celku první ligy Hamburger SV. Oba zápasy skončily remízou 1:1, v prodloužení odvety rozhodl o udržení Hamburku v lize Nicolai Müller.\nDvakrát po sobě vyhrál německý pohár v letech 1955 a 1956 a byl finalistou 1960 a 1996. Nejlepším umístěním v Bundeslize bylo šesté místo v letech 1993, 1994 a 1997. V roce 2015 se nacházel na osmnáctém místě historické tabulky této soutěže.\n\n\n\n\nZdroj: \n\n\n\nZdroj: \n\nKarlsruher SC II, dříve znám také pod názvem Karlsruher SC Amateure, byl rezervním týmem Karlsruhe. Zrušení rezervy přišlo před koncem sezóny 2017/18. Největšího úspěchu dosáhl v sezóně 1989/90, kdy se v Oberlize (tehdejší 3. nejvyšší soutěž) umístil na 1. místě.\n\n\nZdroj: \n\n\n\nZdroj: \n\n\n"}
{"id": "229208", "url": "https://cs.wikipedia.org/wiki?curid=229208", "title": "Rigel", "text": "Rigel\n\nRigel (β Ori / β Orionis / Beta Orionis) je nejjasnější hvězda souhvězdí Orion. Ačkoli má podle Bayerova značení písmeno β, je převážnou dobu jasnější než Betelgeuze, která je proměnnou hvězdou.\n\nNázev hvězdy vychází z arabského slova \"ridžl\" (noha) – v postavě Oriona, syna Poseidóna, na obloze je umístěna do jeho levé nohy. Z území Česka je nejlépe (spolu s Orionem) vidět od listopadu do března.\n\nRigel patří mezi vůbec nejjasnější hvězdy oblohy, hvězdná velikost tohoto veleobra činí 0,12 M. Absolutní velikost je –6,7.\nSpektrální třída je B8 Ia, jedná se tedy o modrobílý typ s vysokou povrchovou teplotou asi 20 000 K. Kvůli její velké vzdálenosti (700–900 světelných let) je velmi obtížné změřit vlastnosti; její hmotnost je přibližně 17 hmotnosti Slunce a velikost asi 78 poloměrů Slunce, patří mezi modrobílé veleobry.\n\nRigel dosahuje zářivého výkonu 66 000 L. Je zajímavé, že mezi nadobry v asociaci Orion má nejpozdnější spektrum. Podobná situace je i ve vzdálené asociaci OB hvězd v souhvězdí Labutě, kde nejsvítivější člen (mag. -8,5) má také nejpozdnější spektrum.\n\nRigel má ve vzdálenosti 9,5\" průvodce, sp. B9V mv: 6,7 (mag. -0,9). Tento průvodce je těsnou vizuální dvojhvězdou (obě složky jsou stejné jasnosti mv: 7,4, mag. -0,9). Rovněž byl zjištěn jako dvojhvězda spektroskopická o periodě 9,9 dne. Není však známo, která z obou těsných vizuálních složek je touto spektroskopickou dvojhvězdou.\n\nVysoká teplota vyžadující velkou spotřebu vodíkového paliva předurčuje tuto žhavou hvězdu k relativně brzkému konci v podobě výbuchu supernovy a následné proměně v neutronovou hvězdu, nebo černou díru. Životnost těchto žhavých veleobrů je totiž nižší než u hvězd hlavní posloupnosti.\n\n\n"}
{"id": "229213", "url": "https://cs.wikipedia.org/wiki?curid=229213", "title": "MSV Duisburg", "text": "MSV Duisburg\n\nMSV Duisburg (celým názvem: Meidericher Spielverein 02 e.V. Duisburg) je německý sportovní klub, který sídlí ve městě Duisburg v Severním Porýní-Vestfálsku. Založení fotbalového oddílu se datuje ke dni 2. června 1902, kdy byl založen pod názvem Meidericher SV. Svůj současný název nese od roku 1967. Od sezóny 2017/18 působí ve 2. Bundeslize, druhé německé nejvyšší fotbalové soutěži. Klubovými barvami jsou modrá a bílá. Přezdívku Die Zebras (v češtině Zebry) klub obdržel od svých pruhovaných modrobílých dresů. Své domácí zápasy odehrává na stadionu Schauinsland-Reisen-Arena s kapacitou 31 502 diváků.\n\nMimo mužský fotbalový oddíl má sportovní klub i jiné oddíly, mj. oddíl házené, pozemního hokeje, lehké atletiky, volejbalu, juda a gymnastiky.\n\nKlub byl založen v roce 1902 pod názvem Meidericher SV v tehdejším samostatném městě Meiderich. V roce 1905 se sloučil se sportovním klubem Viktoria Meiderich. V témže roce se město Meiderich stalo jednou ze čtvrtí Duisburgu. Do padesátých let dvacátého století hrávalo MSV v nižších oblastních soutěžích. Zlom nastal teprve v sezóně 1950/51, kdy ze druhé divize postoupil do nejvyšší soutěže – Oberligy West.\n\nS jednoroční přestávkou (sezóna 1955/56) se klub v Oberlize držel až do roku 1963, kdy vznikla Bundesliga – první celonárodní fotbalová soutěž na území Německa. Do ní se MSV kvalifikovalo ze třetího místa v sezóně 1962/63. Hned v první sezóně se klub umístil na druhém místě za vítěznými \"kozly z Kolína nad Rýnem\". Takový úspěch se duisburgskému celku v dalších letech nepodařilo nikdy zopakovat. V roce 1967 byl klub přejmenován na MSV Duisburg, kvůli utvoření silnějšího pouta k městu samotnému.\n\nZdroj: \n\n\n\n\nZdroj: \n\n\n\nZdroj: \n\n\nMSV Duisburg II, dříve znám také pod názvem MSV Duisburg Amateure, byl rezervním týmem Duisburgu. Zrušen byl po ukončení sezóny 2015/16. Největšího úspěchu dosáhl v sezóně 2006/07, kdy se v Oberlize (tehdejší 4. nejvyšší soutěž) umístil na 5. místě.\n\n\nZdroj: \n\n\n\nZdroj: \n\n"}
{"id": "229214", "url": "https://cs.wikipedia.org/wiki?curid=229214", "title": "VfL Bochum", "text": "VfL Bochum\n\nVfL Bochum (celým názvem: Verein für Leibesübungen Bochum 1848 – Fußballgemeinschaft e. V.) je německý sportovní klub, který sídlí ve městě Bochum v Severním Porýní-Vestfálsku. VfL Bochum vznikl dne 14. dubna 1938 sloučením několika místních bochumských týmů, nicméně historie jeho předchůdců a bochumského fotbalu celkově sahá dokonce do poloviny 19. století. Bochumský celek ctí modrobílé barvy. Počet klubových členů dosahuje k listopadu 2013 přibližně 4800 příznivců. Od sezóny 2010/11 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu Vonovia Ruhrstadion s kapacitou 29 299 diváků.\n\nPři příležitosti 75. výročí od klubového sloučení se klub společně s historiky bochumské univerzity rozhodl zpracovat klubové dějiny a na den jubilea 14. dubna 2013 pozval několik klubových osobností.\n\nMimo mužský fotbalový oddíl má sportovní klub i jiné oddíly, mj. oddíl badmintonu, basketbalu, šermu, házené, pozemního hokeje, lehké atletiky, plavání, tanečního sportu, tenisu, stolního tenisu, gymnastiky a volejbalu.\n\nHistorie fotbalové Bochumi byla lemována četnými fúzemi různých sportovních oddílů. Prvopočátky klubu se datují do poloviny 19. století. Bochumský list \"Märkischen Sprecher\" otiskl 26. července 1848 ohlasy obyvatel Bochumi po založení sportovního celku. Založení se uskutečnilo 18. února následujícího roku, ale dva roky nato jej zrušila místní provinční správa. Roku 1860 celek nově vznikl pod jménem \"Turnverein Bochum\". Roku 1904 si dal vzpomenout na původní datum založení a vměstnal do názvu cifru \"1848\" – \"TV 1848 Bochum\". V roce 1911 bochumští ustanovili fotbalový oddíl. Roku 1919 se klub sloučil s dalším místním klubem, kterým byl \"SuS Bochum \"(\"Sport und Spiel Bochum\"). Ten předtím existoval od roku 1908. Tak vznikl tým \"TV 1848 Bochum Turn- und Sportverein Bochum\" (TuS). Rozpory uvnitř týmu zvláště mezi jednotlivými sportovními oddíly vedly k rozdělení v roce 1924. Jelikož \"Turnverein 1848 Bochum\" se vrátil k původnímu názvu, druhý tým začal působit pod zkráceným jménem \"Spielverein TuS 08 Bochum\".\n\nDalším z předchůdců současného celku VfL Bochum byl celek \"Fußballklub 06 \"založený roku 1906 rovněž ve městě Bochum. Po dvou letech došlo na změnu názvu, a to na \"Sportverein Germania 1906 Bochum\". Stejného roku, kdy se rozdělily ony dva jiné zmíněné bochumské týmy \"Turnverein 1848 Bochum\" a \"Spielverein TuS 08 Bochum\", se sportovní klub Germania sjednotil s kluby \"FC 1906 Bochum\" a \"Vorwärts Bochum\". SV Germania se poté zapojila do soutěžní Gauligy Westfalen.\n\nHistorickým milníkem bochumského fotbalu se stalo sjednocení těchto tří klubů – SV Germania 06, TV 1848 Bochum a TuS Bochum jmenovitě – dne 14. dubna 1938. Tak byly položeny základy dnes známého klubu VfL Bochum.\n\nVonovia Ruhrstadion je domácí stadion VfL Bochum s kapacitou 29 299 míst pro běžné zápasy a kapacitou 23 500 míst pro zápasy mezinárodní. Z téměř 30 000 míst je více jak polovina určena pro sezení.\n\nStadion byl slavnostně otevřen roku 1911 a sloužil celku SuS Bochum. V letech 1976 až 1979 probíhala rekonstrukce a po jejím skončení stadion změnil svůj název z \"Castroper Straße\" na \"Ruhrstadion\". Roku 2006 byl přejmenován na rewirpowerSTADION.\n\nV roce 2010 stadion hostil osm utkání fotbalového světového mistrovství žen do 20 let. Rok následující zde proběhly čtyři zápasy ženského fotbalového mistrovství seniorské kategorie. Oběma turnajům předcházely úpravy stadionu v rozmezí let 2009 – 2011.\n\n\nZdroj: \n\n\n\nZdroj: \n\nVfL Bochum II, dříve znám také pod názvem VfL Bochum Amateure, byl rezervním týmem Bochumi. Zrušen byl po ukončení sezóny 2014/15. Největšího úspěchu dosáhl v sezóně 1999/00, kdy se v Regionallize (tehdejší 3. nejvyšší soutěž) umístil na 15. místě.\n\nZdroj: \n\n\n\nZdroj: \n\n"}
{"id": "229216", "url": "https://cs.wikipedia.org/wiki?curid=229216", "title": "Cri du chat", "text": "Cri du chat\n\nCri du chat (též syndrom kočičího mňoukání/kočičího křiku či Lejeunův syndrom) je vzácná vrozená geneticky podmíněná choroba, kterou v roce 1963 objevil a popsal francouzský lékař a genetik Jérôme Lejeune. Vyskytuje se velmi vzácně (asi jeden případ na 20–50 tisíc živých porodů). \n\nPříčinou choroby je úplná či částečná ztráta (delece) krátkého raménka 5. chromozomu, která přibližně v 80 % vzniká \"de novo\" (tj. bez předchozího nálezu v rodině nebo ve formě balancované přestavby u jednoho z rodičů). Za příčinu typických projevů byla konkrétně identifikována delece kritického regionu umístěného v úseku 5p15.2. Do této oblasti byly mapovány geny pro proteiny Semaforin F a δ-catenin, jež mají zřejmě funkci v nervovém systému. \n\nKritický lokus se nalézá v subtelomerické oblasti krátkého raménka pátého chromozomu, a proto \"Cri du chat\" syndrom bývá zařazován mezi tzv. subtelomerické aberace. Zároveň, pokud se jedná o deleci takto malého rozsahu, jež není rozlišitelná základní cytogenetickou analýzou (metodou G-pruhování), bývá tento syndrom řazen i mezi tzv. mikrodeleční syndromy. \n\nHlavním projevem u většiny novorozenců, podle něhož syndrom nese své jméno, je pláč podobný kočičímu mňoukání, který může vyplývat z anatomicky nesprávně utvářeného hrtanu a hrtanové příklopky. Novorozenec trpí hypotonií, má nízkou porodní váhu, navíc často v kombinaci s potížemi sání a polykání. Z tohoto důvodu může dítě v prvních dvou letech hůře prospívat. Mimoto jsou časté i dýchací obtíže komplikované respiračními infekcemi. V novorozeneckém a kojeneckém věku bývá popisována mikrocefalie a tzv. \"měsíčkovitý\" obličej, jenž se během stárnutí stává méně zřetelným. Dospělý má spíše protáhlý obličej s typickými projevy – epikanty, širokým kořenem nosu, krátkým philtrem a ústy s \"dolu stočenými\" koutky. U postiženého se rozvíjí velmi těžká psychomotorická a mentální retardace. Chůze se rozvíjí až mezi 5. a 6. rokem života. Komunikační schopnosti, pokud se vyvinou, jsou značně omezené, přičemž vhodnou alternativou může být znaková řeč. Často se přidružuje hyperaktivita a ztráty pozornosti. Po 20. roce se u postižených objevují presenilní projevy, jež se postupem času prohlubují.\n\nPrognóza pacientů do jisté míry závisí na včasnosti diagnózy a zahájení terapeutických a preventivních metod zaměřených především na rozvoj mentálních a motorických dovedností jedince. \n\nV některých případech může být diagnóza stanovena již během prenatálních vyšetření. A to především na podkladě familiárního výskytu balancované přestavby a předešlého narození postiženého jedince, nicméně opakovaný výskyt \"de novo\" mutace je málo pravděpodobný. K vlastnímu stanovení diagnózy často bývá dostačující konvenční cytogenetické vyšetření, případně doplněné o metodu fluorescenční \"in situ\" hybridizace s užitím lokus specifické sondy k danému kritickému regionu. \n"}
{"id": "229221", "url": "https://cs.wikipedia.org/wiki?curid=229221", "title": "B'Day", "text": "B'Day\n\nB'Day je druhé studiové album americké zpěvačky Beyoncé, které vyšlo v roce 2006. Beyoncé o albu řekla: „Na albu vyjadřuji tolik myšlenek a tolik emocí. Nechtěla jsem udělat další podobné album jako Dangerously in Love, protože by to byla nuda.“\n\nAlbum debutovalo v USA na prvním místě a v prvním týdnu prodeje se alba prodalo přes 541,000 kopií. Album se dlouhé týdny drželo v nejlepší dvacítce téměř ve všech prestižních žebříčcích a na konci roku 2006 bylo album dvanáctým nejprodávanějším albem za daný rok.\n\nBeyoncé z B'Day vydala mnoho singlů. S pilotním Déjà Vu ji pomohl její přítel Jay-Z. Singl byl úspěšný, ale největších úspěchů se dočkal song Irreplaceable, se kterým vedla prestižní žebříček Billboard Hot 100 celých deset týdnů.\n\nV roce 2007 vyšla takzvaná \"Deluxe Edition\" alba B'Day, ta ale musela být po několika týdnech stažena z prodeje, jelikož na album Beyoncé zařadila píseň Kissing You od jiné zpěvačky a neměla na ni autorská práva. Přesto z Deluxe Edition pochází velmi úspěšný singl Beautiful Liar, duet, který nazpívala se Shakirou.\n\nZa toto album obdržela Beyoncé pět nominací na Grammy Awards. V kategorii Nejlepší R&B song, kde byla nominována píseň Déjà Vu dokonce zvítězila.\n\n"}
{"id": "229222", "url": "https://cs.wikipedia.org/wiki?curid=229222", "title": "Burdž Chalífa", "text": "Burdž Chalífa\n\nBurdž Chalífa, برج خليفة – „Chalífova věž“, anglicky Burj Khalifa, je nejvyšší mrakodrap světa, který byl postaven v letech 2004-2010 v městě Dubaj ve Spojených arabských emirátech. Zpočátku byl znám pod názvem \"Burdž Dubaj\" ( برج دبي, anglicky \"Burj Dubai\" – „Dubajská věž“), ale krátce před jeho zprovozněním dne 4. ledna 2010 oznámil dubajský emír Muhammad bin Rašíd Al Maktúm, že stavba bude pojmenována po prezidentovi Spojených arabských emirátů, vládci sousedního emirátu Abú Zabí, jehož plné jméno zní Chalífa bin Saíd Ál Nahján.\n\nHlavním architektem této jedinečné stavby byl Adrian Smith z renomované chicagské firmy Skidmore, Owings and Merrill. Projekt budovy je odvozen od návrhu téže architektské společnosti pro přístavní správu v australském městě Melbourne. Mrakodrap s názvem \"Grollo Tower\" však nebyl v Melbourne postaven a projektová dokumentace byla přepracována pro Dubaj.\n\nDeveloperem celého projektu byla společnost Emaar Properties z emirátu Abú Zabí, na které získal emirát Dubai 32 procentní akciový podíl výměnou za pozemky v hodnotě 28 miliard dirhamů (AED). Na stavbě se podílely americká firma CBM Engineers Inc. a dále mj. stavební společnosti Samsung Constructions, BESIX a Arabtec. Firma OTIS pro budovu dodala 54 výtahů. Na dodávkách výtahů spolupracovala také pardubická firma Pega Hoist. Samotnou stavbu provádělo celkově asi 10 000  pracovníků, mezi nimi byli převážně dělníci z Pákistánu, Indie, Bangladéše, Číny a Filipín.\n\nMrakodrap se stavěl od 21. září 2004 a ještě před dokončením, a to v dubnu 2008, se stal nejvyšší stavbou světa. V lednu 2009 byla dosažena konečná výška 828 metrů včetně antény. Slavnostní otevření proběhlo 4. ledna 2010. Výtahy vedou až do 189. patra ve výšce 638 metrů. Pro běžné užití slouží 163 pater budovy. Vyhlídková plošina pro návštěvníky zvaná \"At the Top\" se nachází ve 124. patře a naskýtá pohled na velkou část města Dubaje s jeho dalšími mrakodrapy a dálnicemi. Celková podlahová plocha má rozlohu 464 511 metrů čtverečních. V celém mrakodrapu se nachází 57 výtahů a 8 eskalátorů.\n\nZajímavostí je, že během výstavby nebyla konečná výška mrakodrapu dlouho přesně známa, protože byla přísně tajena kvůli konkurenci. Podle předběžných odhadů se předpokládala výška asi 808 metrů se 162 podlažími, což uvádí i samotná stavební firma.) Firma OTIS uvádí výšku stavby 800 metrů. Projekty na oficiální stránce budovy naznačovaly až 195 podlaží. Podle některých zdrojů se spekulovalo, že výška mrakodrapu mohla být i více než 940 metrů, dokonce až 1 011 metrů. Budova je součástí rozsáhlého projektu s názvem Downtown Dubai v hodnotě 20 miliard dolarů, zahrnujícího i několik dalších mrakodrapů, obrovské nákupní středisko Dubai Mall a umělé jezero s vodotrysky uprostřed komplexu.\n\nV únoru 2007 předstihl skelet budovy mrakodrap Willis Tower i tehdy teprve rozestavěný One World Trade Center jako budovu s největším počtem podlaží na světě. 7. dubna 2008 developerská firma EMAAR Properties oznámila, že Burdž Chalífa je se 160 kompletními podlažími a výškou 629 metru již nejvyšší stavbou světa.\n\nPo dostavění drží Burdž Chalífa kolem 15 prestižních rekordů (mj. nejvyšší nekotvená stavba, nejvyšší obytná stavba, nejvyšší mrakodrap). Pozoruhodná je také kategorie nejvyšší kdy postavené stavby světa (včetně stožárů a jiných struktur), ve které mrakodrap Burdž Chalífa podstatně překonal již neexistující televizní a rozhlasový Vysílač Konstantynow v Polsku, který měl výšku 646,38 m, avšak dne 8. srpna 1991 se zhroutil a již nebyl obnoven. Současně je Burdž Chalífa budovou s největším počtem pater, nejmohutnější výtahovou instalací a také nejrychlejšími výtahy na světě (18 m/s, tj. 65 km/h), nejvyšší betonovou stavbou či stavbou s nejvýše položenou vyhlídkovou plošinou (ve 124. patře), s nejvýše položenou mešitou (ve 158. patře), instalací hliníkové nebo skleněné fasády (do výšky 512 m) či nejvýše položeným bazénem (v 76. patře). Kuriózním rekordem je nejdelší dosud učiněný BASE jump (skok z výšky s padákem – jeden z adrenalinových sportů) z nejvyššího bodu Burdž Chalífy. Je to též první budova, která je zobrazena v Google Maps (Street View) i co se týče chodeb, výhledu z vybraných pater a veřejných prostorů uvnitř budovy.\n\nDeveloperem celého projektu je arabská firma Emaar Properties. Budovu projektovalo architektonické studio Skidmore, Owings and Merrill, která spolupracovalo i na projektech Willis Tower v Chicagu, One World Trade Center v New Yorku, Ťin Mao v Šanghaji a mnoha dalších výškových budov. Hlavním architektem byl Adrian Smith. Architekti se inspirovali návrhy Franka Lloyda Wrighta i islámskou architekturou. Strukturálním inženýrem stavby byl William F. Baker. \n\nČlenitý půdorys budovy má připomínat rozvinutý květ květiny hymenocallis, která se v Dubaji vyskytuje. Nejvyšší budova světa tak stojí na základu tzv. semene života, což je geometrický útvar, který lze běžně najít v přírodě.\n\nZákladová deska má plochu 7000 m², pod ní se nachází 850 pilířů, širokých až 1,5 m a hlubokých až 50 m, celkově bylo na základy spotřebováno 45 000 m³ betonu. Většina kostry budovy je z betonu, vrchní čtvrtina je ocelová. Vnější obklady jsou z vyztuženého skla, speciálně vybraného do extrémních podmínek (vysoké teploty, písečné bouře, silný vítr ve vrchní části budovy). Na návrhu interiéru spolupracoval módní návrhář Giorgio Armani.\n\nVyužití budovy je smíšené. 37 pater mrakodrapu zabírá Armani Hotel, první svého druhu. Na 63 patrech je celkem 700 luxusních bytů, zbytek budovy patří kancelářím a technologickým prostorům. Vyhlídková plošina pro návštěvníky zvaná \"At the Top\" je na 124. patře, vrchol budovy slouží telekomunikacím. Na 78. patře je položen plavecký bazén.\n\nNa výstavbě mrakodrapu se podílelo zhruba 10 000 lidí z mnoha zemí. Stavební dělníci však pocházeli převážně z Jižní, popřípadě Jihovýchodní Asie. Ti si opakovaně stěžovali na nízké mzdy a špatné pracovní podmínky. Podle výroků dotázaných pracovníků uvedených anglickým deníkem The Guardian v březnu 2006 si tehdy zkušený tesař vydělal 4,34 britských liber za den a nekvalifikovaný dělník 2,84 britských liber za den. Časté byly také případy pozdní výplaty mezd, někteří zaměstnavatelé také zadržovali pasy svých zaměstnanců až do skončení zaměstnání. Odbory jsou ve Spojených arabských emirátech zatím zakázané. 21. března 2006 vypukly na stavbě nepokoje, když nepřijely autobusy odvážející dělníky na ubytovny. Nespokojení dělníci ničili auta, vybavení kanceláří i stavby. Podle úředníků dubajského ministerstva vnitra způsobili škody za 1 milion US-$ (asi 20 milionů Kč). Další den většina dělníků odmítla nastoupit do práce, ke stávce se připojili i dělníci pracující na rozšíření Mezinárodního letiště Dubaj. Po vyjednávání se v následujícím dni dělníci vrátili do práce.\n\n\n"}
{"id": "229224", "url": "https://cs.wikipedia.org/wiki?curid=229224", "title": "Mikrocefalie", "text": "Mikrocefalie\n\nMikrocefalie je těžká vývojová porucha projevující se zakrněním/předčasným ukončením růstu mozku a obvykle i celé hlavy. Je příznakem řady závažných onemocnění, zejména genetických – viz např. Cri du chat. Další příčinou může být infekce matky virem Zika během těhotenství. Hlavním příznakem je malý obvod lebky. Postižené děti mají obvykle také menší mozek. Mikrocefalie je často spojena s duševní a tělesnou poruchou.\n\nU stopkovýtrusných hub se tento pojem používá pro tvorbu zakrnělých plodnic či klobouků, k čemuž může docházet při rozličných virových infekcích. \n\n"}
{"id": "229225", "url": "https://cs.wikipedia.org/wiki?curid=229225", "title": ".22 Long Rifle", "text": ".22 Long Rifle\n\n.22 Long Rifle (metrické označení: 5,6×15mmR) je původně černoprachý náboj z roku 1887. Střely těchto nábojů bývají olověné, olověné s galvanickým poměděním, s expanzní dutinou pro lovecké účely a jsou známy též střely svítící, tzv. \"tracer\". Mimoto existují i střely hromadné s broky v plastovém kontejneru, nebo v prodloužené nábojnici, uzavřené do hvězdice. Co se týče počtu prodaných kusů, jedná se o nejpoužívanější náboj s okrajovým zápalem na světě vůbec. Pro tento náboj bylo a je komorováno velké množství zbraní, jak pistolí, tak revolverů a pušek. Dá se víceméně říct, že každý nadnárodní výrobce zbraní má ve svém výrobním programu nějakou zbraň komorovanou na tento náboj.\n\nNízká cena, minimální zpětný ráz a relativně nízký hluk jsou to, co dělá tento náboj ideálním nábojem pro rekreační střelbu. Tento náboj se standardně prodává ve větším balení, zpravidla po 50 kusech.\n\nNáboj .22 LR je k dispozici v široké škále variant a ve velmi širokém cenovém rozpětí. Váha střely se pohybuje od 30 do 60 grainů (1,9-3,9g) a úsťová rychlost střely od 110 do 530 m/s. Ceny nábojů se standardně pohybují od cca 1,50 koruny za kus do cca 20 korun za kus u nejkvalitnější terčové munice. Pro srovnání, náboj 9 mm Luger, který je považován za nejlevnější pistolový náboj, stojí od cca 5 Kč/kus.\n\nNáboj .22 LR má efektivní dostřel 150 m, přičemž jeho výkon bývá mnohými neprávem podceňován, ačkoliv dokáže způsobit smrtelné zranění i na vzdálenost 300 metrů (náboj HV). Na vzdálenost více jak 150 m však dochází z hlediska vnější balistiky k velkému propadu střely, který se při míření jen těžko kompenzuje. Přesnost je dobrá, ale nikoli výjimečná.\n\nCo se týče trajektorie střely, v 50 yardech dochází k vzestupu 2,7\", ve 100 yardech 0\" a v 150 yardech k propadu 10,8\".\n\nJako lovecký náboj se používá při likvidaci škodné jako jsou např. krysy, veverky apod.\n\nExistuje velké množství variant tohoto náboje. Podle rychlosti je možno je rozdělit do 4 skupin:\n\nÚsťové rychlosti jsou velmi závislé na mnoha faktorech. Zejména to je délka hlavně. Výše uvedené rychlosti jsou „typické“ rychlosti.\n\nStandardní rozměry jsou:\n\n"}
{"id": "229227", "url": "https://cs.wikipedia.org/wiki?curid=229227", "title": "Teabagging", "text": "Teabagging\n\nTeabagging je sexuální praktika s žertovným podtextem, během které jsou druhé osobě opakovaně vkládána varlata do úst či na obličej - akt tedy připomíná namáčení čajového sáčku.\n"}
{"id": "229229", "url": "https://cs.wikipedia.org/wiki?curid=229229", "title": "Wellington Yueh", "text": "Wellington Yueh\n\nWellington Yueh je jeden z hrdinů knižní science fiction série Duna od spisovatele Franka Herberta. Rovněž vystupuje v sérii tří \"Předeher k Duně\" a v sedmém a osmém pokračování \"Duny\" - \"Lovci Duny\" a \"Píseční červi Duny\", které vytvořila spisovatelská dvojice Brian Herbert a Kevin J. Anderson.\nWellington Yueh byl doktorem Súkovy školy a služebník rodu Atreidů. Svým zjevem připomínal dřevěnou loutku - měl topornou chůzi, vysoký hlas, hranatou hlavu, na tváři mu rostl dlouhý, svěšený knírek. Dlouhé černé vlasy měl nad levým ramenem provlečené skrz stříbrný prstenec své školy. Jako znamení imperiálního kondiciování měl na čele tetování ve tvaru diamantu. Kondicionování označovalo, že takto vycvičený člověk nemůže zavraždit jiného člověka, a proto byli sukovští doktoři považováni za zcela důvěryhodné a léčili nejvýznamnější osobnosti Impéria. \n\nYueh byl v bezdětném manželství s benegesseriťankou Wannou Marcusovou. Děti mu zřejmě nedala kvůli rozkazům Bene Gesseritu, ale odhalila mu mnohé z benegesseritského výcviku.\n\nV \"Předehrách\" se Yueh objevuje spíše okrajově. Poprvé se s ním setkáváme, když vyšetřuje barona Vladimira Harkonnena, který nevysvětlitelně slábne a tloustne. Je to právě Yueh, kdo odhalí, že příčinou je nákaza, kterou baronovi do těla vpravila benegesseriťanka Gaius Helena Mohiamová, když ji znásilnil. \n\nPozději se Yueh zabývá konstrukcí umělých končetin a přichází na atreidskou planetu Caladan, kde v azylu žije vyhnaný iksanský princ Rhombur Vernius. Rhombur se stane obětí bombového útoku, namířeného proti vévodovi Leto Atreidovi, a přijde o téměř polovinu těla. Pro Yueha tak představuje opravdovou výzvu a zkonstruuje pro Rhombura zcela nové končetiny i část trupu. Později na Caladanu zůstane a stane se vychovatelem Letova syna Paula. \n\nYueh je znám především jako zrádce rodu Atreidů a první súkovský doktor, u kterého bylo prolomeno imperiální kondiciování. \n\nJiž před přesunem Atreidů na Arrakis byl učitelem mladého Paula Atreida, kterého měl, jakož i zbytek jeho rodiny, velmi rád. Přesto však zradil - Harkonnenové zajali jeho ženu Wannu a vydírali ho. Yueh tušil, že je již mrtvá, ale musel mít absolutní jistotu, zda je tomu skutečně tak; to umožnilo krutému harkonnenskému mentatovi Piterovi de Vries zlomit jeho kondiciování - které bylo všeobecně považováno za nezlomitelné. Proto když začali Atreidové na Arrakis tušit, že mají ve svém středu zrádce, byl Yueh ihned z okruhu podezřelých vyloučen.\n\nV den útoku spojených harkonnensko-sardakukarských sil vyřadil Yueh z provozu palácový štít, omámil a spoutal lady Jessicu a Paula, rovněž zabil pašeráka Esmara Tueka a služebnici šedout Mapes. Umírající Mapes našel na podlaze vévoda Leto Atreides, ale když se k ní skláněl, Yueh ho zasáhl uspávací šipkou. Věděl, že sám se k baronovi Harkonnenovi nedostane, proto dal vévodovi do úst umělý zub s jedovatým plynem, aby se tak on stal nástrojem jeho pomsty. Na oplátku zachránil Paula a lady Jessicu - Harkonnenům doporučil, aby byli zabiti v poušti, ale v ornitoptéře, kterou měli být odvezeni, nastřihl pásy a uschoval věci pro přežití v poušti (fremetu). \n\nJiž po několika slovech od barona Harkonnena pochopil, že jeho žena je již po smrti, chvíli nato ho jediným bodnutím zabil Piter de Vries, neboť už Harkonnenům nebyl užitečný. Imperátorovi bylo zatajeno prolomení kondiciování, Harkonnenové uvedli, že Yueh byl falešný súkovský doktor.\n\nV románu \"Lovci Duny\", která se odehrává o 5000 let později je na kosmické lodi Ithaka vytvořen Yuehův klon. Ze všech tamních klonů jsou právě Yuehovi jako prvnímu vyvolány vzpomínky na jeho minulý život - protože jej benegesseriťanky považují za nejméně důležitého, takže si na něm chtějí vyzkoušet, zde jejich metoda vyvolávání vzpomínek funguje. Yueh je poté pronásledován svým svědomím, protože se do dějin zapsal jako zrádce. Ve svém novém životě znovu naváže blízké přátelství s klonem lady Jessiky, které je však narušeno, protože Yueh omylem usmrtí nevyvinutý klon vévody Leta, jejž považuje za klon Pitera de Vries. Nakonec se však přece dočká pomsty, když zavraždí klon barona Harkonnena. Na konci příběhu obnoví přátelství s Jessikou a odchází s ní jako její rádce na Caladan. \n\nVe filmu Duna z roku 1984 hrál Yueha Dean Stockwell, ve zpracování Duny z roku 2000 Robert Russell.\n\n\n"}
{"id": "229231", "url": "https://cs.wikipedia.org/wiki?curid=229231", "title": "Hiero IV", "text": "Hiero IV\n\nHiero IV byl letecký motor, používaný v řadě rakousko-uherských letounů za I. světové války, byl rovněž použit v poválečných konstrukcích vzniklých v Československu.\n\nMotory Hiero byly dílem Ing. Otto Hieronima, známého předválečného automobilového závodníka a leteckého průkopníka, pracujícího v automobilce Laurin & Klement (mj. ještě u firmy Laurin & Klement, zkonstruoval první letecký motor v Rakousko-Uhersku; v době války pak působil v továrnách v Rakousku). Typ Hiero IV byl jedním z nejvýkonnějších leteckých motorů vzniklých a vyráběných v zemích Trojspolku. Motory byly v licenci vyráběny i v pražském Karlíně firmou Breitfeld-Daněk (později součást firmy Českomoravská Kolben Daněk) či vídeňskou firmou Warchalowski (licenční výroba motorů Hiero IV v Československu pokračovala ještě nějaký čas po skončení I. světové války).\n\nŠestiválce Hiero o výkonu 230 koní (vyráběly se v provedení Hiero L a Hiero N, lišící se karburátory a unašeči vrtule) poháněly letouny Phönix D.I, Phönix C.I, Hansa-Brandenburg C.I či UFAG C.I. Po válce tyto motory také poháněly čsl. letouny Aero A-14, Aero A-15, Letov Š-1 a Letov Š-5.\n\n\n\n"}
{"id": "229232", "url": "https://cs.wikipedia.org/wiki?curid=229232", "title": ".22 WMR", "text": ".22 WMR\n\nNáboj .22 Winchester Magnum Rimfire je ve většině případů označován jako .22 WMR. Hmotnost střely je většinou 40 grainů (2,6 g) a úsťová rychlost přibližně 600 m/s z puškové hlavně nebo 460 m/s z krátké zbraně.\n\n.22 WMR byl uveden na trh v padesátých letech firmou Winchester a jedná se o jediný úspěšný náboj s okrajovým zápalem, který byl uveden v 20. stol. Tento náboj používá větší nábojnici než .22 LR a to jak co do délky, tak do průměru. Nábojnice je také mnohem silnější než u výše zmíněného náboje, což umožňuje dosahování vyšších tlaků při výstřelu.\n\nProtože tento náboj většinou používá střelu stejné hmotnosti jako náboj .22 LR, tak i použití je většinou stejné. Díky vyšší rychlosti dosahuje větší penetrace na všechny vzdálenosti a větší expanze střely, je-li použito expanzivní střelivo.\n\nNízká cena, relativně nízký hluk výstřelu a zanedbatelný zpětný ráz dělají tento náboj vhodný pro delší střelby.\n\nTento náboj se stal základem pro náboj .17 HMR, zatím první náboj s okrajovým zápalem uvedený na trh v 21. století (ten nabízí vyšší rychlosti a plošší trajektorii.\n\nPodle výzkumů pánů Marshalla a Sanowa při použití v sebeobraně stačí k zastavení útočníka pouze jeden výstřel v 42% případů. Toto nízké číslo je způsobeno zejména nízkým průměrem střely.\n\n\n"}
{"id": "229238", "url": "https://cs.wikipedia.org/wiki?curid=229238", "title": "6,35 mm Browning", "text": "6,35 mm Browning\n\nNáboj 6,35 mm Browning je pistolový náboj se středovým zápalem zkonstruovaný Johnem Browningem v roce 1906. V roce 1908 jej převzala americká firma Colt pod označením .25 Automatic, nověji .25 ACP (Automatic Colt Pistol). Tyto náboje jsou proto identické a jejich značení (a značení na zbraních pro ně laborovaných) vychází z toho, zda byly vyrobeny v Evropě či na americkém kontinentu. Je určen pro zbraně s neuzamčeným závěrem. Jsou pro něj často komorovány tzv. kapesní zbraně.\n\nTento náboj umožňuje použití velmi kompaktních a lehkých zbraních. Ale jeho dostřel a zastavovací schopnosti jsou velmi malé, srovnatelné s nábojem .22 LR. I přesto, že .22 LR má při stejné délce hlavně vyšší energii, 6,35 mm Browning je na sebeobranu vhodnější díky své mnohem větší spolehlivosti.\n\nÚsťová rychlost tohoto náboje se střelou o hmotnosti 3,3 g (50 gr) je přibližně 230 m/s.\n\n\n"}
{"id": "229240", "url": "https://cs.wikipedia.org/wiki?curid=229240", "title": "Rakouská hokejová reprezentace", "text": "Rakouská hokejová reprezentace\n\nRakouská hokejová reprezentace zastupuje v ledním hokeji na mezinárodní scéně od roku 1912 se dvěma několikaletými přestávkami Rakousko. Její medailové úspěchy jsou již více než sedmdesát let staré. Mnoho let se pohybovala při mistrovství světa v ledním hokeji mimo elitní skupinu A.\n\nRakušané měli od počátku provozování ledního hokeje (tehdy pro odlišení od bandy hokeje označovaného jako kanadský) výhodu v tom, že ve Vídni mohli již od roku 1909 trénovat na umělé ledové ploše. Na mezinárodní scéně poprvé vystoupili v únoru na Mistrovství Evropy v ledním hokeji 1912 v Praze. Jednalo se o pražské Němce, kteří však reprezentovali dříve, než byl Rakouský svaz ledního hokeje přijat do tehdejší LIHG. Mistrovství Evropy bylo z tohoto důvodu posléze anulováno. O rok později se již rakouské mužstvo zúčastnilo mistrovství právem, ale zcela propadlo, když skončilo bez bodu poslední.\n\nPo první světové válce Rakušané dlouho nemohli udržovat oficiální hokejové styky, protože jejich svaz byl na čtyři roky vyloučen z LIHG. Na mezinárodní scénu se však vrátili v polovině 20. let velmi silní. Na třech za sebou jdoucích mistrovstvích Evropy postupně získali všechny tři medailová umístění. Zisk titulu slavili bez ztráty bodu na Mistrovství Evropy v ledním hokeji 1927, které se konalo ve Vídni. Za skvělými výsledky týmu po návratu na mezinárodní scénu byla práce studenta medicíny Kanaďana Blakea Watsona, ale mistrovský titul s rakouským mužstvem získal jako trenér Gordon Dempsey.\n\nPři první účasti na turnaji konaném v rámci olympijských her Rakušané neprošli v roce 1928 základní skupinou, ale v následujících letech sbírali další medailové úspěchy. Nejprve to byla dvě třetí místa v hodnocení mistrovství Evropy. Mistrovství světa v ledním hokeji 1931 bylo pro rakouský tým v historii nejúspěšnější. Vyhrál přesně polovinu zápasů, což mu při výpadcích soupeřů stačilo ve světovém pořadí na třetí místo za zámořskými týmy i k zisku druhého titulu mistra Evropy. O rok později se Rakousko zúčastnilo posledního samostatně konaného mistrovství Evropy v ledním hokeji, kde sice ani jednou neprohrálo, ale příliš mnoho remíz ho stálo titul. V roce 1933 si Rakušané ještě na mistrovství světa v Praze v rámci evropského pořadí druhé místo zopakovali. Od té chvíle se však již až do anšlusu Rakouska v roce 1938 nikdy tak vysoko jako v předcházejících letech neumístili.\n\nPo druhé světové válce se rakouský tým mohl díky oddělení země od Německa a opětovnému přijetí rakouského svazu do LIHG na mezinárodní scénu vrátit mnohem rychleji než po první světové válce. Rakousko se tudíž již v roce 1947 na prvním poválečném mistrovství dočkalo posledního velkého hokejového úspěchu. Překvapivou výhrou nad Švédskem pomohlo k oběma titulům hostitelskému Československu a sobě k dosud poslední světové i evropské medaili. Kromě nich si odvezlo od vděčných domácích též mnoho darů, kterým dominoval vagón uhlí.\n\n\n\n\n\n"}
{"id": "229241", "url": "https://cs.wikipedia.org/wiki?curid=229241", "title": "7,65 mm Browning", "text": "7,65 mm Browning\n\nPistolový náboj 7,65 mm Browning byl vyvinut konstruktérem Johnem Browningem pro použití v poloautomatických pistolích. Na trh byl uveden v roce 1899 firmou Fabrique Nationale. Podobně jako v případě náboje 6,35 mm Browning jej v roce 1903 převzala americká firma Colt pod označením .32 Automatic, nověji .32 ACP (Automatic Colt Pistol). Tyto náboje jsou proto identické a jejich značení (a značení na zbraních pro ně laborovaných) vychází z toho, zda byly vyrobeny v Evropě či na americkém kontinentu.\n\nÚsťová rychlost tohoto náboje se střelou o hmotnosti 4,75 g je přibližně 320 m/s. První zbraní, ve které byl použit, byla Browning M1900.\n\nNáboj byl zkonstruován pro první samonabíjecí pistole s neuzamčeným závěrem. Dnes pro něj existují i pistole s uzamčeným závěrem.\n\nNáboj 7,65 mm Browning je kompaktní a lehký, ale s krátkým dostřelem a nižší zastavovací schopností. Zbraně, které jsou na něj komorované, jsou často ceněny pro svojí kompaktnost a v porovnání se zbraněmi větších ráží celkem nízkou hmotností. V USA je už delší dobu považován za nedostatečný pro účely sebeobrany. Jiní ho naopak považují za nejvhodnější pro sebeobranu.\n\nVýrobce, hmotnost projektilu[g], výkon[J] \n\n\nNěkteré základní rozměry náboje podle mezinárodního předpisu CIP jsou uvedeny na obrázku vedle. Náboje ve verzi .32 ACP popsaný v americkém předpisu SAAMI se v drobných detailech liší. Z funkčního pohledu jde o zaměnitelný náboj. \n\nTento náboj, vystřelený z pistole Fabrique Nationale FN Model 1910, byl použit při atentátu na Františka Ferdinanda d'Este. . Také jej, kromě jedu, použil Hitler při své sebevraždě.\n\n\n\n"}
{"id": "229244", "url": "https://cs.wikipedia.org/wiki?curid=229244", "title": "Cecil Rhodes", "text": "Cecil Rhodes\n\nCecil John Rhodes (5. července 1853 – 26. března 1902) byl britský koloniální podnikatel a politik; nejvýznamnější představitel britského imperialismu konce 19. století.\n\nDo jižní Afriky přišel ve svých sedmnácti letech na zotavenou po prodělané tuberkulóze. Pracoval na bavlníkových plantážích a jako kopáč v Kimberley. V 70. letech se stal majitelem diamantových polí v jižní Africe a těžební společnosti \"De Beers Mining Company\", která se postupem času spojila se společnostmi pánů Barneye Barnata a Alfreda Beita, čímž vznikla \"De Beers Consolidated Mines\" ovládající 90 % světové produkce diamantů. V 80. a 90. letech organizoval britské koloniální výboje na jihu Afriky. V roce 1885 dosáhl zřízení britského protektorátu nad Bečuánskem a v roce 1889 založil Britskou Jihoafrickou společnost, která získala území, nazvané v roce 1895 na jeho počest Rhodézie. Současně se přitom účastnil politického života britské Kapské kolonie. Mezi lety 1890 a 1896 byl předsedou vlády. Za konečný cíl britské koloniální expanze považoval vytvoření souvislého pásu britských držav od Kapského Města po Káhiru; podílel se na začlenění Transvaalu a Oranžska do Britské jižní Afriky a na rozpoutání druhé búrské války 1899–1902.\n\n\n"}
{"id": "229249", "url": "https://cs.wikipedia.org/wiki?curid=229249", "title": "Polanka (Třebíč)", "text": "Polanka (Třebíč)\n\nPolanka je ulice a městský park v Třebíči na Stařečce v místě poblíž starého Krajíčkova mlýna. Mimo to nese označení \"Polanka\" též letní koupaliště na opačné, podklášterské straně řeky, jehož základem jsou původní městské říční lázně, projektované Bohuslavem Fuchsem (1934). Na samém konci 19. století zde byla vybudována hlavní městská elektrárna, později provozovaná městem. Název ulice byl zvolen dle názvu užívaného dlouhodobě.\n\nPolanka se velmi výhodně rozkládá při řece Jihlavě, v místě z větší části krytém kopci, ať už Krajíčkovy stráně, nebo plošiny Nehradova. V ulici je evidováno 17 adres. Na východě ulice Polanka ústí do ulice Vítězslava Nezvala, na západě přechází do cesty spojující Polanku s Poušovem. Z jihu se připojuje ulice Nad Lesem.\n\nNázev \"Polanka\" je odvozen od zámečku \"Polanek\", který stával za městem při řece. Po staletí stával na Polance mlýn. Mlýn zde míval již benediktinský klášter. Téměř sto let – v letech 1556–1648 – mlýn vlastnila rodina Krajíčků; jejich jméno mlýnu zůstalo i poté. Mlýnská strouha vedla takřka středem východní poloviny parku. Jez, jenž do ní vedl vodu, byl odstraněn při regulaci řeky, která probíhala v letech 1912–1922. Současně s tím město upravovalo komplex hospodářského a stavebního dvora Krajíčkova mlýna. K úpravě ulice a vybudování kanalizace došlo mezi lety 1923–1930. K stavebnímu dvoru Krajíčkova mlýna přiléhalo primitivní říční koupaliště (plovárna).\n\nV letech 1898 a 1899 byla na Polance zbudována parní elektrárna. Projekt realizovala budapešťská společnost \"Ganz & spol.\" Po dvaceti letech provozu město Třebíč elektrárnu vykoupilo do svého vlastnictví.\n\nOd roku 1945 je v provozu tzv. Bailey bridge, který spojuje pravý a levý břeh řeky Jihlavy, v roce 2018 dojde k architektonické soutěži, která rozhodne o podobě nové lávky. Do roku 1945 pak místo mostu sloužila dřevěná lávka.\n\nZa městskou elektrárnou směrem k řece bylo zřízeno „výletiště“, v zimě kluziště, jemuž při západní straně stával hudební pavilon. Na východní straně straně kluziště bývala jedna z půjčoven loděk. Velkými úpravami prošel sportovní prostor v roce 1974. Sadům byl přiřknut název „Sady československo-sovětského přátelství“. Původně hřiště házené bylo v roce 2000 přeměněno v hřiště hokejbalové.\n\nPůvodně se Polankou rozuměla jen stařečská část na pravém břehu řeky. Na druhý břeh se Polanka rozšířila poté, co na bývalé valdštejnské louce na podklášterské straně řeky vyrostly říční lázně. Autorem projektu byl Bohuslav Fuchs. Stavěny byly v letech 1933–1934. Slavnostně otevřeny byly 27. května 1934. Jejich kapacita činila 1200 osob.\n\n"}
{"id": "229250", "url": "https://cs.wikipedia.org/wiki?curid=229250", "title": "A. M. I. M. S.", "text": "A. M. I. M. S.\n\nA.M.I.M.S. (z latinského Apostolatus Mariae Immaculatea Matris Spei – česky: Apoštolát Panny Marie Neposkvrněné, Matky Naděje) je nezisková organizace mající od roku 2005 právní formu občanského sdružení, která provozuje, zaštiťuje či podporuje řadu katolicky orientovaných evangelizačních a vzdělávacích aktivit jak na území České republiky, tak i na území některých zemí bývalého Sovětského Svazu. Mimo jiné má své vydavatelství, tiskárnu a provozuje internetovou televizi.\n\nZakladateli A.M.I.M.S. jsou zejména členové FATYMu – společenství katolických kněží, jáhnů a laiků na Znojemsku. Organizace se vyvinula z původně zcela neformální evangelizační aktivity bez právní subjektivity s názvem Tiskový apoštolát FATYMu. Ten se od roku 1997 věnoval vydávání a tisku velmi levných evangelizačních publikací určených pro vnitřní církevní potřebu. Spolupracoval při tom s řadou katolických kněží, jejichž knihy tiskl (zejména s Ladislavem Simajchlem, Janem Peňázem, Janem Kabeláčem, Leo Zerhauem).\nV lednu 2004 byl Tiskový apoštolát FATYMu přejmenován na A.M.I.M.S. a od poloviny roku 2004 začal podporovat podobné aktivity, tj. tisk levných křesťanských publikací i na Ukrajině – dodává tiskové stroje (dva do Kyjeva, jeden do Mukačeva), další materiál a potřebné know-how různým partnerům, kteří mají zájem vyvíjet na Ukrajině podobnou činnost, jako ji vyvíjí A.M.I.M.S. v České republice (spolupráce např. s Mukačevskou římskokatolickou diecézí a Katolickým mediálním centrem Ukrajinské biskupské konference).\n\nOd 12.9.2005 byl A.M.I.M.S. registrován jako občanské sdružení a získal tak právní subjektivitu.\n\nOd podzimu 2005 začal A.M.I.M.S. provozovat internetovou televizi TV-MIS – nejprve českou verzi, pak i cizojazyčné pilotní projekty. Od roku 2005 používal pronajaté servery. Od roku 2006 začal budoval vlastní serverovou infrastrukturu, kterou postupně využívaly i další subjekty (např. od roku 2007 ji začal užívat ekumenický komunitní server Signaly.cz).\n\nPři tom dále pokračuje vydavatelská a tisková činnost – v letech 2008–2010 bylo vybudováno vlastní centrum pro tisk – tiskárna Maxmiliánum v Lančově.\n\nA.M.I.M.S. nemá žádné placené zaměstnance, ale veškerá činnost se opírá o rozsáhlou síť dobrovolníků, kteří koordinují a vykonávají (ať pravidelně, nebo jednorázově) veškeré aktivity organizace. Tím je dosaženo minimálních nákladů (jen materiálové náklady), a proto veškeré produkty A.M.I.M.S. jsou nabízeny zdarma či za příspěvek na tisk na pokrytí nákladů na materiál.\n\nJedním z důležitých bodů stanov je: „Sdružení usiluje o to, aby jeho činnost a produkty jeho činnosti byly dostupné i těm, jejichž prostředky jsou velmi omezené, a také těm, kteří jsou zatím ochotni do takovýchto činností a produktů věnovat jen minimální či dokonce žádné prostředky.“ Proto vedle publikací v tištěné podobě nabízí současně na internetu i jejich kompletní vydání v elektronické podobě zdarma. Z tohoto důvodu také přijímá k dalšímu šíření jen texty, videa, hudební nahrávky atd., které jejich autoři dávají zdarma k dispozici.\n\nDle databáze Národní knihovny ČR bylo ještě pod názvem Tiskový apoštolát FATYMu do roku 2003 vydáno 15 publikací a pod novým názvem A.M.I.M.S. od roku 2004 dalších 47 publikací. Mimo to byla vydána řada dalších publikací určených výhradně pro církevní potřebu. V nabídce knih, které je možno aktuálně objednat, je nyní (červenec 2011) celkem 82 různých titulů z produkce A.M.I.M.S.\n\nSmyslem vydavatelské činnosti A.M.I.M.S. je zejména poskytnout mimořádně levné knihy s křesťanskou tematikou těm, kteří je budou dále šířit. Na svém objednávkovém webu uvádí: „I když vám ochotně zašleme i jednu knihu, kterou si chcete sami přečíst, smysl těchto objednávek je spíše jiný. Vždyť sám si knihu můžete přečíst přímo na internetu (...) Jde však především o nabídku těm, kdo tyto knihy budou dále šířit. To je smyslem tiskového apoštolátu A.M.I.M.S. Proto se také snažíme, aby šlo o knihy doslova za pár korun, takže je možné si jich nechat poslat více a půjčovat, rozdávat...“\n\nKoordinátorem Tiskového apoštolátu A.M.I.M.S. je katolický kněz Pavel Zahradníček.\n\nA.M.I.M.S. provozuje on-demand internetovou televizi TV-MIS.cz v češtině, pilotní projekty TV-MIS.com v ukrajinštině, ruštině a běloruštině.\n\nKoordinátorem celého projektu TV-MIS je Pavel Zahradníček, technickým ředitelem TV-MIS je Radek Svoboda. Jako všichni ostatní pracovníci A.M.I.M.S. vykonávají své funkce jako dobrovolníci – bezplatně.\n\nA.M.I.M.S. na svých servere provozuje i projekty on-line knihoven a vyhledávač českých křesťanských on-line knih, komiksů a církevních dokumentů Abeceda. Abeceda Fatym je křesťansky zaměřený server, provozovaný A.M.I.M.S., který obsahuje i patristická díla (patrologie.fatym.com), která byla až do nedávné doby přístupná mnohdy jen ve francouzštině či němčině, jak uvádí server Lupa.cz, který na tento projekt v roce 2007 upozornil.\n\nA.M.I.M.S. prostřednictvím TV-MIS provozuje on-line přehrávač křesťanské hudby (JukeBox) a přehrávač duchovních přednášek, seminářů a audioknih (TémaBox). Témabox nabízí v mp3 formátu i řadu nahrávek kompletních duchovních seminářů současných významných katolických kněží (Vojtěch Kodet, Elias Vella, James Manjackal, Joseph Bill, Pavel Dokládal a další...), které je možné nejen on-line přehrávat, ale i stáhnout pro off-line poslech. Celkem jde o několik stovek hodin nahrávek.\n\nVirtuální pouť do Svaté země umožňuje navštívit několik desítek lokalit v Izraeli a na Sinaji (svata-zeme.tv-mis.cz). Je možno si místa nejen prohlédnout, ale také si poslechnout výklad průvodců.\n\nKapacitu své serverové infrastruktury dává A.M.I.M.S. k dispozici pro hosting zajímavých křesťanských a vzdělávacích projektů: weby farností, portál fatym.com, nabídka powerpointových prezentací pro výuku dějepisu...\n\nVe své tiskárně tiskne různé farní tiskoviny (např. farní zpravodaje pro oblast znojemska v nákladu přes 7000 výtisků), které si vydávají vlastním nákladem jiné subjekty. A.M.I.M.S. zajišťuje tisk a zpracování prostřednictvím svých dobrovolníků.\n\n\n"}
{"id": "229253", "url": "https://cs.wikipedia.org/wiki?curid=229253", "title": "BOPO", "text": "BOPO\n\nBOPO byla firma v Třebíči vyrábějící obuv, ponožky a další oděvy.\n\nNa konci 19. století nechala společnost Karla Budischowského postavit první budovy v areálu tehdejšího BOPO, mimo jiné hlavní bránu a přilehlé objekty. V roce 1931 tyto budovy odkoupil zlínský podnikatel Tomáš Baťa, někdy po roce 1936 měly být postaveny i další budovy. Ty byly postaveny podle standardních plánů společnosti Baťa. Ve stejné době začaly být stavěny známé borovinské (baťovské) dvojdomky, tyto domky i zbylé budovy postavené v areálu společnosti, navrhli František Gahura, Vladimír Karfík a Miroslav Lorenc. V roce 1986 tehdejší národní podnik ZGK produkoval ročně 22 milionů párů obuvi, což představovalo téměř 20 % celkové produkce obuvi v ČSSR a také byl druhým největším producentem obuvi v ČSSR, punčochářského zboží se vyrábělo ročně 33 milionů párů a podnik byl tak největším producentem punčochářského zboží v tehdejší republice. Téměř padesát procent zboží šlo na export, 40 procent do zemí tehdejšího socialistického bloku a 8 procent do zemí ostatních. Po roce 1985 byly i zaváděny nové technologie výroby, např. šicí automaty USM či PFAFF nebo pletací automaty IRMAC.\n\nPo sametové revoluci došlo k přejmenování závodu z budovatelského názvu \"Závody Gustava Klimenta\" na název \"Obuvnický průmysl Svit, a. s. BOPO, odštěpný závod Třebíč\". Změna názvu byla aplikována od 1. ledna roku 1991. BOPO, svého času druhým největším výrobcem obuvi (největším výrobcem byl Svit a.s.Zlín) ve střední Evropě, zaměstnávající až 5000 lidí, zastavilo výrobu v roce 2000. V roce 2002 podnik převzal konkurzní správce, kdy společnost dlužila celkem 521 milionů Kč. odem byla sílící konkurence z východu. V areálu dnes působí společnost \"Selva Shoes\", která zaměstnala část bývalých zaměstnanců. a v Česku prodává obuv pod značkou \"Olang\". Na tradiční punčochárenskou výrobu též navázala společnost TREPON.\n\nCelý areál je v současné době revitalizován. O revitalizaci areálu v lednu roku 2016 byla natočena třebíčským rodákem Pavlem Horkým reportáž do pořadu Toulavá kamera, pořad se bude vysílat na přelomu března a dubna téhož roku.\n\nFirma podporovala různé kluby jako fotbalové TJ BOPO Třebíč, kuželkářské \"TJ BOPO Třebíč\" a gymnastický klub TJ BOPO Třebíč.\n\nFirma vlastnila areál v Borovině, vjezd do areálu se nachází naproti ulici Řípovská. V tzv. staré Borovině byly stavěny i tzv. Baťovy dvojdomky.\n\nOd roku 2006 se plánuje projekt \"SOHO Třebíč\", který počítá s využitím areálu jako tzv. \"brownfields\". V rámci tohoto projektu by měl v areálu vzniknout park, obchodní dům s parkovištěm a čerpací stanicí, obytný komplex a muzeum obuvnictví v Třebíči. V roce 2015 došlo k otevření ekotechnického centra Alternátor s expozicemi průmyslu v areálu továrny, několika dětských hřišť a k rekonstrukci několika budov.\n\nMezi lety 2014 a 2015 došlo k úpravám brownfieldu bývalého areálu společnosti BOPO, byly upraveny 3 hektary území, byly zhotoveny nové inženýrské sítě, dopravní napojení, infrastruktura a byly provedeny další úpravy. Celkové náklady dosáhly 41 milionů Kč.\n\nV areálu bývalé továrny byla v roce 2019 odhalena pamětní deska Bedřichovi Kružíkovi, který v továrně pracoval. Nedaleko je také odhalena pamětní deska Janu Antonínovi Baťovi.\n\n\n"}
{"id": "229255", "url": "https://cs.wikipedia.org/wiki?curid=229255", "title": "Arcibiskupské gymnázium Trnava", "text": "Arcibiskupské gymnázium Trnava\n\nArcibiskuspké gymnázium Trnava je elitní slovenské katolické chlapecké gymnázium založené (resp. obnovené) v roce 2001. Navazuje na stejnojmenný ústav násilně uzavřený v roce 1944. Jeho úkolem je příprava studentů na vysokoškolské studium a výchova nové slovenské katolické inteligence. V čase maturit v roce 2006 mělo gymnázium ve čtyřech třídách 92 studentů. \n\n"}
{"id": "229264", "url": "https://cs.wikipedia.org/wiki?curid=229264", "title": "Alušta", "text": "Alušta\n\nAlušta (ukrajinsky a rusky \"Алушта\", ) je lázeňské město na jižním pobřeží Krymu, sporném území považovaném za část Ukrajiny, ale ovládaném od krymské krize Ruskem. Sídlí zde Aluštská městská rada, která spravuje město a několik přilehlých sídel. V současné době zde žije přibližně 30 000 obyvatel.\nVedle sousední Jalty je Alušta hlavním rekreačním střediskem Krymského poloostrova a východiskem několika turistických tras. Město leží na unikátní trolejbusové trati spojující Simferopol (45 km) a Jaltu (40 km).\n\n\n"}
{"id": "229266", "url": "https://cs.wikipedia.org/wiki?curid=229266", "title": "Keprník", "text": "Keprník\n\nKeprník (německy \"Glaserberg\") je hora v České republice, s výškou 1423 m n. m. je čtvrtým nejvyšším vrcholem Hrubého Jeseníku, nejvyšší v Keprnické hornatině.\n\nPřevládajícími horninami jsou ruly a svory. Vrcholová plošina Keprníku má podobu kryoplanační terasy (lavicovité stupně složené z plošiny a srázu). Na vrcholu je mrazový srub.\n\nVrchol Keprníku náleží k hlavnímu evropskému rozvodí mezi Baltským a Černým mořem. Rudohorský a Keprnický potok odvádějí vodu do Bělé a dále do Odry a Baltského moře, řeka Branná do moře Černého.\n\nKeprník je součástí CHKO Jeseníky a NPR Šerák-Keprník. Předmětem ochrany je přirozené alpínské bezlesí, dále pak zejména skalní a půdní tvary - pozůstatky doby ledové, jako např. kryoplanační terasy, mrazové sruby a thufury (půdní mrazové kopečky). Pod vrcholem se náchází tzv. vlajkové smrky a dvě rašeliniště.\n\nPřes Keprník vede hlavní jesenická hřebenovka, nejlépe přístupný je z Ramzové, Ostružné, Branné a Červenohorského sedla. Bližší turistické informace viz blízký vrchol Šerák.\n\nProtože je vrchol bezlesý, tvořený horskými loukami - holemi, nabízí kruhové rozhledy na celé Jeseníky a na nedaleký Králický Sněžník, za dobré viditelnosti na Krkonoše a Beskydy, výjimečně i na Malou Fatru, Vysoké Tatry a Ještěd.\n\nZ důvodu ochrany území jako NPR je zákaz opouštět značené turistické trasy.\n\n\n"}
{"id": "229267", "url": "https://cs.wikipedia.org/wiki?curid=229267", "title": "Walter NZ-60", "text": "Walter NZ-60\n\nWalter NZ-60 byl vzduchem chlazený hvězdicový pětiválcový letecký motor vyráběný ve společnosti Walter (Akciová továrna automobilů Josef Walter a spol., Praha - Jinonice), první letecký motor české konstrukce a první československý letecký motor vyrobený po první světové válce. Walter NZ-60 byl nejen na svou dobu pokrokově řešený lehký motor, ale přišel i v době, kdy československé i zahraniční letecké továrny rozbíhaly vývoj a výrobu nových sportovních a cvičných letadel. Motor NZ 60 se tehdy zcela mimořádně osvědčil a uplatnil jak doma, tak v zahraničí.\n\nZáklad společnosti Walter je v malé dílně smíchovského podnikatele a pozdějšího konstruktéra Josefa Waltera. Od roku 1898 opravoval váhy a jízdní kola, postupně je začal i sám vyrábět. První významným počinem byla výroba motorového kola v roce 1903, později vyráběl motocykly a motorové tříkolky. Vrcholem období před I. světovou válkou je výroba automobilů označených jako W-III, W-II a W-I. V roce 1911 zakládá společnost s ručením omezeným Josef Walter a spol. Po válce přichází s novými automobily řady Walter WZ konstruktéra ing. Josefa Zubatého (Walter - Zubatý). Od 29. června 1919 se z původní společnosti J.Walter a spol., spol. s r.o. Josefa Waltera stává Akciová továrna automobilů J. Walter a spol., Praha-Jinonice. Její zakladatel Josef Walter však po neshodách s dalším členy vedení společnosti z jinonické továrny v roce 1922 odchází. Otěže vedení přebírá Vítězslav Kumpera (jeden z podílníků při založení původní společnosti v roce 1911), který později přivádí i své dva syny Antonína a Vítězslava. Jeden z možných důvodů odchodu Josefa Waltera je i změna výrobního programu, kdy vedle automobilů se začíná připravovat výroba leteckých motorů. Továrna Walter v roce 1923 zahájila výrobu leteckých motorů. První dva typy byly licence řadových šestiválců BMW III a BMW IV, které byly vyráběny pod označením Walter W-III (1923) a Walter W-IV (1923-1928). Současně s výrobou licenčních motorů byl připravován do výroby hvězdicový pětiválec vlastní konstrukce.\n\nPrvní motor byl spuštěn na brzdě 26.června 1923. V srpnu roku 1923 (27. a 28.srpna NZ 60 v.č. 2 a 29.srpna NZ 60 v.č. 1) byly dokončeny úřední zkoušky stohodinovou homologační zkouškou. Byl určen k pohonu sportovních letadel, ve své době patřil k nejúspěšnějším konstrukcím ve své výkonové kategorii a je spojen s mnoha úspěchy sportovních dolnokřídlých jednoplošníků Avia – jména firmy Avia, konstruktérů Ing. Pavla Beneše a Ing. Miroslava Hajna spolu s pilotem JUDr. Zdeňkem Lhotou se proslavila doma i za hranicemi právě i díky motorům NZ.\n\nVývoj našich sportovních a lehkých cvičných letounů byl v té době komplikován nedostatkem vhodných pohonných jednotek, takže firma Walter se svým NZ-60, poměrně lehkým, úsporným a spolehlivým motorem, přišla na trh v pravý čas. Výsledkem byla na svoji dobu poměrně vysoká výroba, celkem bylo postaveno 188 motorů NZ-60, které se uplatnily jak na domácím trhu, tak i v zahraničí.\n\nNZ-60 se stal základem k dalšímu vývoji. Krátce před ukončením výroby by modernizován zvýšením výkonu a byl označen jako Walter NZ-70. Koncepce tohoto pětiválce byla dále rozvíjena a výsledkem byly sedmiválec Walter NZ-85 a devítiválec Walter NZ-120. Všechny tyto hvězdicové motory měly vrtání a zdvih 105×120 mm. Ucelená řada motorů s tímto počtem a uspořádáním válců, s tímto vrtáním a zdvihem měla v následujících letech pokračování. Na tento typ Walter NZ-60 resp. NZ-70 navázal pětiválcový motor Walter Vega (1929). Tímto typem Walter Vega však končí historie výroby pětiválcových hvězdicových motorů Walter s vrtáním válců 105 mm.\n\nMotor pro lehká letadla Walter NZ-60, výr. č. 56 je součástí expozice v leteckém muzeu Kbely a rovněž je vystaven v Technickém muzeu v Brně.\n\nWalter NZ-60 byl zkonstruován za využití konstrukce klikového mechanismu s hlavní ojnicí uloženou na válečkových ložiskách, který byl používán u hvězdicových motorů Siemens (nevýhodou byly poměrně značné rozměry a hmotnost hlavní ojnice, ovšem u konstrukcí motorů které pracovaly při poměrně nízkých otáčkách se ještě neprojevovaly nevýhody této koncepce, ty se začaly projevovat spíše až u motorů Walter Castor). Tuto konstrukci pro NZ-60 připravil Ing. A.O. Zeithammer, pracující jako šéfkonstruktér u firmy Siemens & Halske a společně s ing. Janem Novákem motor zkonstruovali (proto označení NZ - Novák-Zeithammer).\n\nMotor měl rovnoběžné ventily a litinové hlavy. Válce byly ocelové a chladicí žebra válců z hliníku. Hlavy válců ze šedé litiny byly snímatelné. Válce byly k hliníkové motorové skříni přišroubovány přes přírubu 4 šrouby. Zalomený hřídel z chromniklové oceli byl dvoudílný a na obou stranách byl uložen v kuličkových ložiscích, která eliminovala axiální tlaky. Přední konec hřídele končil kuželovým nástavcem pro upevnění vrtule, zadní konec hřídele poháněl olejové čerpadlo, magneta a otáčkoměr. I hlavní ojnice byla z chromniklové oceli s kruhovým průřezem uložena v kuličkových ložiscích a nesla čepy pro 4 vedlejší ojnice. Písty z hliníkové slitiny měly zalitá pouzdra pro pístní čepy a každý měl 3 těsnící kroužky. Pístní čepy byly duté a byly uloženy volně jak v pístu, tak i ojnici.\n\nRozvod OHV byl řízen vačkovým kotoučem, s jedním sacím a jedním výfukovým ventilem na válec a tlakovým oběžným mazáním se suchou klikovou skříní. Motor poháněl přímo pravotočivou vrtuli. Trojválcová olejová pumpa měla dva válce pro tlačný i jeden válec pro sací účinek. Původní zapalování Siemens & Halske F5, se kterým byla odjeta homologační zkouška, bylo v roce 1924 nahrazeno dvěma magnety Scintilla HP5.\nKoncepce hvězdicového motoru byla dána především snahou po dosažení co nejnižší hmotnosti (motor má krátkou a tedy i lehkou klikovou skříň i klikový hřídel) a dobrého chlazení válců vzduchem. U později velmi rozšířených vzduchem chlazených řadových a ještě později řadových invertních motorů, jejichž výrobou se „Waltrovka“ či britská firma de Havilland proslavily, potom byly problémy právě s chlazením válců — přední byly přechlazené a zadní naopak příliš horké, takže zprvu byla dávána přednost jen čtyřválcům a řadové invertní vzduchem chlazené šestiválce se ve větším měřítku prosadily až po konci II. světové války. Z této kategorie lze zmínit např. motor Walter Minor 6-III.\nMotor mj. poháněl letouny Letov Š-18 a slavné „Bosky“ Avia BH-5, BH-9, BH-10 a BH-11. V zahraničí byl tento motor velice úspěšný. Poháněl mimo jiné \"evropská\" letadla: Albert A-20, A-60 a A-110 (Francie), Focke-Wulf S24a Kiebitz (Německo), Hopfner HS-5/28 (Rakousko), Pander EC60 (Nizozemí), DUS-III Ptapta a PWS-3 (Polsko), ANBO II a ANBO III (Litva) a sovětská: Gracianskij Omega, Gribovskij G-8, Gribovskij G-10, Jakovlev AIR-3, Jakovlev AIR-4, Kalinin K-9, Koroljov SK-4, Vinogradov Igrado-3 (Sovětský svaz) atd. Motor NZ-60 se rozšířil po celé Evropě, stavěl se v licenci v Bulharsku (pro letoun DAR-1), byl oblíbeným motorem i amatérských stavitelů a poháněl například i první motorový letoun slavného konstruktéra sovětských kosmických raket Sergeje Koroljova SK-4.\n\nS tímto motorem bylo dosaženo řady úspěchů v dálkových letech, ve vytváření národních rekordů i při mezinárodních leteckých soutěžích. Zasloužil se o ně především letec JUDr. Zdeněk Lhota. Ve dnech 30.6-1.7.1923 na letounu Avia BH-5 vyhrál mezinárodní závod turistických letadel Pohár belgického krále v Bruselu a 17.6.1923 rychlostní závod o Cenu prezidenta republiky na letišti ve Kbelích. V roce 1924 na letounu Avia BH-9 ustanovil čs. národní rekordy \"Rychlost na 1000 km\" a „Rekord na vzdálenost“, když 13. května uletěl 1200 km za 9:46:47,2 h, s letounem Avia BH-11 vykonal 1.-3. srpna dálkový let Praha – Brusel – Paříž – Londýn – Paříž – Praha s prvním čs. přeletem kanálu La Manche (1800 km), zvítězil na Avia BH-9 v kategorii sportovních letadel do 100 HP 7. září v závodě o putovní \"Cenu prezidenta republiky\", 10.-11. listopadu přeletěl s letounem Avia BH-10 z Prahy přes Vídeň, Budapešť a Nový Sad do Bělehradu (1700 km) atd.\nDr. Lhota vykonal 16.-17. května 1925 propagační let ministerstva veřejných prací s letounem Avia BH-9 na trase Praha - Řím - Praha. V Závodě o cenu presidenta republiky 20. září v kategorii letadel A s motory do 100 HP piloti kpt. Hamšík, rtm. Janhuber a rtm. Bartoš (všichni na Avia BH-10) obsadili v tomto pořadí prvá tři místa. Tovární pilot Avie Karel Fritsch na BH-11E (L-BONH) zvítězil v mezinárodním závodě Coppa d´Italia 12.-19. listopadu 1925. Ten se odehrál na trati dlouhé 325 km v trojúhelníku Centocello - Ciampino - Montecello. Závodu přihlížel italský král Viktor Emanuel III. a italský ministerský předseda Benito Mussolini. Druhý den probíhaly zkoušky měření spotřeby paliva a oleje a v závěrečný den byly zkoušeny maximální a minimální rychlost letu (max. 70 km/h). Po vyhodnocení výsledků byl vyhlášen vítězem Karel Fritsch a dosáhl tak pro továrnu Avia velmi cenného mezinárodního úspěchu. \n\nNa mezinárodním závodu turistických letadel v Orly 15.8.1926 dvě letadla Avia BH-11 pilotovaná Karlem Fritschem a JUDr. Zdeňkem Lhotou získala obě první ceny. Dne 31.8.1926 vykonal dálkový let 1800 km bez mezipřistání na trase Praha - Paříž - Praha J. Jíra na Avii BH-9 v čase 13:40 h. Na Coppa d´Italia 14.10.1926 opět zvítězil letoun Avia BH-11 (L-BONI) s motorem Walter NZ-60. Tentokráte jej však pilotoval Václav Bican. Na letounu Avia BH-9 vytvořil 26.7.1927 světový rekord v kategorii dvoumístných letounů do 400 kg na vzdálenost (600 km) s návratem na místo startu škpt. V. Vlček s kpt. V. Charouskem a 8.12.1927 v téže kategorii a se stejným letounem opět V. Vlček s por. B. Chrastinou, kdy uletěli 1303,546 km. V kategorii jednomístných letounů s hmotností 200-350 kg vytvořil světový rekord kpt. J. Hamšík na letounu Avia BH-10, když 26.7.1927 uletěl 1400 km s návratem na místo startu, a 9. září 1927 na vzdálenost v přímé linii Praha - Reval (1228 km) opět J. Hamšík na Avii BH-10. Na Avii BH-11b vytvořil 8.12.1927 světový rekord na vzdálenost s návratem na místo startu kpt. Vl. Černý, když uletěl 1740,728 km. Tyto mezinárodní úspěchy byly velkou podporou pro exportní snahy jinonické továrny.\n\nV následujících letech podobné úspěchy pokračovaly. Z nich je nutno jmenovat alespoň světový rekord letce majora, Aloise Vicherka na letounu Avia BH-11b, který vytvořil 6.-7. června 1928 v kategorii lehkých, jednosedadlových letadel hmotnosti 200-350 kg na okruhu. Vicherek vytvořil světový rekord na vzdálenost v lomené linii na trati 2500 km a současně vytvořil národní rekord vytrvalostní. Celý let trval 20 h, 1 minuta a 10 vteřin. O měsíc později (11. července) vytvořili další světový rekord škpt. I. Heřmanský se spolucestujícím ppor. v zál. ing. A. Macháčkem v kategorii dvoumístných letounů do 400 kg na uzavřeném okruhu. Uletěli 1500 km za necelých 11 hodin průměrnou rychlostí přes 140 km/h. Světový rekord na vzdálenost v přímé linii vytvořil Alois Vicherek, když 5. října 1928 na letounu Avia BH-11b s motorem Walter NZ-60 uletěl 2011 km na trase Praha - Bědnoděmjanovsk v Penzenské oblasti (nyní Spassk).\n\nData dle\n\n\n\n\n\n\n"}
{"id": "229269", "url": "https://cs.wikipedia.org/wiki?curid=229269", "title": "Hole", "text": "Hole\n\nHole neboli hola (), ze slovenského \"hoľa\" (horská hole) je travnatý ekosystém, vyskytující se nad horní hranicí lesa v tzv. subalpinském pásmu. Jeho spodní hranici tvoří pásmo kleče či vlajkových smrčin. Typickými druhy rostlin je vysokohorská květena, často endemického charakteru (Hrubý Jeseník, Krkonoše). V České republice se hole vyskytují pouze v Krkonoších, Hrubém Jeseníku a na Králickém Sněžníku. Na Slovensku jsou typické zejména pro Nízké Tatry a Malou Fatru.\n\n\n"}
{"id": "229271", "url": "https://cs.wikipedia.org/wiki?curid=229271", "title": "Hvězda jede na jih", "text": "Hvězda jede na jih\n\nHvězda jede na jih je česká filmová revuální komedie z roku 1958 o zájezdu jazzové kapely na slunný Jadran. Zpěvačka se opozdila a tak je celá akce v ohrožení. Nakonec ale vše dobře dopadne.\n"}
{"id": "229272", "url": "https://cs.wikipedia.org/wiki?curid=229272", "title": "Bělá (přítok Kladské Nisy)", "text": "Bělá (přítok Kladské Nisy)\n\nBělá nazývaná též \"Bělá Jesenická\" ( , ) je pravostranný přítok Kladské Nisy v okrese Jeseník v Olomouckém kraji. Na území Polska protéká Opolským vojvodstvím. Délka toku činí 54,9 km. Plocha povodí měří 396 km².\n\nPramení ve Videlském sedle v nadmořské výšce přibližně 900 m. Protéká Bělou pod Pradědem, Jeseníkem, Českou Vsí, Písečnou a Mikulovicemi, pod nimiž opouští území České republiky. V Polsku protéká městem Hlucholazy. Vlévá se do Kladské Nisy (Niská přehrada) jihozápadně od města Nisa.\n\n\nHlásný profil:\n\nZ více než 30 km na území Česka se vodácky využívá 26 km (z Bělé pod Pradědem - Horního Domašova). Obtížnost řeky je do stupně WW III-. Koryto bylo rozrušeno povodní v roce 1997. Na přítoku nazývajícím se Studený potok nalezneme 45 m vysokou kaskádu Vysoký vodopád.\n\n"}
{"id": "229273", "url": "https://cs.wikipedia.org/wiki?curid=229273", "title": "Němý výkřik", "text": "Němý výkřik\n\nNěmý výkřik (orig. \"\") je americký film ukazující průběh interrupce dvanáct týdnů starého plodu zachycený pomocí ultrazvuku. Film v roce 1984 vydal Bernard Nathanson, původně gynekolog – specialista na interrupce a jeden z nejvýznamnějších pro-choice aktivistů v USA, později vášnivý odpůrce interrupcí.\n\nFilm je populárním materiálem rozsáhle používaným pro-life aktivisty v jejich kampani proti interrupcím, a tímto způsobem dosáhl celosvětového rozšíření.\n\nV roce 1985 prohlásil odborný panel svolaný na popud Planned Parenthood, vedoucího amerického poskytovatele interrupcí, video za „zaplavené vědeckými, lékařskými a právními nepřesnostmi, zavádějícími prohlášeními a nadsázkami.“\n\n\n"}
{"id": "229275", "url": "https://cs.wikipedia.org/wiki?curid=229275", "title": "Bernard Nathanson", "text": "Bernard Nathanson\n\nProf. Bernard Nathanson (* 31. července 1926 v New Yorku – 21. února 2011) byl americký lékař, gynekolog, zpočátku pro-potratový a později naopak proti-potratový (pro-life) aktivista. Je autorem řady dokumentárních filmů a publikací o interrupcích a prosazování prointerrupčních úprav amerických zákonů, na čemž se původně významně podílel.\n\nPůvodně jeden z nejvýznamnější propotratových aktivistů v USA, spoluzakladatel \"National Association for Repeal of Abortion Law\" a \"Abortion Rights Action League\", specialista na provádění interrupcí (dle vlastních slov provedl osobně na 75 000 interrupcí, z toho jednu na svém vlastním dítěti) a ředitel newyorské \"Center for Reproductive and Sexual Health\" (tehdy největší interrupční klinika na světě). V 70. letech po nástupu ultrazvukových diagnostických zařízení postupně omezil provádění potratů na vážné lékařské indikace a v roce 1979 je přestal vykonávat úplně.\n\nV roce 1984 s jedním kolegou vytvořil dokumentární film \"Němý výkřik\", v němž je pomocí ultrazvuku zobrazeno provedení interrupce na 12 týdenním plodu. Později vytvořil další film \"Zatmění rozumu\", který podrobně zobrazuje interrupci 20 týdenního plodu.\n\nBernard Nathanson byl etnicky Žid, ale v dospělosti nebyl věřícím židem a označoval se za ateistu. V 90. letech konvertoval k římskému katolicismu.\n\n\n\n"}
{"id": "229276", "url": "https://cs.wikipedia.org/wiki?curid=229276", "title": "Stade Rennais FC", "text": "Stade Rennais FC\n\nStade Rennais je klub francouzské Ligue 1, sídlící ve městě Rennes. Klub byl založen roku 1901 a hraje na stadionu Roazhon Park s kapacitou 29 376 diváků. Jeho rivaly v rámci bretaňského derby jsou FC Nantes a EA Guingamp.\n\nStade Rennes ve své historii nikdy nezískalo francouzský titul. Klub se orientuje na práci s mládeží, ve které patří mezi nejlepší kluby ve Francii.\nMužstvo Rennes do 19 let získalo titul v Coupe Gambardella dvakrát od roku 2003.\n\nKlub Stade Rennais byl založen v roce 1901. Profesionální fotbal se v klubu hraje od roku 1932. V roce 1998 klub koupil retailový magnát François Pinault, v témže roce začal tým trénovat Paul Le Guen, který vydržel do roku 2001.\n\nV ročníku 2000/01 Stade Rennais obsadilo šesté místo, což znamenalo účast v Poháru Intertoto. Začátkem dalšího ročníku se právě v Poháru Intertoto utkal s českým klubem 1. FC Synot, přes nějž postoupil dále. V semifinále však padl proti Aston Ville. Ligu zakončil na 12. místě, tu další na 15. místě. To už za Rennes chytal 20letý český brankář Petr Čech, nejdražší přestup v klubové historii.\n\nČechovy výkony v ročníku 2003/04 pomohly k 9. místu. V útoku tým sázel na nově příchozího švýcarského útočníka Alexandera Freie, který nasázel 20 branek. Brankář Čech se stal terčem zájmu velkoklubů, nakonec jej získala Chelsea. Přes jeho odchod se Rennes v další sezoně 2004/05 umístilo čtvrté, Frei opět vstřelil 20 branek a tým se mohl další sezonu ukázat v pohárové Evropě.\n\nSezona 2005/06 dopadla 7. místem, o evropské poháry tak Rennes přišlo jen díky skóre ve prospěch šestého AJ Auxerre. Ve skupině Poháru UEFA skončilo Rennes na posledním místě bez jediné výhry. Tuto i další sezonu 2006/07 se Rennes v útoku spoléhalo na Nigérijce Johna Utaku, autora 11 branek v obou sezonách. Sezona 2006/07 přinesla znovu čtvrté místo a možnost zahrát si v Poháru UEFA.\n\nBěhem letního přestupového období Rennes získalo cennou posilu v podobě Sylvaina Wiltorda z Lyonu, který se do Rennes vrátil po mnoha letech a pomohl k šestému místu. Skupinová fáze Poháru UEFA opět dopadla posledním pátým místem. Ani další sezony se tým nevymanil z průměrnosti a skončil sedmý (2008/09), devátý (2009/10) a šestý (2010/11). V ročníku 2008/09 mělo Rennes pod koučem Guyem Lacombem sérii 18 utkání bez porážky, která začala třetím kolem a domácí výhrou nad Lille. Po půl roce série skončila právě na hřišti Lille, které doma vyhrálo 1:0.\nV tomto ročníku tým dosáhl finále francouzského poháru Coupe de France, kde ale podlehl druholigovému Guingampu 1:2.\nTyto dva bretaňské týmy se ve finále Coupe de France utkaly znovu v roce 2014 a opět to byl Guingamp, kdo v zápase zvítězil.\n\nPředstavení v Evropské lize 2011/12 skončilo opět již ve skupině. O sedm roků později Rennes znovu okusilo Evropskou ligu, během níž narazilo na Jablonec, který ale vyřadilo. Po postupu ze skupiny přeslo přes Betis Sevillu, aby v osmifinále nezvládlo souboj s Arsenalem. Rennes ale přesto trofej získalo, když ve finále Coupe de France překvapili favorizované PSG a zvítězili na penalty 6:5.\nDo skupiny Evropské ligy Rennes znovu nahlédlo v ročníku Evropské ligy 2019/20.\n\nV barvách Stade Rennais FC dosud nastoupilo deset českých fotbalistů, Bohumil Klenovec (oba 1929–1932), Jaroslav Bouček (oba 1932–1933), Vladar Prosek (oba 1932–1932), Václav Mrázek (oba 1932–1933), Georges Séfelin (oba 1932–1934), Jaroslav Vojta (oba 1933–1933), Joseph Navra (oba 1945–1945), Vladimír Šteigl (oba 1946–1947), Petr Čech (oba 2002–2004) a Tomáš Koubek (2017–2019).\n\n\n"}
{"id": "229277", "url": "https://cs.wikipedia.org/wiki?curid=229277", "title": "Ian Donald", "text": "Ian Donald\n\nProfesor Ian Donald (27. prosince 1910 - 19. června 1987) byl skotský lékař-gynekolog a jeden z průkopníků zavádění ultrazvukových diagnostických metod v lékařství. Jeho článek \"Investigation of Abdominal Masses by Pulsed Ultrasound\", publikovaný 7. června 1958 v medicínském časopise \"The Lanced\", je jednou z nejvýznamnějších publikací definujících zásady tohoto odvětví diagnostiky. Byl profesorem lékařství na \"University of Glasgow\".\n"}
{"id": "229301", "url": "https://cs.wikipedia.org/wiki?curid=229301", "title": "Horoušánky", "text": "Horoušánky\n\nHoroušánky je místní část obce Horoušany ve Středočeském kraji, okres Praha-východ. Obec se nachází asi dva kilometry východně od Prahy, tudíž se zde nabízejí ne moc vzdálené služby velkoměsta. Sousedními městy jsou Nové Jirny, Úvaly a Horoušany\n\nV dobách, kdy Čechy patřily k Rakousko-Uherské monarchii a úředním jazykem zde byla němčina, se obec jmenovala \"Klein Horoušan\", což znamená Malé Horoušany, též Horoušánky (Horoušany se jmenovaly \"Groß Horoušan\", což znamená Velké Horoušany). Obec Horoušánky byla po rozpadu s Horoušany založena od vrchnosti roku 1780.\n\nPár desítek metrů od návsi, která leží de facto v centru obce, se nachází kaple se zvoničkou z roku 1904 s nápisem „Věnováno ode všech občanů v Horoušánkách“ a s letopočtem. Na okraji obce v části U Tří svatých je také zanedbaný a poničený kříž. Na jisté části dnešních Horoušánek se dříve nacházel rybník.\n\nSluneční, Severní, Jarní, Za pánskou zahradou, K lesu, U tří svatých, Západní, Hlavní, K višňovce, Spojovací, K potoku, Na kovárně, Příčná, Za humny, Ve vilkách, Žitná, Luční, Severní, Souběžná, Průběžná, Do polí, Na vyhlídce, Zahradní, Březová. V obci jsou ještě další ulice, které nejsou pojmenované nebo teprve budované – v obci jsou budovány developerské projekty.\n\nVzhledem k tomu, že Horoušánky jsou obec s počtem obyvatel pohybujícím se okolo tisíce, zde není žádný velký komfort. Malý krámek se smíšeným zbožím, který vede Vietnamec, je na návsi v Horoušanech. Pro větší nákup možno do sousedního města Nehvizdy \n\nCo se týče dětských zařízení, nejbližší škola je v sousedních Jirnech, školka sice existovala přímo v Horoušánkách, ale okolo roku 2002 byla zrušena a nyní je nahrazena školkou novou, která vyrostla společně s novým obecním úřadem v Horoušanech. V obci je jedno dětské hřiště a v Úvalech existuje mnoho kroužků, jak sportovních tak zábavních, je tam i domov dětí a mládeže.\n\nCo se týče zdravotnictví, v obci samotné žádné středisko není, i když se o něm uvažovalo. Praktický lékař nebo zubař je dostupný v Úvalech nebo Nehvizdech, lékárna potom též v Úvalech nebo ve vzdálenějších Jirnech.\n\nZ obce se lze autobusem dostat buď do Úval, kde je možno přestoupit na vlak, a tím do 30 minut do centra Prahy na Masarykovo nádraží, nebo druhým směrem do Pardubic. Druhá možnost je jet autobusem na Černý Most, kde lze přestoupit na metro linky B. A také za zmínku stojí spoj, který jede směrem Brandýs nad Labem do blízkých Čelákovic, kde se v roce 2011 otevřel obchodní dům TESCO.\n"}
{"id": "229303", "url": "https://cs.wikipedia.org/wiki?curid=229303", "title": "Atalanta BC", "text": "Atalanta BC\n\nAtalanta Bergamasca Calcio je italský fotbalový klub hrající v sezóně 2019/20 ve nejvyšší ligu sídlící ve městě Bergamo v regionu Lombardie.\n\nKlub je založen středoškoláky Eugenio Urio, Juliem a Ferruccio Amati, Alessandro Forlini a John Robertim 17. října 1907 jako \"Società Bergamasca di Ginnastica e Sports Atletici Atalanta\". federace ji registruje až v roce 1914. V roce 1920 se klub sloučí s \"Società Bergamasca di Ginnastica e Scherma\" (společnost gymnastiky a šermu ve městě Bergamo) a vzniká tak současný název \"Atalanta Bergamasca Calcio\". Hraje regionální soutěže a do nejvyšší soutěže se dostane v sezoně 1928/29. Po jedné sezoně se vrací zpět do druhé ligy a v roce 1933 riskuje bankrot, ale díky sbírce mezi kluby se zachrání. V nejvyšší lize se usadí od sezony 1940/41 do sezony 1957/58 když sestoupí. Nejlepší umístění v tomhle období bylo páté místo ze sezony 1947/48. Přichází jedno sezonní hraní ve druhé lize a návrat do nejvyšší ligy. Klub se dostane do semifinále středoevropského poháru v sezoně 1961/62.\n\nNejvětší dosavadní úspěch klubu bylo vítězství v italském poháru v ročníku 1962/63, když ve finále poráží 3:1 klub Turína. Sezonu 1968/69 končí klub v tabulce na posledním místě a sestupuje. Návrat do nejvyšší ligy se koná za dvě sezony. Pak sestoupí díky skóre v sezoně 1972/73 a druhou ligu hraje krom dvou sezon (1977/78 a 1978/79) do 1980/81. Končí na sestupovém místě a sezonu 1981/82 hraje prvně třetí ligu. Po vítězné sezoně 1981/82 se vrací do druhé ligy.\n\nSezonu 1983/84 vyhrává druhou ligu a tím i postup. Klub se dosáhne druhého místa ve středoevropském poháru v sezoně 1984/85. V sezoně 1986/87 klub opět sestoupí ale dostává se do finále italského poháru. V něm prohrává po výsledcích 0:3 a 0:1 klubu z Neapole a kvalifikoval se do poháru PVP. V něm došel klub do semifinále, kde prohrál s budoucími šampiony KV Mechelen (1:2, 1:2). Opět po jedné sezoně postupuje a díky šestým místem v sezoně 1988/89 se kvalifikuje do poháru UEFA kde končí v 1. kole. Čtvrtfinále si zahraje 1990/91, tam prohrává s budoucím šampionem s Interem (0:0, 0:2). Sezonu 1994/95 hraje ve druhou ligu a díky čtvrtém místu slaví postup. Fotbalista Filippo Inzaghi se stává nejlepším střelcem sezony 1995/96 a díky jemu který vstřelil 24 branek se klub zachránil v lize a také se dostali do italského poháru. Prohráli jej s klubem Fiorentina (0:1,0:2).\n\nDo sezony 2009/10 klub sestoupí do druhé ligy čtyřikrát. Druhou ligu vyhrává v sezoně 2010/11 a díky čtvrtému místu ze sezony 2016/17 se klub kvalifikoval do Evropské ligy, kde se dostal do šestnástifinále. Sezona Serie A 2018/19 byla velmi vydařená. Klub se umístil na třetí příčce a zajistil si tak účast v Lize mistrů, ale také si zahrál finále italského poháru. Prohrál 0:2 s Laziem.\n\n\n\n\n\n"}
{"id": "229307", "url": "https://cs.wikipedia.org/wiki?curid=229307", "title": "Calcio Catania", "text": "Calcio Catania\n\nCalcio Catania je italský klub hrající v sezóně 2018/19 ve třetí lize a sídlící ve městě Catania. Klub byl založen v roce 27. června1929 jako \"Società Sportiva Catania\". V roce 1946 se klub tvoří na \"Club Calcio Catania\" po spojení dvou klubů: \"Società Sportiva Virtus\" a \"Unione Sportiva Catanese Elefante\".\nNejvyšší soutěž hrál v 17 sezonách a prvně ji hrál v sezoně 1954/55, pak 1960/61 až 1965/66, 1970/71, 1983/84, 2006/07 až 2013/14. Nejlepší umístění bylo 8. místo (1960/61, 1963/64, 1964/65) a 2012/13. Po sezoně 2014/15 se zjistilo, že klub měl podplacené některé finální zápasy o udržení, a proto spadla do Lega Pro (Serie C).\n\nEvropské poháry ještě nehráli.\n\n"}
{"id": "229314", "url": "https://cs.wikipedia.org/wiki?curid=229314", "title": "Turín FC", "text": "Turín FC\n\nTurín FC (italsky \"Torino Football Club,\", zkráceně \"Torino FC\", často jen \"Torino\") je italský fotbalový klub hrající v sezóně 2019/20 ve nejvyšší ligu sídlící ve městě Turín v regionu Piemont.\n\nDnešní klub byl znovu založený v roce 2005, je pokračovatelem historického sdružení, které vzniklo v roce 1906 spojením klubu \"Football Club Torinese\" a s pár členů klubu \"Juventus FC\". Ti daly název \"Foot Ball Club Torino\".\n\nToro (býci), jak se klubu přezdívá, je jedním z nejznámějších klubů v Itálii. Může se chlubit sedmi vítězství v nejvyšší lize včetně pěti po sobě jdoucích titulů v době velkého Turína, které bylo uznáno jako jeden z nejsilnějších týmů čtyřicátých let. Vyhráli i Italský pohár (5x), Středoevropský pohár (1991), klub si zahrál i finále v poháru UEFA (1992/93).\n\n\nTitul z roku 1926/27 byl Turínu v následující sezoně odebrán kvůli dohodě na výsledku derby s Juventusem.\n\n\n\n\nKlub byl založen 3. prosince roku 1906 v pivovaru \"Voigt\" ve \"Via Pietro Micca\" lidmi kteří již nechtěli být v klubu Juventus FC vedené švýcarským podnikatelem Alfredem Dickem a klubem \"Football Club Torinese\". Zrodil se klub Foot Ball Club Torino s přezdívkou \"býci\".\n\nPrvní oficiální utkání se odehrálo 16. prosince 1906, proti hostitelům SG Pro Vercelli, utkání skončilo 3:1 pro býky. V roce 1912 nastoupil do trenérského křesla budoucí trenér reprezentace Vittorio Pozzo, ten zastával svou funkci do roku 1922.\n\nTým zažil první šťastné období ve své historii za předsednictví Enrica Marone Cinzana, který nechal postavit první tribuny stadionu Filadelfia. První fotbalové hvězdy se klub pyšnil triem zázraků složených Julio Libonatti, Adolfo Baloncieri a Gino Rossetti. Pod vedením Cinzana byl klub mistrem Itálie již v sezoně 1926/27, jenže za podplácení jim byla trofej odebrána a předseda klubu Enrico Marone Cinzano musel klub opustit. Příští sezoně 1927/28 se jim to povedlo poctivě a získali tak první oficiálně mistrovský titul.\n\nPo opuštění předsedy klubu Enrica Marone Cinzana, začal pro klub pomalý pokles, který na začátku třicátých let vedl jej k umístění ve středu tabulky. V sezoně Serie A 1935/36|1935/36 se začalo klubu opět dařit. Umístili se v tabulce na 3. místě a položí základy zlatého věku, který se později představoval jako \"Grande Torino\" (velký Turín).\n\nV létě roku 1939 převzal předsednictví klubu průmyslník Ferruccio Novo, bývalí juniorský fotbalista \"býků\". Byla provedena reorganizace, která byla inspirována sportovní a obchodní politiky zavedené se značným úspěchem od klubu Juventus FC. Na návrh Pozza aby se klub řídil jako se řídili anglické kluby. Obklopili se kompetentními spolupracovníky, jako byli bývalí hráči Antonio Janni, Mario Sperone a Giacinto Ellena. Technickým ředitelem se stal maďar Ernő Erbstein a trenérem mládeže angličan Leslie Lievesley.\n\nNejzářivější momenty pro \"Grande Torino\" byly od sezony 1942/43 do 1948/49, reprezentovaný, nepřekonatelný tým, který vyhrál pět národních titulů po sobě (kromě let 1943 až 1944) a Italský pohár 1942/43, tím se takj stal prvním klubem co dosáhl double. Za reprezentaci nastupovalo mnoho hráčů nosící dres \"býků. Při jednom zápase reprezentace nastoupilo až deset hráčů \"Grande Torino\".\n\nKapitánem a nesporným vůdcem této formace byl Valentino Mazzola, sestava byla vždy složena takto: brankář Valerio Bacigalupo, Aldo Ballarin, Virgilio Maroso, Giuseppe Grezar, Mario Rigamonti, Eusebio Castigliano, Romeo Menti, Ezio Loik, Guglielmo Gabetto, Valentino Mazzola a Franco Ossola . Cyklus vítězství byl náhle přerušen 4. května 1949 v 17:05, když letadlo Fiat G.212 nesoucí celý tým, které se vracelo z přátelského zápasu s Benfikou hrálo se v Lisabonu, narazilo na zadní stěnu Baziliky Superga. Náraz způsobil okamžitou smrt všech třicet jedna lidí na palubě, včetně hráčů, technického personálu, novinářů a posádky. Pro slávu týmu měla tragédie velkou rezonanci ve světovém tisku i v Itálii. V den pohřbu vyšel téměř jeden milion lidí do ulic v Turíně, aby týmu vzdali úctu. \"Býci\" museli ještě dohrát čtyři zápasy v lize a tak zařadili do A týmu juniory. Sestavu juniorů sestavili všechny čtyři kluby se kterými měli hrát (Janov CFC, US Palermo, UC Sampdoria a AC Fiorentina). \"Býci\" byli ůspěšní a vyhráli svůj šestý titul a Páty v řadě. Na vzpomínku tohoto neštěstí byl roku 2005 natočen film Velký Turín, režiséra Claudio Bonivento.\nPo této vážné tragédii následovaly těžké roky pro klub. Pozvolný pokles v roce 1958/59 vedla k prvnímu sestupu do druhé ligy, naštěstí pro klub pobyt ve druhé lize trval pouze jednu sezónu. V roce1963 se novým vlastníkem stal Orfeo Pianelli. Na trenérské křeslo usedl na sezonu 1964/65 slavný Nereo Rocco. V sezoně klub skončil v tabulce na třetím místě, to bylo nejlepší umístění od tragedie. V Poháru PVP dokráčeli až do semifinále. Na příští sezonu klub angažuje nejlepšího střelce sezony 1964/65 Alberta Orlanda. Střelecky nepomohl a klub skončil na desátém místě. Po sezoně 1966/67 v klubu končí po neshodách trenér Nereo Rocco.\n\nPřichází nový trenér Edmondo Fabbri, bývalí trenér reprezentace a také budoucí miláček tribun Aldo Agroppi. Klub musel ale smutnit nad ztrátou hráče Luigi Meroni. Ten 15. října 1967 zahynul při srážce s autem. Auto řídil teprve 19letý Attilio Romero, velký fanoušek \"býků\" a budoucí prezident klubu v letech 2000 až 2005. Klub zakončil soutěž na sedmém místě a vyhrál italský pohár. Italský pohár získal v sezoně 1970/71.\n\nNezapomenutelný ročník byl 1975/76. Trenér Edmondo Fabbri (vedl klub 1974 a 1974/75) po sezoně rezignoval a namísto něj je angažován Luigi Radice. Přicházejí hráči: Patrizio Sala (Monza), Eraldo Pecci a Vittorio Caporale (Bologna), v útoku stříleli branky Paolo Pulici (přišel v roce 1967) a Francesco Graziani (přišel v roce 1973) na jejich branky nahrával Claudio Sala (přišel v roce 1969) a Renato Zaccarelli (přišel v roce 1974) v obraně hráli Roberto Salvadori (přišel v roce 1973) s Roberto Mozzini (odchovanec) a v brance chytal Luciano Castellini (přišel v roce 1970). Klub hrál s rivalem Juventus FC o titul do posledního kola. Juventus FC zápas prohrál 0:1 a \"býci\" remizovali 1:1 na hřišti klubu AC Cesena. Jedinou branku vstřelil Paolo Pulici, který se stal s 21 branky nejlepší střelec (již po třetí). A tak se po 27 letech stal klub mistrem ligy. Obhajoba titulu se nepodařila, protože rival Juventus FC byl o bod lepší. V poháru PMEZ neprošli přes druhé kolo, když prohráli pozdějším finalistou poháru Borussia Mönchengladbach.\n\nV následujících letech začal pomalý pokles výsledků s výjimkou druhého místa v sezoně 1984/85. V sezoně 1988/89 spadli \"býci\" opět do druhé ligy, podruhé ve své historii.\n\nPo rychlém postupu v sezoně 1989/90 a pod novým trenérem který přišel na sezonu 1990/91 (Emiliano Mondonico) přišli první úspěchy. Přišli posily jako byli hráči Martín Vázquez (Real Madrid), Luca Fusi (SSC Neapol) a Pasquale Bruno (Juventus FC. \"Býci\" se stěhovali do nového stadionu Stadio delle Alpi kde dva roky nepoznali porážku. V lize skončili na pátém místě, ale velký úspěch zaznamenali na středoevropském poháru když porazili ve finále Pisu 2:1 v prodloužení.\n\nVelmi podařený ročník byl 1991/92. Klub koupil belgického hráče Enza Scifa, brazilce Waltera Casagrandeho a zahrál si i odchovanec Christian Vieri. \"Býkům\" se podařilo umístit na třetím místě a v poháru UEFA dokráčeli až do finále kde prohráli z Ajaxem jen díky obdrženým brankám na vlastním hřišti (doma 2:2 a venku 0:0).\n\n\"Býci\" se představili v sezóně 1992/93 s úmyslem znovu hrát na vyšších příček. Jenže klub musel kvůli vážným finančním problémům prodat některé nejlepší hráče: Roberto Cravero (SS Lazio), Martín Vázquez (Olympique de Marseille) a Gianluigi Lentini za rekordních 18,5 miliard lir do AC Milán. Místo nich se koupili: Uruguayec Carlos Alberto Aguilera a Andrea Silenzi. V únoru v roce 1993 se prezidentem stal po rezignaci Borsana Roberto Goveani. V lize skončil klub na devátém místě, ale vyhrál italský pohár když ve finále porazil AS Řím (3:0 a 2:5) a po 21 letech získal klub trofej. V poháru UEFA dokráčel do 2. kola.\n\nPo vítězství v italském poháru zažil klub období vážných ekonomických problémů. Prezidenti a trenéři se měnili velmi často, a výsledky se nadále zhoršovaly: po sezoně 1994/95 se tým přesunul zpět do druhé ligy. Klub často postupoval a sestupoval. Návraty do nejvyšší ligy se uskutečnil v sezonách: 1998/99 a 2000/01. Sestupy byly v sezonách: 1999/00 a 2002/03. Pod vedením trenéra Renato Zaccarelli získal klub postup za 2. místo v tabulce v sezoně 2004/05 do nejvyšší ligy. jenže kvůli finančním problémům špatně spravovaným majitelem Cimminellim nebyly \"býci\" s následným bankrotem klubu přijati do nové sezóny 2005/06. Díky sponzorství městské vodárenské dceřiné společnosti \"SMAT\" (povýšené starostou a fanouškem \"býků\" Sergio Chiamparino), byla částka požadovaná federací uhrazena za záchranu sportovního klubu a registraci do druhé ligy. Dne 19. srpna bylo oznámeno, že klub bude prodán podnikateli jménem Urbano Cairo. Klub sezonu 2005/16 zvládl a obsadil druhé místo v tabulce zaručující postup do nejvyšší ligy. Po třech sezónách v nejvyšší lize se tým přesunul zpět do druhé ligy.\n\nNový trenér v nové sezoně 2011/12 se stal Gian Piero Ventura. \"Býci\" obsadili druhé místo v tabulce a přes play off získaly postup do nejvyšší ligy. V sezoně 2013/14 zaznamenal klub úspěch v podobě sedmého místa v tabulce a získal postup do evropské ligy. Velké dík bylo přisouzeno dvěma hráčům: Ciro Immobile a Alessio Cerci oba skvělí střelci a autoři 13 a 22 branek. V následné sezoně 2014/15 skončily na devátém místě a vyhráli po 20 letech derby s rivalem Juventus FC. V evropské lize dosáhli osmi finále když je vyřadil ruský klub Zenit Petrohrad.\n\nNa sezonu 2016/17 byl představen trenér nový: Siniša Mihajlović, který vyznával útočný fotbal. Klub vstřelil za sezonu 71 branek z toho 26 bylo připsáno hráči: Andrea Belotti. Sezona 2017/18, začala vyhlášením útok na přední místa tabulky, se ukázali jako kolísavé. Přišlo střídání trenérů (nový trenér Walter Mazzarri) a nakonec to bylo deváté místo v tabulce. V následující sezóně 2018/19 skončil klub na sedmém místě se 63 získanými body (rekord klubu od zavedení 3 bodů za vítězství a kvalifikovali se do evropské ligy. Tam bohužel se nedostali přes 4. předkolo, když jej vyřadil anglický klub Wolverhampton Wanderers FC.\n\nHistorická tabulka Serie A od sezony 1929/30 do 2018/19.\n\n\n"}
{"id": "229317", "url": "https://cs.wikipedia.org/wiki?curid=229317", "title": "Zvonovina", "text": "Zvonovina\n\nZvonovina je pružný, velmi tvrdý bronz pískové až stříbrolesklé barvy. Je to slitina 78 % mědi a 22 % cínu s nevýraznými odchylkami, nepřesahujícími 2 %.\n\nPřesný poměr mědi a cínu závisí jednak na tradici každé konkrétní zvonárny a jednak na účelu zvonu, neboť čím je vyšší obsah cínu, tím je zvonovina tvrdší a křehčí, pokud by obsah cínu dosáhl 25 %, mělo by to negativní vliv na délku hlasu zvonu. Poměr obou kovů prošel v minulosti dlouhým vývojem, původně měly zvony obsah cínu nižší, ale už ve 12. století se ustálil, neboť se ukázal jako nejvhodnější.\n\nJiné příměsi, jako například olovo, zinek či vzácné kovy (zlato, stříbro), se do zvonoviny cíleně nepřidávají, protože kvalitu slitiny jedině zhoršují.\nPokud se při chemické analýze zvonového kovu zjistí nějaké jiné příměsi, může to být z následujících příčin:\n\nStaré technologie neumožňovaly získat dostatečně čistý bronz, zbavený všech nežádoucích příměsí, jimiž bývají např. síra, železo, olovo, zinek aj.\n\nZvonaři v minulosti někdy zkoušeli vylepšit technologický postup a přimíchávali do zvonoviny různé příměsi, aby zjistili, jak se to bude projevovat. Takto bylo zjištěno, že pravděpodobně jediný prvek, který je možno do zvonoviny přimíchat, aniž by to bylo na škodu, je antimon, který se ve slitině asi do 2 % obsahu chová víceméně netečně, někdy se uvádí, že dodá hlasu zvonů na mohutnosti.\n\nNěkdy mohlo docházet také k tomu, že zvonař přimíchal do zvonoviny nějaký laciný kov, např. olovo a tím uspořil část zvonového bronzu pro sebe. Pokud jde o vzácné kovy, na kvalitu hlasu zvonu mají negativní vliv. Pokud nějaký zvonař požadoval zlato nebo stříbro jako příměsi, lze předpokládat, že tyto kovy zpronevěřil. Důkazem, že k takovým věcem mohlo docházet, může být fakt, že přítomnost vzácných kovů ve zvonovině je zmiňována nejen v četných pověstech o zvonech, ale dokonce i ve starší odborné literatuře. Naproti tomu chemické analýzy historických zvonů, které probíhaly namátkově v 60. letech 20. století, neprokázaly žádné stopy vzácných kovů, přesahující 0,01 %. Dnes už by k podvodům zvonařů docházet nemělo, protože každý zvon by měl projít přísnou kolaudací pod záštitou mezinárodního svazu zvonařů, ustaveného v roce 1947.\n\nV 15. století zvonovina stála asi 4 kopy míšeňských grošů za libru (tj. asi 0,5 kg). Měď se získávala zpravidla z dolů v Kutné Hoře, pokud jí byl nedostatek, pak se kupovala měď uherská. Cínová naleziště byla v Krušných horách, ovšem za nejkvalitnější cín byl považován anglický.\nCena kvalitní zvonoviny dnes činí asi 300 Kč za kilogram, cena zvonu je ovšem proměnlivá – v závislosti na množství a složitosti reliéfů, momentální dostupnosti surovin k výrobě a dalších faktorech.\n\n\n"}
{"id": "229318", "url": "https://cs.wikipedia.org/wiki?curid=229318", "title": "Derby County FC", "text": "Derby County FC\n\nDerby County FC (celým názvem: Derby County Football Club) je anglický fotbalový klub, který sídlí ve městě Derby v nemetropolitním hrabství Derbyshire. Založen byl v roce 1884. V sedmdesátých letech patřil k předním klubům Anglie. V sezoně 2007/08 stanovil neslavný prvoligový rekord – nejméně dosažených bodů v historii Premier League (11 bodů). Od sezóny 2008/09 působí v EFL Championship (2. nejvyšší soutěž).\n\nSvé domácí zápasy odehrává na stadionu Pride Park s kapacitou 33 597 diváků.\n\nKlub vznikl roku 1884 jako odnož kriketového týmu Derbyshire County Cricket Club. Původně se měl jmenovat Derbyshire County FC, ale název se neujal (nejspíše proto, že název by byl moc dlouhý a nedal by se na hřiště vepsat). Obvykle hrával na hřišti Racecourse Ground který patřil jejich kriketové odnoži. V sezóně 1884/85 se na tomto hřišti hrálo obrovské množství přátelských utkání. První ligové utkání se hrálo doma jako součást FA Cupu v roce 1885. Derby prohrálo 0:7 s Walsall Town. Roku 1895 se klub přestěhoval na nový stadion Baseball Ground nazývaný tak proto že se na něm dříve hrál baseball. Po tomto roce se Derby pravidelně objevovalo na předních příčkách FA Cupu. V této době se také se také objevila jedna z legend, Steve Bloomer.\n\nPo druhém místě ve FA Cupu, kde skončil v roce 1896 za Aston Villou (finále 0:2), se Derby také třikrát umístilo ve finále FA Cupu (z šesti), avšak ve všech třech prohrálo. Poprvé roku 1898 s Nottingham Forest FC poměrem 1:3, podruhé roku 1899 s Sheffieldem United poměrem 1:4 a roku 1903 poměrem 0:6 s Bury. V roce 1903, kvůli finanční krizi, byl Bloomer prodán do Middlesbrough. V roce 1906 se Derby poprvé propadlo do nižší soutěže, ale pod novým vedením Jimmyho Methvena a znovu angažovaným Steevem Bloomerem, se v roce 1911 Derby dostalo zpět do First Division (První divize).\n\nV roce 1914 se Derby znovu propadlo, ale hned příští ligový rok vyhrálo ligu a postoupilo do První divize (i přesto že byla ligová soutěž přerušena kvůli světové válce až do roku 1919). Po dvou sezónách v roce 1921 znovu sestoupil. Po jmenování nového manažera George Jobbyho v roce 1925 začaly pro \"Rams\" (berany) velmi úspěšné časy a po postupu do první divize v roce 1926 začal jejich zlatý věk, který trval od konce 20. let do začátku druhé světové války. V tomto období bylo Derby v První divizi dvakrát druhé.\n\nDerby byl jeden z klubů, který musel kvůli druhé světové válce přerušit svoji činnost, avšak znovu svou činnost obnovil v raných 40. letech. Znovu ho obnovily Jack Nicholas a Jack Webb, podporováni hráči Raicha Cartera a Petera Dohertyho. Díky tomu, mělo Derby na konci války před jeho soupeři náskok a v roce 1946 vyhrálo poprvé za svou existenci FA Cup, když ve finále porazilo Charlton Athletic poměrem 4:1. Liga znovu začala v roce 1947 a Derby pod vedením Stuarta McMillana dvakrát položilo britský přestupní rekord když Billy Steel a Johnny Morris podepsali smlouvu s Derby a nahradili Cartera a Dohertyho. Derby skončilo čtvrté a třetí v sezonách 1948 a 1949. V roce 1953, po třiceti letech na vrcholu Derby sestoupilo do druhé divize a v roce 1955 sestoupilo, poprvé ve své historii, do třetí divize. Po neúspěchu v první polovině 50. letech Harry Storer dovedl Derby zpět do druhé divize, na druhý pokus v roce 1957, avšak klub se nikam dál nepohnul po celé příští desetiletí.\n\n\n\n\nZdroj: \n\n\n\nZdroj: \n\n"}
{"id": "229320", "url": "https://cs.wikipedia.org/wiki?curid=229320", "title": "Remus Lupin", "text": "Remus Lupin\n\nRemus Lupin (10. března 1960 – 2. května 1998, přezdívaný kamarády Náměsíčník, je literární postavou z románů Harry Potter britské spisovatelky J. K. Rowlingové.\n\nBěhem studia na bradavické škole v letech 1971-78 patřil do nebelvírské koleje a byl členem skupiny Pobertové. Po dokončení školy se přidal do Fénixova řádu a bojoval v První Kouzelnické Válce. Poprvé se objeví ve třetí knize jako učitel obrany proti černé magii. Od útlého dětství je vlkodlakem, tuto vlastnost ale nesnáší kvůli bolestem při přeměnách, odsuzování společností a dalším potížím. Je jediným vlkodlakem, který byl vyznamenán Merlinovým řádem prvního stupně. Jeho hůlka je vyrobena z cypřiše, obsahuje žíně z jednorožce a měří 10 a čtvrt palce.\n\nJeho křestní jméno Remus odkazuje na jednoho z bájných bratrů, kteří byli odchováni vlčicí a založili italské město Řím. Příjmení Lupin znamená ve většině evropských (románské, germánské) jazyků divoký, vlčí nebo také rostlinu vlčí bob.\n\nLupin se narodil Hope (mudla) a Lyall (kouzelník) Lupin, je tedy dvojí krve. Jeho otec pracoval na Ministerstvu kouzel. Tam se setkal s Fenrirem Šedohřbetem, který byl obviněn z vraždy dvou dětí, ale předstíral, že je mudla. Lyall Lupin byl jediný, kdo přišel na to, že Šedohřbet je vlkodlak, ten byl ale soudem propuštěn. Později prohlásil, že Šedohřbet by měl být popraven. Za to se mu Šedohřbet pomstil nakažením syna. Když bylo Remusovi ani ne pět let, proplížil se do jeho pokoje a pokousal ho. Rodiče se ho pokoušeli mnohokrát vyléčit, ale bezúspěšně. Vzdělání mu bylo umožněno díky řediteli Albusi Brumbálovi, který přistoupil na speciální podmínky (vlkodlak se při úplňku mění z člověka na vlkodlaka, který se neovládá a zabil by i svou rodinu či přátele).\n\nStejně jako většina britských kouzelníků studoval v Bradavicích.\n\nNa svoje přeměny byl umisťován do Chroptící chýše, aby nemohl zaútočit na studenty či učitele Bradavic. Ta byla postavena pro tyto účely a přezdívána obyvateli Prasinek chroptící kvůli skřekům duchů (to byl ale ve skutečnosti Remus Lupin ve formě vlkodlaka).\n\nBrzy se skamarádil se třemi kluky, Siriusem Blackem, Jamesem Potterem a Peterem Pettigrewem. S těmi tvořil partu známou jako Pobertové, která se často dostávala do průšvihů a také vytvořila Pobertův plánek, speciální mapu, která ukazovala všechny budovy, chodby, studenty a učitele Bradavic. Před všemi včetně svých přátel skrýval, že je vlkodlak. Jeho přátelé ale na nemoc brzy přišli a stali se zvěromágy. Zvěromág je člověk, který se může dobrovolně přeměnit ve zvíře.\nTímto způsobem mohla být skupina spolu i během úplňků. Brzy ale pojal podezření zmijozelský student Severus Snape a také zjistil příčinu, proč Lupin každý měsíc mizel. Snape byl často šikanován Jamesem a Siriusem. V pozdějších letech se Lupin stal prefektem (student se zvláštními pravomocemi a povinnostmi, jako například hlídaní studentů).\n\nPo ukončení studia se přidal do Fénixova řádu spolu se svými přáteli a také Lily Evansovou, pozdější matkou Harryho Pottera. Byl ale podezříván (mohl být špionem Lorda Voldemorta). Nestal se součástí plánu na ochranu rodiny Potterů. Později byl James zabit a Sirius zavřen do Azkabanu za vraždu Petera (ve třetí knize HP se ale zjistí, že byl obviněn neprávem a Peter žije). Lupin tak přišel o všechny své přátele za velmi krátkou dobu.\n\nPo prvním pádu nadvlády Lorda Voldemorta byl Fénixův řád rozpuštěn a členové se vrátili do svých rodin, prací atd., Lupin ale již neměl nikoho. Byl nucen hledat práce daleko pod jeho úroveň (vlkodlaci nebyli respektováni a Lupin musel podat výpověď pokaždé, když se o jeho nemoci dozvěděli ostatní zaměstnanci). Ačkoli se dozvěděl o Vlkodlačím lektvaru, který příznaky potlačuje (ale ne úplně), nemohl si jej finančně dovolit a jeho příprava byla velmi obtížná.\n\nV roce 1993, kdy už žil v naprosté chudobě, mu ředitel Bradavic Albus Brumbál nabídl pozici profesora obrany proti černé magii a také možnost využívat Vlkodlačí lektvar (který mu připravoval profesor Snape), Lupin proto nabídku přijal.\n\nLupin dorazil do Bradavic Spěšným vlakem, což bylo zvláštní, protože vlak je obvykle rezervován studentům, čarodějnici a průvodčímu vlaku (jediný další učitel, který se v něm kdy objevil, byl Horacio Křiklan). Právě zde se poprvé po mnoha letech setkal s Harrym Potterem. Lupin nejdříve hluboce spal a nevšiml si příchodu Harryho, Rona a Hermiony, ale po Harryho pokusu ho probudit, aby si koupil nějaké jídlo, se rychle probudil, aby se vypořádal s mozkomorem, který procházel vlak s cílem najít uprchlého vězně Siriuse Blacka a zaútočit na Harryho. Potom dal všem kousek čokolády, která pomáhá proti účinkům mozkomorů. Přestože se Lupinovi nedostalo příliš mnoho potlesku většiny studentů během jeho představení kvůli jeho poněkud ošuntělému vzhledu, Harry a jeho přátelé byli díky seznámení ve vlaku výjimkou.\n\nUčitelé byli o Lupinově nemoci poučeni, před studenty byla ale utajována. Ukázal se jako zkušený učitel, dokázal udržet zájem studentů o svůj předmět a na rozdíl od svých předchůdců (Quirinus Quirrell a Zlatoslav Lockhart) je dokázal něco naučit. Během jeho hodin si Harry uvědomil, že jeho \"největší strach je strach sám\", když jeho bubák (to, čeho se daný člověk nejvíce bojí) na sebe vzal podobu mozkomora. Lupin byl nucen zakročit a přeměnit mozkomora na svého bubáka, úplněk, což napovědělo Hermioně, že je vlkodlak. Poté dal Lupin Harrymu soukromou lekci jak vytvořit Patrona (pozitivní síla, která odrazí mozkomora), když se ukázalo, že je pro ně obzvlášť zranitelný, protože podle Lupina zažil Harry v minulosti \"opravdové hrůzy\" (jako například smrt rodičů), které jsou pro mozkomory lákavé.\n\nZmijozelští studenti, povzbuzovaní Dracem Malfoyem, se smáli jeho ošumělým šatům a špatnému vzhledu, on ale zdánlivě ignoroval jejich posměšky. Většina studentů ale Lupina obdivovala a měla ráda za jeho přístup, schopnost naučit apod. Harry a jeho přátelé ho považovali za jediného slušného učitele obrany proti černé magii.\n\nJednou byl Lupin předvolán do Snapeova kabinetu, aby zjistil, zda kus pergamenu, který Snape zabavil Harrymu, byl ovlivněn černou magií. Lupin okamžitě rozpoznal Pobertův plánek, ale pokusil se předstírat, že je to neškodný srandovní předmět zakoupený v Prasinkách. Ve stejnou chvíli se Ron vzpamatoval, aby podpořil toto tvrzení. Po odchodu z kabinetu s Harrym a Ronem mapu zkonfiskoval a Harryho pokáral, že ji neodevzdal, protože v rukou Siriuse Blacka by mohla být vodítkem k Harrymu. Z mapy se později dozvěděl, že jeho dávný přítel, Peter Pettigrew, žije (prý byl zabit Blackem a ten za to strávil 12 let ve věznici Azkaban) a pobývá v Bradavicích ve formě Ronovy krysy Prašivky.\n\nLupin se setkal v Chroptící chýši se svým starým přítelem Siriusem a oba se rozhodli zabít Pettigrewa, protože zradil rodinu Harryho. Harry je ovšem zastavil, protože věřil, že by bylo lepší předat Pettigrewa Ministerstvu kouzel, aby dokázal Siriusovu nevinu a také si nemyslel, že by jeho otec chtěl, aby se Lupin a Sirius stali vrahy.\n\nTu noc byl ale úplněk, a proto se Lupin se změnil ve vlkodlaka. Sirius byl přinucen se přeměnit v psa (je zvěromágem), aby ochránil Harryho, Hermionu a Rona před Lupinem. V chaosu Pettigrew unikl a později se vrátil ke svému pánovi. Lupin později v Zapovězeném lese na Harryho a Hermionu zaútočil, ale zastavil ho Hagridův hipogryf Klofan. Po pokusu o útok na Harryho a Hermionu strávil Lupin zbytek noci hluboko v lese.\n\nKdyž nebezpečí pominulo, odstoupil z pozice, protože se rodiče studentů dozvěděli, že je vlkodlak. Jeho náhlá rezignace velmi mrzela většinu studentů i zaměstnanců Bradavic. Harry ho prosil, aby zůstal, a prohlásil, že je to nejlepší učitel obrany proti černé magii, kterého kdy měli. Lupin jen potřásl hlavou, podal mu Pobertův plánek a vrátil i Neviditelný plášť, který zůstal v Chroptící chýši, a řekl, že mu bylo potěšením ho učit a že je si naprosto jistý, že se brzy setkají znovu.\n\nKdyž se Lord Voldemort vrátil, přidal se Lupin opět k Fénixovu řádu. Byl členem skupiny, která doprovázela Harryho Pottera ze Zobí ulice č. 4 (dům rodiny Dursleyových) na Grimmauldovo náměstí 12 (dům Siriuse Blacka). Lupin žil nějaký čas v domě Siriuse, ale nepobýval tam příliš často, protože byl obvykle na misích Řádu.\n\nRemus se v roce 1996 účastnil Bitvy v oddělení záhad a porazil několik Smrtijedů včetně jejich vůdce Luciuse Malfoye. Byl jedním z jediných tří bojovníků, kteří přežili bitvu bez úhony, zbylými jsou Albus Brumbál a Harry Potter, což dokazuje Lupinovy výjimečné schopnosti v soubojích. Během této bitvy byl Lupin svědkem a byl zničen smrtí svého posledního přeživšího kamaráda Siriuse, který byl zatlačen za závěs smrti kletbou Bellatrix Lestrangeové.\n\nLupinovi se stěží podařilo zabránit tomu, aby Harry skočil po Siriusovi, který už byl ztracen. Později začal Lupin pracovat jako špeh pro Řád, žijící mezi ostatními vlkodlaky a snažil se je přesvědčit, aby se připojili k Brumbálovi, to bylo ale těžké kvůli tomu, že mnozí byli vyděšeni a zastrašováni Fenrirem Šedohřbetem a Lupin prokazoval známky života mezi lidmi. Říká se, že se jen dobrovolně snažil držet pryč od Nymfadory Tonksové, protože se oba do sebe zamilovali, ale on nechtěl riskovat, že by jeho dítě mělo lykantropii (=bylo vlkodlak).\n\nV následujícím roce Lupin bojoval znovu statečně v bitvě na Astronomické věži, kde se těsně vyhnul smrtící kletbě Thorfinna Rowleho. Lupin byl zničen, když se doslechl o smrti Albuse Brumbála, kterého zabil Snape. Nicméně důsledky bitvy vedly k tomu, že přijal lásku Nymfadory Tonksové, která poukázala na to, že Fleur Delacour stále milovala Billa Weasleyho navzdory tomu, že byl napaden Šedohřbetem. Pár navštívil pohřeb bývalého ředitele společně a brzy se oženil na severu Skotska bez svých známých, pouze se svědky z místní hospody. Byli nuceni to udělat tajně z důvodu předsudků vůči vlkodlakům.\n\nV červenci 1997 se Lupin podílel na operaci Řádu, aby dostal Harryho z domova, než se k němu mohl dostat Voldemort. Plnil úlohu obránce George Weasleyho, který si vzal mnoholičný lektvar a stal se jedním z \"sedmi Potterů\". Skupina byla ale napadena Smrtijedy. George byl omylem zasažen Snapem, který se snažil trefit jednoho ze Smrtijedů, zatímco George a Lupin letěli. Lupin nebyl schopen se Snapeovi pomstít, protože musel Georgeovi držet koště (ten ztratil velké množství krve a skoro nemohl koště ovládat).\n\nNakonec dostal zraněného George zpět do Doupěte (domu Weasleyů), aby byl ošetřen. Později se ukázalo, že Snape poslal kouzlo v pokusu uříznout ruku Smrtijeda směřující k Lupinovi. Lupin byl velmi nervózní kvůli pozdnímu příchodu jeho ženy; Tonksová byla agresivně pronásledována její vražednou, krutou tetou Bellatrix Lestrangeovou. Když Řád truchlil nad smrtí Alastora Moodyho, diskutovali o své zradě. Harry vyjádřil názor, že jim všem důvěřuje svým životem. Lupin naléhal na opatrnost, protože Harryho otec byl zabit, když věřil nesprávnému příteli.\n\nLupin a Tonksová se zúčastnili svatby Billa Weasleyho a Fleur Delacour krátce poté a statečně ubránili Doupě, když bylo napaden Smrtijedy.\n\nLupin trpěl silnými úzkostmi, když se dozvěděl, že jeho žena je těhotná, obzvláště se obával, že jeho dítě bude vlkodlak. Navštívil Harryho, Rona a Hermionu, zatímco se schovávali v Siriusově domě (ten ho odkázal Harrymu) a nabídl jim pomoc při hledání Voldemortových viteálů. Harry ho ale odsoudil a nazval zbabělým, když zvažoval, že opustí svou ženu během těhotenství. Lupin je poté, velmi rozrušen, opustil.\n\nHarry a jeho přátelé slyšeli o Lupinovi v Potterově hodince (rozhlasový pořad) pod krycím jménem \"Romulus\". Lupin Harrymu vzkázal, že jsou stále dobrými přáteli, a vysvětlil, že Harry měl pravdu.\n\nLupin se nakonec vzpamatoval a znovu se dal s Tonksovou dohromady. Narodil se jim syn a toho pojmenovali Edward Remus \"Teddy\" Lupin, po Tonksově otci, který byl nedávno zavražděn. Harrymu odpustil a požádal ho, aby byl kmotrem Teddyho.\n\nLupin byl jedním z mnoha členů Řádu, kteří odpověděli na výzvu Nevilla Longbottoma 1. května 1998. Harry, Hermiona a Ron se vrátili do Bradavic a lord Voldemort shromáždil armádu, aby zaútočil na školu. Lupin organizoval a vedl skupiny k boji s Smrtijedy na školních hřištích, spolu s Kingsleym Pastorkem a Arthurem Weasleym. Jeho žena původně souhlasila s tím, že se nezúčastní bitvy v Bradavicích a místo toho zůstane se synem, ale nakonec nevydržela, protože nemohla nechat svého manžela čelit takovému nebezpečí samotného. Nechala Teddyho se svojí matkou a vyrazila do Bradavic, kde byla informována, že Lupin byl naposledy viděn v souboji s Antoninem Dolohovem. Dolohov zavraždil Lupina, který už nebyl plně připraven kvůli měsícům ochranných kouzel, aby svou manželku a syna zachránil před možnými útoky. Byl zavražděn na hlavním nádvoří během první poloviny bitvy spolu s mnoha dalšími, včetně Tonksové, která byla zavražděna její tetou Bellatrix Lestrangeovou. Lupinovu smrt pomstil Filius Kratiknot, který porazil nebo možná I zavraždil Dolohova.\n\nBěhem krátké pauzy v bitvě byla těla Lupina a Tonksové položena vedle sebe ve Velké síni. Příčina Lupinovy smrti nebyla odhalena, ale jeho tělo bylo popsáno jako mírumilovně vypadající, což naznačuje, že byl zasažen buď Smrtící kletbou nebo Dolohovovou vlastní kletbou. Je známo, že na vnějším těle obě nezanechávají žádné viditelné známky.\n\nJejich smrt měla symbolizovat hrůzostrašnost Voldemortových činů a jejich syn se stal dalším sirotkem, stejně jako před lety Harry Potter.\n\nVrásky na obličeji a šedivé vlasy byly výsledkem velkého stresu, které jeho tělo podstoupilo s každým úplňkem. Jeho oblečení je trvale ošuntělé a zaplátované kvůli jeho neschopnosti najít slušně placenou práci díky svému statusu vlkodlaka (a mít možnost si dovolit nové oblečení).\n\nV roce 1993 měl tenký knír a od roku 1995 až do své smrti strniště. Protože se v podobě vlkodlaka často sebepoškozoval, zůstalo na něm nemálo jizev, obzvláště na obličeji. Byl vysoký 187cm.\n\nV podobě vlkodlaka byl velkou šelmou se šedivou srstí a jediné rozdíly mezi jeho vzhledem a skutečným vlkem byly kratší čenich, lidské oči a chlupatější ocas.\n\nLupin byl soucitný, inteligentní, tolerantní, vyrovnaný, mírumilovný, nezištný, odvážný, milý a dobrosrdečný. Navzdory tomu, že ve svém životě kvůli své lykantropii trpěl velkým množstvím předsudků a omezení, dokázal udržet schopnost vidět dobro téměř ve všem a byl nesmírně odpouštějící. Měl také vynikající smysl pro humor. Během studia se na rozdíl od svých přátel nikdy neúčastnil šikany. Proto by mohl být označen za nejvíce vyspělého a zodpovědného ze skupiny. V pátém ročníku se dokonce stal prefektem.\n\nByl neobvykle vnímavý a měl schopnost odhadnout myšlenky ostatních. Byl to nadaný učitel s velkým nadšením pro svůj předmět a hlubokým pochopením jeho žáků. Rád se věnoval obzvláště smolařům, jako byl například Neville Longbottom, který těžil z jeho moudrosti a povzbuzování. Jeho vnímavá povaha je spíše ironickou vlastností, vzhledem k tomu, že vlci jsou spíše intuitivní a nápadní soudci charakteru a komunikují především prostřednictvím řeči těla, dovednost, na kterou byl Lupin nadaný.\n\nPatřil do nebelvírské koleje, proto byl také poměrně statečný. Nicméně trpěl hlubokými pocity hanby a strachu z odmítnutí, což ho v určitých situacích vedlo k myšlenkám o vycouvání. Jeho největší slabostí bylo to, že ve své zoufalé touze zapadnout a být milován nebyl tak statečný ani čestný, jako by měl někdy být. Kdysi tvrdil, že je zbabělec, protože nemohl řediteli říct, že James Potter, Sirius Black a Peter Pettigrew jsou zvěromágové, protože by to znamenalo, že zradil Brumbálovu důvěru, která pro něj znamenala všechno. Jeho láska k Jamesovi a Siriusovi také vedla k tomu, že se nepokoušel zastavit jejich šikanování ostatních studentů, obzvláště Severuse Snapea, čehož později litoval. Dalším příkladem tohoto bylo jeho pokušení připojit se k Harrymu, Ronu Weasleymu a Hermioně Grangerové na Brumbálovu misi a opustit svou ženu a nenarozeného syna, protože se bál, že se její rodina bude stydět za to, že je vlkodlakem. Nakonec však přišel k rozumu.\n\nLupin byl znechucen všemi věcmi, které mu připomínaly, že je vlkodlak. Je známo, že záměrně vytvářel ne-tělesného Patrona (jeho měl podobu vlka), obzvlášť když byl ve společnosti druhých, ze strachu, že by se prozradil. Ironií tohoto je to, že například jeho přání zapadnout patří a být milován velmi připomíná chování vlků. V mnoha ohledech reprezentuje nejlepší vlastnosti vlků, včetně své inteligence, přizpůsobivosti, výchovných instinktů a zuřivé touhy chránit své blízké.\n\nJeho bubák je úplný měsíc, který reflektuje jeho hrůzu z přeměny v blízkosti lidí. To také ukazuje jeho nenávist ke svému stavu.\n\nPoté, co ztratil Jamese, Siriuse a Lily a veškerou naději na smíření s zmizelým Pettegrewem, měl Remus veškeré důvody, aby se podřídil depresi a zoufalství. Nicméně si zachoval svou schopnost vidět ve většině věcí to dobré a z toho čerpal sílu.\n\n"}
{"id": "229323", "url": "https://cs.wikipedia.org/wiki?curid=229323", "title": "METAR", "text": "METAR\n\nMETAR je kód pro pravidelná hlášení meteorologických informací, používaný hlavně v letectví. Název je původně zkratka z francouzského \"message d’observation météorologique régulière pour l’aviation\" – „pravidelná letecká meteorologická zpráva“.\n\nZprávy METAR se vytvářejí v meteorologických stanicích umístěných nejčastěji na letištích. Obvykle se vydávají jednou za hodinu, na frekventovaných letištích dvakrát za hodinu, pravidelný termín je vždy celá hodina resp. půlhodina. Pokud však dojde v mezidobí k výrazné změně počasí, vydává se zvláštní zpráva označovaná jako SPECI, která se kóduje podle stejných pravidel. Na některých letištích jsou zprávy vytvářeny plně automaticky (v kódu se pak objevuje informativní označení AUTO), jinde mohou být měření sice prováděna automatickými přístroji, ale zprávu poté sestaví a zkontroluje meteorolog.\n\nJelikož jsou aktuální zprávy METAR pro mnoho letišť dostupné na internetu, používají se i jako zdroj informací pro počítačové programy zobrazující aktuální počasí na různých místech světa.\n\nPříklad hlášení METAR:\n\nZákladní struktura hlášení je zhruba následující:\n\n\n\n\n\n\n\n\n\n"}
{"id": "229324", "url": "https://cs.wikipedia.org/wiki?curid=229324", "title": "Řízení letového provozu", "text": "Řízení letového provozu\n\nŘízení letového provozu (též ATC z – anglického \"air traffic control\") je služba poskytovaná ze země letadlům na pohybujícím se v řízeném vzdušném prostoru nebo na řízeném letišti. Základním smyslem řízení letového provozu je předcházet srážkám ve vzduchu i na zemi, ale řídící letového provozu poskytují pilotům obvykle i další služby, jako je navigační pomoc nebo informační služba.\n\nV českém vzdušném prostoru a na velkých českých letištích tuto službu zajišťuje státní podnik Řízení letového provozu České republiky.\n\nProfese, která službu řízení letového provozu zajišťuje, se nazývá řídící letového provozu, často bývá ale používán také nepřesný termín letecký dispečer, který je chybný, jelikož letečtí dispečeři lety plánují a neřídí provoz v letovém prostoru.\n\nCelosvětově používaným jazykem v řízení letového provozu je v souladu s pravidly ICAO angličtina. Ve většině zemí je dovoleno i používání místního jazyka ke komunikaci mezi pilotem soukromých či výcvikových letů a řídícím letového provozu.\n\nVe většině světa se při řízení letového provozu, stejně jako v letectví obecně, používají imperiální jednotky – tedy nadmořská výška se měří ve stopách, rychlost v uzlech a vzdálenost v námořních mílích.\n\nBezpečnost řízených letů musí být zajištěna od pojíždění na letišti před startem až po dokončení letu a bezpečné zastavení na cílovém letišti. Proto je služba řízení letového provozu poskytována obvykle třemi navzájem spolupracujícími specializovanými středisky.\n\nPro letištní službu řízení se používá zkratka TWR (z anglického \"tower\" – věž), protože základním bodem pro řízení provozu na letišti je řídící věž. Řídící na věži jsou zodpovědní za bezpečný provoz na přistávací dráze, pojezdových drahách a v řízeném okrsku (zvaném též CTR z anglického \"Control Zone\"), což je malý vzdušný prostor v bezprostředním okolí letiště. Řídící na věži zajišťují nejen bezpečný provoz letadel, ale i pozemních vozidel, která se pohybují po letištní ploše.\n\nSlužba řízení letového provozu je v České republice poskytována na těchto civilních letištích: Letiště Václava Havla Praha, Letiště Brno-Tuřany, Letiště Leoše Janáčka Ostrava, Letiště Vodochody, Letiště Kunovice, Letiště Karlovy Vary a také Letiště Pardubice se smíšeným vojenským a civilním provozem.\n\nPřibližovací služba řízení je označována zkratkou APP (z anglického \"approach\" – přiblížení). Jejím úkolem je udržovat bezpečný a plynulý provoz v koncové řízené oblasti (zvané též TMA z anglického \"Terminal Manouvering Area\"), což je vzdušný prostor v širším okolí letiště.\n\nPráce přibližovací služby řízení se v mnohém podobá oblastní službě řízení, jelikož jde o zajišťování rozstupů mezi letadly během letu. Vzhledem k vysoké hustotě provozu v okolí letišť se ale přibližovací služba řízení v mnohém odlišuje od oblastního řízení a proto jde zpravidla o dvě různé specializace.\n\nZjednodušeně se dá přibližovací služba řízení charakterizovat následovně: do TMA vstupují z různých směrů letadla mířící na letiště a úkolem APP je zajistit jejich bezpečné přiblížení k letišti a seřadit je za sebou v ose přistávací dráhy. Současně APP zajišťuje bezpečný provoz všech letadel odlétávajících z letiště a prolétávajících skrz TMA.\n\nV České republice obvykle sídlí přibližovací středisko řízení přímo na dotčeném letišti, výjimkou je letiště Praha, jehož APP sídlí v IATCC Praha (Itegrované středisko řízení letového provozu) v Jenči u Prahy.\n\nTřetím základním pilířem řízení letového provozu je oblastní služba řízení, označovaná zkratkou ACC (z anglického \"Area Control Centre\" – oblastní centrum řízení). Oblastní služba řízení zajišťuje řízení letového provozu v příslušné řízené oblasti (používá se zkratka CTA z anglického \"Controlled Area\" – řízená oblast), což je typicky velká oblast řízeného vzdušného prostoru, někdy zahrnující území celého státu.\n\nV České republice sídlí oblastní středisko řízení, stejně jako APP Praha, v IATCC Praha (Itegrované středisko řízení letového provozu) v Jenči u Prahy.\n\n"}
{"id": "229325", "url": "https://cs.wikipedia.org/wiki?curid=229325", "title": "Transferin", "text": "Transferin\n\nTransferin (Tf, též transferrin) je B globulin. Je to glykoprotein a je syntetizován v játrech. Bylo zjištěno vice než 20 polymorfních forem. Podle jiných zdrojů se jako transferin mohou označit i další příbuzné proteiny, jako laktoferin, melanotransferin, konalbumin a serotransferin.\n\nTf hraje důležitou roli v metabolismu železa, přenos je zhruba 2 ionty železa na 1 molekulu transferinu. Koncentrace transferinu v plazmě je asi 3 000 mg/l. Volné železo je toxické, ale spojením s Tf se jeho potenciální toxicita sníží a zároveň je železo přenášeno tam, kde je potřeba.\n\nMnoho typů buněk má na povrchu transferinové receptory. Protein se na tyto receptory váže a je následně do buňky vstřebán endocytosou. Kyselé pH v lysozomu následně způsobí disociaci železa s proteinem.\n"}
{"id": "229327", "url": "https://cs.wikipedia.org/wiki?curid=229327", "title": "Sirius Black", "text": "Sirius Black\n\nSirius Black, (narozen 3. listopadu 1959, zabit v boji 18. června 1996), mezi kamarády známý jako Tichošlápek, je fiktivní postavou z románů o kouzelnickém učni Harrym Potterovi od britské spisovatelky J. K. Rowlingové. Byl nejlepším přítelem Jamese Pottera, a proto se stal kmotrem jeho a Lilyina jediného syna Harryho Pottera. \n\nVe filmové sérii, která byla na motivy těchto románů natočena, tuto postavu ztvárnil britský herec Gary Oldman.\n\nJméno Sirius (v antické mytologii to byl pes hrdiny Oriona) odkazuje patrně na jeho schopnost přeměňovat se v psa.\n\nSirius byl prvorozený mužský potomek významného čistokrevného kouzelnického rodu Blacků. Jeho rodiče Orion a Walburga Blackovi pocházeli oba z tohoto rodu a byli bratranec a sestřenice přes koleno. Sirius měl mladšího bratra Reguluse Blacka a tři starší sestřenice - Bellatrix, Narcisu (matka Draca Malfoye) a Andromedu (matka Nymfadory Tonksové).\n\nSiriův život nebyl zpočátku šťastný. Když se dostal do puberty, začal nenávidět většinu svých příbuzných kvůli jejich posedlosti čistou krví. Když přišel do Bradavic, dostal se do Nebelvíru, na rozdíl od ostatních členů rodiny Blacků, kteří chodili do Zmijozelu. Byl jedním ze skupiny přátel přezdívající si Pobertové, tvůrců Pobertova plánku. Jeho nejlepšími přáteli se stali James Potter, Remus Lupin a Peter Pettigrew. Společně se stali zvěromágy kvůli tomu, aby mohli při úplňku dělat společnost Remusovi, který byl vlkodlak. Sirius se proměňoval ve velkého černého psa, a proto dostal přezdívku Tichošlápek. Ačkoli se během studia spolu s Jamesem nechovali podle školního řádu, byli oblíbení jak mezi učiteli, před kterými prokázali svoji inteligenci, tak mezi spolužáky. Jejich školním nepřítelem byl Severus Snape a potažmo celý Zmijozel. Ze Snapea si jednou chtěl Sirius vystřelit a tak mu řekl, jak se dostat do tajné chodby vedoucí od Vrby mlátičky do Chroptící chýše. Bylo to zrovna v době, kdy tam byl ukryt Remus jako vlkodlak. O tom se včas dozvěděl James a Snapea zachránil. \n\nV 16 letech utekl Sirius z domova a začal bydlet u Potterových. Za to si vysloužil vyškrtnutí z rodokmenu Blacků na starodávném gobelínu s rodokmenem rodu Blacků na Grimmauldově náměstí 12. Jeho strýc Alphard Black mu odkázal slušnou hromádku zlata, aby Sirius mohl být finančně nezávislý, a tak byl z rodokmenu vyškrtnut také.\n\nPo dokončení školy začal Sirius bojovat proti lordu Voldemortovi a jeho stoupencům smrtijedům a stal se členem Fénixova řádu. Šel také za svědka na svatbu Jamese a Lily a když se jim narodil syn, stal se jeho kmotrem.\n\nV roce 1981 hrozil Potterovým útok ze strany lorda Voldemorta kvůli věštbě o jejich synovi, kterou vyslovila Sibyla Trelawneyová před Albusem Brumbálem. Brumbál Potterovy varoval a poradil jim, ať se ochrání Fideliovým zaklínadlem, které funguje tak, že si určí strážce tajemství, který jediný může prozradit, kde se nachází dům, jehož je strážcem. Brumbál se nabízel, že se stane strážcem, ale Potterovi si zvolili Siria. Ten ale pak manžele přemluvil, ať si raději zvolí Petra Pettigrewa, protože Voldemort bude předpokládat, že si zvolí jeho a ne Pettigrewa. Strážcem tajemství se tak stal Pettigrew, o čemž nevěděl nikdo kromě Potterových a Siria.\n\nPettigrew byl ale smrtijed, tajemství Voldemortovi prozradil a ten tak na Potterovi zaútočil, zabil Jamese a Lily a když vztáhl hůlku na Harryho, kouzlo se díky tomu, že Harryho matka se pro něj obětovala, obrátilo proti němu a Voldemort zmizel. Sirius proto vyhledal Pettigrewa a chtěl se mu pomstít. Na ulici plné mudlů ale začal Pettigrew obviňovat Siria ze smrti Jamese a Lily a mudlové to slyšeli, když přijeli lidé z ministerstva kouzel, způsobil Pettigrew explozi, při které zabil 12 mudlů, proměnil se v krysu a utekl. Sirius byl na základě mudlovských svědků a výpovědi Albuse Brumbála obviněn ze smrti Potterových, mudlů a služeb Voldemortovi uvězněn v Azkabanu. Až do svého útěku v roce 1993 strávil v kouzelnickém vězení 12 let. Sirius patřil mezi nejvíce hlídané vězně, ale utekl ve své psí podobě, ve které ho mozkomorové nevnímali jako plnohodnotného tvora. Vězně hlídali mozkomorové, stvoření zla. Živili se štěstím, šťastnými vzpomínkami. Na Siria tolik nepůsobili, poněvadž jeho nevina, která ho udržovala při životě, nebyla šťastnou vzpomínkou.\n\nPoprvé byl Sirius zmíněn již v první kapitole prvního dílu Harry Potter a Kámen mudrců, když půjčil Hagridovi létající motorku, aby mohl odvézt Harryho ze zničeného domu Potterových k Brumbálovi.\n\nNa začátku knihy se Siriovi jako vůbec prvnímu podaří utéct z Azkabanu. Využil k tomu své schopnosti zvěromága. Mozkomorové totiž nevidí a tak se proměnil v psa a mozkomorové vnímali jen to, že jeho (lidská) duše slábne. Jednou, když mu mozkomorové nesli jídlo, se mu podařilo utéct. Utekl, protože chtěl ochránit svého kmotřence před Pettigrewem, kterého krátce předtím viděl jako krysu na fotografii Weasleyových v Denním věštci a zjistil tak, že je v Bradavicích v jedné místnosti s Harrym. Od té doby proto stále ze spánku opakoval „je v Bradavicích“ a všichni si mysleli, že má na mysli Harryho. Sirius ale celou dobu mluvil o Pettigrewovi.\n\nPo Siriově útěku se okamžitě rozjela v kouzelnickém společenství obrovská pátrací akce, informován byl i mudlovský ministerský předseda. Sirius potkal Harryho ve své psí podobě krátce po jeho útěku od Dursleyových. Harry si o něm myslel, že je to smrtonoš. Pak se Sirius uchýlil do Prasinek a okolí, aby měl tak možnost dostat se k Pettigrewovi. Spřátelil se s Hermioniným kocourem Křivonožkou. Jednou se násilím pokusil dostat přes portrét Buclaté dámy do nebelvírské věže, ta ho ale nepustila a na škole byl spuštěn poplach. Později Siriovi přinesl Křivonožka seznam hesel, který si odložil Neville Longbottom, a Sirius se dostal až do ložnice Harryho a Rona, kde roztrhal Ronovy závěsy, aby se dostal k Pettigrewovi. Ron si toho ale všiml a Sirius uprchl.\n\nNa konci dílu se dostanou do Chroptící chýše postupně Sirius v podobě psa, Ron, kterého táhne pes s sebou a krysa Prašivka (Pettigrew), kterou drží Ron. Křivonožka, Harry, Hermiona, kteří chtějí Rona zachránit. Později jdou Lupin, který na plánku objeví jméno Petera Pettigrewa, který by měl být dávno mrtvý a Snape, který objeví jméno Siria Blacka, kterého ze všech lidí nejvíce nenávidí. Harry chce Siria zabít, ale díky Lupinovu zásahu může Sirius vylíčit svůj příběh a vše se vysvětlí. Pettigrew je odhalen, Harry ale zabrání Siriovi a Lupinovi v tom, aby ho zabili s tím, že by si jeho otec nepřál, aby se z jeho dvou nejlepších přátel stali vrazi. Při odchodu z chýše ale Lupin zapomene na to, že je úplněk a zapomněl si vzít svůj vlkodlačí lektvar, promění se ve vlkodlaka, Pettigrew uteče a Sirius je chycen mozkomory a má dostat jejich polibek. Harry a Hermiona mu ale na radu Brumbála pomocí obraceče času pomohou utéct. Odletí na hipogryfovi jménem Klofan, kterému tak zachránili život, protože měl být popraven za napadení Draca Malfoye. Sirius je tak stále hledaným zločincem.\n\nSirius spolu s Klofanem uteče pryč z Evropy, mimo dosah ministerstva kouzel. S Harrym komunikuje pomocí soví pošty. Sirius se ale vrátí zpět do Británie poté, co mu Harry napíše, že se mu zdálo o Voldemortovi, že ho bolela jeho jizva a po událostech na mistrovství světa ve famfrpálu, kde se po 13 letech opět objevilo Znamení zla a to, že Brumbál povolal z důchodu Alastora Moodyho zvaného Pošuk Moody. Sirius a Klofan se ukryjí v jeskyni blízko Prasinek, kde se živí krysami. Jednou mu tam Harry, Ron a Hermiona donesou lepší jídlo z Bradavic. Na konci knihy je pozván Brumbálem do Bradavic, aby byl nablízku Harrymu poté, co se ho lord Voldemort ve třetím úkolu v turnaji tří kouzelnických škol pokusí zabít a zúčastní se obnovy Fénixova řádu.\n\nObnovenému Fénixovu řádu Sirius nemohl věnovat nic jiného než dům, který zdědil po rodičích, na Grimmauldově náměstí 12, protože se jako hledaný zločinec nemohl objevovat na veřejnosti a jeho přeměna byla zase díky Pettigrewovi známá smrtijedům. Toho, že pro řád nic nedělá, si je dobře vědom a štve ho to, ale Snape mu to navíc neustále připomíná a nezapomíná dodávat, že on dělá pro Řád velmi nebezpečnou práci. Navíc je Sirius neustále naštvaný na šíleného domácího skřítka Kráturu, který poslouchá rozkazy portrétu Siriovy matky a snaží se zachránit všemožné cennosti, které se Sirius a ostatní, kteří se podílí na úklidu domu, snaží vyhodit. Když opustí dům, aby vyprovodil Harryho a spolužáky do Bradavic, jeho podoba zvěromága je rozpoznána Luciem Malfoyem a ten to prozradí svému synovi Dracovi. Harry a Sirius jsou v kontaktu prostřednictvím letaxové sítě, jednou ho však téměř chytí Dolores Umbridgeová.\n\nAčkoli je Sirius stále schovaný v domě, je připraven kdykoli jít bojovat a alespoň částečně uspokojuje svou touhu po nebezpečí prostřednictvím Harryho, kterého podporuje v jeho činnosti proti Umbridgeové. Je také velmi ochotný, co se týče odpovídání otázek o Řádu a Voldemortovi, k nelibosti paní Weasleyové.\n\nJak Voldemort postupem času získává moc, podaří se mu do Harryho mysli vpravit vizi, že je Sirius na odboru záhad, kde má být mučen. Harry se tam s přáteli vydá, aby svého kmotra zachránil, ale Sirius tam není a Harry s přáteli musí bojovat proti smrtijedům, kteří chtěli získat záznam věštby Sibyly Trelawneyové, jejíž plný obsah Voldemort neznal a chtěl ho vědět. Snape mezitím zjistí, že studenti nejsou ve škole, zmobilizuje Řád a na odbor záhad dorazí jeho členové, včetně Siria. Řád a smrtijedi proti sobě bojují, Sirius se postaví proti své sestřenici smrtijedce Belatrix Lestrangeové, která ho nakonec odhozením za závěs smrti zabije. Harry se jí za to chce pomstít a poprvé použije kletbu, která se nepromíjí (Cruciatus), ale nechce jí doopravdy ublížit, a tak kletba neúčinkuje tak, jak by měla. Na ministerstvo kouzel dorazí také Voldemort, aby pomohl smrtijedům získat věštbu a nesmírně ho rozzuří, když se dozví, že je koule s věštbou rozbitá. To už ale dorazí i Brumbál a svedou spolu s Voldemortem úžasný souboj. Voldemort se potom pokusí zmocnit se Harryho mysli, ale Harry je stále velmi nešťastný kvůli Siriovi. Agónie, která se ho zmocní při Voldemortově vstupu, se ale změní ve smířlivou vidinu smrti a možnost setkání s otcem, matkou a Siriem a to je pro Voldemorta tak bolestná zkušenost, že raději Harryho mysl opustí.\n\nPo schůzce Brumbála s ministrem Korneliem Popletalem je Siriovo jméno očištěno, už ale pozdě. Sirius odkázal všechen svůj majetek včetně domu na Grimmauldově náměstí a Krátury Harrymu. Harry ale ztratil jednu z nejbližších osob.\n\nAčkoli je Sirius už dva roky mrtvý, objeví se i v posledním díle série. Když Harry objeví kámen vzkříšení, použije ho k tomu, aby ho jeho otec, matka, Sirius a Lupin podpořili na cestě k Voldemortovi, kterému se chce Harry vydat poté, co zjistil, že je jedním z viteálů. Sirius ho uklidní tím, že mu řekne, že smrt je rychlejší a snadnější než usínání.\n\nHarry pojmenoval svého nejstaršího syna James Sirius Potter po svém otci a kmotrovi.\n\nJeho jméno odkazuje na spojitost se psy:\n\nSirius Black tedy znamená buď „černý pes“ nebo „černá hvězda“ (spíše černý pes, jelikož Sirius se přeměňuje jako zvěromág na velkého černého psa).\n\nRodina Blackových je čistokrevným kouzelnickým rodem, jehož téměř všichni členové navštěvovali během studia ve Škole čar a kouzel v Bradavicích zmijozelskou kolej. Většina jeho členů byla hrdá na svůj čistokrevný původ a považovala čistokrevnost za něco zvláštního, co je opravňuje povyšovat se nad „nečistokrevné“.\n\nBlackovi se brali s mnoha dalšími čistokrevnými černokněžnickými rodinami (Flintovi, Malfoyovi, Crabbeovi, Yaxleyovi, Lestrangeovi), ale i nečernokněžnickými (Skrkovi, Longbottomovi, Macmillanovi, Prewettovi, Weasleyovi). Mnoho členů rodu Blacků podporovalo myšlenky lorda Voldemorta, ale když vidělo jeho způsoby, odvrátili se od něj. Někteří se ale stali smrtijedy jako třeba Regulus Black nebo Belatrix Lestrangeová.\n\nVýznamným členem rodiny byl například Phineas Nigellus Black, bývalý ředitel Bradavic, který se v románech také několikrát objevil díky svému portrétu v pracovně ředitele Bradavic. Díky svým penězům měla rodina vliv na kouzelnické společenství, o čemž svědčí třeba Merlinův řád první třídy za služby prokázané ministerstvu Siriusova děda, o čemž v pátém dílu Sirius prohlásil: „To znamená, že jim dal hromadu zlata.“\n\nRodové sídlo Blackových je dům na Grimmauldově náměstí č. 12. Rodové heslo je \"Toujours Pur\" (Navždy čistí).\n\nWalburga Blacková (1925-1985) byla matriarchou rodu Blacků. Je dcerou Polluxe Blacka a Irmy Crabbeové. Vzala si svého bratrance Oriona Blacka, se kterým měla dva syny - Siria a Regula - a je také tetou Belatrix Lestrangeové, Narcisy Malfoyové a Andromedy Tonksové. Když Sirius utekl z domu, Walburga propálila jeho jméno na rodokmenu rodu Blacků na Grimmauldově náměstí. Takto odstranila i jména svého bratra Alpharda, který Siriovi odkázal peníze a Andromedy Tonksové, protože si vzala mudlorozeného kouzelníka. Sirius svou matku a zbytek rodiny nenáviděl kvůli jejich posedlosti čistou krví. Jeho matka podporovala Voldemorta, než se naplno ukázalo, co všechno je ochoten udělat, aby se dostal k moci. Podle Siria ale byla vždycky více hrdá na Regula, který se už na škole stal smrtijedem a studoval ve Zmijozelu, než na něj. Dívala se přes prsty na mudly a mudlům narozené.\n\nV knize je známá pouze z portrétu, který je kouzlem trvalého přilnutí připevněn na Grimmauldově náměstí. Prostřednictvím něho ječí po celém domě nadávky, které většinou uráží krvezrádce a mudlorozené a také dává příkazy domácímu skřítkovi Kráturovi, ke kterému se chovala s jakousi laskavostí. Když dům sloužil jako hlavní štáb Fénixova řádu, členové portrét přikrývali zatahovacím závěsem, aby Walpurga nebyla vidět ani slyšet.\n\nJména vyznačená tučně byla odstraněna z rodokmenu na Grimmauldově náměstí 12:\n\n"}
{"id": "229333", "url": "https://cs.wikipedia.org/wiki?curid=229333", "title": "Lomami (řeka)", "text": "Lomami (řeka)\n\nLomami je řeka v Demokratické republice Kongo. Je to levý přítok řeky Kongo. Je 1 500 km dlouhá. Povodí má rozlohu 110 000 km².\n\nPramení na planině Katanga a teče na sever. Hluboko se zařezává do stolové písčité planiny a přitom vytváří četné vodopády a peřeje.\n\nVodní hladina je vyšší v období od září do dubna. Průměrný průtok u ústí činí 1 214 m³/s.\n\nVodní doprava je možná do vzdálenosti 330 km od ústí.\n"}
{"id": "229334", "url": "https://cs.wikipedia.org/wiki?curid=229334", "title": "Serie A 2007/08", "text": "Serie A 2007/08\n\nSoutěžní ročník Serie A 2007/08 byl 106. ročník nejvyšší italské fotbalové ligy a 76. ročník od založení Serie A. Soutěž začala 26. srpna 2007 a skončila 18. května 2008. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli AC ChievoVerona, Ascoli Calcio 1898 a poslední tým ročníku – FC Messina Peloro, sestoupily do Serie B. Opačným směrem putovaly Juventus FC (vítěz druhé ligy), SSC Neapol a Janov CFC.\n\nTitul v soutěži obhajoval opět FC Inter Milán, který v minulém ročníku získal již 15. prvenství v soutěži.\n\n\nNejlepším střelcem tohoto ročníku Serie A se stal italský útočník Alessandro Del Piero. Hráč Juventus FC vstřelil 21 branek. \n"}
{"id": "229335", "url": "https://cs.wikipedia.org/wiki?curid=229335", "title": "Lukuga", "text": "Lukuga\n\nLukuga je řeka v Demokratické republice Kongo. Je to pravý přítok řeky Lualaba, která je horním tokem Konga. Je 350 km dlouhá. Povodí má rozlohu 271 600 km².\n\nOdtéká z jezera Tanganika. Vyskytuje se na ní mnoho peřejí.\n\nVodní doprava je možná jen na krátkém úseku u ústí. V povodí řeky se nacházejí naleziště černého uhlí, které se těží pro místní potřebu.\n"}
{"id": "229337", "url": "https://cs.wikipedia.org/wiki?curid=229337", "title": "Lulua", "text": "Lulua\n\nLulua je řeka v Demokratické republice Kongo. Je to pravý přítok řeky Kasai v povodí Konga. Je 900 km dlouhá.\n\nPramení na planině Lunda. Stéká z jejich severních svahů a přitom vytváří peřeje a vodopády.\n\nVodní hladina je vyšší v období od září až října do dubna.\n\nVodní doprava je možná na dolním toku do vzdálenosti 55 km od ústí.\n"}
{"id": "229343", "url": "https://cs.wikipedia.org/wiki?curid=229343", "title": "Lulonga (řeka)", "text": "Lulonga (řeka)\n\nLulonga je řeka v Demokratické republice Kongo. Je to levý přítok řeky Kongo). Od místa soutoku zdrojnic je 180 km dlouhá (včetně Lopori přibližně 1000 km). Povodí má rozlohu 77 000 km².\n\nVzniká soutokem Lopori a Maringy. Protéká v široké dolině.\n\nVodní hladina je vyšší od října do prosince. Její kolísání v průběhu roku je minimální.\n\nVodní doprava je možná do vzdálenosti 180 km od ústí k městu Basankusu a dále na Lopori do vzdálenosti 454 km k městu Simbo a na Marinze do vzdálenosti 408 km k městu Befori.\n"}
{"id": "229344", "url": "https://cs.wikipedia.org/wiki?curid=229344", "title": "Walter NZ-85", "text": "Walter NZ-85\n\nWalter NZ-85 byl vzduchem chlazený hvězdicový sedmiválcový letecký motor vyráběný ve společnosti Walter (Akciová továrna automobilů Josef Walter a spol.) od roku 1926. Motor původní české konstrukce byl označen zkratkou jmen konstruktérů ing. Nováka a ing. Zeithammera (NZ). Byl druhým motorem řady NZ - po prvním typu, kterým byl NZ-60 (1923).\n\nWalter NZ-85 byl prostředním členem sériově vyráběných motorů typové řady Walter NZ (Walter NZ-60, NZ-85 a NZ-120), kterou firma Walter dodávala na trh mezi lety 1923 až 1931 (nejmenší z nich, tříválec NZ-40 z roku 1929, se do výroby kvůli nadměrným vibracím nedostal). Bylo vyrobeno mezi lety 1926 až 1930 celkem 50 motoru Walter NZ-85 (jiný pramen udává výrobu 53 motorů).\n\nTěsně před velikonočními svátky 1926 byla ukončena dlouhodobá, stohodinová zkouška tohoto nového motoru Walter. Motor Walter NZ-85 byl schválen k provozu počátkem dubna 1926, když homologační zkouška byla odjeta ve dnech 22.3.-31.3.1926. Nový motor byl světové veřejnosti představen na Aerosalonu v Paříži (X. mezinárodní letecká výstava).\n\nPři konstrukci tohoto motoru ing. Jan Novák a ing. František Barvitius vycházeli z osvědčených prvků motoru Walter NZ-60. Válce, hlavy, ventily, péra, vahadélka, zvedáky, kliková hřídel, olejová pumpa, vedlejší ojnice, písty a pístní čepy zůstaly stejné jako u motoru NZ-60. Mimo toho, že \"přibyly\" 2 válce, byly nově konstrukčně vyřešeny vrtulový náboj, motorová skříň, hlavní ojnice, rozvod OHV a náhon magnetek.\n\nObdobně jako motor NZ-60 se stal i NZ-85 základem pro další vývoj. Krátce před ukončením výroby by modernizován zvýšením výkonu a byl označen jako Walter NZ-90.\n\nŘada sedmiválcových motorů o vrtání 105 mm měla pokračování v motoru Walter Venus (1929-1932). Tímto typem ovšem historie sedmiválcových, hvězdicových motorů Walter s vrtáním válců 105 mm končí.\nMotor mj. poháněl v Československu prototyp cvičného letounu Avia BH-29 a cvičný letoun Letov Š-118.\n\nŠkolní elementární letoun Avia BH-29 byl zalétán a představen veřejnosti na podzim 1927. První komentáře byly velmi pozitivní, ale o letoun neprojevil prvotně nikdo žádný zájem. Avia provedla propagační turné, kde bylo letadlo demonstrováno v osmnácti evropských zemích, ale to nevedlo k žádnému prodeji. Jedním z těchto míst byla i lotyšská Riga, kam kpt. Hamšík přiletěl na předvedení 28. září 1926.\n\nÚspěšnější byl letoun z Letova. Vznikla 13 kusová série s tímto motorem, která dostala typové označení Letov Š-118. Pro základní výcvik vznikl letoun Š-18 s motorem Walter NZ-60 (44 kW/60 k) a montáží výkonnějšího motoru NZ-85 (62 kW/85 k) vznikla verze Š-118 určená pro pokračovací osnovu. S tímto letounem podnikl kpt. Hamšík propagační let Finskem, Pobaltím a Polskem, na jehož základě si Finové několik strojů objednali. Požadavkem však bylo, aby letoun měl silnější motor. Jejich přání bylo vyhověno a tak vznikl typ letounu Letov Š-218, přezdívaný „Velký komár“, ve kterém byl instalován motor Walter NZ-120 o výkonu 120 koní. Celkem továrna dodala do Finska deset strojů a došlo i k odprodeji licenčních práv na výrobu dalších 31 kusů. Finské letouny se vyznačovaly trubkovou konstrukcí trupu s plátěným potahem a byly označovány jako Š-218A. Spolehlivě sloužily ve vojenské letecké škole v Kauhavě až do roku 1945.\n\nV roce 1927 se tento motor začal používat i v Itálii. Italská vláda, aby zpřístupnila letectví nejširším masám, dala podnět italským leteckým výrobcům ke stavbě strojů vybavených motory o malých výkonech. Výsledkem byla stavba lehkých sportovních letadlech Breda Ba.15 a IMAM Ro.5 (Romeo Ro-5) s motory Walter NZ-85. Na letounu Breda Ba.15s s motorem Walter NZ-85 se úspěšně představil v srpnu 1930 italský pilot De Angeli na závodě turistických letadel Il I. Giro Aereo d´Italia (1. Okolo Itálie letecky) a obsadil celkově 7. místo. V samotném závodu zvítězil Paride Sacchi rovněž na letounu Breda Ba.15 s ale s motorem Walter NZ-120. Letouny Breda Ba.15s byly vybaveny širokou paletou motorů a v následujících letech se na nich zkoušely i motory Walter Venus (následník NZ-85) a Mars (následník NZ-120). Největšího uplatnění získal motor Walter Venus.\n\nV roce 1929 se mezinárodní soutěže turistických letadel (Challenge International de Tourisme) zúčastnil belgický letoun Orta St Hubert SG.1 (St.Hubert Aircraft Engineering Works), který byl vybaven motorem Walter NZ-85. Ještě v roce 1934 na I. ročníku Národního letu republiky Československé zvítězil na letounu Letov Š-118 s motorem Walter NZ-85 ing. B. Šimůnek a dr. J. Janatka. Závodu se zúčastnilo 26 posádek, z nichž 18 soutěž úspěšně dokončilo.\n\n\nData dle \n\n\n\n\n\n\n"}
{"id": "229345", "url": "https://cs.wikipedia.org/wiki?curid=229345", "title": "Walter NZ-120", "text": "Walter NZ-120\n\nWalter NZ-120 byl posledním a nejvýkonnějším sériově vyráběným členem řady leteckých vzduchem chlazených hvězdicových motorů NZ (Novák-Zeithammer), určených k pohonu lehkých cvičných a sportovních letadel. Byl vyráběn v letech 1927-1931 Akciovou továrnu automobilů Josef Walter a spol. v Praze - Jinonicích.\n\nPůvodní Walter NZ-110 byl vystaven na aerosalonu v Paříži v prosinci 1926 (X. mezinárodní letecká výstava). Typ NZ-120 prodělal úřední homologaci v červnu 1927. Veřejnosti byl představen na IV. mezinárodní letecké výstavě v Praze, která se konala od 4. do 16. června 1927. Stánek firmy Walter navštívil, krátce po svém III. zvolení (27. května 1927), i prezident republiky T.G. Masaryk s doprovodem. Výklad mu podal předseda představenstva jinonické továrny Vítězslav Kumpera. V tomto období se uskutečnila i návštěva amerických letců a obchodníků Chamberlina a Lewise, kteří navštívili továrnu Walter, na strojích Avia s motory Walter si zalétali v Mariánských Lázních a byli také na audienci u prezidenta republiky T.G. Masaryka. Výsledkem těchto jednání byl prvotní nákup motorů Walter NZ-60 a Walter NZ-120 pro americký trh. Vývoj ještě pokračoval, na přelomu ledna a února 1929 byla odjeta typová homologace modelu NZ-130 (také byl označován jako NZ 120-II).\n\nTento motor byl od roku 1927 vyráběn licenčně, v sesterské společnosti jinonické továrny Svetozar Vlajkovič i komp. v Bělehradě (Království SHS). Později společnost Walter tuto firmu zakoupila. Tato továrna byla zprvu předurčena pro výrobu těchto motorů pro potřeby jugoslávského vojenského letectva. Počátkem 30. let byl tento motor exportován do Bulharska a Rumunska, kde ho společnost KAB - Kaproni Bulgarski použila k zástavbě do letounů Caproni Ca.100, v Bulharsku nazvané jako KB-1 Peperuda (motýlek) a v Rumunsku byl zastavován ve verzi NZ 120-II do letounů Savoia Marchetti S.56, na základně vojenského námořního letectva na pobřeží Černého moře v městě Constanța a také na blízkém jezeře Siutghiol. Ještě v druhé polovině 30. let byl tento motor vyráběn ve verzi s reduktorem NZR 120 (resp. NZR 130) a byl montován např. do letadel Rogožarski SIM-X a Zmaj Fizir FT-1 Nebojša.\n\nMezi lety 1928 až 1931 bylo Jinonicích vyrobeno alespoň 262 motorů NZ-120 (jiný pramen udává 280 kusů). V tomto počtu nejsou zahrnuty motory vyrobené v letech 1927-1937 pobočkou továrny Walter společností Svetozar Vlajkovič i komp.\n\nVšechny důležité komponenty tohoto motoru byly shodné s předchozími motory této řady Walter NZ-60, Walter NZ-85 a Walter NZ-40. Tento motor se v podstatě odlišoval pouze počtem válců - těch bylo devět.\n\nTyto hvězdicové devítiválce měly vrtání 105 x zdvih 120 mm. V posledním období své výrobní periody byl vyráběn se zvýšeným výkonem a pod označením NZ-130. Ucelená řada motorů s tímto počtem a uspořádáním válců (devítiválcový), s tímto vrtáním a zdvihem měla v následujících letech pokračování. Na konstrukci motoru NZ-120 navázal typ Walter Mars z roku 1929, Walter Gemma z roku 1932, na který roku 1934 navázal opět velice úspěšný devítiválec Walter Bora a v roce 1935 reduktorová verze Walter Bora II-R. Posledním typem z řady NZ byl Walter Scolar, který měl snížený zdvih na 100 mm.\n\nMotor mj. poháněl letouny Letov Š-218, Aero A-34 Kos, Avia BH-29, Praga BH-39NZ, italské letouny Breda Ba.15, Breda Ba.26, Caproni Ca.100 a Savoia-Marchetti S.56, německý Junkers K 16Bo, americký Spartan C3-2 a srbský Zmaj Firir FN atd. \n\nNejúspěšnější aplikací byl rozhodně letoun Š-218 (celodřevěný, později trubkový, ocelový rám). Úspěšně byl exportován do Finska. Po obdržení prvních deseti kusů s motorem Walter NZ-120 zakoupili Finové i licenční práva. Poslední stroj byl vyškrtnut z finského leteckého rejstříku v roce 1959. Pro potřeby československého letectva se vyráběl Š-218 také. Úvodní série měla ještě celodřevěný trup, ale další pak již měly trup svařený z ocelových trubek. Tato varianta se označovala Š-218A. Stroje řady 218 byly odlišné od svých předchůdců ještě typycky \"letováckou\" srpkovitou SOP. Strojů Š-218 bylo vyrobeno 44 ks. V tomto množství je finská série již zřejmě započítána. Jeden zrekonstruovaný Š-218 je expozici v leteckém muzeu ve Kbelích.\n\nS motorem NZ-120 je spojen i obchod v USA s firmou Spartan Aircraft Company z Tulsy v Oklahomě (1928-1929). Přes zaslanou objednávku Spartanu na dodávku 500 motorů ročně pro letoun Spartan C3 z tohoto obchodu sešlo. Letoun ve verzi Spartan C3-2 (někdy označovaný jako C3-120) sice létal s tímto motorem, vytvořil rekord na trati dlouhé 2250 km/1800 mil při letu z Detroitu na Kubu (1928) a byl vystaven na letecké výstavě v Detroitu (1929), ale do větší výrobní série se nedostal. Případný úspěch Walter/Spartan ztroskotal na ochranářských opatřeních obchodu a preferenci domácích výrobců USA (Curtiss, Axelson a Wright), popřípadě na konkurenčním prostředí (Siemens).\n\nInženýři Beneš a Hajn z Avie se v roce 1927 pokoušeli o konstrukci jednoduchého školního dvojplošníku. Výsledek zalétání letounu s tlustým profilem křídla po celé jeho délce (a s motorem Walter NZ-85) byl překvapující. Letadlo se nechtělo zvednout od země. Konstruktéři se nevzdali, přepracovali celou konstrukci, dali letounu nová křídla a výkonnější motor NZ-120. Letové vlastnosti se podstatně zlepšily, avšak pronikavých prodejních výsledků u tohoto letounu Avia BH-29 nebylo dosaženo. Vývoj letounu však pokračoval a byl dokončen v leteckém oddělení Praga společnosti ČKD v letech 1932-3, kam oba konstruktéři Beneš a Hajn počátkem 30. let přešli. Letoun potom měl označení Praga BH-39 (vojenské Praga E-39). V sériové výrobě tohoto letounu, na které se podílely obě továrny (Avia i Praga), byl letoun vybaven i motory Walter Gemma (E-39G) a Walter Mars (E-39M). \n\nSamostatnou kapitolu tvoří letadla stavěná v Království Srbů, Chorvatů a Slovinců (Jugoslávie) v pobočném závodě jinonické továrny Svetozar Vlajkovič i kompl. z Rakovice u Bělehradu. Motory využívaly letouny konstruované Rudolfem Fizirem a stavěné továrnami (mimo jednotlivých letounů přímo postavených v dílně Rudolfa Fizira v Petrovaradinu) Fabrika aeroplana i hidroaviona Zmaj Zemun a Prva srpska fabrika aeroplana Rogožarski A.D. Bělehrad. Postupně to byly v licenci vyráběný letoun Hanriot HD.32 a potom originální jugoslávské konstrukce: prototyp Zmaj Fizir FP-1, Zmaj Fizir FN, Fizir FT-1 Nebojša a Rogožarski SIM-X. \n\nNejvětšího sportovního úspěchu bylo s motorem NZ-120 dosaženo 20.-31. srpna 1930 na soutěži sportovních letadel Il I. Giro Aereo d´Italia (1. Okolo Itálie letecky). Italský pilot Paride Sacchi na letounu Breda Ba.15S v této soutěži mezi 70 účastníky z 5 zemí zvítězil. Továrna Walter získala rovněž první cenu pro nejlepší motor závodu, pohár \"Coppa Citta di Milano\" (Pohár města Miláno), který osobně převzal generální ředitel ing. Antonín Kumpera. Úspěch značky Walter byl podtržen 6. a 16. místem, která na stejném stroji obsadili italští piloti Roccato a Martelli.\n\nJeště v roce 1938 se zúčastnily na dolnokřídlém jednoplošníku Fizir T-1 Nebojša (YU-PDV) a hornokřídlém jednoplošníku Rogožarski SIM-X (YU-PFK) s motory Walter NZR 120 dvě posádky I. ročníku závodu turistických letadel Kolem Malé dohody (Praha - Zlín - Bukurešť - Bělehrad - Arad - Praha), která se uskutečnila na přelomu srpna a září 1938. Posádky z Království SHS obsadily v kategorii IB 5. a 7. místo. Celkem se této soutěže zúčastnilo 21 typů letounů a 9 z nich bylo osazeno 5 typy motorů Walter (NZR 120, Junior, Mikron II, Minor 4 a Major 4).\n\nData dle\n\n\n\n\n"}
{"id": "229347", "url": "https://cs.wikipedia.org/wiki?curid=229347", "title": "Lufira", "text": "Lufira\n\nLufira je řeka v Demokratické republice Kongo. Je přibližně 500 km dlouhá. Povodí má rozlohu přibližně 50 000 km².\n\nNa svém toku vytváří četné peřeje. Je to pravý přítok řeky Lualaba, která je horním tokem Konga.\n\nVodní hladina je vyšší v období od října do března.\n\nNa řece byly vybudovány vodní elektrárny Franki a Bia.\n"}
{"id": "229350", "url": "https://cs.wikipedia.org/wiki?curid=229350", "title": "Vincenc Furch", "text": "Vincenc Furch\n\nVincenc Furch (8. srpna 1817, Krasonice – 5. ledna 1864, Vídeň) byl český básník, dramatik a vlastenec.\n\nVincenc Furch se narodil 8. srpna 1817 v Krasonicích u Telče, kde byl jeho otec správcem želetavského panství a zámku, patřícím telčským hrabatům Podstatským – Liechtensteinům. Rodina se brzy přestěhovala do Telče. Školní docházku začal v Telči, pak následovalo gymnázium v Jihlavě a filozofie v Brně. To už byl pod vlivem přátel jako byli Václav Bolemír Nebeský, František Matouš Klácel a další přesvědčení vlastenci, kterým zůstal věrný i po svém odchodu do Vídně. V tom jej podporoval kolega ze studií práv v Olomouci Alois Vojtěch Šembera, který byl ve Vídni učitelem češtiny. Své verše psal v češtině a v té vyšly i jeho básnické sbírky.\n\nFurch debutoval vlasteneckou básní \"Vpád Mongolů na Moravu\". Následovala sbírka básní \"Plané růže\" a báseň k poctě D. Pálkoviče. V duchu romantismu F.L. Čelakovského je i sbírka \"Písně a rozličné básně\" z roku 1843. Věnoval se i dramatické tvorbě, napsal například \"Poslední boj baltických Slovanů\", či \"Slavibor na Štramberce.\"\n\nSložil také moravskou sloku k národní hymně, za kterou byl pronásledován policií. V roce 1848 utíkal z Vídně do Veselíčka u Přerova. V této době také prožíval nešťastnou lásku. Změny jeho nálad jsou patrné i ze sbírky \"Malby sépiové\".\n\nJako spoluautor se účastnil s Václavem Hankou, Karlem Jaromírem Erbenem, Boženou Němcovou a dalšími akce českého Muzea, náročného a skvostně vypraveného almanachu \"Perly české\" z rok 1854, který byl věnován: „Slavném pobytu Jeho Jasnosti cís. král, veličenstva v Praze.“\n\nNejvíce byly následovníky hodnoceny jeho milostné básně, které jejich editor A. Bartušek a s ním také František Halas a František Hrubín ve shodě označovali jako „nejkrásnější milostné básně na prahu novodobé české poezie“. Výběr z jeho milostné poezie vyšel v Brně naposledy v roce 1974. V roce 2006 vyšly Sépiové malby.\n\nVincenc Furch zemřel ve Vídni 5. ledna 1864, kde byl pohřben na hřbitově sv. Marka nedaleko hrobu Jána Kollára. V roce 1928 byly jeho ostatky přeneseny z Vídně a slavnostně uloženy do rodinného hrobu v Telči. Hrob byl označen deskou ve štítu náhrobku.\n\n\n"}
{"id": "229354", "url": "https://cs.wikipedia.org/wiki?curid=229354", "title": "Vozka (Hrubý Jeseník)", "text": "Vozka (Hrubý Jeseník)\n\nVozka () je hora v Česku. S nadmořskou výškou 1377  m n. m. jde o osmý nejvyšší vrchol Hrubého Jeseníku a druhý nejvyšší v Keprnické hornatině.\n\nPřevládajícími horninami jsou ruly a svory. Turisticky i přírodně zajímavé jsou 7 m vysoké svorové svědecké skály na vrcholu, ve kterých se nacházejí hojné vyrostlice minerálu staurolitu.\n\nVozka se nachází na jihozápadní rozsoše hlavního jesenického hřebene, jeho svahy jsou odvodňovány Hučivou Desnou, Žlebním potokem a Hučavou do Moravy.\n\nVozka je součástí CHKO Jeseníky a NPR Šerák-Keprník.\nVrchol Vozky je pokryt řídkou smrčinou, ve výškách 1310–1340 m se nachází rašeliniště.\n\nPřístup na vrchol je z hlavního hřebene po žluté značce z Trojmezí nebo zelené ze sedla Pod Vřesovkou z údolí pako po žluté nebo zelené značce z Branné.\n\nZ vrcholových skal je kruhový rozhled po celém Hrubém Jeseníku, při dobré viditelnosti lze zahlédnout i Krkonoše, Beskydy nebo Tatry.\n\nPodle pověsti se vznik vrcholových skal vysvětluje tak, že přes zdejší rašeliniště projížděl vozka s nákladem chleba; zapadl však a aby z rašeliniště vyjel, podkládal kola pecny chleba. Za to jej stihl trest a i se svým vozem na vrcholu hory zkameněl.\n\n"}
{"id": "229359", "url": "https://cs.wikipedia.org/wiki?curid=229359", "title": "Skidmore, Owings and Merrill", "text": "Skidmore, Owings and Merrill\n\nSkidmore, Owings and Merrill LLP (SOM) je americký koncern, který je v současnosti jednou z největších světových projekčních firem zabývající se architekturou. Podílela se i na stavbě Burdž Chalífa, nejvyššího mrakodrapu na světě.\n\nSOM byla založena v roce 1936 společníky L. Skidmorem a N. Owingsem v Chicagu, o tři roky později se k firmě připojil John Merrill.\n\nSkidmore, Owings and Merrill mají pobočky v Los Angeles, New Yorku, San Francisku, Washington, D.C., Londýně, Hong Kongu a Šanghaji. Nejznámějšími architekty firmy byli a jsou Gordon Bunshaft, Myron Goldsmith, Bruce Graham a Walter Netsch. V letech 1957 až 1962 pro společnost pracoval i návrhář nábytku Nicos Zographos.\n\n\n\"A další v kategorii Skidmore, Owings and Merrill\"\n\n"}
{"id": "229363", "url": "https://cs.wikipedia.org/wiki?curid=229363", "title": "Městské muzeum Žamberk", "text": "Městské muzeum Žamberk\n\nMěstské muzeum Žamberk je v současné době organizační složkou města Žamberka a významnou součástí jeho kulturně osvětové činnosti. Stálá expozice je zaměřena na historii Žamberka a jeho významné rodáky a osobnosti, lidové a umělecké řemesla na Žambersku. V muzeu je umístěna Erxlébenova novogotická lékárna, Jedličkův mechanický betlém a loutkové divadlo.\n\nMuzeum bylo založeno v roce 1911, ale již dlouho předtím bylo usilováno o vytvoření muzea v Žamberku. Nejvýznamnějším impulzem pro zřízení muzea v Žamberku byla účast na Národopisné výstavě českoslovanské v Praze. Národopisnou výstavou v Praze byl okouzlen žamberský rodák prof. dr. Eduard Albert natolik, že si po jejím zhlédnutí vyjednal audienci u Františka Josefa I., aby mu mohl výstavu doporučit. Byl rozhodnut udělat ve svém rodišti vše proto, aby prosadil myšlenku zřízení muzea. Po úspěchu na Národopisné výstavě v Praze se obec začala ucházet o členství ve Společnosti přátel muzea Království českého a došlo k rozhodnutí o realizaci muzea jako vyvrcholení touhy zachovat pro další generace památky typické pro zdejší region. 20. října 1910 podal žamberské obecní komisi dámský odbor Národní jednoty severočeské žádost o zřízení muzea obecní radě města Žamberka. Kladné přijetí této žádosti mělo rozhodující význam pro jeho zřízení. O založení a rozvoj muzea se v té době zasloužili starosta Valdemar Mazura a členové Kateřina Thomová, V. Čihák a J. Dytrt. 20. září 1911 Byl zapsán první exponát a sbírky nově zřízeného muzea byly umístěny v budově radnice. Činnost muzea řídilo kuratorium. Předsedou byl jmenován Valdemar Mazura, jednatelem okresní tajemník JUC. Miloslav Šíma a členy ředitel chlapeckých škol Václav Čihák, učitel Josef Dytrt a literátka Kateřina Thomová. Toto období bychom mohli nazvat obdobím prvního rozmachu s velmi intenzivním rozšiřováním sbírek. Prvním dobrovolným správcem muzea byl jmenován JUC. Miloslav Šíma, který spolupracoval s Osvětovou komorou. Roku 1931 byl péčí o sbírky pověřen Jiří Mazura. Restaurováno bylo za posledních patnáct let více než 1.100 předmětů. Sbírkový fond je neustále rozšiřován. V současné době muzeum spravuje téměř 18.000 předmětů a plní všechny funkce odborné instituce, kdy vytváří také zázemí pro badatelskou činnost.\n\nvinárna a expozice I. a II. světové války.\n\nV současné době je Městské muzeum umístěno v památkově chráněné empírové budově Kateřinského špitálu, nedaleko významné dominanty města kostela sv. Václava. Během své historie prošlo žamberské muzeum několika vývojovými etapami.\n\nKromě sbírek v budově Kateřinského špitálu spadá pod muzeum také expozice Rodný dům Prokopa Diviše na okraji Žamberka.\n\nHistorický fond žamberského muzea zahrnuje celou řadu sbírkových souborů a věcných skupin předmětů regionálního i jiného původu. K nejcennějším náleží sbírky k dějinám cechů a řemesel, dále cínu, nábytku i orlickohorského skla. Exponáty pocházejí převážně z období klasicismu, biedermaieru, druhého rokoka i secese.\nVe sbírce předmětů dokladujících působnost různých cechů a řemesel nacházíme cechovní znaky, truhlice, náčiní i mistrovské výrobky. Cínové předměty jsou zastoupeny jak pro církevní, tak i světské účely. Vedle kropenek, svícnů, oleárií, konviček na mešní víno, lamp na věčné světlo, jsou zde také nahřívací mísy, talíře, teriny, slánky a cukřenky.\n\nDále fond zahrnuje kolekci hodin, militárií, mincí a papírových peněz, hudebních nástrojů a hracích strojků. Ve sbírce hodin jsou zastoupeny hodiny astronomické, kapesní, stolní, věžové, obrazové, konzolové i selské, a to od nejrůznějších firem a zhotovitelů. Ke skvostům sbírek patří Koskovy hodiny na měření přesného času.\nSbírka militárií je tvořena zbraněmi palnými i chladnými, mnohé z nich jsou dokladem řemeslně dokonalé práce. Palné zbraně jsou zastoupeny perkusními a křesadlovými puškami, pistolemi a terčovnicemi, z chladných zbraní to jsou zejména šavle, tesáky, bodáky, meče, dýky, rapíry. Dále sbírka obsahuje halapartny, schránky na náboje, kleště na odlévání kulí a další vojenskou výzbroj.\n\nSbírka skla prezentuje proslulý český křišťál, který se vyráběl v nedalekých lokalitách Orlických hor. Předměty ze skla jsou zhotoveny různými technikami, zdobené ruční malbou i velmi oblíbeným rytím, nejhojněji je zastoupeno období baroka, druhého rokoka, biedermeieru a secese.\nVe sbírce nábytku je bohatě zastoupen intarzovaný leštěný nábytek, a to především komody, sekretáře, skříně a stoly. Převážně dokladující měšťanský interiér 19 století. Určité zpestření představuje ve sbírce sedací souprava ze dřeva připomínajícího eben, zhotovená v Indii ve státu Pandžáb.\n\nEtnografická sbírka obsahuje početnou skupinu předmětů, čítající více než tři tisíce kusů. K nejcennějším patří sbírka lidového malovaného nábytku, kolekce perníkářských forem, kralických betlémů, krojů z různých regionů, vyšívaných čepců, jedlinských hraček, vlasových šperků, kolekce šatů, textilních oděvních doplňků, často zdobených bohatou výšivkou. Našli bychom zde také množství řemeslnického a zemědělského náčiní, předmětů ze dřeva, dále zámky, klíče a kování. V oblasti dopravních prostředků jsou zde sáně, kočárky, brusle i lyže.\n\nSbírka výtvarného umění obsahuje více než jeden tisíc kusů sbírkových předmětů, je tvořena obrazy, grafikou a plastikami. Její největší část tvoří díla regionálních malířů s motivy z Orlických hor, církevní plátna a portréty významných měšťanů.\n\nK nejstarším souborům výtvarného umění patří 12 deskových obrazů Křížové cesty od neznámého autora, vznik je datován do roku 1680. Bohatě je zastoupen měšťanský portrét malířů Jana Umlaufa (1825–1916) z Kyšperku, Jaromíra Čížka (1890–1916) ze Žamberka, Josefa Ženíška (1855–1944) z Prahy, Karla Josefa Novotného (1803–?) z Opočna, Christopha Franka (1787–1822) z Chebu a Antonína Volkmera (1813–1858) z Orliček u Jablonného nad Orlicí. Ve sbírce jsou dále práce Karla Nejedlého (1873–1927) a Ludvíka Vacátka (1873–1956).\nVýznamný celek dále vytvářejí krajinomalby a obrazy z Orlických hor od Karla Ledvinky, Jana Trampoty, Vratislava Trampoty, Oldřicha Hlavsy, Aloise Krčmáře, Kárla Hódra, Julie Krčmářové a Miloslava Holého. Podobu Žamberka zachycují litografie Martina Tejčka (1781–1841), dále rytiny zhotovené podle předloh Jana Venuta (1743–1830) a kresby G. Opolzera.\nVe sbírce plastik bychom našli řadu hodnotných barokních plastik neznámých tvůrců, její jádro tvoří soubor dřevěných polychromovaných plastik v životní velikosti vytvořený pro Alliprandiho chrám Nanebevzetí Panny Marie v Neratově od H. Hennruha. Nejmladší plastiky tvoří práce ak. sochaře Františka Rouse ml., Josefa Kotyzy, Leoše Kubíčka a Gustava Rouse.\n\nChloubou sbírek žamberského muzea je oficína Erxlebenovy novogotické lékárny, vybavená bohatou škálou dalších předmětů, bez nichž by se lékárník a magistr farmacie neobešel. Tvoří ji více než 220 stojatek, laboratorní váhy a ruční vážky, hmoždíře, prachovnice, pilulkovnice i sušáky. Lékárna byla zhotovena na přání Eduarda Norberta Erxlebena v 90. letech 19. století. Půvabná repozitoria, zdobená řezbou s novogotickým tvaroslovím, vytvářejí skutečně hodnotný soubor, který je pravděpodobně jediným dochovaným exemplářem lékárny v novogotickém stylu ve sbírkách českých muzeí.\n\nTento fond patří ve sbírkách k nejpočetnějšímu, zahrnuje více než 8 000 evidenčních čísel. Jeho součástí jsou negativy a pozitivy.\n\nNámětově fotografie přinášejí tematiku převážně z portrétní fotografie, společenské a historické události Žamberka a okolí, proměny budov, památek i přírody Orlických hor. Jako autoři fotografií jsou zastoupeni Antonín Chramosta, Jan Umlauf, Voldemar Richard Mazura, A.F. Grifkowski, Valdemar Mazura, Jan Kohout, Jan Juliš, F. Balcar, ze současníků Hana Sklenková, Martin Sklenka, Jiří Merganc a Jiří Šulc. Specifickou podskupinu tvoří archiv pohlednic, zachycující historické podoby Žamberka, významné budovy a památkové objekty. Nejbohatší soubor pohlednic tvoří pozůstalost V. R. Mazury a Valdemara Mazury.\n\nStálá expozice dokladuje historii města a rozvoj lidových i uměleckých řemesel na Žambersku. Chloubou našich sbírek jsou práce řezbářů, sklářů, kovářů, hrnčířů i zámečníků. V Žamberku byla provozována také řemesla, která pečovala o jistý luxus obyvatel. Tak vedle pekařů tu byli zastoupeni také perníkáři a koláčníci, vedle krejčích rukavičkáři a vlásenkáři. Pokud se rádi oblékáte a patříte k obdivovatelům textilu, pak Vás v expozicích potěší měšťanské šaty, zástěry, špenzry, šperky, bohatě vyšívané čepce, slunečníky, vějíře a další oděvní doplňky z období druhého rokoka, biedermeieru i secese.\n\nV Orlických horách se vyráběl proslulý český křišťál. O mistrovství zdejších sklářů Vás přesvědčí nádherné vítací poháry, číše, holby, karafy, nádoby na bowli, i žertovné předměty ze skla – „kutrolfy“. Jsou vyrobeny ze skla čirého, rubínového, kobaltového mléčného i uranového. Jsou zastoupeny v pestré tvarové rozmanitosti, zdobeny optiškou, ruční malbou pestrými emailovými barvami, zlatem, vrstvením, rýhováním i rytím.\nK velmi vzácným dokladům práce sochařské patří soubor barokních dřevěných polychromovaných plastik. Významnou kolekcí je soubor ztvárňující sv. Václava, sv. Víta, sv. Jana Nepomuckého a sv. Vojtěcha. Tento soubor Patronů české země byl vytvořen litomyšlským sochařem Václavem Hennruhem pro chrám Nanebevzetí Panny Marie v Neratově v 80. letech 18. století. Bohatě je ve sbírkách zastoupena také tvorba ak. sochaře Františka Rouse ml., dále Leoše Kubíčka, Josefa Kotyzy i ak. sochaře – medailéra Zdeňka Kolářského.\n\nErxlebenova novogotická lékárna\nMilovníkům slohového nábytku nabízejí expozice muzea ukázky renesančního, barokního, druhorokokového, biedermeierovského i secesního nábytku. Oblibu nábytku z exotických zemí ve sbírce dokladuje nábytek zhotovený v Indii ve státu Pandžáb, sedací souprava je zdobena nádhernou řezbou připomínající krajku, vzácné dřevo imituje eben. Žamberské muzeum nabízí také kolekce luxusního nábytku a dekorativních předmětů z řezbářské dílny žamberského řezbáře Josefa Rouse. Doménou jeho práce byla schopnost osvojit si tvarosloví různých historických slohů, v nichž pak pracoval. Jeho zcela unikátní prací je „lovecká skříň“ s výjevy z lesního interiéru, provedenými v hluboké i nízké řezbě. Skříň byla zhotovena na zakázku Oskara Parishe pro žamberský zámek.\nVelmi zajímavou sbírku z oboru historie farmacie představuje Erxlebenova novogotická lékárna z 90. let 19. století. V českých muzeích je pravděpodobně jediným dochovaným exemplářem oficíny v novogotickém stylu. Byla zhotovena se vkusem a citem. Štíhlé věže, lomené oblouky i gotická sanktuária vytvářejí iluzi chrámu, kde návštěvník mohl léčit nejenom tělo, ale také ducha. Je doplněna dřevěnými, porcelánovými i skleněnými stojatkami, litinovými i porcelánovými hmoždíři, pilulkovnicí i ručními vážkami.\n\nVe stálé expozici najdete také ukázky lidového malovaného nábytku. Jako výtvarný projev stál lidový nábytek dlouho na okraji zájmu historiků umění. Truhly, skříně, kolébky i hodiny, dokladují bohatou invenci i smysl pro krásu. Každý exemplář lidového nábytku je individuálně odlišným originálem, který zaujme svým pojetím, dekorem a barevností. Pro milovníky zcela netradičních sbírek nabízí muzeum voskové masky voskaře a perníkáře Karla Mazury (1798–1851). Díky Mazurovu rodu byl zachován vskutku jedinečný soubor dokladující podobu živých i neživých lidí i soubor náčiní, které Karel Mazura ke své práci potřeboval. Jeho úsilí tak navazovalo, v době kdy lidstvo ještě neznalo fotografii, na umění Madame Tussaud, která byla pověřena veliteli Francouzské revoluce zachováním podob gilotinovaných.\n\nVýznamným žamberským rodákem byl profesor Eduard Albert, přednosta chirurgické kliniky ve Vídni, jemu je věnována část expozice s názvem Eduard Albert ve službách života, Albertův přínos medicíně 2. poloviny 19. století.\nNa Vamberecku a Žambersku se po staletí pěstovalo krajkářství. Nádhernými krajkami byl zdoben nejen měšťanský šat, ale také podorlický kroj. Toto ušlechtilé řemeslo přinesla do nedalekého Vamberka Belgičanka – hraběnka Magdaléna Grambová z Maldeku. Stala se chotí Kašpara z Grambů, který se od roku 1627 stal pánem na Vamberku. Hraběnka Magdaléna ovládala ruční paličkování flanderských krajek. Nejprve naučila tomuto uměleckému řemeslu úzký okruh dívek ve své blízkosti a později se postarala o jeho rozšíření do okolních měst a vesnic. Na české půdě pak krajka získala svébytnou českou ornamentiku. Krajkářství se v Orlických horách pevně zakořenilo. Obor ručně paličkovaná krajka v Žamberku vyučuje v současné době v ZUŠ Petra Ebena a výtvarnice Majka Poludová.\n\nPozornost všech návštěvníků vzbuzuje expozice betlémů. Jedinečnou prací je Jedličkův mechanický figurkový betlém. Jeho tvůrce Ferdinand Jedlička, profesí soustružník dřeva, na něm pracoval postupně téměř celý život. Nejprve zhotovil malý skládací betlém, k němu postupně přidával další a další figurky a stavby. Počtem 230 figurek se řadí k velkým betlémům, dokončen byl ve 30. letech minulého století.\n\nV muzeu máme také doklady o tom, že se zdejší šlechta a zámožní měšťané uměli bavit. Okolní lesy byly centrem proslulé honitby. Nejednu místnost zdejšího zámku kdysi zdobily lovecké trofeje. Aby mohli měšťané změřit své síly, nechávali si zhotovit střelecké spolky malované střelecké terče. Jejich malá kolekce je začleněna do stálé expozice muzea. Stěžejní význam má střelecký terč z roku 1826, který byl pořízen u příležitosti reorganizace střeleckého spolku, jeho patronem se stal John Parish, majitel žamberského panství.\n\nDalší ucelený soubor ve sbírkách tvoří památky na židovskou komunitu. Její příchod spadá do 2.poloviny 17. století a dnes ji připomínají předměty, které patřily neodmyslitelně k jejich životu – tality, kipy, pláštíky na tóru, ukazovátka, poháry na kiduš. V těsné blízkosti muzea je také místo jejich posledního odpočinku – židovský hřbitov s nejstarším dochovaným náhrobkem z roku 1731 a s obřadní místností, v níž jsou ve stručnosti zpracovány dějiny této komunity. Hřbitov sám je ukázkou cenné práce kamenosochařské.\n\nPod správu muzea patří také Rodný dům Prokopa Diviše, vynálezce zemněného bleskosvodu, na okraji Žamberka.\nNevelká stálá expozice zahrnuje prostou světnici malozemědělské usedlosti tak, jak mohla vypadat v době, kdy se zde Diviš narodil. Druhá část se věnuje všem důležitým údobím, zejména jeho cestě za vzděláním i dráze premonstrátského kněze a badatele.\nJsou zde také repliky přístrojů, se kterými Diviš prováděl pokusy na císařském dvoře před císařovnou Marií Terezií a Františkem Štěpánem Lotrinským – hlavice zemněného bleskosvodu, leydenské lahve a třecí elektrika. Najdete zde i fotofaximile záhlaví jeho spisu Magia Naturális, který Diviš dedikoval samotné císařovně Marii Terezii.\n\nTradici si získaly Svátky dřeva, které se konají každoročně v měsíci červnu a jsou příležitostí k prezentaci žijících i nežijících mistrů řemesel zpracovávajících dřevo. Každý z ročníků získává jiné zaměření, mezi nejčastěji zastoupenými řemesly jsou řezbáři, betlémáři, loutkáři, hračkáři, soustružníci dřeva, pilaři, zhotovitelé ručně štípaného šindele a intarzisté. Svátky dřeva v Žamberku za necelé desetiletí své existence značně překročily svou působností hranice regionu. Každoročně se během tří dnů jejich konání sjíždějí do Žamberka lidé z širokého okolí.\n\nJsou mezi nimi i držitelé titulu Mistr lidových tradic, jako např. Ladislav Chládek, Zdeněk Bukáček nebo Štefan Kanaloš. Mnozí z nich dojíždějí se svými exponáty do Žamberka z míst značně vzdálených. Ladislav Chládek dojíždí z Výprachtic, Zdeněk Bukáček z Krouné, Jan Rejman z Vysokého Mýta a Štefan Kanaloš z Ostravy. Miroslav Tříska dojíždí až z daleké Plzně, Jaroslav Buncko z Rajhradic, Petr Štefan z Městečka Trnávka, Bedřich Šilar z Lanškrouna a Jan Vokoun z Třebechovic pod Orebem. Ing. arch. František Trejtnar dojíždí z Hradce Králové, Václav Hejnák z Výprachtic, Lada Rejmanová z Vysokého Mýta a Jan Mařík z Dolní Dobrouče. Jarmila Haldová dojíždí ze Sedloňova, Vlastimil Hejl z Letovic, Jiří Ondra z Moravské Třebové, Jan Ježek z Dobrušky, Zdeněk Boženík z Bruntálu a Zdeněk Fousek ze Svineckých dvorů.\n\n"}
{"id": "229365", "url": "https://cs.wikipedia.org/wiki?curid=229365", "title": "John Lubbock", "text": "John Lubbock\n\nJohn Lubbock (30. dubna 1834 – 28. května 1913) byl anglický bankéř, politik, archeolog a biolog. V letech 1870 a 1874 byl zvolen do britského parlamentu za Liberální stranu. Po splynutí liberálů se stranou Irish Home Rule ( „irské domácí právo“) v roce 1886 přestoupil ke straně Liberal Unionist Party. V průběhu svého života byl zakládajícím členem a prezidentem několika organizací. V archeologii se proslavil vydáním učebnice , kde poprvé užil slov „paleolit“ a „neolit“. Jako biolog se zabýval etologií komunikace blanokřídlých. Jako první vyslovil myšlenku prvotního ateismu – neexistence náboženství v původních společnostech. Následuje fetišismus, totemismus, šamanismus a pohanství. Slabinou tohoto tvrzení byla jeho spekulativnost a chabá podloženost.\n\n"}
{"id": "229366", "url": "https://cs.wikipedia.org/wiki?curid=229366", "title": "FC Girondins de Bordeaux", "text": "FC Girondins de Bordeaux\n\nFC Girondins de Bordeaux (\"Football Club des Girondins de Bordeaux\") je francouzský fotbalový klub hrající Ligue 1. Byl založen roku 1881. Hřištěm klubu je Stade Chaban-Delmas s kapacitou 34 327 diváků.\n\nSportovní celek Girondins de Bordeaux byl založen 1. října 1881. V roce 1910 byl představen fotbal, o sezónu později se fotbal v klubu zrušil, aby se definitivně navrátil roku 1919. Další roky docházelo ke spojování různorodých menších klubů, z nichž Argus Sport vnesl do týmu dnes tradiční tmavě modré dresy spolu s bílým \"V\". Roku 1920 sehrál Bordeaux první zápas s týmem Section Burdigalienne, který prohrál vysoko 0–12.\n\nRoku 1937 se Bordeaux staly profesionálním týmem, o dva měsíce později, přesněji 23. května, slavili vítězství ve třetí lize. Klub se tedy mohl účastnit druhé nejvyšší soutěže v ročníku 1937/38. Klub se roku 1940 spojil s AS Port, celkem hasičů z přístavní části Bordeaux. I díky spojení a novým hráčům zvedlo Bordeaux v roce 1941 trofej v domácím poháru. Následovala 2. světová válka.\n\nPo osvobození Francie se Bordeaux ocitlo ve druhé lize, hned první sezónu ale vybojovalo postup o patro výše. Ačkoli nováčci, opanovali během ročníku 1949/50 domácí ligu. V této éře se Bordeaux spoléhalo na kvalitní defenzívu a nebezpečné protiútoky. Za hlavní hvězdy týmu lze považovat Johannese Lambertuse de Hardera (celkem 43 gólů) z Nizozemska a Edouarda Kargu, který byl francouzsko-polského původu. Ten strávil v Bordeaux 11 let (1945 až 1956) a vstřelil 105 branek za 208 zápasů.\n\nNejúspěšnějším obdobím byla 80. léta, kdy klub 3x vyhrál francouzskou ligu a v roce 1985 hrál semifinále Poháru mistrů. Tehdy v týmu hrály hvězdy Alain Giresse, Bernard Lacombe a Jean Tigana.\n\nDalší úspěch na evropské scéně přišel v roce 1996, kdy tým hrál finále Poháru UEFA, když ve čtvrtfinále vyřadil silný AC Milán a v semifinále Slavii Praha. Oporami týmu byli Zinédine Zidane, Christophe Dugarry, Bixente Lizarazu a Richard Witschge.\n\n\nC\n\nV Bordeaux dosud působili dva čeští fotbalisté. Prvním byl v letech 2005-2007 Vladimír Šmicer, který sem přestoupil po ukončení svého úspěšného působení v Liverpool FC. V současné době dres klubu obléká Jaroslav Plašil, který nosí kapitánskou pásku.\n"}
{"id": "229370", "url": "https://cs.wikipedia.org/wiki?curid=229370", "title": "Truro", "text": "Truro\n\nTruro je město v anglickém hrabství Cornwall. Je jeho administrativním centrem, jediným městem v tomto hrabství se statutem „city“ a nejjižněji položeným městem s tímto statutem ve Velké Británii. Město je důležitým centrem hrabství, významné svým přístavem a doly na cín. Truro je také známé svou katedrálou dokončenou v roce 1910.\n\nNejstarší dochované známky osídlení pocházejí z období Normanů. Ve 12. století nechal Richard de Luci postavit hrad na pozemcích v Cornwalu věnovaných mu Jindřichem II. za jeho služby dvoru ve funkci nejvyššího soudce. Tyto pozemky se nacházely poblíž soutoku dvou řek a Richard de Luci nechal vybudovat v okolí hradu i město.\n\nNa počátku 14. století bylo Truro důležitým přístavem těžícím z polohy ve vnitrozemí mimo dosah nájezdníků a z příjmů z rybářství. Později se stalo Truro jedním z Cornwallských měst kde se těžil cín a vyráběla měď. S příchodem epidemie moru (Black Death) došlo k poklesu obchodu, odlivu obyvatel a město se dostalo do zanedbaného stavu.\n\nObchod se do Trura vrátil na základě podpory královského dvora a v době vlády Tudorovců město znovu prosperovalo. V roce 1589 se město stalo, na základě privilegia uděleném Alžbětou I, samosprávným mohlo volit starostu a získalo kontrolu nad přístavem Falmouth.\n\nV době občanské války vyslalo Truro velký vojenský oddíl pro podporu krále a royalistů a založilo mincovnu. Po porážce od parlamentaristů v roce 1646 byla mincovna byla přestěhována do Exeteru. Dalším neúspěchem bylo pozdější osamostatnění Falmouthu, který získal moc nad svým přístavem.\nV 18. a 19. století město prosperovalo díky zdokonalení hornických technologií a zvyšujících se cen cínu. Truro se stalo městem bohatých vlastníků dolů. Bohatství se odrazilo ve stavbě honosných domů v georgiánském a viktoriánském stylu, z nichž některé se dochovaly například na \"Lemon Street\".\n\nVýznam města stoupla i na konci 19. století. Železniční spojení s přímými spoji do Londýna bylo uvedeno do provozu roku 1860. Roku 1876 bylo ustanoveno ve městě biskupství. Příští rok udělila královna Viktorie Truru status města. Na počátku 20. století význam těžby cínu poklesl, ale město si uchovalo svůj význam jako administrativní a obchodní centrum hrabství.\n\nTruro se nachází v centru Cornwallu asi 14 km od jižního pobřeží na soutoku řek Kenwyn a Allen, které se poté stávají řekou Truro. Řeka Truro je přítokem řeky Fal, která ústí do moře. Údolí v okolí řeky vytváří pánev obklopující město na severu, západě a východu a je otevřená na jih směrem k řece. Příkré srázy údolí spolu s vydatnými srážkami zavodňujícími řeky a potoky v okolí byly příčinou velké povodně v roce 1988, která způsobila velké škody v centru města. Po této události byly vybudovány povodňové zábrany včetně hráze u \"New Mill\" na řece Kenwyn a přílivové bariéry na řece Truro.\n\nRada města Truro spravuje místní parky, zahrady a jiná veřejná prostranství a organizaci městských událostí a ve spolupráci s radou distriktu Carrick a radou hrabství Cornwall se podílí na agendách, které spadají do pravomoci těchto vyšších správních orgánů - plánování dopravní infrastruktury, územních rozvojových plánů a ochraně životního prostředí. Město je rozděleno do čtyř volebních obvodů - Boscawen, Moresk, Tregolls a Trehaverne. Rada města má 24 radních, kteří jsou voleni na čtyřleté období.\n\nPrvní železniční stanice byla otevřena společností \"West Cornwall Railway\" u \"Highertownu\" roku 1852 a vlaky odsud směřovaly do \"Reduthu\" a \"Penzance\". Trať byla rozšířena až k \"Newhamu\" u řeky Truro roku 1855. Po prodloužení trati až do Plymouthu byla postavena nová železniční stanice poblíž centra města. V současnosti má město přímé železniční spojení s Londýnem.\n\nMěstská hromadná doprava je zajišťována hustou sítí autobusových linek, které provozují dopravní společnosti \"Truronian\" a \"First Group\". Hlavní autobusové nádraží se nachází poblíž \"Lemon Quay\".\n\nHlavním letištěm v Cornwallu je Letiště Newquay Airport, které se nachází asi 19km na sever od města. Je jedním z nejrychleji se rozvíjejících se regionálních letišť. Odbavuje vnitrostátní linky na Gatwick, Stansted a mezinárodní například do Dusseldrofu, Ženevy, Chambéry, Alicante, Girony, Curychu nebo Saint-Brieuc.\n\nNejvětší turistickou atrakcí města je novogotická katedrála vysoká 76m. Byla postavená v letech 1880 až 1910 na místě kde původně stál kostel Svaté Marie, vysvěcený před 600 lety. Dále se ve městě nachází georgiánské terasy a domy podél \"Walsingham Place\" a \"Lemon Street\".\nNejvětším lákadlem pro místní obyvatele je množství obchodů, specializovaných prodejen a trhů.\n\nKrálovské Cornwalské muzeum je nejstarším a nejdůležitějším muzeem v Cornwallu. Obsahuje archeologické, umělecké a geologické sbírky zobrazující bohatou historii regionu.\n\n"}
{"id": "229371", "url": "https://cs.wikipedia.org/wiki?curid=229371", "title": "Acta Apostolicae Sedis", "text": "Acta Apostolicae Sedis\n\nActa Apostolicae Sedis (latinsky, česky: Akta Apoštolského stolce, zkratkou \"AAS\") je periodikum, sloužící jako úřední věstník Svatého stolce a Vatikánu. Je vydáván jako měsíčník, ale v případě potřeby i nepravidelně. Obsahuje důležité veřejné dokumenty vydané papežem, Římskou kurií a vatikánskými úřady. Její vydávání bylo zahájeno pod titulem \"Acta Sanctae Sedis\" (Akta Svatého stolce) v roce 1895, pod současným jménem byla Acta Apostolicae sedis vydána poprvé 23. května 1904 za papeže Pia X. Jedná se o oficiální tiskový orgán Vatikánu, což znamená záruku, že všechny dokumenty v něm zveřejněné jsou autentické a oficiální.\n\n"}
{"id": "229377", "url": "https://cs.wikipedia.org/wiki?curid=229377", "title": "Estonská hokejová reprezentace", "text": "Estonská hokejová reprezentace\n\nEstonská hokejová reprezentace patří mezi národní reprezentační mužstva v ledním hokeji. V žebříčku IIHF jí patří 26. místo. Tým spadá pod Estonskou hokejovou federaci (Eesti Jäähoki Liit).\n\nEstonsko na turnajích v ledním hokeji na zimních olympijských hrách nikdy nestartovalo. Třikrát bylo vyřazeno v kvalifikaci.\nNa mistrovství světa startovalo Estonsko vždy od roku 1993. Poté co se probojovalo z kvalifikace a skupiny C do skupiny B si jednou neúspěšně zahrálo kvalifikaci o elitní skupinu. Nadále se pak pohybovalo mezi divizí I a II.\n\n"}
{"id": "229380", "url": "https://cs.wikipedia.org/wiki?curid=229380", "title": "Ladislav Potměšil", "text": "Ladislav Potměšil\n\nLadislav Potměšil (* 2. září 1945 Praha) je český herec, který je znám především ze svých komediálních rolí.\nVystudoval pražskou DAMU (absolvoval v roce 1969), získal angažmá v Realistickém divadle, kde pak působil až do roku 1988. Později hrál v Divadle S. K. Neumanna v Libni a od roku 1993 byl členem souboru Divadla na Vinohradech .\n\nŠiroké uplatnění našel také ve filmu a televizi.\n\n\n\n\n"}
{"id": "229381", "url": "https://cs.wikipedia.org/wiki?curid=229381", "title": "Svaly trupu člověka", "text": "Svaly trupu člověka\n\nTrup lidského těla (část těla mezi hlavou a končetinami) obklopuje několik vrstev svalů. Některé z nich se účastní při dýchání, jiné podpírají a vyztužují tělo, aby se svou váhou nezhroutilo.\n\n\n\n\n\n\n\n \n"}
{"id": "229382", "url": "https://cs.wikipedia.org/wiki?curid=229382", "title": "Essex", "text": "Essex\n\nEssex je ceremoniální tradiční a nemetropolitní hrabství rozkládající se na východě Anglie při pobřeží Severního moře na levém břehu řeky Temže. Jeho hlavní město je Chelmsford a nejvyšší bod je Chrishall Common nedaleko vesnice Langley u hranic s Hertfordshirem. Ceremoniální hrabství Essex sousedí na východě se Severním mořem, na jihozápadě s Velkým Londýnem, na západě s Hertfordshirem, na severozápadě Cambridgeshirem a na severu Suffolkem.\n\nNemetropolitní hrabství Essex se člení na nemetropolitní disktrikty Harlow, Epping Forest, Brentwood, Basildon, Castle Point, Rochford, Maldon, Chelmsford, Uttelsford, Braintree, Colchester a Tendring. Součástí nemetropolitního hrabství Essexu byly dříve také Thurrock a Southend-on-Sea, ale ty od 1. dubna 1998 tvoří samostatné správní celky se statusem unitary authority, avšak i nadále zůstávají součástí ceremoniálního hrabství Essex.\nV prerománském období sídlily v oblasti dnešního Essexu trinovantské kmeny, které bohatly díky obchodování s Římany. Rozvoj vnitrozemského obchodu přes území romanizované Galie se časové kryl s poklesem významu námořního obchodu podél pobřeží Atlantského oceánu. Území Catuvellaunů a Trinovantů byla první, které obsadily vojska římského císaře Claudia při tažení roku 43 n. l.\n\nJméno Essex je odvozeno z \"East Seaxe\" nebo East Saxons (Východní Sasové). Moderní Essex se do určité míry kryje s územím raně středověkého království Essex (východní království Sasů), jež založil roku 527 Aescwine. Království Esse zahrnovalo území severně od řeky Temže včetně oblastí, na nichž později vznikla hrabství Middlesex a Hertfordshire, později však bylo jeho území omezeno na oblasti východně od řeky Lee.\nNa severovýchodě Essexu ležící Colchestr je nejstarším známým městem v Británii. Jeho historie sahá i do prerománského období, kdy se nazývalo Camulodunum.\nPozději bylo Království Essex začleněno do Anglického království a přeměněno na tradiční hrabství.\n\nRada hrabství Essex byla vytvořena roku 1889. Roku 1915 byly od Essexu oddělena městská hrabství East Ham a West Ham. V letech 1914 - 1974 byl samostatným městským hrabstvím také Southend-on-Sea. Dnešní hranice s Velkým Londýnem byly stanoveny roku 1965, kdy byla dosavadní městská hrabství East Ham a West Ham, a distrikty Barking, Chingford, Dagenham, Hornchurch, Ilford, Leyton, Romford, Walthamstow a Wanstead a Woodford začleněna do nově vzniklých londýnských městských obvodů Barking a Dagenham, Havering, Newham, Redridge, a Waltham Forest, zhruba shodných s tehdy známým Metropolitním Essexem.\n\nRoku 1994 byl Essex začleněn do nově zřízeného regionu Východní Anglie, pro statistické účely byl však k němu přičleněn až roku 1999, kdy byl vyňat z regionu Jihovýchodní Anglie. 1. dubna 1998 byly od nemetropolitního hrabství odděleny distrikty Southend-on-Sea a Thurrock, jež se staly samostatnými správními celky se statusem unitary authority.\n\nOsídlení v hrabství je různorodé.\n\nHlavní letiště v Essexu je Letiště London Stansted, které slouží k cestám do Evropy a Severní Ameriky. Letiště London Southend (kdysi jedno z nejrušnějších letišť v Británii) se sice přestavuje, ale stále provozuje několik omezených letů do destinací jako Normanské ostrovy.\n\nHrabstvím prochází dálnice M25 a M11 a silnice A12 a A13 vedoucí z Londýna.\n\nMezi hlavní železnice patří dvě linky vedoucí ze City of London do Southend-on-Sea.\n\nNíže je tabulka uvádějící strukturu hospodářství Essexu. Hodnoty jsou v milionech liber šterlinků.\n\nObchodní centrum Lakeside v Thurrocku bylo jedno z prvních 'venkovských' nákupních center; zůstává populární navzdory přetížení nedaleké silnice M25 a přímé konkurenci Obchodního Centra Bluewater.\n\nEssex má v podstatě kompletní vzdělávací systém. Jsou zde čtyři výběrové školy, všechny s oddělenou výukou pro obě pohlaví. Mají zvláště dobré výsledky, daleko předstihující jakoukoli blízkou nezávislou školu. Blízký Southend on Sea má také výběrové školy.\n\nZnak hrabství sestává ze tří saských dýk na červeném pozadí; stejný znak používá rovněž Rada hrabství Essex jako svoje oficiální logo.\n\nTradiční květina Essexu je prvosenka (petrklíč).\n\nSamuel Bensusan a ostatní navrhli, aby měl Essex mezi svými symboly také ptáka, kterým by byla čejka, jejíž smutný křik je často slyšet v oblasti zdejších močálů.\n\nVětšina anglických hrabství má přezdívky pro tam ní obyvatele, jako například 'Tyke' (uličník, pacholek) z Yorkshire a 'Yellowbelly' z Lincolnshire. Přezdívka pro lidi z Essexu je 'Essex Calf' (telátko), protože hrabství bylo známé chovem dobytka na maso určené k prodeji na londýnském masném trhu. Telata z hrabství byla známa svou značnou velikostí a přezdívaná Essexští lvi.\n\nSeznam míst v Essexu\n\n"}
{"id": "229390", "url": "https://cs.wikipedia.org/wiki?curid=229390", "title": "Jana Synková", "text": "Jana Synková\n\nJana Synková (18. dubna 1944 Praha) je česká herečka.\n\nPo maturitě (1961) byla jednu sezonu elévkou Městského divadla v Mladé Boleslavi, poté vystudovala DAMU, kterou ukončila v roce 1967. V průběhu studií působila v pražské experimentální scéně \"Maringotka\" (1964–1965), po absolutoriu nastoupila do libereckého Divadla F. X. Šaldy (1967–1969). V roce 1969 se stala členkou souboru \"Naivního divadla Liberec\" (od roku 1963 Studio Ypsilon), s nímž přešla v roce 1978 do Prahy a dodnes patří k jeho stabilním oporám. Proslavila se zvláště v komediálních rolích, patří také k úspěšným filmovým a televizním herečkám.\n\n\n\n"}
{"id": "229393", "url": "https://cs.wikipedia.org/wiki?curid=229393", "title": "Hynčice pod Sušinou", "text": "Hynčice pod Sušinou\n\nHynčice pod Sušinou (německy Heinzendorf unter der Dürren Koppe) je bývalá německá vesnice, dnešní katastrální území o rozloze 433 ha, která se rozkládá 4 km od Starého Města pod Sněžníkem, pod které spadá, na jihovýchodním úbočí Sušiny (1321 m). Vesnicí protéká Jalový potok, někdy nazývaný též Chrastický potok. Na západ od vsi se tyčí Šindelná neboli Velká Šindelná (1230 m) a Černý vrch (1275 m), na severu Černé hony (860 m).\n\nPůvodní název \"Heinzendorf Gold\" (\"Zlaté Hynčice\", \"Zlatá Hynkova Ves\") byl pro svou polohu a rozlišení doplněn na \"Heinzendorf unter der Dürren Koppe\" (slovo \"Gold\" v názvu bylo odstraněno na popud českého krajského hejtmana a nahrazeno „Sušinou“). Češi ji nadále měli v patrnosti jako Hynčinu, nebo Hynčice.\n\nZpráva o Hynčicích pod Sušinou od pana Hillebranda\nHynčice pod Sušinou byly založeny pány z Vrbna a do konce 1. světové války byly vedeny pod místním názvem \"Heinzendorf Gold\" (Zlaté Hynčice, Zlatá Hynkova Ves). Na popud českého krajského hejtmana muselo být slovo „Gold“ odstraněno a nahrazeno „Sušinou“, což je nejvyšší vyvýšenina výběžku Králického Sněžníku (des Spieglitzer/Glatzer Schneeberges – Kralický/ Kladský Sněžník), který se táhne za Vojtíškov (Woitzdorf) v blízkosti Malé Moravy.\n\nHynčice mají pozemkovou (půdní) plochu včetně luk a lesů kolem 476 hektarů a jsou vzdáleny 4 kilometry od Starého Města. Právě tak daleko je železniční zastávce v Chrasticích.\nPrastará, uvnitř dutá lípa ve dvoře sedláka Alberta Lachnita v č. 11 dává tušit, že byla zasazena brzy po založení obce. Druhým poznávacím znamením je obrovský dvojitý smrk na začátku polní cesty jmenovaného sedláka. Protože jména rodiny Lachnitů jsou v naší obci nejvíce zastoupena, není nemožné, že jeden z původních osadníků nesl toto jméno.\n\nV roce 1770 byla postavena jednotřídní obecná škola a v roce 1869, na den sv. Václava byla slavnostně vysvěcena nově postavená kaple. O vnitřní výzdobu kostela se kromě zedníků a tesařů ze vsi zasloužili kostelní malíř Johannes Winkler z domu číslo 3 nad mlýnem a stolařský mistr Neutzner z domu číslo 37, kteří poskytli velké služby při vnitřním vybavení kaple, za cenu Boží (tj. zadarmo).\n\nNa počátku devadesátých let byla na úpatí Mülenbergu (Mlýnského Vrchu) vzdáleném asi 400-500 metrů od jižního konce vesnice nalezena firmou G. A. Buhl – syn (Staré Město) antimonová ruda a vznikl tam důl.\n\nNa konci devadesátých let byla dokončena nová jednotřídní škola a k radosti pana učitele Petera Mosera a jeho žáků došlo ke stěhování. Stará škola sloužila dále jako chudobinec, avšak ne dlouho. V pozdním odpoledni v červnu 1900 vyhořel dům Moritze Hübnera a oheň se přenesl také na starou školu, která byla vzdálená od nové školy asi 200 metrů. Většina lidí byla ještě na poli. Učitel Moser zachránil jednu stařičkou ženu před smrtí v plamenech. Jízdní posel zalarmoval chrastické hasiče (Kratzdorfer Feuerwehr), kteří zachránili obytné a hospodářské budovy sedláka Aloise Lachnita. Tento požár urychlil v naší vsi založení dobrovolného hasičského spolku o počtu 24 členů. Prvním velitelem byl učitel Peter Moser. První ruční pumpa s koňským spřežením nesla místní označení a rok založení 1900. V roce 1912 byla pořízena ještě další ruční stříkačka.\n\nNa území mezi Hynčicemi pod Sušinou a Štěpánovem se podle darovací listiny z roku 1325 nacházela neznámá obec Niklausdorf, která byla zničená v době husitských válek a již nikdy nebyla obnovena.\n\nHynčice pod Sušinou byly založeny v polovině šestnáctého století pány z Vrbna. V r. 1557 podle zachované listiny dosadil pán ze Zvole Ondřeje (Alberta, Andrease) Lachnita (pravděpodobně pocházel z Vysokých Žibřidovic) na nové rychtářství v Hynčicích pod Sušinou a přidělil mu dva lány půdy za to, že bděl nad jeho majetkem v okolí Hynčic. Okolo Lachnitova příbytku vyrostla během doby osada, která vzrostla do velikosti rychty. Pojmenovali ji pravděpodobně na počest Hynka (Heinz) ze Zvole. Darem dostal pilu, mlýn a právo volně nalévat nápoje v rychtě, péci a zabíjet dobytek, držel si v područí kováře, ševce a krejčího.\n\nV roce 1558 vydal Václav ze Zvole písemné povolení čtrnácti svým poddaným založit obec Hynčice a osvobodil je od všech poddanských povinností až do roku 1564. Po této lhůtě byli povinni vyplácet se z roboty 18 zlatými a o každé Velké noci dodat vrchnosti úroky a naturálie (tele a kopu vajec).\n\nV roce 1654 žilo v obci 110 obyvatel.\n\nV roku 1677 žilo v obci 24 usedlíků (13 velkých sedláků, 6 malých sedláků a 5 chalupníků). Rychtářem byl mlynář Kašpar Lachnit.\n\nPočet obyvatel v r. 1785 byl 273, v r. 1791 jich bylo 310 a v roce 1930 zde žilo 280 Němců a 2 Češi.\n\nOd r. 1770 byla v obci zřízena jednotřídní německá obecná škola.\n\nV letech 1866 – 1869 byla vystavěna Kaplička svatého apoštola Petra a Pavla (dnes P\"enzion Pod Zvonem\") a pila.\n\nKoncem 90. let 19. století byla dokončena nová, „jednotřídka“ a k radosti učitele Petra Mosera a jeho žáků došlo k stěhování. Stará škola sloužila jako chudobinec do června 1900, kdy vyhořela. Tento požár urychlil založení Dobrovolného hasičského spolku s 24 členy, jejich velitelem se stal výše zmíněný učitel Petr Moser. Pan učitel byl přeložen v r. 1907 do chrastické školy. V Hynčicích po něm vyučovali Hubert Zelinka, H. Fischer, Karl Drescher.\n\nLéta Páně 1916 obdržel velkopodnikatel pan Hermann Buhl ze Starého Města povolení od Ministerstva války k zahájení prací v hynčickém důlním závodě, na nichž se podílelo 50 horníků, kterým bylo zajištěno ubytovaní po místních domech. Zanedlouho potom bylo všechno zničeno výbuchem dynamitové patrony v dílně.\n\n23. června 1919 došlo v důsledku vytrvalého hustého deště k velmi rozsáhlé a zlé potopě.\n\nV roku 1931 nechal hospodský a hospodář Thon zbourat svůj starý domek a postavil místo něj velký hostinec se sálem a pokoji pro hosty.\n\n1. února 1934 přišel do Hynčic nový učitel Schwarzer. Se staršími žáky založil Zpěváckou a hereckou skupinu pro divadlo v sále hostince Thon.\n\nV r. 1936 byla postavená cesta z Chrastic do Hynčic.\n\nV r. 1937 proběhla elektrifikace obce.\n\n20. června 1937 byla v kostelíku vysvěcená při slavnostní mši motorová stříkačka od firmy Fritzch z Krnova.\n\n21. června 1937 se začala stavět lanová dráha na Sušinu, aby se mohl dopravovat nahoru stavební materiál pro kasárna a bunkry.\n\nV srpnu 1937 začala výstavba lesní cesty od zatáčky v údolí Prudkého potoka až na Sušinu, do zimy byla lesní cesta, stejně jako i některé bunkry na Sušině i v polích hotové.\n\n24. září 1938 – mobilizace.\n\n1. září 1939 vypukla 2. světová válka – 24 obětí z Hynčic (10 úředně padlo, 14 zůstalo nezvěstných).\n\nV roce 1946 byli všichni obyvatelé obce vyhnáni ve čtyřech transportech (polovina července, polovina srpna, 24. 9. a 4. 10. 1946) do americké okupační zóny v Německu.\n\n4. října 1946 – obec Hynčice pod Sušinou, která měla 274 obyvatel, zanikla.\n\nV dnešní době jsou Hynčice pod Sušinou součástí rekreační oblasti Staroměstska, kromě soukromých chat zde narůstá počet penzionů a hotelů, podporujících celoroční sportovní aktivitu, příznivci obce založili sportovní klub SK Hynčice.\n\nV obci je rozsáhlý lyžařský areál, provozovaný pod jménem SKI areál Králičák.\n\n"}
{"id": "229394", "url": "https://cs.wikipedia.org/wiki?curid=229394", "title": "Schedir", "text": "Schedir\n\nShedir (α Cas / α Cassiopeiae) je druhá nejjasnější hvězda v souhvězdí Kasiopeji. Její název pochází pravděpodobně z arabského Al Sadr, tj. hruď, prsa. Hvězda je oranžový obr a jeho jasnost se pomalu mění, kolísá mezi 2,1 a 2,4 mag. Hvězda je přibližně stejně jasná jako Polárka a její svítivost je asi 700krát větší než u Slunce.\n\nSchedir patří ke spektrální třídě K<nowiki>0</nowiki> a je vzdálen přibližně 230 světelných let.\n\n"}
{"id": "229398", "url": "https://cs.wikipedia.org/wiki?curid=229398", "title": "Sufix", "text": "Sufix\n\nSufix je v lingvistice označení pro morfém připojovaný za kořen slova.\n\nRozlišují se dva typy sufixů:\n\nRozlišení přípon a koncovek má význam zejména ve flektivních jazycích, jako je čeština.\n\n\nPřípona \"-ov-\" zde slouží v odvození přídavného jména od podstatného jména \"vlak\".\n\nKoncovka \"-ý\" vyjadřuje 1. a 4. pád jednotného čísla mužského rodu. Při skloňování se mění (\"vlakov-ého, vlakov-ému\" atd.), přičemž se stále jedná o tutéž slovní jednotku (lexém).\n\nDvojjazyčné anglicko-české slovníky uvádějí \"suffix\" jako odpovídající výraz k českému \"přípona\". V lingvistické teorii je však \"suffix\" nadřazený pojem, který zahrnuje přípony i koncovky (\"inflectional suffix\", laicky \"ending\"). Je-li potřeba upřesnění, odpovídá označení \"přípona\" anglický termín \"derivational suffix\".\n"}
{"id": "229399", "url": "https://cs.wikipedia.org/wiki?curid=229399", "title": "Eduard VII.", "text": "Eduard VII.\n\nEduard VII. (9. listopadu 1841 – 6. května 1910) byl král Spojeného království Velké Británie a Irska a britských dominií a císař Indie od 22. ledna 1901 do své smrti. Byl prvním britským panovníkem z dynastie Sachsen-Coburg und Gotha, která byla jeho následníkem Jiřím V. posléze přejmenována na dynastii windsorskou.\n\nEduardovské období, které zahrnovalo dobu jeho vlády, se časově shodovalo s počátkem nového 20. století a přineslo významné změny v technologiích a vědě, včetně vzniku letectví, nárůstu socialismu a dělnického hnutí. Eduard sehrál důležitou roli v rozvoji flotily britského námořnictva, vojenské zdravotní služby a reorganizace britské armády po druhé búrské válce. Podporoval dobré vztahy mezi Velkou Británií a jinými evropskými státy, zvláště s Francií.\n\nNavštívil celkově devětkrát Mariánské Lázně, kde převážně vystupoval pod titulem vévoda z Lancasteru (\"Duke of Lancaster\").\n\nNarodil se 9. listopadu 1841 v Buckinghamském paláci v Londýně jako nejstarší syn královny Viktorie a jejího manžela Alberta. Byl pokřtěn jako Albert Edward 25. ledna 1842, přičemž Albert bylo po jeho otci a Edward po dědečkovi z matčiny strany. Jako nejstaršímu synovi a dědici trůnu (korunní princ) mu byl krátce po narození udělen tradiční titul princ z Walesu (\"Prince of Wales\"). Roku 1863 se vzdal následnictví pro vévodství Sasko-Kobursko-Gothajské (v Německu) ve prospěch svého mladšího bratra Alfréda.\n\nJeho rodiče rozhodli, že Eduard musí mít vzdělání, které by ho připravilo na roli britského panovníka. Jeho studijní výsledky nebyly příliš dobré. Eduardovy kvality spočívaly spíše v jeho šarmu, společenskosti a taktu. Po krátkém studijním pobytu v Římě pokračoval ve studiu na Edinburské univerzitě a později na Christ Church College v Oxfordu.\n\nRoku 1860 podnikl jako následník trůnu svou první cestu do Severní Ameriky. Jeho smysl pro humor a vybrané společenské chování podpořilo skvělý výsledek cesty. Kdekoli se v Americe objevil, byl vítán nadšenými davy a jeho návštěva přispěla ke zlepšení vztahů mezi Velkou Británií a Spojenými státy a k posílení Eduardovy sebedůvěry.\n\nPo svém návratu se chtěl věnovat kariéře v armádě, ale jako následníkovi trůnu mu to bylo znemožněno. V září 1861 byl vyslán do Německa zdánlivě proto, aby sledoval vojenské cvičení, ale hlavním důvodem bylo jeho setkání s princeznou Alexandrou Dánskou. Toto setkání bylo zorganizováno na popud jeho rodičů královny Viktorie a prince Alberta, kteří došli k názoru, že by Eduard a Alexandra měli uzavřít manželství.\n\nPoté, co Viktorie ovdověla, stáhla se z veřejného života. Krátce po Albertově smrti zajistila pro Eduarda cestu po Středním východě. Součástí cesty byla návštěva Egypta, Jeruzaléma, Damašku, Bejrútu a Konstantinopole. Sňatek Eduarda a Alexandry se konal 10. března 1863 v kapli svatého Jiří na Windsorském hradu.\n\nV době, kdy se Viktorie po smrti svého manžela neukazovala na veřejnosti, ji zastupoval princ Eduard. Zúčastnil se různých společenských akcí, jako byly otevření radnice v Halifaxu, nábřeží na Temži, Tower Bridge a jiných a byl tak prvním monarchou, který se prezentoval na veřejných akcích tak, jak je známe v současnosti. Nicméně mu jeho matka až do roku 1898 nedovolila zasahovat do státních záležitostí. Roku 1875 podnikl dlouhou osmiměsíční výpravu po Indii\nEduard byl patronem umění a vědy a pomohl založit Royal College of Music. Také propadl hraní karet, měl rád venkovní sporty a byl také nadšeným lovcem. Podporoval módu nošení tvídového oblečení a zpopularizoval nošení smokingu. Zavedl zvyk jíst k nedělnímu obědu hovězí pečeni a opečené brambory s křenovou omáčkou, což zůstalo nejoblíbenějším nedělním jídlem Britů.\n\nKdyž jeho matka královna Viktorie 22. ledna 1901 zemřela, stal se Eduard králem Spojeného království, císařem Indie a také králem britských dominií. Dům svých rodičů na Isle of Wight věnoval státu a sám žil v Sandringhamu. Je považován za prvního dědice britské koruny, který nastoupil na trůn bez dluhů. Jeho finance spravoval Dighton Probyn, který využíval rady Eduardových židovských přátel a to například i členů Rothschildovy rodiny. V době narůstajícího antisemitismu tak musel Eduard vzdorovat kritice, že otevřeně spolupracuje s Židy.\n\nEduard a Alexandra byli korunováni ve Westminsterském opatství 9. srpna 1902. Původně se měla korunovace odehrát již 24. června, ale Eduard byl postižen zánětem slepého střeva. Díky pokrokům v anestézii a antiseptice podstoupil operaci, prováděnou Frederikem Trevesem, která mu zachránila život. V té době se slepé střevo neodstraňovalo operativně a úmrtnost na toto onemocnění byla vysoká. Treves se rozhodl pro radikální zákrok odstraněním zaníceného slepého střeva. Eduard se již příští den cítil lépe a tato metoda se postupně začala používat jako hlavní možnost řešení zánětu slepého střeva.\n\nEduardovými hlavními zájmy byly zahraniční cesty a starost o námořní a vojenské záležitosti. Uměl plynně francouzsky a německy a podnikl mnoho cest do zahraničí. Jednou z nejdůležitějších cest byla roku 1903 návštěva Francie, kde byl hostem prezidenta Loubeta. Po návštěvě papeže to byl další příspěvek k vytvoření důvěry mezi oběma státy, urovnání sporů o kolonie v Severní Africe a odvrácení rizika války mezi Británií a Francií. Srdečná dohoda, odstraňující rozpory mezi dvěma koloniálními mocnostmi, byla podepsána 8. dubna 1904, ukončila dlouhodobou rivalitu mezi oběma zeměmi a vytvořila protiváhu vůči narůstajícímu spojenectví mezi Německem a Rakouskem-Uherskem. Roku 1908 byl Eduard prvním britským panovníkem, který navštívil Ruské impérium.\n\nEduard se aktivně zapojil do diskuse o reformě armády, jejíž potřeba se projevila po druhé búrské válce. Podporoval reorganizaci velení armády, vytvoření dobrovolné zálohy armády a vytvoření expedičních sborů pro podporu Francie v případné válce proti Německu. Reforma královského námořnictva byla vyvolána i vznikem nové strategické hrozby - německého válečného námořnictva. Eduard podporoval názory Johna Fishera, který navrhoval efektivní úspory, zrušení zastaralých lodí a strategické přeskupení loďstva na torpédové čluny pro obranu země podporovanou bitevními loděmi.\n\nV posledním roce svého života byl Eduard zapojen do ústavní krize způsobené odmítnutím přijetí rozpočtu navrženého liberální vládou vedenou H. H. Asquithem, který obsahoval daňová opatření směřující k přerozdělení bohatství, konzervativní většinou ve Sněmovně lordů. Král oznámil Asquithovi, že jmenuje nové peery, potřebné pro přijetí tohoto rozpočtu, pokud zvítězí ve dvou všeobecných volbách.\n\nEduard pravidelně vykouřil dvacet cigaret a dvanáct doutníků denně. Ke konci života trpěl zánětem průdušek. V březnu roku 1910 Eduard v Biarritzu zkolaboval. 27. dubna se vrátil do Buckinghamského paláce, i když stále trpěl zánětem průdušek. Jeho manželka se vrátila z Korfu 5. května. Následující den byl postižen několika zástavami srdce, ale odmítl ulehnout. Navečer ztratil vědomí a zemřel.\n\n"}
{"id": "229403", "url": "https://cs.wikipedia.org/wiki?curid=229403", "title": "FC Metz", "text": "FC Metz\n\nFC Metz (\"Football Club de Metz\") je francouzský fotbalový klub, který v současné době hraje nejvyšší francouzskou fotbalovou soutěž Ligue 1. Sídlí v Métách. Klub byl založen roku 1932. Působištěm tohoto klubu je Stade Municipal Saint-Symphorien s kapacitou 26 304 diváků.\n\nPo sezoně 2012/13 postoupil ze 2. místa třetí francouzské ligy Championnat National do Ligue 2. V sezoně 2013/14 se klubu podařil postup z prvního místa tabulky druhé ligy (76 bodů) do nejvyšší ligy Ligue 1.\n"}
{"id": "229408", "url": "https://cs.wikipedia.org/wiki?curid=229408", "title": "Chloupek", "text": "Chloupek\n\nChloupek (zdrobnělina slova chlup) může vít víc významů:\n\n\n"}
{"id": "229409", "url": "https://cs.wikipedia.org/wiki?curid=229409", "title": "Železniční trať Praha – Vrané nad Vltavou – Čerčany/Dobříš", "text": "Železniční trať Praha – Vrané nad Vltavou – Čerčany/Dobříš\n\nŽelezniční trať Praha – Vrané nad Vltavou – Čerčany / Dobříš (trať 210) je jednokolejná regionální dráha. Čerčanská větev je spolu s navazujícím úsekem trati 212 známa jako Posázavský Pacifik, respektive jeho dolní část. Dobříšská větev je v trampském prostředí také nazývá \"Trať Praha–Dobříš–Paříž\".\n\nRoku 1882 České obchodní dráhy zprovoznily místní dráhu Nusle–Modřany převážně pro potřeby modřanského cukrovaru.\nTrať byla roku 1897 prodloužena do Dobříše, roku 1900 byla dostavěna odbočka do Jílového u Prahy, která se zde napojila na již existující trať z Čerčan. Tato trať byla lidově nazývána \"Posázavský pacifik\".\n\nNa základě povolení z 16. listopadu 1897 testoval František Křižík na trati do Dobříše elektrický železniční provoz. V letech 1899–1901 v úseku Modřany – Zbraslav, resp. mezi Vršovicemi a Měchenicemi jezdil rychlostí 30 km/h dvounápravový tramvajový akumulátorový vůz s nákolky železničního profilu a baterií 280 článků 50 Ah, dobíjelo se ve stanicích Vršovice a Zbraslav.\n\nRoku 1898 byla zprovozněna vlečka podolské cementárny a několik let sloužila i osobní dopravě. Zrušena byla roku 1945. V roce 1926 byla trať v Modřanech přeložena a v roce 1930 byl v rámci přeložky zrušen tunel pod Bohdalcem. Za druhé světové války byla tato trať kompletně pro provoz uzavřena, neboť nacisté využívali železniční tunely jako letecké kryty pro podzemní továrny, které vyráběly součástky do vojenských letounů Luftwaffe. Po válce zde byly do provozu nouzově nasazeny dobytčí nákladní vagóny, které sloužily jako provizorní osobní vagóny.\n\nV roce 1960 byla přeložena část trati v úseku Vršovice–Krč, 15. srpna 1960 byla zrušena zastávka Praha-Spořilov, která byla zřízena 19. května 1934.\n\nV letech 1958–1964 byl v Praze mezi tratěmi 210 a 221 vybudován nákladový obchvat hlavního města, železniční jižní spojka.\n\nV roce 1991 byl přeložen úsek v Modřanech v souvislosti s výstavbou tramvajové trati a pro osobní dopravu byla místo dosavadního nádraží Praha-Modřany zřízena zastávka Praha-Modřany zastávka.\n\nV souvislosti se snižováním objemu dopravy a zmenšováním výdajů bylo přistoupeno k rušení stanic. Jako první byla v roce 1997 zrušena původně tříkolejná stanice Luka pod Medníkem a přeměněna na zastávku. Stopy po někdejší dopravní funkci je v této zastávce možno nalézt i dnes, např. výpravní budovu a před ní prostor, kde bývalo kolejiště stanice, torza vjezdových mechanických návěstidel do stanice a zbytky drátovodů k nim.\n\nTento osud stihl též stanici Krhanice – v roce 2004 byla přeměněna na zastávku s nákladištěm. V Krhanicích se až do zrušení křižovaly vlaky, takže její náhlé zrušení z úsporných důvodů způsobilo v dopravě obtíže. Fyzická likvidace původně tříkolejné stanice byla provedena záhy.\n\nStanice Malá Hraštice na Dobříšské větvi tratě 210 nebyla zrušena, ovšem od roku 2002 je v ní zavedena nepřetržitá výluka služby dopravních zaměstnanců, což znamená, že není obsazena výpravčím a funguje jen jako zastávka.\n\nRoku 2002 byla mezi stanicemi Praha-Vršovice a Praha-Krč postavena služební zastávka Praha-Vršovice depo.\n\nRoku 2014 byla zřízena zastávka Praha-Kačerov umožňující přestup na stanici metra Kačerov.\n\nV letech 2015 - 2016 byla provedena rozsáhlá rekonstrukce trati, zejména čerčanské větve, všechny stanice na čerčanské větvi byly přestavěny na ostrovní nástupiště podle evropských norem, na trati bylo zavedeno dálkové řízení provozu, stanice byly osazeny novými světelnými návěstidly a dálkově stavěnými výhybkami; výpravčí a výdej jízdenek zůstali ve stanicích Praha-Braník (jen pokladna), Vrané nad Vltavou a Týnec nad Sázavou na čerčanské větvi, na dobříšské pak výpravčí i pokladna zůstali v Dobříši, výpravčí i ve stanicích Čísovice a Mníšek pod Brdy. Rekonstrukce se netýkala úseku Praha-Vršovice - Praha-Krč.\n\nNa podzim roku 2012 oznámila Správa železniční dopravní cesty, že v letech 2013 bude modernizovat 23 přejezdů na větvi do Čerčan, což zkrátí cestu až o sedmnáct minut. V roce 2014 pak bude modernizováno 15 přejezdů na větvi do Dobříše.\n\nŽelezniční trať prochází většinou členitou krajinou. První – společný – úsek vede převážně údolím Vltavy, které čerčanská větev opouští za Davlí, dobříšská v Měchenicích.\n\nZa zastávkou Dolní Břežany-Jarov následuje nejdelší tunel na celé trati – Jarovský tunel.\nZa železniční zastávkou Skochovice následuje první z trojice tunelů označovaných jako Davelské tunely – Skochovický tunel, dále Libřický tunel, za kterým trať vede přes most nad ústím Zahořanského potoka. Zde byla do 27. července 1975 železniční zastávka Libřice, zrušená v v souvislosti s rekonstrukcí Libřického a Davelského tunelu.\nZ libřické zastávky zůstala jen dřevěná budka pokladny jízdenek a dřevěné nástupiště na mostě přes Zahořanský potok.\nZa Libřickým tunelem následuje Davelský tunel a nádraží Davle se souborem dochovaných dřevěných provozních budov. Čerčanská větev pak zpočátku pokračuje údolím Sázavy, které pak z větší či menší vzdálenosti sleduje až do Čerčan. Zejména mezi zastávkami Petrov u Prahy a Jílové u Prahy vede trať velmi členitým terénem a jízda po ní je jedinečným zážitkem.\n\nDobříšská větev trati z Měchenic sleduje tok Bojovského potoka, za nejvyšším bodem stoupání mezi Mníškem pod Brdy a Novou Vsí pod Pleší přechází do povodí Kocáby. Její přítok Voznický potok pak překonává mezi Malou Hrašticí a Mokrovraty.\n\nTrať si dodnes zachovala svůj výletní a donedávna (před rekonstrukí v letech 2015 - 2016) poněkud historický charakter. Ve stanicích se dodnes nalézá, případně do rekonstrukce nalézalo, mnoho staveb a zařízení, která sloužila (popřípadě stále slouží) nepřetržitě již desítky let, často přímo od doby vzniku této železnice. Kromě standardních rakousko-uherských výpravních budov jsou to také typizovaná dřevěná skladiště ve stanicích, budovy dřevěných suchých záchodů, dřevěné přístřešky na zastávkách aj. \n\nPozornosti byla hodna též mechanická návěstidla ve stanicích Davle, Jílové u Prahy, Měchenice, Čisovice, Mníšek pod Brdy a Malá Hraštice. Tyto stanice zpravidla byly vybaveny pouze ručně přestavovanými a uzamykanými výhybkami a původním stavěcím kozlíkem, z něhož jsou pákami obsluhována mechanická vjezdová návěstidla.\n\nV Čisovicích bylo elektromechanické zabezpečovací zařízení z 30. let, na odbočce Skochovice bylo toto zrušeno v roce 2013.. Mezistaniční oddíl mezi Čisovicemi a Mníškem pod Brdy byl vybaven traťovým zabezpečovacím zařízením, hradlovým poloautomatickým blokem.\n\nNyní je traťovým zabezpečovacím zařízením vybavena celá trať (automatickým hradlem), kromě úseku Mníšek pod Brdy - Dobříš.\n\nOsobní dopravu na trati denně zajišťují motorové jednotky Regionova, o víkendech jsou na trať nasazovány také motorové lokomotivy (749,754 aj.) s patrovými vozy Bdmteeo nebo s vozy Bdmtee.\n\nTrať je pro své zasazení do krajiny oblíbena zejména rekreanty a trampy, její význam pro pravidelnou osobní dopravu je největší v úseku Praha – Vrané nad Vltavou, v dalších úsecích je o něco nižší, zejména s ohledem na roční období. Na významu pro nákladní dopravu se nejvíce podílí vlečka z Čisovic do areálu Kovohutí v Mníšku pod Brdy. Na trati Nádraží Braník – Čerčany jsou pravidelně vypravovány historické vlaky vedené parní lokomotivou (např. parní lokomotiva 434.2186 „Čtyřkolák“). Zájem veřejnosti o tyto historické vlaky prokazuje turistický potenciál trati Posázavského Pacifiku. O víkendech jsou na trať nasazovány vlaky s patrovými železničními vozy Bdmteeo (rekonstrukce dříve nasazovaných vozů řady Bmto, vybavené audiovizuálním informačním systémem, zásuvkami a wi-fi) vedené legendární lokomotivou Brejlovec nebo již téměř historickou Zamračenou. Pod názvem Posázavský pacifik se stala legendární zejména z hlediska dějin českého trampingu a skautingu, odkud také patrně pochází tento její lidový název. Trať je velmi populární zejména pro pražské trampy. Nádraží v pražském Braníku jako i celá trať (spolu se svými vláčky) se vyskytuje v celé řadě trampských písní, některé z nich jsou i dnes poměrně populární. V současnosti působí trampská a countryová hudební skupina s názvem Vlak na Dobříš, která má v repertoáru i píseň s tímto názvem.\n\n"}
{"id": "229410", "url": "https://cs.wikipedia.org/wiki?curid=229410", "title": "Stanley", "text": "Stanley\n\nStanley je rodné jméno vícero osob:\n\n\n\n"}
{"id": "229411", "url": "https://cs.wikipedia.org/wiki?curid=229411", "title": "29. granátnická divize SS (1. ruská)", "text": "29. granátnická divize SS (1. ruská)\n\n29. Waffen-Grenadier Division der SS (russische Nr. 1) vznikla z Kaminského brigády v létě 1944 a zapojila se do bojů během povstání ve Varšavě. Zde se divize podílela na zvěrstvech a rabování, čehož bylo využito jako záminky k popravě gestapem několika její velitelů, včetně Bronislava Kaminského a divize byla postupně rozpuštěna. Mužstvo bylo včleněno do ROA generála Andreje Vlasova a číslo divize 29 obdržela 29. granátnická divize SS (1. italská).\n\n\n\nV srpnu 1944 dosáhla divize stavu 10 500 mužů. Současně ji také doprovázelo přibližně 15 000 civilistů a 2000 kusů dobytka.\n"}
{"id": "229416", "url": "https://cs.wikipedia.org/wiki?curid=229416", "title": "Fly", "text": "Fly\n\nFly může znamenat:\n\n"}
{"id": "229418", "url": "https://cs.wikipedia.org/wiki?curid=229418", "title": "Generikum", "text": "Generikum\n\nGenerika (generické léky, generické lékové ekvivalenty) jsou ekvivalenty originálních léčivých přípravků, které mohou přijít na trh po vypršení jejich patentové ochrany.\n\nGenerické léky se na trhu objevují buď jako značkové, s vlastní ochrannou známkou, nebo neznačkové, používající zjednodušený název příslušné účinné látky. Staly se součástí zdravotních systémů ve většině států a výrazně přispívají k omezení nákladů na léky a k lepší kvalitě zdravotní péče.\n\nPři vývoji a registraci generických ekvivalentů se nejčastěji využívá principu zásadní podobnosti (\"essential similarity\") s originálním lékem. Zásadní podobnost je založena na třech předpokladech:\n\n\n\n\nZ hlediska konečného uživatele je důležité, že doložením zásadní podobnosti je potvrzena terapeutická ekvivalentnost a vzájemná zaměnitelnost originálního léku a příslušného generického ekvivalentu. Kvalita, bezpečnost a účinnost generického ekvivalentu se posuzuje v registračním řízení, které v ČR již řadu let probíhá podle pravidel EU. Vydáním registračního výměru je potvrzeno, že lék vyhovuje všem přísným a mezinárodně platným předpisům.\n\nPojem generikum se začal objevovat v 60. letech 20. století. V Indii začal platit od roku 1972 zákon, který omezoval délky patentů, což vedlo k nárůstu produkce levných léků. Protože se v USA nedařilo schvalovat generické léky, byl roku 1984 vydán Hatch-Waxmanův zákon, který to usnadnil. V letech 2017-2018 byla Indie největším světovým exportérem generik. V EU může být patentová ochrana prodloužena i o 5 let pomocí Supplementary protection certificate (SPC). Roku 2018 bylo navrženo, aby alespoň byla umožněna výroba uvnitř EU na export, kde patentová ochrana SPC neplatí, což hlavně ovlivní Irsko.\n\n"}
{"id": "229422", "url": "https://cs.wikipedia.org/wiki?curid=229422", "title": "Fly (řeka)", "text": "Fly (řeka)\n\nFly ( ) je řeka na ostrově Nová Guinea v Papui-Nové Guineji. Je to největší řeka v Oceánii, v ústí měří na šířku 90 km. Částečně také tvoří státní hranici s Indonésií (Papua). Je dlouhá 1273 km. Povodí má rozlohu 76 000 km². Pojmenována byla podle své objevitelky, britské šalupy HMS Fly.\n\nPramení na svazích pohoří Central Range a teče na převážně na jih. Ústí do zálivu Papua Korálového moře, přičemž vytváří estuár.\n\nPrůměrný roční průtok je 4450 m³/s. Nejvodnější je od prosince do dubna a naopak nejméně vodná od června do srpna.\n\nVodní doprava je možná do vzdálenosti 300 km od ústí.\n"}
{"id": "229423", "url": "https://cs.wikipedia.org/wiki?curid=229423", "title": "Maffei I", "text": "Maffei I\n\nMaffei I (také známá jako PGC 9892 nebo Sharpless 191) je velká eliptická galaxie v souhvězdí Kasiopeji. Maffei I je nejbližší obří eliptická galaxie k Mléčné dráze. Je také jedním ze dvou hlavních členů Skupiny galaxií Maffei.\n\nMaffei I byla spolu se sousední galaxií Maffei II objevená Paolem Maffeim v roce 1968 v infračerveném oboru spektra. Galaxie Maffei I byla objevena až v 1968 proto, že nám ve výhledu jejím směrem brání hvězdy a prach spirálního ramena Mléčné dráhy.\n"}
{"id": "229425", "url": "https://cs.wikipedia.org/wiki?curid=229425", "title": "Chábúr", "text": "Chábúr\n\nChábúr (, , ) je řeka na severovýchodě Sýrie s horním tokem v Turecku. Je to levý přítok Eufratu. Je dlouhá 486 km, z čehož se přibližně 320 km vyznačuje stálým tokem. Povodí má rozlohu 33 200 km². V antice se nazývala \"Chaboras\".\n\nPramení v pohoří Karadžadag a protéká přes planinu Džezire.\n\nPrůměrný roční průtok na dolním toku činí 70 m³/s. Nejvodnější je na přelomu zimy a jara.\n\nVyužívá se na zavlažování. Leží na ní město Hasaka (Sýrie).\n"}
{"id": "229428", "url": "https://cs.wikipedia.org/wiki?curid=229428", "title": "Alexandr Vinokurov", "text": "Alexandr Vinokurov\n\nAlexandr Nikolajevič Vinokurov (rusky ) (* 16. září 1973 Petropavlovsk, Kazachstán) je kazašský cyklista, olympijský vítěz v silniční cyklistice z Letních olympijských her 2012 v Londýně.\n\nSvoji profesionální kariéru zahájil v roce 1997 v týmu Casino - C'est votre équipe. V roce 2000 přestoupil do Team Deutsche Telekom, kde pomáhal Janu Ullrichovi. V téže roce byl 15. na Tour de France a cyklistickou veřejnost si získal svojí dravou jízdou a touhou po vítězstvích. Největšího úspěchu dosáhl na Staré dámě v roce 2003 kdy dojel třetí. V roce 2005 skončil pátý. V tomto roce se bezhlavě pouštěl do úniků, které sjížděl jeho vlastní tým. Znechucen odešel do Liberty Seguros - Würth, kde se stal lídrem. Před Tour de France 2006 našli španělští policisté spisy Operace Puerto, kde figurovala jména spousty cyklistů z tohoto týmu. Ředitel týmu byl zatčen a tým se začal rozpadat. On sám měl být jedním z favoritů tohoto závodu a v Kazachstánu to dobře věděli. Největší kazašské firmy koupily stáj Liberty Seguros a pojmenovaly ji po kazašském hlavním městě Astana (dnes Nur-Sultan). UCI ovšem start stáji na Tour de France nedovolila. Na Vuelta a España startovat mohl a dosáhl zde svého životního úspěchu, vyhrál. Po sezóně tým posiloval, koupil německé jezdce Andrease Ködena a Mathiase Kesslera, Itala Paola Savoldeliho a sjednotili kazašské jezdce pod jednu stáj. S takovouto sestavou si dali cíl: vyhrát Tour de France s ním v čele.\n\n24. července 2007 byl obviněn z dopingu na právě probíhající Tour de France 2007 a ještě téhož dne byl ze závodu odvolán a vyhozen z týmu Astana, jenž následně na přání organizátorů závodu ze závodu odstoupil. Před začátkem závodu patřil k největším favoritům na celkový triumf, měl v 5. etapě ošklivý pád, z něhož se jen těžko vzpamatovával, jeho výsledky v následných etapách tím byly poznamenány. Poté ale ve 13. etapě, časovce jednotlivců, překvapivě deklasoval zbytek startovního pole. Při dopingové kontrole provedené právě po této etapě však bylo zjištěno, že přijal krev jiného člověka, čímž se dopustil podvodu - pomohl si zakázanou krevní transfuzí. Po oznámení ročního trestu v prosinci téhož roku oznámil ukončení kariéry.\n\n\n"}
{"id": "229430", "url": "https://cs.wikipedia.org/wiki?curid=229430", "title": "AJ Auxerre", "text": "AJ Auxerre\n\nAJ Auxerre (\"Association de la Jeunesse Auxerroise\") je francouzský fotbalový klub sídlící ve městě Auxerre. Patří k předním klubům Francie, byl založen roku 1905. Hřištěm klubu je Stade de l'Abbé-Deschamps s kapacitou 24 493 diváků.\n\nV sezóně 2009/10 obsadil klub třetí příčku v domácí soutěži a vybojoval si tak účast v předkole Ligy mistrů. Nakonec se tým trenéra Jeana Fernandeze probojoval do Ligy Mistrů. Ve skupině ho čekaly velkokluby Real Madrid, AC Milán a Ajax Amsterodam. AJ Auxerre skončilo ve skupině poslední a cesta fotbalovou Evropou pro něj skončila.\n\nV letech 2004-2006 zde působil český obránce René Bolf, který s klubem vyhrál francouzský fotbalový pohár.\n\n"}
{"id": "229457", "url": "https://cs.wikipedia.org/wiki?curid=229457", "title": "FC Lorient", "text": "FC Lorient\n\nFC Lorient (\"Football Club Lorient-Bretagne Sud\") je klub francouzské Ligue 1, sídlící ve městě Lorient. FC Lorient patří k předním klubům Francie. Klub byl založen roku 1926. Hřištěm klubu je Stade du Moustoir s kapacitou 18 500 diváků. V roce 2002 tento klub vyhrál Coupe de France.\n"}
{"id": "229462", "url": "https://cs.wikipedia.org/wiki?curid=229462", "title": "Harry Potter a relikvie smrti", "text": "Harry Potter a relikvie smrti\n\nHarry Potter a relikvie smrti (anglicky ) je v pořadí sedmá kniha ze série Joanne Rowlingové o čarodějnickém učni Harrym Potterovi.\n\nKniha odpovídá na mnoho otázek nastolených v předchozích dílech a probíhá zde také závěrečná bitva celé série – Harry proti černému mágovi lordu Voldemortovi.\n\nKniha zlomila rekord v počtu prodaných výtisků v první den po vydání – během prvních 24 hodin po uvedení si ji koupilo 11 milionů čtenářů.\n\nČeský překlad knihy, který vytvořil Pavel Medek, vydalo nakladatelství Albatros 31. ledna 2008, půl roku po vydání anglického originálu. Na internetu se však krátce po zveřejnění anglického vydání začal objevovat neoficiální (a nelegální) český překlad knihy. Zřejmě nejrychlejší skupina fanoušků (označovala se jako „Fénixův tým“) dokončila svůj kolektivní překlad 2. srpna těsně před půlnocí (tj. čtrnáct dní po vydání anglické knihy).\n\nZávěrečný díl Harryho Pottera Albatros vydal na papíru s certifikátem FSC. Na základě požadavku Joanne Rowlingové, aby její knihy vycházely na papíře šetrném k životnímu prostředí, vyšlo již několik knih série na certifikovaném papíře ve Velké Británii i Německu. Překlady sedmého dílu vyšly na ekologickém papíře již v šestnácti zemích. V České republice jde o první takovouto publikaci.\n\nNa začátku příběhu Harry stěhuje svou tetu, strýce a bratrance do bezpečí, jelikož se obává, že po nich půjdou smrtijedi hned poté, co Harry dovrší kouzelnické plnoletosti (17 let) a vyprší kouzla, která ho chránila. Samotný Harry se přesouvá od Dursleyů k Weasleyům. Přesun organizuje Fénixův řád a celé akci velí bystrozor Alastor Moody. K přesunu nemohou použít přemístění, přenášedlo ani letaxovou síť, jelikož vše je pod správou ministerstva. To sice ještě Voldemort plně neovládá, ale má zde řadu informátorů, kouzelníků pod kletbou Imperius, a hrozilo by vyzrazení. Přesun je tedy riskantně proveden na košťatech. Pro zmatení případných pronásledovatelů vypije dalších šest Harryho přátel mnoholičný lektvar a promění se tak v Harryho. V honičce se Smrtijedy (kterým předtím Severus Snape prozradí datum přesunu) zahyne Alastor Moody a Harryho sova Hedvika. U Weasleyů Harry smutně oslaví své sedmnácté narozeniny, spolu s Ronem a Hermionou dostanou od ministra kouzel předměty, které jim odkázal Brumbál ve své závěti. Brumbál s Ministerstvem nespolupracoval a nechtěl jim prozradit nic o viteálech, ani svém plánu na zničení pána zla, proto lidé z Ministerstva předměty dlouho zkoumali v domnění, že najdou nějakou tajnou zbraň nebo indicii k jejímu nalezení. To se ale nestalo, a tak museli dědictví vydat. Hermiona dostala knížku bajek, Ron zatemňovač a Harry zlatonku, kterou chytil při svém prvním zápasu. Měl dostat také meč Godrika Nebelvíra. Ten ale Ministerstvo nevydalo s odůvodněním, že patří škole čar a kouzel v Bradavicích a nikoli Brumbálovi. Proto ho ani nemůže nikomu odkázat. Ministr poté mluví pouze s Harrym a snaží se ho přimět ke spolupráci s ministerstvem. Ten ale odmítá. Harry a jeho přátelé se zúčastní svatby Billa a Fleur. Harry je maskován pomocí mnoholičného lektvaru. Je svědkem roztržky mezi Krumem a Xenofiliusem Láskorádem - otcem Lenky Láskorádové. Také vyslechne pomluvy na adresu Brumbála z úst Ronovy tety Muriel. Svatba je po nějaké době přerušena zprávou o pádu Ministerstva kouzel, smrti ministra a příchodem Smrtijedů.\n\nRon, Hermiona a Harry utečou a uchýlí se do mudlovské kavárny, kde jsou ale vypátráni Smrtijedy. Nakonec najdou útočiště v domě Blackovy rodiny na Grimmauldově náměstí 12. Hermiona se ukáže jako opravdu velice schopná a předvídavá čarodějka. Všechny potřebné věci k pátrání po viteálech včetně hromady knih, stanu, lektvarů apod. naloží do malé očarované korálkové kabelky, kterou má stále u sebe. V domě najdou domácího skřítka Kráturu a zjistí, že právě on a Regulus Arcturus Black, Siriusův bratr, vzali Voldemortův viteál z podzemního jezera. Dotyčný medailon ale v domě už není. Harry přikáže Kráturovi, aby našel Mundunguse Fletchera, kterého podezírá, že medailon ukradl.\n\nFletcher je přivlečen Kráturou a řekne triu, že medailon dal jako úplatek kouzelnici, odpovídající popisu Dolores Umbridgeové. Harry, Ron a Hermiona se na základě toho vydají v přestrojení na Ministerstvo kouzel, které je toho času už pod úplnou kontrolou Smrtijedů a zabývá se výslechy a utlačováním kouzelníků mudlovského původu. K přestrojení použijí mnoholičný lektvar. Čekají u vchodu na ministerstvo, omráčí dva kouzelníky a jednu čarodějku a díky lektvaru změní podobu. Po proniknutí na ministerstvo se jim plán ale hroutí. Ron se změnil v kouzelníka, který měl doprovodit svou manželku – mudlovskou čarodějku – k výslechu. To ale přestrojený Ron nestihl, protože musel na rozkaz jednoho ze Smrtijedů likvidovat deštivé kouzlo v jeho kanceláři. Musel se tedy od ostatních oddělit. Hermiona se promění v drobnou čarodějku, která má za úkol asistovat u výslechu. Ten vede Umbridgeová, která ji také odvede do výslechové místnosti. Harry se změní v postavu mohutného Smrtijeda, který budí u ostatních pracovníků ministerstva respekt. Díky neviditelnému plášti se dostane do kanceláře Dolores Umbridgeové, kde hledá medailon. Všimne si, že ve dveřích je v otvoru pro kukátko čarodějné oko zabitého bystrozora Moodyho. Rozhodne se ho vzít s sebou, což se nakonec ukáže jako veliká chyba. Poté se Harry potkává s Ronem a společně míří k výslechové místnosti pro Hermionu. Společně omráčí Umbridgeovou a vymění viteál za kopii. Všichni prchají i s osvobozenou vyslýchanou čarodějkou. To už ale o vetřelcích ví celé ministerstvo a Harry, Ron a Hermiona jen tak tak unikají.\n\nPři přemístění do domu na Grimmauldově náměstí se Hermiony chytí jeden Smrtijed. Tím je ochrana domu narušena. Hermiona se pohotově přemístí jinam. Při tom ale nastane nehoda a u Rona dojde k odštěpu. Hermiona ho rychle ošetří pomocí tinktury z třemdavy a s Harrym zabezpečí místo úkrytu ochrannými kouzly. Od té chvíle se musí stále přemisťovat a stanovat v lesích. Tíživá situace (navíc podporována mocí viteálu) vyústí v hádky s Ronem, který následně Harryho a Hermionu opustí. Sami dva se rozhodnou navštívit Godrikův důl – Harryho rodiště a místo, kde Harry přišel k jizvě na čele. Najdou tady hrob Harryho rodičů a poblíž něj i hrob kouzelníka Ignota Peverella s tajemným symbolem, který Hermiona našla v knize bajek od Brumbála, a který byl stejný jako ten, kvůli němuž se dříve na svatbě pohádal Viktor Krum s otcem Lenky Láskorádové Xenofiliusem. Nachází taky pomník slavného vítězství nad Voldemortem a rozbořený dům, kde Voldemort zavraždil jeho rodiče a přišel o svou moc.\n\nPotkávají starou čarodějku Batyldu Bagshotovou, která je pozve domů. Harry si vzpomíná na rozhovor ze svatby, kde Ronova teta Muriel pomlouvala Brumbála. Zmiňovala se o Batyldě jako o rodinné přítelkyni Brumbálových. To v něm vzbudí důvěru a otupí jeho obezřetnost. Batylda chce s Harrym mluvit o samotě, a tak s ním jde do podkroví. Tam se ale vzápětí změní ve Voldemortova hada Naginiho a napadne Harryho. Díky zásahu Hermiony oba v poslední chvíli Voldemortovi uniknou, přičemž se ale zlomí Harryho kouzelná hůlka.\n\nHarry stále častěji pociťuje jisté spojení mezi svou a Voldemortovou myslí. Mívá vidění, kde je Voldemortem a vraždí další a další kouzelníky. Cítí nesnesitelné bolesti hlavy a vycítí, kdy je pán zla rozzuřený. To mu dává možnost nahlédnout do jeho plánů.\n\nHarry a Hermiona dále stanují v různých lesích a neustále se přesunují. Harry jednou při hlídkování uvidí Patrona v podobě laně, která jej zavede k zamrzlému jezírku, na jehož dně je meč Godrika Nebelvíra, jeden z mála artefaktů schopných zničit viteál – medailon. Ten Harryho při pokusu vyzvednout meč z jezírka málem uškrtí, jelikož ví, že může být brzo zničen. V posledním okamžiku je ale Harry zachráněn Ronem, který se zde zčistajasna objeví. Harry Rona přiměje, aby viteál zničil on. Ten se zdráhá, ale nakonec na to přistoupí. Medailon se kouzlem brání. Vyčaruje vše, čeho se Ron bojí – pavouky, jeho milovanou Hermionu v objetí Harryho, promlouvá o tom, jak ho rodiče nechtěli a jak je neoblíbený. Nakonec ale mečem medailon rozsekne a nadobro jej zničí.\n\nOpět sjednocené trio se vydá navštívit otce Lenky Láskorádové Xenophiliuse Láskoráda, aby se dozvěděli víc o symbolu na hrobě. Zjistí, že jde o symbol Relikvií smrti – neporazitelné kouzelné hůlky, kamene schopného vzkřísit mrtvé, a neviditelného pláště (který shodou okolností Harry již sedm let vlastní). Jejich rozhovor ukončí Smrtijedi, které Xenofilius Láskorád přivolal v naději, že mu po dopadení Harryho vrátí Lenku, kterou za tím účelem Smrtijedi unesli.\n\nTriu se opět podaří uniknout, ale z důvodu Harryho nepozorností jsou brzy potom zajati a uvězněni v Malfoy Manor, domě Malfoyů, kde se ve sklepní kobce setkají s Lenkou Láskorádovou, výrobcem hůlek Ollivanderem a skřetem Griphookem. Podaří se jim uniknout díky pomoci skřítka Dobbyho, který je ale zabit Bellatrix Lestrangeovou. Harrymu se podaří v souboji s Dracem Malfoyem získat jeho hůlku.\n\nVšichni najdou útočiště v Lasturové vile, domě patřícím Billovi a Fleur. Tam se dozví od Ollivandera, že neporazitelná hůlka skutečně existuje, a zjistí, že právě po ní Voldemort pase ve snaze pojistit si Harryho smrt. Vyjde najevo, že posledním majitelem hůlky byl Brumbál. Harry se rozhodne dát před hůlkou přednost hledání viteálů, a Voldemort hůlku úspěšně ukradne z Brumbálova hrobu.\n\nHarry, Ron a Hermiona se dohodnou s Griphookem, že jim výměnou za Nebelvírův meč pomůže vloupat se do banky Gringottových, kde je v trezoru Lestrangeových další Voldemortův viteál – pohár Helgy z Mrzimoru. Z banky utíkají na hřbetě draka. Voldemort konečně zjišťuje, že jsou jeho viteály ohroženy, a vydává se zkontrolovat jejich zabezpečení. Harry vše vidí díky svému spojení s Voldemortem, a zároveň poznává, že další viteál je v Bradavicích.\n\nTrojice se vydává do Prasinek, kde se potkají s Aberforthem Brumbálem, bratrem Albuse Brumbála, který jim vypráví o Brumbálově minulosti, jeho přátelství s černokněžníkem Grindewaldem a smrti jeho matky a sestry. V Bradavicích se všichni setkávají s členy „Brumbálovy armády“ a zjišťují, že dalším viteálem je diadém (zdobená čelenka) Roweny z Havraspáru.\n\nRon a Hermiona se vrátí do Tajemné komnaty, kde s pomocí zubů mrtvého baziliška zničí pohár a poté se políbí. Potom se s Harrym vydají do Komnaty nejvyšší potřeby, kde Voldemort v hromadě schoval Roweninu korunu. V komnatě se setkají s Malfoyem, Crabbem a Goylem; Crabbe na ně sešle pomocí černé magie kouzlo Zložár, který zničí vše v místnosti včetně viteálu. Hermiona poté vysvětlí ostatním, že viteály bylo možno ničit i černou magií, k čemuž se z pochopitelných důvodů neodvážila. Trio unikne spolu s Malfoyem a Goylem, Crabbe padne za oběť ohni. V bitvě se Smrtijedy zároveň umírá Fred Weasley.\n\nHarry vycítí, že Voldemort je i se svým hadem v Chroptící chýši. Proplíží se tam tajnou chodbou právě včas, aby vyslechl jeho rozhovor se Snapem. Toho Voldemort zabije v domnění, že tak bude neporazitelná bezová hůlka skutečně jeho, neboť až dosud mu nepředvedla svou plnou sílu. Umírající Severus Snape předá Harrymu vzpomínky, z nichž vyplývá, že byl vždy na straně Brumbála. A zabití Brumbála bylo součástí plánu. Albus Brumbál byl při hledání viteálů zraněn černou magií na ruce, když si pod vlivem silného kouzla navlékl Voldemortův prsten. Brumbál pomalu umíral, což nikdo kromě něj a Snapea nevěděl, a jeho blízká smrt byla nevyhnutelná. Využil proto se Snapem tento fakt a sehráli divadlo, po kterém nikdo nepochyboval, že Snape je na straně zla. Ve vzpomínkách se Harry mimo jiné dozvídá i o vztahu mezi Snapem a svou matkou Lilly. Snape byl do ní zamilovaný, prosil Voldemorta, aby ji ušetřil, a po její vraždě přešel na stranu Brumbála. Také se dozvídá, že do něj při Voldemortově vražedném pokusu přešla část jeho duše, a tudíž, že se tak stal neplánovaným viteálem. Ke zničení Voldemorta je tedy nutné zničit i sebe.\n\nHarry odevzdaně odchází na setkání s Voldemortem a v dědictví od Brumbála objevuje poslední Relikvii smrti – kámen schopný přivolat mrtvé. S jeho pomocí vyvolá své rodiče, Siriuse Blacka a Lupina (který zahynul spolu s Tonksovou v předcházející bitvě se Smrtijedy). Ti mu dodají odvahu se beze zbraně střetnout s Voldemortem.\n\nPo Voldemortově smrtící kletbě se Harry probouzí v prostoru podobném nádraží. Setkává se tam s Brumbálem, který mu vysvětluje, že Voldemort svým kouzlem zabil jen část své duše v Harrym, který může žít dál, a dokončit tak svůj úkol. Harry se opět probouzí, a předstíraje mrtvého, je vynesen Smrtijedy před Bradavice.\n\nObránci Bradavic jsou zdrceni, Neville se ale Voldemortovi postaví. Ten jej chce potupit a nasazuje mu zapálený Moudrý klobouk, z nějž ovšem Neville (stejně jako Harry v druhém dílu) vytáhne Nebelvírův meč a zabije Voldemortova hada – poslední viteál. Bitva se opět rozproudí. Harry naposledy konfrontuje Voldemorta a vysvětluje mu, že Snape Brumbála ve skutečnosti neporazil, neboť jeho zabití bylo dohodnuté, a Voldemort tudíž není skutečným pánem hůlky. Voldemort se přesto pokusí Harryho zabít, smrtící kouzlo se ale obrátí proti němu.\n\nV epilogu příběhu vypravují Harry a Ginny do Bradavic své tři děti: Jamese, Albuse Severuse a Lilly. Ron a Hermiona mají děti dvě: Rose a Huga. Teddymu Lupinovi je 19 let a již školu vyšel. Draco Malfoy se v epilogu objevuje se svou ženou a dítětem (Scorpius Malfoy), Neville Longbottom je v Bradavicích profesorem.\n\nAčkoliv se Rowlingová v minulosti vehementně bránila dalšímu pokračování, letos naznačila, že sedmý díl nemusí být posledním, ale hned po vyřčení tento nápad vyvrátila. Důvod nakonec podala takový, že Harry Potter je součástí jejího života a některé části si chce nechat jen pro sebe.\n\nSpisovatelka také v rozhovoru pro BBC řekla, že plánuje napsat encyklopedii o všech postavách z Bradavic, o použitých kouzlech a místních jménech, tzv. osmý díl.\n\nV den autorčiných a Harryho narozenin, 31. července 2016 vyšla kniha \"Harry Potter and the cursed child\" (\"Harry Potter a prokleté dítě\") o dětech Harryho Pottera, který je již dospělým a skvělým vedoucím oddělení bystrozorů na ministerstvu kouzel. Zároveň byla hra uvedena na prkna Brodwaye.\n"}
{"id": "229466", "url": "https://cs.wikipedia.org/wiki?curid=229466", "title": "OGC Nice", "text": "OGC Nice\n\nOGC Nice (\"Olympique Gymnaste Club de Nice-Côte d'Azur\") je klub francouzské Ligue 1, sídlící ve městě Nice. OGC Nice patří k předním klubům Francie. Klub byl založen roku 1904. Hřištěm klubu byl Stade Municipal du Ray s kapacitou 15 761 diváků, roku 2013 byl otevřen nový stadión Allianz Riviera, na kterém se budou hrát také zápasy mistrovství Evropy ve fotbale 2016. Symbolem klubu je orel, týmové barvy jsou červená a černá. Největším rivalem je AS Monaco FC, vzájemný zápas je nazýván Derby de la Côte d'Azur.\n\nKlub byl založen pod názvem \"Gymnaste Club de Nice\", roku 1919 se sloučil s dalším místním týmem \"Gallia Football Athlétic Club\" a od roku 1924 nese současný název, inspirovaný pařížskou olympiádou. Byl jedním z dvaceti mužstev, které v roce 1932 nastoupily do prvního ročníku celostátní profesionální ligy (dnes Ligue 1). V nejvyšší soutěži hrálo Nice v letech 1932/33–1933/34, 1939/40–1944/45, 1948/49–1963/64, 1965/66–1968/69, 1970/71–1981/82, 1985/86–1990/91, 1994/95–1996/97 a od sezóny 2003/04. Nejúspěšnějším obdobím klubu byla padesátá léta, kdy získal čtyři mistrovské tituly a hrál čtvrtfinále PMEZ 1956/57 a PMEZ 1959/60. Nejvíc reprezentačních startů z hráčů OGC Nice si připsal Dominique Baratelli, nejlepším střelcem v historii klubu je Joaquín Valle se 339 brankami. Za klub hráli také David Ospina, Hugo Lloris nebo Josip Katalinski.\n\n\n"}
{"id": "229470", "url": "https://cs.wikipedia.org/wiki?curid=229470", "title": "RC Lens", "text": "RC Lens\n\nRC Lens (celým názvem Racing Club de Lens) je fotbalový klub aktuálně hrající francouzskou Ligue 2. Sídlí ve městě Lens, byl založen roku 1906. Hřištěm klubu je Stade Félix Bollaert s kapacitou 41 233 diváků.\n\nV letech 1950–1953 v klubu působil trenér českého původu Ludvík Dupal, na něj navázal v letech 1957–58 Karel Michlovský.\n\nV letech 1952–56 barvy RC Lens hájil československý útočník Jiří Hanke.\nPo EURU 96 do Lens přestoupil z pražské Slavie Vladimír Šmicer, který s klubem slavil v roce 1998 zisk jediného ligového titulu v historii. \nDruhým českým hráčem v klubu se stal v roce 2000 Radek Bejbl, jenž zde odehrál dvě sezony.\n\n\n\n"}
{"id": "229471", "url": "https://cs.wikipedia.org/wiki?curid=229471", "title": "Le Mans FC", "text": "Le Mans FC\n\nLe Mans FC (do roku 2010 Le Mans Union Club 72) je francouzský klub sídlící ve městě Le Mans. Vznikl roku 1985. Hřištěm klubu je Le Clos-Fleuri s kapacitou 5 000 diváků.\n"}
{"id": "229474", "url": "https://cs.wikipedia.org/wiki?curid=229474", "title": "SM Caen", "text": "SM Caen\n\nSM Caen (celým názvem Stade Malherbe de Caen) je francouzský fotbalový klub z města Caen, který v současnosti hraje druhou nejvyšší francouzskou fotbalovou soutěž Ligue 2. Byl založen roku 1913 (letopočet založení je i v klubovém logu). Domácím hřištěm klubu je Stade Michel d'Ornano s kapacitou 21 500 diváků.\n\nV sezoně 2013/14 se klubu podařil postup z třetího místa tabulky druhé ligy (64 bodů) do nejvyšší ligy Ligue 1.\n\n"}
{"id": "229476", "url": "https://cs.wikipedia.org/wiki?curid=229476", "title": "AS Nancy", "text": "AS Nancy\n\nAS Nancy-Lorraine (celým názvem Association Sportive Nancy-Lorraine) je francouzský fotbalový klub hrající francouzskou Ligue 2. Sídlí ve městě Nancy, byl založen roku 1967. Hřištěm klubu je Stade Marcel Picot s kapacitou 20 087 diváků. Klub byl založen v roce 1967 jako nástupce FC Nancy, který zkrachoval v roce 1965. Nancy se nikdy nestalo francouzským mistrem. Klub vyhrál v roce 1978 Coupe de France a v roce 2006 Coupe de la Ligue. V klubu začínal Michel Platini, anebo také Clément Lenglet.\n"}
{"id": "229477", "url": "https://cs.wikipedia.org/wiki?curid=229477", "title": "Římské občanství", "text": "Římské občanství\n\nŘímské občanství byl privilegovaný status, zajišťující svobodným obyvatelům starověkého Říma soubor určitých práv a povinností. Je poměrně obtížné uvést zevšeobecňující definici římského občanství, neboť rozsah oprávnění a povinností v něm obsažených, stejně jako možnosti jeho dosažení se v průběhu římských dějin často měnily v důsledku legislativní činnosti.\n\nV dobách římské republiky a v počátcích římského císařství byli lidé žijící na území římského státu členěni do několika rozličných společenských tříd a skupin:\n\n\n\n\n\nMožnosti získání římského občanství:\n\n\nSeznam soukromých a veřejných práv se během let různě měnil, následuje pouze výčet nejdůležitějších:\n\n\nŘímští občané nemohli být odsouzeni k trestu smrti, ledaže by byli uznáni vinnými z velezrady (\"perduellio\"). Pokud byl římský občan obviněn z tohoto zločinu, měl právo být předveden před soud v Římě. Avšak, i když byl shledán vinným, nesměl být usmrcen na kříži. (Takže, ačkoliv byli Svatý Pavel i Svatý Petr odsouzeni za tentýž delikt, tresty, jež podstoupili, byly odlišné. Svatý Pavel byl setnut, zatímco Svatý Petr byl jako Neříman ukřižován.)\n\nNositel římského občanství byl oprávněn a zároveň i zavázán ke konání vojenské služby v římských legiích. Nicméně v pozdějších dobách byly rekrutovány i osoby postrádající římské občanské právo. Římané měli rovněž povinnost platit stanovené daně a museli se dostavit ke sčítání lidu prováděnému censorem.\n\nVšechna výše zmíněná práva byla ovšem leckdy jednoduše ignorována. Možná nejkřiklavější případ přehlížení těchto práv spadá do doby správcovství Gaia Verra na Sicílii. Ten byl zpraven o tom, že místní římští občané mají v úmyslu odcestovat do Říma a stěžovat si tam na Verrovo hrubé zneužívání pravomocí, jež se projevovalo uložením příliš vysokých daní a systematickým drancováním celé provincie. Nato Verres nařídil jejich vsazení do vězení. Když se pak tito občané dožadovali soudního řízení (v němž by se mohli odvolat do Říma), Verres jejich žádost zamítl a obvinil je z velezrady. Poté je nechal zmrskat a ukřižovat. Nebozí občané během vykonávání trestu vytrvale opakovali: „Jsem římský občan“, nikdo však nezasáhl na jejich obranu. Cicero později Verra za tyto jeho skutky předvolal před soud, avšak Verres se vyhnul spravedlnosti útěkem z Itálie.\n\nŘímské občanství bylo využíváno rovněž jako nástroj zahraniční politiky a kontroly dobytého území. Koloniím a spojencům byly leckdy udělovány různé formy okleštěného římského občanství, přičemž existovalo několik rozdílných druhů těchto občanství. Velkorysé rozdávání občanství spojencům a podrobeným nepřátelům se ukázalo být podstatným krokem v procesu romanizace. Tento počin byl jedním z nejefektivnějších politických prostředků a originální politickou myšlenkou, neboť představoval jednu ze základních příčin římského úspěchu. Příslib podílu na výhodách plynoucích z římského občanství přiměl poražené národy působit ku prospěchu římské moci a odradil je tak od usilování o svržení římské nadvlády. Neboli jak napsal anglický historik Edward Gibbon „Jejich ctižádost, místo aby rušila klid státu, se úzce družila k jeho bezpečí a velikosti.“ Díky tomu Římané dokázali zužitkovat svá velkolepá vojenská vítězství a založit světovládnou říši, čímž se odlišovali od Athén či Sparty.\n\nPředchůdcem Římanů v uplatňování této politiky byl Alexandr Veliký, který usiloval o smísení Makedonců a Řeků s Peršany, Egypťany a Syřany, aby tak asimiloval národy poražené perské říše. Avšak po Alexandrově smrti se jeho nástupci odvrátili od této politiky. Myšlenka asimilace a odvrácení poražených nepřátel od nebezpečných povstání tak byla realizována až prostřednictvím rozšíření římského občanství. Místo aby vyčkávali nevyhnutelné vzpoury podmaněných kmenů a států jako třeba Sparta v případě heilótů, učinili Římané jimi dobytý svět skutečně římským.\n\nZásadní událostí při šíření římského občanství byla spojenecká válka v letech 90 až 88 př. n. l., v níž italští spojenci povstali proti Římu. Na jejím konci obdrželi občanství, na základě zákona \"Lex Plautia Papiria\", všichni svobodní Italové (s výjimkou Předalpské Galie). V roce 212 pak císař Caracalla vydal edikt Constitutio Antoniniana, jímž udělil občanství všem svobodným mužům v římské říši.\n\n\n"}
{"id": "229478", "url": "https://cs.wikipedia.org/wiki?curid=229478", "title": "Alfonso López Michelsen", "text": "Alfonso López Michelsen\n\nAlfonso Antonio Lázaro López Michelsen, 30. června 1913 Bogota - 11. července 2007 Bogota, byl kolumbijský politik a prezident republiky v letech 1974 - 1978, povoláním právník a novinář. Byl synem kolumbijského prezidenta z let 1934 - 1938 a 1942 - 1945 Alfonsa Lópeze Pumajero.\n\nLópez Michelsen se narodil v Bogotě, střední školu vystudoval na \"Gimnasio Moderno\", posléze studoval v řadě světových měst: v Paříži, v Londýně, v Bruselu a v Santiagu de Chile. Na \"Universidad del Rosario\" v Bogotě pak absolvoval práva. Během prezidentování svého otce se zaměřil na politické právo a snažil se získat profesuru na \"Universidad del Rosario\". Roku 1938 se oženil v Bogotě s Cecílií Caballero Blanco. Usídlili se na haciendě ve městě Engativá poblíž hlavního města (dnes je součástí Bogoty). Tehdy vstupuje López Michelsen do politiky jako městský radní.\nRoku 1959 zakládá López Michelsen Liberálně revoluční hnutí (MRL) jako reakci na smlouvu své Liberální strany s konzervativci pro vytvoření Národní fronty. López Michelsen byl pověřen vedením nové strany a v roce 1962 za ni kandidoval na úřad prezidenta země. Volby však prohrál s konzervativním kandidátem Guillermo Leónem Valenciou. V roce 1966 je zvolen senátorem a roku 1967 se vrací do Liberální strany.\n\nLópez Michelsen je pověřen prezidentem Carlosem Lleras Restrepou, aby jako guvernér vedl správu nově vytvořené provincie Cesar na severu země. V této oblasti, kde měl své kořeny po babičce, spoluzakládá spolu se skladatelem Rafaelem Escalonou a novinářem Consuelem Araujem tradici festivalu \"Vallenato Legend Festival\", jedné z nejvýznamnějších kulturních událostí Kolumbie (vallenato je druh lidové hudby původně ze severu Kolumbie). Guvernérem provincie Cesar byl López Michelsen pouhý rok, v letech 1969 - 1970 vykonával ve vládě prezidenta C. Llerase Restrepy funkci ministra zahraničních věcí Kolumbie.\nLiberální strana Lópeze Michelsena vybrala v roce 1974 za svého kandidáta na prezidenta republiky, když ho po porážce bývalého prezidenta Llerase Restrepy ve stranických primárkách podpořil další kandidát a pozdější prezident Julio César Turbay Ayala. Alfonso López Michelsen prezidentské volby vyhrál, když porazil své soupeře, konzervativce Álvaro Gómeze Hurtada a kandidátku levicové strany ANAPO Marii Eugénii Rojasovou. V době jeho úřadu dochází k přijetí řady úsporných programů v ekonomice a byly učiněny kroky k překonání nerovnoměrné distribuce příjmů.\nJako předseda Liberální strany kandidoval do úřadu prezidenta v roce 1978 i pro další období. Byl však poražen kandidátem Konzervativní strany Belisariem Betancurem. V Liberální straně pak López Michelsen pracoval až do počátku 90. let, kdy se rozhodl odejít na odpočinek. Byl pak ještě aktivním dopisovatelem novin \"El Tiempo\", v nichž se často kriticky vyjadřoval k současné politice v zemi.\n\nV roce 2006 se v době krize v Liberální straně po kolumbijských volbách ještě vrací do politiky. Umírá 22. července 2007 na srdeční záchvat.\n\n"}
{"id": "229479", "url": "https://cs.wikipedia.org/wiki?curid=229479", "title": "Eredivisie", "text": "Eredivisie\n\nEredivisie ( [ˈeː.rə.di.ˌvi.zi], v doslovném překladu: \"Divize cti\") je nejvyšší nizozemská fotbalová ligová soutěž a stojí na vrcholu nizozemského ligového systému.\n\nVznikla v roce 1956, jako plně profesionální ligová soutěž, při restrukturalizaci nizozemského ligového systému jako jeho nejvyšší patro. Plynule tak navázala na předchozí \"Nederlands landskampioenschap voetbal\" (Nizozemské národní fotbalové mistrovství), které se pravidelně konalo již od roku 1888 a vítěz byl korunován nizozemským mistrem od roku 1898, což z ní dělá jednu z nejstarších ligových soutěží světa. Stejně tak je nizozemským mistrem korunován i vítěz Eredivisie.\n\nPodobně jako v Portugalsku se i zde vytvořil tzv. „kult velké trojky“, do které patří AFC Ajax, PSV Eindhoven a Feyenoord. Od roku 1964 (celkem 55 ročníků), dokázaly narušit nadvládu těchto tří nejúspěšnějších klubů, a získat mistrovský titul, pouze dva jiné – AZ Alkmaar (1981, 2009) a FC Twente (2010).\n\nAktuálním mistrem po sezoně 2018/19 je AFC Ajax.\n\nSoutěž je složena z celkem 18 týmů z nichž pouze vítěz postupuje přímo do základní skupiny Ligy mistrů UEFA. Vicemistr hraje 4. předkolo (Play–off) nemistrovské části této soutěže. Třetí tým postupuje do 4. předkola, čtvrtý tým pak do 3. předkola Evropské ligy UEFA. Týmy na 5. – 8. místě sehrají \"kvalifikaci\" o jedno místo ve 2. předkole této soutěže. \n\nDalší místo ve 4. předkole Evropské ligy UEFA zaujímá vítěz nizozemského fotbalového poháru (KNVB beker), což může v případě kvalifikace finalistů do pohárů z vyšších ligových pozic, připadnout šestému týmu v lize. V případě, že vítěz KNVB bekeru se kvalifikuje do pohárů jiným způsobem, do Evropské ligy jde finalista. Ten se zařadí do 2. předkola a vítěz „kvalifikace“ ho nahradí ve 3. předkole.\n\nNejhorší tým soutěže sestupuje do Eerste Divisie, druhé nejvyšší soutěže, a další dva musí sehrát dvoukolovou baráž o setrvání v soutěži s dalšími týmy z Eerste Divisie. Vítěz soutěže má také právo startovat v nizozemském Superpoháru (Johan Cruijff Schaal), kde ho vyzve vítěz KNVB bekeru.\n\nDnes je fotbal v Nizozemsku považován za nejpopulárnější sport. Za jeho zakladatele a propagátora v této zemi je považován Pim Mulier, který v 14 letech osvětlil svým vrstevníkům a ostatní mládeži ve městě Haarlem pravidla fotbalu a zároveň v roce 1879 založil nejstarší nizozemský klub Haarlemsche Football Club (Koninklijke HFC).\n\nV průběhu následujících 30 let nabral fotbal v této zemi nebývalé popularity, z čehož pramenil vznik dalších klubů jako HVV Den Haag (1883), RAP (1887) a jiných. Právě tyto kluby stály za vznikem první společné ligové soutěže, která dostala název \"Nederlands landskampioenschap voetbal\" (Nizozemské národní fotbalové mistrovství). Od sezony 1888, kdy byla založena se konala prakticky nepřetržitě (vyjma II. sv. války) až do roku 1956, kdy ji při restrukturalizaci ligového systému nahradila právě Eredivisie.\n\nO pouhý rok později (1889) byl založen nizozemský fotbalový svaz \"Koninklijke Nederlandse Voetbal Bond\" (KNVB), který se v roce 1904 stal spolu s národními svazy z Francie, Belgie, Dánska, Španělska, Švédska a Švýcarska, zakládajícím členem FIFA.\n\nNejslavnější kluby byly zakládány až po roce 1900 a jako první právě na přelomu století AFC Ajax. Feyenoord byl založen roku 1908 a PSV Eindhoven dokonce až 1913. V této době ovládali nejvyšší soutěž jiní. HVV Den Haag měl v sezoně 1913–14 již 10 mistrovských titulů a této mety tedy dosáhl ještě před ziskem premiérového titulu kohokoliv z dříve jmenovaných klubů. K jeho smůle byl pro něj titul z roku 1914 tím posledním.\n\nAjax získal svůj první titul v roce 1918, jako první z \"velké trojky\", ale i přes velkou ztrátu na vedoucí týmy byl v roce 1947 na druhém místě se ziskem 8 titulů. V roce 1954 byla založena \"Nederlandse Beroeps Voetbal Bond\", profesionální hráčská asociace, která udělala z tehdy amatérské nejvyšší soutěže, soutěž výhradně profesionální.\n\nVčasné zavedení profesionální soutěže se později ukázalo jako klíčová výhoda oproti ostatním zemím. V roce 1955 byl založen Pohár mistrů evropských zemí a nizozemské kluby byly v mezinárodním srovnání mnohdy lepšími. To se ale plně ukázalo až v 70. letech.\n\nS novými pravidly nastala i změna celého ligového systému. Nejvyšší soutěž, která do té doby byla rozdělena na více skupin, jejichž čelní týmy bojovaly o konečný titul mistra, se sjednotila do jediné. V sezoně 1956/57 vznikla Eredivisie (Čestná divize) s 18 členy a zároveň s ní i taktéž profesionální Eerste Divisie (První divize) s 16 členy. V prvním ročníku zvítězil AFC Ajax, který po 10 letech získal svůj 9. titul. Poté získali své jediné tituly z Eredivisie DOS (později fúzován na FC Utrecht) a svůj šestý a doposud poslední i Sparta Rotterdam. V sezoně 1959/60 dosáhl svého jubilejního 10. titulu AFC Ajax, jenž se dotáhl na dotehdy nejúspěšnější klub HVV Den Haag.\n\nV sezoně 1963/64 získal mistrovský titul DWS a až na jedinou výjimku (1980–81 AZ Alkmaar '67) to bylo naposled na dlouhých 45 let, co zvítězil někdo mimo \"velkou trojku\" AFC Ajax, Feyenoord a PSV Eindhoven. Tato dlouhá nadvláda měla mimo jiné pozitivní vliv i na celý nizozemský fotbal, který díky častým účastem těchto tří klubů v Evropských pohárech pomalu vystoupal až na čelo Evropského fotbalu.\n\nPrvním klubem, který se probojoval až do finále Poháru mistrů evropských zemí 1968/69 byl AFC Ajax. V duelu hraném na Santiago Bernabéu však podlehl AC Milán 1–4. V domácí soutěži však titul nezískal a do PMEZ se v následující sezoně 1969/70 probojoval Feyenoord. A nezůstalo jen u toho. Klub z Rotterdamu vyřadil obhájce AC Milán již ve 2. kole a přes další soupeře dokráčel taktéž až do finále, kde tentokrát porazil skotský Celtic FC a stal se prvním nizozemským klubem, jenž získal velkou evropskou trofej.\n\nAFC Ajax se ovšem nenechal svým rivalem zahanbit a jako reakci na jeho úspěchy odstartoval jednu z nejúžasnějších sérií úspěchů, jakou v klubovém fotbale známe. Nejprve nahradil Feyenoord na pozici mistra ligy, v PMEZ 1970/71 postupně přešel přes všechny soupeře a nakonec zvítězil ve finále 2–0 nad Panathinaikos FC. V sezoně 1971–72 sice nedosáhl na titul v domácí soutěži, kde svůj 10. titul získal Feyenoord, ale po finálové výhře nad FC Internazionale Milano obhájil titul z Poháru mistrů. Na podzim navíc ovládl v souboji s argentinským CA Independiente Interkontinentální pohár a v ročníku 1972/73 dokázal potřetí v řadě zvítězit v Poháru mistrů evropských zemí. Tentokrát odešel jako poražený Juventus FC. Své tříleté kralování světovému fotbalu, během kterého získal AFC Ajax 11 velkých trofejí, zakončil ziskem Superpoháru UEFA 1973.\n\nS odchodem Johana Cruyffa z Ajaxu do FC Barcelona v roce 1973, nastal u nizozemských klubů celkový ústup ze slávy. Ne však úplný. Feyenoord (1973/74) i PSV Eindhoven (1977/78) zvítězili v Poháru UEFA a zářila především Nizozemská fotbalová reprezentace, která zvítězila v Mistrovství Evropy 1976 a v Mistrovství světa 1974 i 1978 odešla poražena až ve finále.\n\nI v 80. letech patřil nizozemský fotbal k tomu nejlepšímu v Evropě, i když nebyl na samém vrcholu. V sezoně 1980–81 narušil po dlouhé době \"hegemonii tří\" AZ Alkmaar, který získal svůj premiérový titul. O rok později si AFC Ajax jako první připsal 20. titul a na počest toho začal nad své logo umisťovat dvě zlaté hvězdy. Navíc se dva roky v řadě probojoval do finále Poháru vítězů pohárů a druhou účast, tu v sezoně 1986/87 proměnil v zisk trofeje.\n\nEredivisie v té době již dominoval PSV Eindhoven, který během 7 ročníků v letech 1986–1992 získal 6 mistrovských titulů. V ročníku 1987/88 navíc získal titul v Poháru mistrů evropských zemí, jako třetí nizozemský klub, když ve finále porazil na penalty Benfiku.\n\nDevadesátá léta i počátek 21. století je prakticky ve znamení dvou klubů – AFC Ajax a PSV Eindhoven. Ajax od roku 1990 získal 9 titulů, PSV 10 titulů z Eredivisie. Zbylé čtyři \"volné\" trofeje si rozdělili Feyenoord, který výrazně ustoupil ze své slávy a v posledních letech mocně expandující AZ Alkmaar s FC Utrecht.\n\nNa mezinárodním poli byl i v nedávné době úspěšnější Ajax. V sezoně 1991/92 vyhrál poprvé Pohár UEFA, tedy poslední ze 4 velkých evropských trofejí, a v sezoně 1994/95 si naplno vzpomněl na svou slávu z počátku 70. let. Triumfoval v Eredivisie i v domácím superpoháru, poté počtvrté v historii triumfoval v Lize mistrů UEFA (dříve PMEZ, ve finále porazil 1–0 AC Milán) a následné vyhrál Superpohár UEFA i Interkontinentální pohár. Zisk pěti trofejí za jediný rok, byl však posledním velkým úspěchem, kterého Ajax na mezinárodním poli dosáhl. Doposud poslední evropskou trofej tak pro Nizozemsko získal Feyenoord, který v roce 2002 získal Pohár UEFA.\n\nEredivisie mezitím několikrát změnila svůj oficiální název. V letech 1990 – 99, zněl oficiální název soutěže PTT Telecompetitie [pe.te.ˈteː ˈteː.lə.kɔm.pə.ˌti.(t)si] (podle sponzora PTT Telecom). Poté zněl název KPN Telecompetitie [ˌka.pe.ˈjɛn ˈteː.lə.kɔm.pə.ˌti.(t)si] a v roce 2000 se změnil na KPN Eredivisie [ˌka.pe.ˈjɛn ˈeː.rə.di.ˌvi.zi]. V letech 2002–2005 konečně Holland Casino Eredivisie [ˈɦɔ.lɑnt ka.ˈsi.noː eː.rə.di.ˌvi.zi]. Od sezony 2005/06 je hlavním sponzorem soutěže loterijní společnost \"Sponsorloterij\", která nepožadovala, aby soutěž nesla její jméno, takže její název dnes zní jednoduše \"Eredivisie\". Už pod tímto názvem se odehrálo několik posledních ročníků, ve kterých jsem mohli být svědky zisku 20. titulu PSV Eindhoven (2006/07), byli tu mistři AZ Alkmaar (2008/09) i FC Utrecht (2009/10) a také se AFC Ajax zařadil mezi opravdové evropské top velkokluby, když získal svůj 30. mistrovský titul (2010/11). Zdálo se, že ztráta suverenity \"velké trojky\" přinese soutěži nový náboj. Ale v letech 2011–2014 dominoval AFC Ajax.\n\nZdroj:\n\n\n\n"}
{"id": "229482", "url": "https://cs.wikipedia.org/wiki?curid=229482", "title": "FC Sochaux-Montbéliard", "text": "FC Sochaux-Montbéliard\n\nFC Sochaux-Montbéliard (\"Football Club Sochaux-Montbéliard\") je klub francouzské Ligue 1, sídlící ve městě Sochaux, byl založen roku 1928. Hřištěm klubu je Stade Auguste Bonal s kapacitou 20 005 diváků.\n\n\n\n"}
{"id": "229483", "url": "https://cs.wikipedia.org/wiki?curid=229483", "title": "RC Strasbourg Alsace", "text": "RC Strasbourg Alsace\n\nRacing Club de Strasbourg Alsace (zkráceně Racing Strasbourg) je francouzský fotbalový klub sídlící ve městě Štrasburk. RC Strasbourg patřil k předním klubům Francie. V současné době hraje nejvyšší francouzskou soutěž (Ligue 1). V sezóně 2010/11 mu těsně unikl postup do druhé nejvyšší francouzské soutěže Ligue 2, poté byl ale kvůli dluhům uvalen do konkurzu a přeřazen nejprve do 4. ligy a poté ještě o patro níž do CFA 2.\n\nV roce 1979 vyhrál svůj zatím jediný ligový titul a v Česku fanoušci mohou vzpomenout souboj s Duklou Praha v tehdejším PMEZ, kterou vyřadil po výsledcích 0:1 (na Julisce) a 2:0 v prodloužení. Později klub vstoupil do povědomí českých fanoušků tím, že v něm jako trenér působil Ivan Hašek (2001-2003), jeho asistentem byl Karel Jarolím.\n\nMimo to vyhrál Strasbourg oba francouzské poháry - 1951, 1966 a 2001 Coupe de France a v letech 1997 a 2005 Coupe da la Ligue.\n\nKlub byl založen roku 1906. Hřištěm klubu je Stade de la Meinau s kapacitou 29 230 diváků.\n\n"}
{"id": "229484", "url": "https://cs.wikipedia.org/wiki?curid=229484", "title": "Zdeněk Kroupa", "text": "Zdeněk Kroupa\n\nZdeněk Kroupa (15. listopadu 1921, Adamov – 7. ledna 1999, Brno) byl český operní pěvec (bas). Jeho celoživotní ženou se stala sólistka Národního divadla v Brně Mira Figarová.\n\nZdeněk svoje nadání zdědil po své matce, která působila v adamovském ochotnickém divadle. Zdeněk v Adamově vychodil obecnou i měšťanskou školu. Poté ve studiu pokračoval v Brně na vyšší státní průmyslové škole stavební. Po absolvování maturitní zkoušky nastoupil do údržby v závodě Adamovské strojírny, později se dostal i do úseku konstrukce.\n\nPo studiích při práci také začal studovat zpěv. Poté, co vystřídal několik pedagogů, nastoupil do souboru Státního divadla v Brně. První sólo nastoupil 1. srpna 1946. V letech 1947 – 1948 zpíval ve Státní opeře v Ostravě. V roce 1970 byl přijat v Zemském divadle v Linci, kde působil až do roku 1991, kdy odešel do důchodu.\n\n"}
{"id": "229485", "url": "https://cs.wikipedia.org/wiki?curid=229485", "title": "Toulouse FC", "text": "Toulouse FC\n\nToulouse FC (\"Toulouse Football Club\") je klub francouzské Ligue 1, sídlící ve městě Toulouse. Toulouse FC patří k předním klubům Francie. Klub byl založen roku 1937. Hřištěm klubu je Stadium Municipal s kapacitou 35 472 diváků.\n\n\n"}
{"id": "229486", "url": "https://cs.wikipedia.org/wiki?curid=229486", "title": "Valenciennes FC", "text": "Valenciennes FC\n\nValenciennes FC (\"Valenciennes Football Club\") je klub francouzské Ligue 1, sídlící ve městě Valenciennes. Valenciennes FC patří k předním klubům Francie. Klub byl založen roku 1915. Hřištěm klubu je Stade du Hainaut s kapacitou 25 000 diváků.\n"}
{"id": "229491", "url": "https://cs.wikipedia.org/wiki?curid=229491", "title": "Strait of Georgia", "text": "Strait of Georgia\n\nStrait of Georgia je 240 km dlouhý průliv mezi ostrovem Vancouver, nedalekým souostrovím Gulf Islands a pobřežím kanadské provincie Britská Kolumbie. Jižní konec průlivu přechází do Pugetoa zálivu a na západě do úžiny Juana de Fucy. V Richmondu do průlivu ústí řeka Fraser. Severní konec úžiny je spojen s průlivem Johnstone Strait.\n\nV průlivu leží několik ostrovů, mezi největší patří Texada Island a Lasqueti Island. \"Strait of Georgia\" je díky přístavu Port of Vancouver též důležitým dopravním kanálem na západním pobřeží Severní Ameriky. Státní společnost BC Ferries zde provozuje několik trajektů pro přepravu osob i zboží. Dva nejvytíženější trajekty jezdí na trasách Tsawwassen – Swartz Bay a Horseshoe Bay – Nanaimo.\n\nZatímco původní indiánské obyvatelstvo osídlilo oblast v okolí úžiny už před tisíci let, pro Evropany ji objevil teprve v roce 1791 španělský mořeplavec José María Narváez. Záliv pojmenoval po své pětileté expedici kapitán George Vancouver v roce 1792.\n\nNa západním pobřeží průlivu leží města Comox, Qualicum Beach, Courtenay, Nanaimo, Parksville a Lantzville. Na východním břehu to jsou Powell River, Sechelt, Gibson a celý regionální okres Metro Vancouver. Na východním břehu za státní hranicí ve Spojených státech leží město Bellingham a jiná menší sídla.\n\nÚžina Strait of Georgia je též známa jako vynikající místo na hloubkové potápění. Na jejím dně leží sedm lodí (jedna rybářská a šest bitevních lodí Kanadského královského námořnictva) a jeden Boeing 737, které tam jako umělé útesy po jejich vyřazení z provozu potopilo občanské sdružení \"Artificial Reef Society of British Columbia\".\n\nUž mnoho let je připomínán kontroverzní návrh na postavení mostu přes Strait of Georgia, který by spojil Metro Vancouver s ostrovem Vancouver a nahradil tak přepravu trajekty. Některé projekty na propojení ostrova s pevninou navrhují postavit ponořený tunel, který by lodní dopravě umožnil nerušený pohyb. Stavba klasického tunelu by byla ekonomicky nevýhodná, například délka tunelu by musela být až 50 kilometrů a během výstavby by byly jeho stěny namáhány obrovským tlakem.\n\nZastánci stavby mostu argumentují tím, že pevné spojení ostrova s pevninou by zvýšilo turistický ruch a urychlilo ekonomický růst na ostrově. Odpůrci tvrdí, že stavba mostu by vedla k nárůstu turistiky a výstavby na ostrově a tak měla negativní dopad na jeho životní prostředí.\n\nProblémy, se kterými by se při případné výstavbě muselo počítat:\n\n"}
{"id": "229497", "url": "https://cs.wikipedia.org/wiki?curid=229497", "title": "Norská hokejová reprezentace", "text": "Norská hokejová reprezentace\n\nNorská hokejová reprezentace patří mezi národní reprezentační mužstva v ledním hokeji. V současnosti hraje v elitní skupině mistrovství světa. Norové se v poslední době dostávají mezi nejužší světovou špičku. Na mistrovství světa v roce 2011 si připsali dosud největší úspěch, kde skončili na 6. místě. Podruhé v historii postoupili do čtvrtfinále, kde podlehli Finům, ale díky skvělým výsledkům v základní části, kde porazili mj. Švédsko nebo Švýcarsko skončili celkově šestí. Nejlepší umístění od zavedení systému play-off posunulo seveřany na deváté místo v Žebříčku IIHF. Tým spadá pod Norskou hokejovou federaci (Norges Ishockeyforbund).\n\n\n"}
{"id": "229499", "url": "https://cs.wikipedia.org/wiki?curid=229499", "title": "Bohuňovské skály", "text": "Bohuňovské skály\n\nBohuňovské skály jsou skalní útvary nalézající se v údolí říčky Křetínky necelý kilometr západně od obce Bohuňov v okrese Svitavy. Někdy jsou nazývány také \"Zemská brána\" (údolí zde protíná historická hranice Čech a Moravy).\n\nBohuňovské skály tvoří součást přírodního parku Údolí Křetinky. Samotné Bohuňovské skály jsou tvořeny skalnatou soutěskou v údolí říčky Křetínky, která zde obnažila téměř 150 m dlouhé a až 50 m vysoké amfibolitové skalní výchozy. Na těchto výchozech je místy detailně zřetelné provrásnění tzv. ptygmatickými vrásami.\n\nPodle pověsti chtěl skálami přehradit čert údolí a zamezit tak přístupu slovanských věrozvěstů Cyrila a Metoděje z Moravy do Čech.\n\n"}
{"id": "229501", "url": "https://cs.wikipedia.org/wiki?curid=229501", "title": ".38 Special", "text": ".38 Special\n\n.38 Special je náboj se středovým zápalem navržený firmou Smith & Wesson. Většinou se používá v revolverech, ale někdy se vyskytne i pistole nebo puška komorovaná na tento náboj. V USA se od 20. let do 80. 20. st jednalo o standardní služební náboj většiny policejních oddělení.\n\nNavzdory jeho jménu, je jeho ráže 0,357-,0,358\" (9,0678mm). \".38\" označuje průměr jeho mosazné nábojnice. Tento náboj je co do rozměrů až na svoji délku identický s náboji .38 Long Colt a .357 Magnum. Takže je možné tento náboj nabít i do revolveru, který je komorovaný pro náboj .357 Magnum. (Ale ne opačně. Z důvodu mnohem vyšších výstřelových tlaků by mohlo dojít k poškození zbraně a vážnému poranění střelce).\n\nNáboj .38 Special byl uveden na trh v roce 1902 jak vylepšení náboje .38 Long Colt (jednalo se o vojenský služební náboj), u kterého se během filipínsko-americké války ukázalo, že jeho zastavující efekt je nedostatečný. Ačkoliv v době jeho uvedení se už 16 let používaly i náboje s bezdýmým střelným prachem, byl tento náboj zpočátku plněn černým prachem. Teprve rok po jeho uvedení na trh se začal nabízet i ve verzi s bezdýmým prachem.\n\nTento náboj byl velmi přesný (při použití kvalitního revolveru) a působil malý zpětný ráz při výstřelu. Z těchto důvodů je velmi populární dodnes (vliv na toto má také jeho relativně nízká cena).\n\nPoužívá se pro terčovou střelbu, pro lov menší zvěře (to v ČR není z legislativních důvodů možné) a na sebeobranu. Co se týče použití pro účely sebeobrany, tak ale někteří považují jeho výkon za nedostatečný.\n\nVe 30. letech 20. století se pro terčovou střelbu používaly i některé těžké revolvery. Ty byly schopné snést větší výstřelové tlaky, což umožnilo vývin silnější varianty .38 Special Hi-Speed. Ta existovala přibližně 3 desítky let, než byla nahrazena nábojem .357 Magnum. V dnešní době se vyrábí varianta .38 Special +P, kde je tlak zvýšený jenom lehce.\n\nDíky dědictví střelného prachu se jedná o nízkotlaký náboj. Jeden s nejnižším tlakem, který se dnes používá vůbec. Podle současných měřítek .38 Special střílí střelu střední hmotnosti s poměrně nízkou úsťovou rychlostí. Nejpodobnější tomuto náboji je jednak .380 ACP, který má lehčí střelu a vyšší rychlost, ale úsťová energie je o něco nižší než u většiny laborací .38 Special, dále pak 9 mm Luger, který má lehčí střelu, ale mnohem vyšší úsťovou rychlost a úsťovou energii. Oba tyto náboje se ale na rozdíl od .38 Special používají v samonabíjecích pistolích.\n\n.38 Special +P, který má vyšší výstřelový tlak než standardní varianta má cca o 20 % vyšší úsťovou energii a výkonem spadá mezi .380 ACP a 9 mm Luger\n\nExperimenty prokázaly, že je dostatečně efektivní pro účely sebeobrany, ale pouze menší policejní oddělení vydávají revolvery komorované na náboj .38 Special jako standardní služební zbraně. Většina jich přešla na samonabíjecí pistole s vyšší kapacitou nábojů v rážích 9 mm Luger, .357 SIG, .40 S&W, a .45 ACP. Je ale stále běžný v bezpečnostních agenturách, které oceňují spolehlivost a jednoduchost použití revolveru, dále u civilních osob pro skryté nošení a jako záložní policejní zbraň.\n\nPrůměrná hmotnost střely: cca 130 grainů\nPrůměrná úsťová rychlost: 257 m/s\nPrůměrná úsťová energie: 290 J\n\n\n\n"}
{"id": "229502", "url": "https://cs.wikipedia.org/wiki?curid=229502", "title": "Melasa", "text": "Melasa\n\nMelasa je zbytek po vykrystalizování cukrové řepy či cukrové třtiny; obsahuje asi 50 % cukru, který však již není schopen pro velký obsah příměsí vykrystalizovat. Je velmi mazlavá a lepkavá.\n\nUžívá se v likérnictví (výroba rumu ze třtinové melasy), na výrobu lihu, kyseliny citrónové, droždí, k dalšímu vycukernění nebo na zkrmení, ale také jako zdroj uhlíku v pěstebných prostředích.\n\n"}
{"id": "229503", "url": "https://cs.wikipedia.org/wiki?curid=229503", "title": "Test Drive", "text": "Test Drive\n\nTest Drive je jedna z nejdelších sérií závodních her. Původní výtvor firmy Accolade později převzala společnost Infogrames, která se v roce 2003 přejmenovala na Atari. První díl vyšel roku 1987 a následovaly ho další díly.\n\nTypickou vlastností herní série je možnost používat exotické automobily, přičemž cílem hry je v určeném čase porazit všechny své protivníky, což stěžuje jednak provoz, jednak policejní hlídky.\n"}
{"id": "229507", "url": "https://cs.wikipedia.org/wiki?curid=229507", "title": "Seznam představitelů Třebíče", "text": "Seznam představitelů Třebíče\n\nSeznam představitelů Třebíče je soupis všech starostů a předsedů městských národních výborů ve městě Třebíči od roku 1850. V březnu tohoto roku přestal fungovat třebíčský magistrát a syndik i magistrátní úředníci přešli do služeb úřadu státu. Podle březnové ústavy a poté i podle principů Bachova absolutismu došlo ke zrušení poddanství a hlavně k navození obecní samosprávy. Od té doby začaly být obce nejnižší jednotkou státu a podléhaly vyšším úřadům. Prvním třebíčským voleným starostou byl Martin Hassek.\n\nOd roku 2019 je v budově radnice města Třebíče vystavena výstava portrétů třebíčských starostů.\n\n\n"}
{"id": "229508", "url": "https://cs.wikipedia.org/wiki?curid=229508", "title": "MiG-17", "text": "MiG-17\n\nMikojan-Gurevič MiG-17 (: \"Микоян и Гуревич МиГ-17\", v kódu NATO \"Fresco\") je proudový stíhací letoun vyvinutý v Sovětském svazu na přelomu 40. a 50. let a vyráběný od roku 1952. Sloužil v četných leteckých silách v mnoha variantách. Jedná se o pokročilý vývoj podobný typu MiG-15 z dob korejské války. Licenční výroba probíhala i v Polsku (jako PZL-Mielec Lim-6) a Číně (jako Šenjang J-5).\n\nTaké byl krátce americkým letectvem značen jako \"Type 38\" před tím, než se začaly používat kódy NATO. Poprvé byl nasazen v roce 1958 během druhé krize v Tchajwanské úžině a později se během vietnamské války ukázal jako účinná hrozba proti modernějším americkým nadzvukovým letounům.\n\nMiG-17 vznikl jako celokovový samonosný středoplošník se šípovitým křídlem a jeho design byl založený na předchůdci - MiGu-15bis, přičemž největší změnou oproti MiGu-15 byla konstrukce křídel. Ta měla u kořene šípovitost 45° a na vnější části 42°. Dalšími viditelnými změnami byly tři aerodynamické plůtky na každém křídle (MiG-15 měl jen dva), prodloužená zadní část, kýlový hřeben - pro zvýšení podélné stability - s patkou chránící trup letadla při přistávání. Celková konstrukce MiGu-17 byla podobná MiGu-15 a obě letadla používala stejný motor Klimov VK-1. Nové letadlo dostalo označení I-330 (SI).\n\nPrvní prototyp SI-01 poprvé vzlétl 14. ledna 1950 a jeho pilotem byl Ivan Ivaščenko.\nV únoru 1950 na něm tento pilot ve vodorovném letu dosáhl rychlosti 1 114 km/h (M=1,03) ve výšce 2200 m. Po havárii tohoto prototypu 17. března 1950 (I. Ivaščenko při něm zahynul) začaly zkoušky druhého prototypu SI-02 až po víc jak roce. Ty skončily 20. června 1951 rozhodnutím zařadit letadlo pod označením MiG-17 do sériové výroby. Odhadovalo se, že při použití stejného motoru bude MiG-17 rychlejší o 40-50 km/h oproti MiGu-15 a bude mít i lepší ovladatelnost ve větších výškách. Po začátku sériové produkce bylo letadlo několikrát modifikované a vylepšované.\n\nZákladní verze MiGu-17 bylo víceúčelové stíhací letadlo vyzbrojené třemi kanóny. Mohlo sloužit i jako stíhací bombardér i když jeho bombová zátěž byla v porovnaní s ostatními tehdejšími podobnými letadly menší. Místo bombové zátěže nesl častěji přídavné nádrže.\n\nZ druhé verze prototypu SI-02 později vznikla verze MiG-17P do každého počasí, vybavená radarem RP-1 Izumrud. Na jaře 1953 vstoupila do výroby verze MiG-17F s motorem VK-1F s přídavným spalováním, které dopomohlo k celkovému vyššímu výkonu (nový motor zvyšoval výkon po dobu třech minut o 25 %). Další výrobnou verzí byl MiG-17PF s motorem VK-1F spolu s radarem Izumrud.\n\nV roce 1956 vznikla z malé série 47 letadel verze MiG-17PM vyzbrojená čtyřmi raketami vzduch-vzduch Kaliningrad K-5 (RS-2U nebo \"AA-1 Alkali\" pod označením NATO). Také vznikla i malá série průzkumné verze MiG-17R s motorem VK-1F. Celkově bylo v SSSR do zastavení výroby roku 1958 vyrobeno několik tisíc kusů různých verzí MiGu-17.\n\nVerze pro denní provoz (MiG-17 a MiG-17F) byly vyzbrojeny dvěma kanóny Nudelman-Richtěr NR-23 ráže 23 mm (každý s 80 náboji) a jedním kanónem Nudelman N-37 (se 40 náboji) umístěnými na společné lafetě pod nasávacím otvorem. Pro zaměřování palby sloužil automatický gyroskopický zaměřovač ASP-4NM. Verze vybavené radarem Izumrud (MiG-17P a MiG-17PF) nesly místo kanónu N-37 třetí kanón NR-23 se zvýšeným počtem nábojů 100 pro každý kanón. Takto se měla kompenzovat hmotnost samotného radaru ale hmotnost letadla i tak vzrostla o víc jak 200 kg oproti \"čisté\" verzi MiG-17 což mělo za následek pokles výkonu a zhoršení letových vlastností. Toto vyřešila až instalace nového motoru VK-1F s přídavným spalovaním. Všechny varianty mohly nést 50 kg až 250 kg pum na nosnících pod křídly. Nosníky byly ale většinou využívané pro 400litrové přídavné nádrže. Průzkumná verze MiG-17R byla vyzbrojena jen dvěma 23mm kanóny NR-23.\n\nJediná verze MiGu-17 schopná nést rakety vzduch-vzduch byla MiG-17PM (nebo MiG-17PFU), která nesla čtyři rakety Kaliningrad K-5. Tato verze ale nenesla žádné kanóny.\n\nNěkteré země své MiGy upravily na nesení neřízených střel nebo bomb na přídavných nosnících. Kubánské MiGy-17 mohly nést i rakety AA-2 Atoll.\n\nV roce 1955 obdržela Polská lidová republika licenci na výrobu MiGu-17. Takto byly vyráběné MiGy-17F továrnou WSK-Mielec pod označením Lim-5. První stroj byl vyroben 28. listopadu 1956 a do roku 1960 fabrika vyprodukovala 477 kusů. Pod označením Lim-5R se vyráběla i průzkumná verze s kamerou AFA-39. V letech 1959–1960 bylo vyrobeno 129 kusů MiGu-17PF pod označením Lim-5P. Fabrika také produkovala několik variant pro pozemní podporu: Lim-5M od roku 1960, Lim-6bis od roku 1963 a Lim-6M (přestavěný v 70. letech) a i dvě průzkumné verze Lim-6R a MR.\n\nV ČLR byl první MiG-17F sestavený v roce 1956 z dílů dovezených z SSSR, nasledovaný licenční výrobou v Šenjangu od roku 1957. Verze vyrobené v Číně byly označované jako Šenjang J-5 nebo F-5 (pro export). Od roku 1964 byly vyráběné verze s radarem podobné MiGu-17PF pod označením J-5A (nebo F-5A). Číňané vyvinuli i dvousedadlovou cvičnou verzi JJ-5 (FT-5 pro export) s použitím kabiny ze stroje JJ-2 (licence MiGu-15UTI). Tato verze vyráběná v letech 1966–1986, byla poslední vyráběnou verzí MiGu-17 a zároveň jedinou dvousedadlovou.\n\nÚlohou MiGu-17 a mnoha jiných sovětských stíhaček bylo hlavně sestřelování amerických bombardérů a ne souboje s nepřátelskými stíhači. Podzvukový MiG-17 měl být efektivní proti pomalejším, těžkým nákladem vyzbrojeným americkým stíhacím bombardérům a strategickým bombardérům (jako B-50 Superfortress a B-36 Peacemaker, které byly ještě poháněny pístovými motory). Když USAF zavedlo do výzbroje strategické bombardéry schopné letu nadzvukovou rychlostí jako B-58 Hustler nebo General Dynamics FB-111 musely typ MiG-17 vystřídat nadzvukové typy MiG-21 a MiG-23.\n\nMiG-17 se na přelomu 50. a 60. let stal standardním stíhacím letounem ve všech zemích Varšavského paktu. Byly používány i mnoha jinými státy hlavně v Africe a Asii. Celkově sloužil ve vzdušných silách víc než 30 zemí. Mnoho vyrobených MiGů-17 je i v dnešních dnech stále ve službě (např. v Angole, Mali, Mosambiku, Severní Koreji, Súdánu či Tanzanii) i když ne všechny v aktivní. Toto činí z MiGu-17 jedno z nejdéle sloužících stíhacích letadel.\n\nBojovou premiéru MiGy-17 absolvovaly během Suezské krize v roce 1956 a od té doby se zúčastnily třech dalších válek a jiných menších konfliktů mezi arabskými státy a Izraelem.\n\nV roce 1958 se dostaly do potyček nad Tchajwanským průlivem, když 17-tky ČLR narazily na F-86 Sabre sloužící v Letectvu Čínské republiky.\n\nMiGy-17 byly hlavním stíhačem ve výzbroji vzdušných sil vietnamské lidové armády v roce 1965. Ve Vietnamské válce, kde sloužily po boku MiGů-19 a MiGů-21, zaznamenaly i svá první vítězství. Někteří severovietnamští piloti preferovali obratnost MiGu-17 před rychlostí MiGu-21. MiGy-17 se tu prosadily např. proti americkým nadzvukovým stíhacím bombardérům F-105 Thunderchief.\n\nByly použity i během Nigerijské občanské války v letech 1967 až 1970, pilotované nigerijskými nebo žoldnéřskými piloty z NDR, SSSR, Jižní Afriky, Velké Británie či Austrálie.\n\n\n\n\"Data podle:\" Vraný, Hurt\n\n\n\n"}
{"id": "229511", "url": "https://cs.wikipedia.org/wiki?curid=229511", "title": "Mariánská skála", "text": "Mariánská skála\n\nMariánská skála nebo také Mariánský vrch (německy \"Marienberg\") je výrazným, až dominantním prvkem v centru města Ústí nad Labem. Tento znělcový masiv se tyčí na levém břehu řeky Labe do výše 265 m n. m., tedy zhruba 120 m nad říční hladinou. Spolu s protilehlou pravobřežní skálou Kramolna vytváří tzv. Ústeckou bránu. V místě této Ústecké brány byl na konci 20. století vystavěn nový Mariánský most přes Labe. Jedná se o velmi významné naleziště různých vzácných minerálů.\n\nMasiv se nalézá zhruba 200 m východně od centra města. Na jeho východním úbočí se rozkládá zoologická zahrada a kamenolom, severní pláně přecházejí v Erbenovu vyhlídku a lemuje ho sídliště Dobětice. Západní stranu pokrývá zahrádkářská kolonie a jižní strž odděluje železniční koridor a silnice do Děčína od toku Labe.\n\nK popularitě Mariánské skály jako významné mineralogické lokality přispěla existence dlouhodobě činného kamenolomu. \nZ geologického hlediska je skála tvořena sodaliticko-natrolitickým lakolitem. Původně se jednalo o podpovrchové magmatické těleso, které bylo obnaženo erozí říčního (labského) toku. Složení horniny je natolik specifické, že dalo k podnět k vytvoření zvláštního pojmenování \"marienbergit\". \n\nLom je bohatým nalezištěm zeolitových minerálů, především unikátních ukázek natrolitu, který zde tvoří až 40% horniny. Kromě natrolitu se zde vyskytují minerály apofylit, kalcit, wad, analcim, thomsonit a hyalit, dále kontaktně metamorfované minerály slínovcového pláště – wollastonit, Ti-granát a hydrogrosulár (nazývaný \"hibschit\").\nVe vrcholových partiích Mariánské hory, ve výšce 120 m nad dnešní hladinou Labe, se zachoval relikt původní říční terasy z období na přelomu třetihor a čtvrtohor. V těchto sedimentech, jejichž mocnost dosahuje 3 metrů, byl nalezen zub chobotnatce \"Archidiscodon meridionalis\" z období pliocénu.\n\n\n"}
{"id": "229516", "url": "https://cs.wikipedia.org/wiki?curid=229516", "title": "Orlík (Hrubý Jeseník)", "text": "Orlík (Hrubý Jeseník)\n\nOrlík je vrchol v České republice ležící v pohoří Hrubý Jeseník, třetí nejvyšší vrchol Medvědské hornatiny. Nachází se v odlehlé a liduprázdné části CHKO Jeseníky, vzdušnou čarou 6 km jižně od Rejvízu a 8 km jihovýchodně od města Jeseník.\n\nNa hřebeni celého pásma Orlíka se střídají horské louky a paseky se smrčinami. Svahy Orlíku jsou odvodňovány především přítoky Černé Opavy.\n\nTuristicky je vrchol obtížně dostupný, nevede na něj žádná turistická značka, pouze hřebenová pěšina od Medvědího vrchu; další možností je výstup od rozcestí turistických značek Kristovo loučení po neznačených cestách kolem Tetřeví chaty. Výhledy na hřeben Praděda a do Jesenické kotliny.\n\nNecelé 2 km západně od vrcholu se nachází plochý vedlejší vrchol, pojmenovaný autory projektu Tisícovky Čech, Moravy a Slezska jako Orlík – Z vrchol (1055 m, souřadnice ).\n\n"}
{"id": "229520", "url": "https://cs.wikipedia.org/wiki?curid=229520", "title": "Zaškrcovadlo", "text": "Zaškrcovadlo\n\nZaškrcovadlo (nesprávně škrtidlo) – pryžový nebo textilní pásek určený k zástavě krvácení, většinou tepenného (arteriálního). Širší popularitu získalo během první světové války pod názvem Esmarchovo obinadlo (Johannes Friedrich August von Esmarch (1823–1908). Nyní je tento výraz používán pro gumové / pryžové obinadlo (Martinovo). Lze se také setkat s označením turniket (z angl. tourniquet).\n\nZaškrcovadlo slouží k zastavování masivního krvácení z končetin, jako následku rozsáhlého řezného, sečného, bodného nebo střelného zranění či amputace končetiny. Používá se dočasně při nedostatku ošetřujících a masivním krvácení; jde ale o agresivní způsob, protože dobře utažené zaškrcovadlo často poškozuje tkáň, na kterou tlačí. Téměř vždy je možné jej nahradit tlakem v ráně nebo tlakovým obvazem.\n\nZaškrcovadlo přiložíme přes oděv na zraněnou končetinu ve zvýšené poloze (horní končetina na paži, dolní končetina na stehno). Většinou stačí použít na krátkou dobu několika minut do příjezdu zdravotní záchranné služby či dobu nezbytně nutnou pro přípravu tlakového obvazu.\n\nNouzově lze použít pruh látky, pásek z kalhot, kravatu, složený trojcípý šátek aj. Zaškrcovadlo by mělo být široké alespoň 5 cm, proto nesmíme použít provázky, silonové punčochy atd. Tlak dostatečný na omezení / zastavení krvácení je schopen při úzkém zaškrcovadle zcela zničit svalstvo a kůži, takže je nutné končetinu amputovat. Utahovat textilní zaškrcovadlo přímo zkrucováním, za pomoci tyčky (roubíku), vede k jeho zúžení a poškození tkáně.\n\nPro laika je vhodné nejméně zraňující gumové/pryžové zaškrcovadlo. Doporučená šířka je 5–8 cm, při menší šířce hrozí značné poranění svalů. Lékárničky první pomoci často obsahují příliš tenký proužek pryže.\n\nZaškrcovadla používané armádou (turnikety) jsou více typů. Zobrazované je tvořeno pevným textilním popruhem o šířce 50 mm, na kterém je upínací a stahovací zařízení (zkrucovací). Zaškrcovadlo je vybaveno štítkem, na který se zaznamená čas, kdy došlo k zaškrcení končetiny. Hlavní použití je v sebezáchraně ve válečném poli.\n\nTato zaškrcovadla se používají při odběru krve nebo zavádění nitrožilní kanyly. Stahují končetinu minimálně, jejích smyslem je pouze zabránit odtoku žilní krve. Nedají se použít při život ohrožujícím krvácení z tepny.\n"}
{"id": "229522", "url": "https://cs.wikipedia.org/wiki?curid=229522", "title": "Otřes mozku", "text": "Otřes mozku\n\nOtřes mozku (\"commotio cerebri\", komoce z lat. \"commovere\" - prudce pohnouti) je porucha mozkové činnosti v důsledku úrazu.\n\nJedná se o nejlehčí formu poranění hlavy. Může být způsoben úderem do hlavy – dopravní nehody, úrazy při sportu a rvačkách. Dá se rozpoznat díky krátkému narušení vědomí, které trvá minuty až hodiny, může se objevit závrať. Po odeznění příznaků často zůstává ztráta paměti (retrográdní amnézie). K pozdějším symptomům se řadí \"cefalea\" (cefalgie - bolest hlavy), pseudoneurasténie, mdloby, nejistota při chůzi a pohybu - tento komplex příznaků se označuje jako postkomoční syndrom.\n\nHistologické změny mozku při otřesu de facto neexistují. Při déle trvajících komocích lze sledovat změny EEG v závislosti na stupni poruchy vědomí. Diferenciální diagnostika oproti kontuzím mozku (\"pohmoždění mozku\") může být na začátku traumatu nesnadné. Přesto i malé údery mohou vést k dlouhodobému poškození mozku.\n\nNa mozek působí přímo či nepřímo mechanická síla, která je patogenním faktorem. Přímé působení při nárazu se nazývá \"coup\", nepřímé pak \"countercoup\" (např. při dopadu výsadkáře na paty a otřesu těla).\n\nPo probrání z bezvědomí:\nU 50 % postižených tyto příznaky perzistují jako tzv. \"postkomoční syndrom\", někdy se rozvinou i několik dní po propuštění z nemocnice. Tento stav může trvat i řadu měsíců.\n\n\nOtřes mozku je jednou z častých příčin přerušení nebo dokonce ukončení kariéry sportovců v různých sportech. Asi nejvíce mediálně jsou známy případy z hokeje:\n\n"}
{"id": "229523", "url": "https://cs.wikipedia.org/wiki?curid=229523", "title": "Witold Gombrowicz", "text": "Witold Gombrowicz\n\nWitold Gombrowicz (pseudonym Zdisław Niewieski; 4. srpna 1904, Małoszyce, Polsko – 24. července 1969, Vence u Nice,\nFrancie) byl polský romanopisec a dramatik, syn statkáře a dcery zemana. Ve svém díle se zabývá především motivem \"formy\", ať už ve smyslu\nspolečenských a komunikačních konvencí, které nabourává obsahem i formou svých děl, nebo - především v pozdějším díle, završeném v románu Kosmos - v abstraktnějším smyslu, jako neproniknutelné masky, za kterou se skrývá smysl okolního světa.\nPro jeho psaní je typické groteskní zkreslení světa, absurdní humor a nadsázka.\n\nGombrowicz se narodil v Małoszycích, na panství svého otce, a zde také strávil své časné dětství, zhruba do věku 7 let.\nV roce 1911 se jeho rodina přestěhovala do Varšavy. Zde Gombrowicz vystudoval katolické Gymnázium Stanisława Kostky, na kterém v roce 1922\nodmaturoval. Po dokončení střední školy se přihlásil na právnickou fakultu Varšavské univerzity, zde roku 1927 získal titul\nmagistra a poté odjel na rok do Paříže, kde na Institutu des Hautes Etudes Internationales studoval ekonomii a filozofii.\nPo návratu nastoupil jako koncipient u varšavského soudu.\n\nV roce 1933 vyšla jeho první kniha, soubor povídek Zápisky z doby dozrávání, a Gombrowicz se postupně začíná naplno věnovat literatuře.\nVětšího ohlasu se dostává jeho prvnímu románu Ferdydurke z roku 1937. Ačkoliv v literárním světě mu přinesl jisté uznání, větší čtenářský, a tím pádem ani finanční úspěch se nedostavil.\nTaké proto Gombrowicz píše pod pseudonymem Zdisław Niewieski detektivní román na pokračování Posedlí, který s úspěchem vychází ve dvou polských novinách a zajistí mu krom jiného i finanční\nhotovost. V srpnu roku 1939 Gombrowicz nasedá na zámořský parník Chrobry a cestuje do Argentiny. Původně zřejmě hodlal z cesty vytěžit především zajímavou reportáž - po příjezdu\ndo Buenos Aires jej však zastihne zpráva o vypuknutí 2. světové války, a spisovatel se tedy rozhodne zůstat v zámoří.\nProtože po válce se v rodném Polsku dostávají k moci komunisté, Argentina je Gombrowiczovým domovem až do roku 1963.\n\nV Argentině také vzniká řada Gombrowiczových románů, jako například zkušeností emigrace inspirovaný Trans-Atlantik, dále Pornografie či Kosmos.\nJeho situace v emigraci je především zpočátku značně komplikovaná, nedostává se mu prostředků, žije díky podpoře přátel, pracuje jako archivář a přispívá do místních periodik.\nTeprve koncem 40. let se situace obrací k lepšímu. V roce 1947 nastupuje do stálého zaměstnání jako úředník v Banco Polasco a vychází první překlad jeho knihy - román Ferdydurke je přeložen do španělštiny.\nOd roku 1951 pravidelně spolupracuje s polským exilovým časopisem Kultura, který vychází v Paříži - časopis na pokračování uveřejňuje jeho\nDeníky a ve Francii pak také vychází řada jeho děl.\n\nŠirší literární uznání se začíná na přelomu 50. a 60. let. V letech 1958-1959 může díky politickému uvolnění v Polsku vyjít většina jeho děl, roku 1961 pak Gomborwicz získává cenu časopisu Kultura a v roce 1963\nstipendium od Ford Foundation na roční pobyt v Berlíně. Zde Gombrowicz zůstává až do roku 1964.\nPoté odjíždí do Paříže a posléze do jihofrancouzského Vence (městečko nedaleko Nice), kde žije až do své smrti.\nJeště za svého života, v roce 1967, získal Mezinárodní cenu nakladatelů.\n\nWitold Gomborwicz zemřel v noci z 24. na 25. července 1969, proto se někdy údaje o jeho úmrtí rozcházejí. Je pochován ve Vence, a to na hřbitově 'Cimetière de Vence Route de Saint-Paul'.\n\nJeho dílo se vyznačuje nesmlouvavou satirou a groteskně deformovaným pohledem na svět, jeho tvorbě je vlastní nelítostný humor a určitý druh \"rošťáctví\", který karikuje vyprázdněné stereotypy. Především ve svých raných dílech (Bakakaj, Ferdydurke) motivizuje nezralost jako protiklad ke zkostnatělé a formalizované společnosti. Dá se říct, že forma jako taková je jeho stěžejním motivem. Nezřídka se v jeho podání jedná o značnou moc, která prostřednictvím slov, gest a asociací nabývá vlády nad obsahem. Jeho postavy získávají moc nad ostatními, i nad samotným příběhem, jestliže dokáží ovládnout formu.\n\nNapříklad ve \"Ferdydurke\" nasazuje učitel hrdinovi \"zadničku\" - neboli podává interpretaci jeho nezralosti a díky této interpretaci nad ním získává moc. Velkou roli hrají zdánlivé detaily, skrze něž se poté interpretuje vše ostatní (chvějící se ručník v \"Posedlých\", visící vrabec v \"Kosmu\" a další). Zvláště tam, kde není obsah, může forma snadno nabýt vrchu. V pozdějších dílech (Kosmos) nabývá tento přístup až podoby jakéhosi magického rituálu, kdy se postavy pomocí určitých formálních podobností snaží najít klíč ke smyslu okolního světa.\n\n\"\"Zřejmě není dobře mluvit, je-li dosah slov nepředvídatelný a hranice snu neurčitá...\"\" - píše Gombrowicz v povídce \"Události na brize Banbury\" ze sbírky \"Bakakaj\".\nI jediné neopatrné slovo, pohled či gesto může mít v jeho příbězích nedozírný dopad, pokud vtrhne na území, které není naplněno smysluplným obsahem.\n\nSeznam vydaných publikací od roku 1933:\n\nDalší výbory v češtině:\n\n\n\n\n"}
{"id": "229526", "url": "https://cs.wikipedia.org/wiki?curid=229526", "title": "Zvonařství", "text": "Zvonařství\n\nZvonařství je řemeslo, převážně umělecké, jež produkuje zvony a zvonky k účelům časoměrným, náboženským, svátečním, hudebním anebo reprezentačním. Kovolitec, zabývající se výrobou zvonů, se nazývá zvonař.\nV historii bylo zvonařství často spojeno s konvářstvím, jejich produkty byly kromě zvonů konve, hmoždíře či křtitelnice, ve válkách také děla a koule. Je to specializované umělecké řemeslo, kterému se věnuje i více příslušníků jedné rodiny. Často se řemeslo dědí z otce na syna, obdobně jako u výrobců klasických hudebních nástrojů, například houslařů). I zde se uplatňují kromě vysoké řemeslné zručnosti mnohé zkušenosti předků.\n\n\"viz také heslo\" Dějiny zvonařství\n\nNejstarší zvony pocházejí z Mezopotámie a v 5. století před naším letopočtem byly keramické zvony doloženy v Číně. Následovala výroba kovových odlitků. Starověké evropské zvony jsou římské. První fragmenty zvonů z českého území pocházejí z konce 9. století z Velké Moravy a dále z 10. století ze slavníkovské Libice.\nVelkého rozkvětu dosáhlo zvonařství v Evropě v 16. století, od té doby nedošlo k zásadním technologickým změnám. Nejvhodnějším materiálem pro výrobu zvonů zůstává zvonovina a základem výroby je hliněná forma, do níž se rozžhavený kov vlévá. Změny ve výrobním postupu spočívají ve stále přesnějším propočítávání zvonového žebra a v užívání některých dříve nedostupných technických prostředků – zvonařské pece se už nevytápějí dřevem, ale koksem nebo elektrickým proudem, k přesouvání forem se neužívá kulatiny a páky, nýbrž jeřábů, teplota je měřena teploměry, zvonaři mají žáruvzdorné obleky. Základní kostra však zůstává stejná dnes jako před čtyřmi sty lety.\n\nOproti průmyslové výrobě, resp. hromadnému odlévání běžných hutních výrobků ve slévárnách kovů bývá výroba velkých zvonů vždy záležitost jednorázová, jednoúčelová a provádí se na zakázku s vysokým podílem ruční práce.\n\nForma pro odlévání zvonů se zhotovuje z rozemleté, přepálené a zkvašené hlíny (podobné cihlářské hlíně), která je smíšena s nepasterizovaným pivem a / nebo melasou, slámou, grafitem, kravskými chlupy a dalšími přísadami jako je např. mokrý papír, kobylince, kousky plátna či lýka, spálené rohy atp. – výběr a množství přísad závisí jednak na každém zvonaři a pak také na tom, zda se tato hlína užívá na vnitřní formu (jádro), střední (košili) či vnější (plášť). Hlína se musí nechat s pivem kvasit 6–8 týdnů. Ostatní přísady napomáhají zpevnění vlhké formy; při vypálení shoří a způsobí, že forma je při odlévání porézní. Sehnání a příprava správné hlíny je a ostatně vždycky byl jeden z největších problémů i pro zkušené zvonaře, zejména pokud dojde hlína z vyzkoušeného zdroje, protože testovat novou z jiného ložiska je složité a nákladné, proto se také hlína ze staré formy rozemele a užívá vícekrát.\n\nHlína se nejprve nanáší na cihlovou pec, která se alespoň zhruba podobná vnitřnímu profilu zvonu. Když je hlíny nanesena dostatečná vrstva, šablonuje se prknem z hruškového nebo javorového dřeva (dnes se ovšem často šablona vyrábí i z plechu), které má už přesný tvar vnitřního profilu zvonu a je upevněna na horní rotor. Tímto způsobem se snadno vytvoří velmi přesný tvar zvonu.\n\nNásledně – po uschnutí – se jádro pomaže šlichtou, vyrobenou z piva, smíšeného s popelem ze spálené vinné révy (a opět případných dalších přísad, v minulosti užívaných někdy z praktických, jindy jen z pověrečných důvodů, jako je prach ze spálené a drcené telecí lebky, křída, volská žluč, mléko, bílek, sůl, ocet atd.) a na tuto slabou izolační vrstvičku se nanese další jemnější hlína, z níž se vytvoří tzv. falešný zvon, neboli košile. Na falešný zvon, který se rovněž šablonuje, tentokrát šablonou ve tvaru vnějšího profilu zvonu, se také přilepí všechny reliéfy a další výzdoba, kterou zvonař hodlá zvon vybavit. Tyto reliéfy mohou být vyrobeny z vosku, nebo bývají ty, jež zvonař užívá často, předem připraveny z oceli. Vosk se připravuje smíšením včelího vosku s parafínem, v minulosti se užívala směs, tvořená čtyřmi díly vosku, dvěma díly pryskyřice a jedním dílem loje. Připravené ocelové reliéfy bývaly cenným artiklem pro jiné zvonaře, pokud se rozprodávala pozůstalost vymřelého nebo zkonfiskovaného zvonařského rodu, protože umožňovala vybavit zvonařskou dílnu zásobou těchto forem, které byly pýchou a bohatstvím každé dílny. Jinak zvonaři reliéfy buď nechávali vyrobit na zakázku u řezbáře či sochaře nebo svůj fond obohacovali tím, že snímali otisky reliéfů ze zvonů již existujících.\n\nMnožství reliéfů a obsah nápisů si zpravidla objednává donátor (sponzor) zvonu, avšak jejich rozmístění a definitivní podoba je v rukou zvonaře, takže i když se často týž reliéf opakuje na mnoha zvonech, celkovou kompozicí je každý zvon jedinečný. V minulosti, zejména v počátcích vývoje zvonařství, měl zvonař ve výběru výzdoby v zásadě volnou ruku, ale postupně se přání zadavatele stávala stále konkrétnější.\n\nVýzdoba zvonů je v drtivé většině vystouplá, vhloubená je výjimkou, protože může snáze ohrozit výsledný zvukový obraz zvonu; přesto lze někdy nalézt vhloubené nápisy, především však na ocelových nebo mosazných zvonech, do nichž se výzdoba vysekává až po odlití, což je snazší než pracná příprava liter z vosku. Někdy ovšem na zvonech byly části nápisů i reliéfy druhotně vysekány, například když si katolíci nepřáli mít na zvonu husitský motiv.\n\nKromě detailů se z vosku vyrábí také celá koruna zvonu, která se tvoří zvlášť a se zbytkem formy se sesazuje až před litím. Vzhledem k tomu, že tvar koruny nemá vliv na kvalitu zvuku zvonu, může být její tvar a výzdoba velmi variabilní. Každá zvonárna tak používá své vlastní typy zvonových korun, což nám u historických zvonů může pomoci k určení původu některých zvonů bez signatury zvonaře.\n\nPo dokončení formy falešného zvonu se i tento pomaže šlichtou a na něj se nanáší plášť, svrchní vrstva hlíny – nejprve opatrně, štětcem a ručně se vmačkává ke košili, aby se výzdoba zvonu dokonale obtiskla. Když je plášť silný asi 5–10 cm, rozestře se na něj hustá spleť lněných vláken a na další vrstvu hlíny se zasadí zpravidla čtyři kovové obruče, což oboje slouží jako výztuha. Na obruče lze také zavěsit řetěz, který pak umožňuje snadnou manipulaci s formou. V minulosti se jako nouzové řešení někdy užívaly též obruče dřevěné. U forem velkých rozměrů se může výztuha zasadit též do jádra (tzv. krnez), aby nedošlo k provalení zvonoviny dovnitř. Potom se vytvoří další silná vrstva pláště a následně se celá forma vypálí.\n\nPo vychladnutí formy se plášť nadzdvihne, košile se odstraní a případně se upraví nedostatky, vzniklé vysoušením formy, drobné praskliny se zamažou směsí, složené z cihlové moučky, vápna a bílku. Poté se plášť pečlivě zasadí zpět. Forma, která je zbudována v licí jámě, se pak upěchuje hlínou a pískem, stejně jako vnitřek jádra. Zvonové formy potřebují spíše sušší, teplejší počasí, v zimě snadno praskají, a proto se v zimě zvony zpravidla neodlévaly. Ovšem pokud už forma byla hotová, neměla příliš dlouhou trvanlivost, a proto po jejím dokončení bylo třeba k odlévání přikročit co nejdříve.\n\nKdyž je forma zhotovena, připraví se pec na roztavení zvonoviny. Konstrukce pece prošla dlouhým vývojem a závisela také na množství taveného kovu (už od 15. století se odlévalo i více zvonů najednou) nebo třeba i na tom, zda k tavbě docházelo v dílně, či mimo ni. Nejstarší pece byly šachtové, od 15. století též plamenné, vytápěné dřevem, později koksem. Dřeva, které muselo být mladé a dokonale suché (nejlépe smrkové), se spotřebovalo značné množství a zvonař měl vždy starost, aby ho na tavbu zbylo dost. Pece se stavěly z cihel i kamení; teplota se v nich zvyšovala pomocí měchových dmychadel. Musely mít dobrý tah, což záviselo nejen na jejich výstavbě, ale také na počasí, přesně řečeno na teplotě, atmosférickém tlaku a větru. Odtud pochází lidové rčení „je jasno, že by mohl zvony lejt.“ Dnes se zpravidla užívají pece elektrické.\n\nAby se kov nespálil, musí se tavit velmi pomalu, 7–10 hodin, zvlášť cín a zvlášť měď, neboť tyto kovy mají odlišnou teplotu tání, a proto by se cín stihl z mědi vypařit. Choulostivější na správnou teplotu při tavbě je cín, který se snadno „spálí“, tj. ztratí svou přirozenou barvu a s ní i některé vhodné vlastnosti, nebo naopak zůstane pórovitý. V průběhu tavby se kov míchá a z hladiny se snímá oxidovaný škraloup. Na měření teploty se dnes užívají teploměry, ale i tak je to do značné míry dosud závislé na zkušenosti zvonaře, který pomícháním kovu odhadne, zda má kov správnou konzistenci a může se přikročit k lití.\n\nZkoušky teploty a správného složení bronzu se dříve dělaly běžně, protože na zkušenosti zvonaře byl postup zcela závislý. Složení se nejčastěji odhaduje z barvy kovu – malé množství kovu se ulije na zem, po ztuhnutí se rozbije a podle barvy a konzistence lomu zvonař rozhodne, zda není třeba přidat některý kov.\nNa zkoušku teploty existovalo několik návodů – kov má správnou teplotu, pokud hrst mouky vhozená do lázně shoří bez kouře, pokud kov z nálevky teče tence, pokud se vnořená a následně vytažená hrudka mědi ihned rozpustí. Zvonař by měl vždy pečlivě dbát na to, aby byl kovu dostatek. Přitom je nutné počítat s tím, že část kovu, asi 5–8 %, při tavbě vždycky „shoří“. Zvonaři zpravidla počítali s 10 %, jednak aby měli jistotu, že jim kov vybude, a navíc si tímto způsobem mohli trochu přivydělat. Pokud se přece jen stane, že je kovu málo, je možné zvon znovu rozžhavit a kov dolít, jde ovšem o velmi riskantní proces, ke kterému se zvonaři uchylovali jen v krajní nouzi. Jestliže kov naopak přebyde, tak se ulije do několika oválných forem (asi stopu dlouhých, nazývaných pro svůj tvar „housky“), které zvonař může uschovat pro pozdější užití.\n\nKdyž je měď rozžhavena na správnou teplotu, asi 1100 °C, do lázně se přidá cín a po dokonalém promísení se může přikročit k lití. Těsně předtím se ovšem do kovu vhodí několik hrudek mědi s 15 % fosforu, který na sebe naváže nečistoty a způsobí, že struska vyplave na povrch, odkud se sejme a kov je dokonale čistý.\n\nZvonovina se licími kanálky vpustí do předehřáté formy. Kvůli nečistotám, které se často usazují v kanálcích – i přes jejich pečlivé vyčištění – zvonařovi pomocníci hlídají tekoucí kov a nečistoty zachycují hradítkem. Zvony menších rozměrů se raději odlévají přímo z nádoby, v níž se zvonovina tavila. Lití musí probíhat správnou rychlostí – tak, aby kov měl dostatečný tlak a pronikl do všech částí formy, ale aby se zase stíhal zcela usadit. Po naplnění formy se krátkou chvíli počká a při poklesu hladiny se zbytek dolije. Na vrchol formy do žhnoucího kovu se potom vhodí několik hrstí borových šišek, které vzplanou a udržují tak potřebnou teplotu, aby zvonovina v horní části zvonu nezchladla příliš rychle. Právě ve fázi tavby a lití kovu se nejvíce projevuje zvonařova zkušenost.\n\nJak vidno, proces výroby zvonů je velmi zdlouhavý a nesnadný a jeho výsledek zvonař pozná až na samém konci, kdy na zvon zazvoní a zjistí, zda má očekávaný tón. Ne nadarmo se proto v anglicky mluvících zemích užívá rčení „he’s surprised as a bellfounder“ (je překvapený jako zvonař).\n\nPo odlití se forma nechá chladnout. Doba chladnutí velmi závisí na velikosti zvonů – malé zvonky vychladnou za pár dní, zvony velkých rozměrů až za několik týdnů. Ovšem v minulosti často panovala obava, aby hliněná forma v zemi nenatáhla vlhkost, a tak zvon neroztrhla, a proto se raději zvonaři snažili vytáhnout formu co nejdříve, třebaže byl kov ještě žhavý. Vytažení těžké formy z jámy se provádělo tak, že se střídavě na stranách pozvedala pákami a podsypávala pískem, což jistě vyžadovalo značnou sílu, šikovnost i trpělivost.\n\nPo vytažení zvonu z licí jámy a odstranění formy se zvon „na mokro“ pískuje korundem s vodou, protože vlivem pomalého chladnutí má zvon na povrchu nepěkně špinavou až černou barvu. Mezi detaily se drhne mosaznými nebo ocelovými kartáči. Úpravy povrchu však nejsou příliš rozsáhlé, jednak proto, že na povrchu zvonu se po odlití vytvoří jakási slupka, tzv. licí kůra, která má odlišné krystalické vlastnosti a pozitivní vliv na kvalitu zvuku zvonu, a jednak proto, že zvonovina je velmi tvrdý kov, a proto nelze zvon v pravém slova smyslu cizelovat, nýbrž pouze odseknout nějaký zbytek (tzv. otřep), které vznikají na místech licích a výfukových kanálků.\n\nV moderní době bývají některé reliéfy na zvonech i polychromovány, především pozlacovány. V Rusku je tento trend zcela běžný, u nás polychromie zvonů hlubší kořeny nezapustila. Zřídka se v minulosti možná zvony polychromovaly i více barvami, ale běžné to asi nebylo nikdy, neboť to máme doloženo jen v několika ojedinělých případech. (Např. zvon z roku 1736 v Častrově (okr. Pelhřimov) v kostele sv. Mikuláše nebo zvon z roku 1599 ve Vidicích (okr. Kutná Hora) v kostele sv. Mikuláše).\n\nZ důvodu konzervace před holubím trusem a kyselým ovzduším bývají dnes zvony před zavěšením pokrývány vrstvou vosku, která pak alespoň dočasně zvon chrání.\n\nSrdce zvonu se vyrábí ze železa, které má být o něco měkčí, než je zvonovina, aby nedošlo k poškození zvonu. Tvar pěsti (nejširší, úderové části srdce), celkový tvar srdce a jeho hmotnost by měly respektovat tvar a hmotnost zvonu, stáří zvonoviny, způsob zavěšení, četnost zvonění a další kritéria. Nejlepší tvar pěsti srdce je hruškovitý, kulovitá pěst je také dobrá, ale při prudkém zvonění může bít příliš vysoko. Zploštělé nebo dokonce hranaté pěsti jsou méně vhodné. Hmotnost srdce tvoří asi 3,5 % celkové hmotnosti zvonu; šířka srdce v nejsilnější části, má být asi 5/3 šířky věnce.\n\nSe správnou délkou srdce zpravidla zvonaři problémy neměli, ale někdy docházelo k chybám při neodborném převěšování srdce zvonu. Srdce bývá málokdy zdobeno, nejčastější jeho výzdoba je kovářův monogram či signatura, některá srdce však mívají na pěsti i pěkné ornamenty nebo dokonce nápisy.\n\nSrdce se zavěšuje na vnitřní ucho, což je železné poutko, zalité do těla zvonu při výrobě. Přímé spojení srdce se zvonem by bylo příliš křehké a nemělo dlouhou trvanlivost. Proto se srdce s tělem spojuje koženým pásem, tzv. bandalírem, buď přímo, nebo u velkých zvonů složitějším způsobem, kdy je bandalír ještě zajištěn kovovými plátky po stranách. U malých zvonků stačí k zavěšení srdce drát.\n\nBandalír je tvořen čtyřmi až šesti pruhy dobře promaštěné kůže, zpravidla hověziny – i když zvonaři činili pokusy i s jinými kůžemi, např. ve 12. století se za nejvhodnější považovala kůže z jeleního krku (právě z krku, protože se věřilo, že na zranitelném místě je kůže zvířete nejpevnější), ruští zvonaři zase nedali dopustit na kůži z mrože.\n\nI když je srdce správně vyrobeno a zavěšeno, přece jen vyžaduje častější kontrolu než samotný zvon, protože se rychleji opotřebuje a také bandalír se může časem protáhnout a srdce pak bije pod úhozový okruh. Trvanlivost srdce lze velmi zhruba odhadnout na jedno až dvě století při denním užívání – vzpomeňme na rozruch, který způsobilo puklé srdce největšího českého zvonu „Zikmund“ ze Svatovítské katedrály v červnu roku 2002.\n\nVelikost zvonové hlavy a vůbec celé zvononosné konstrukce jsou vedle bezchybného odlití zvonu jeden z nejpodstatnějších faktorů, zajišťujících jeho kvalitní zvuk a trvanlivost, a proto by na její výstavbu (případně opravu) měl dohlížet sám zvonař nebo jiný odborník. Hlavu i konstrukci je možno pořídit buď ze dřeva, přičemž nejkvalitnější je dřevo dubové, anebo z válcované oceli. Pokud je nosník zvonu dřevěný, nazýváme ho hlava, pokud ocelový, mluvíme o závěsu.\n\nOcelový závěs je sice lacinější a prostorově úspornější, avšak hůře vede zvuk zvonu a má i jiné nevýhody. Protože závěs zvonu je těžší než hlava, příliš vyvyšuje těžiště zvonu, takže při rozhoupávání dochází k menšímu výkyvu a jeho zvuk nevyzní tak plně, jelikož údery po sobě následují příliš rychle; navíc to z hlediska staletí vede k daleko rychlejšímu opotřebení zvonu. Zejména nevhodné jsou závěsy zalomené, které by se měly uplatňovat výhradně tam, kde rozměry věže neumožňují zavěšení zvonu na hlavě. Ač se to může zdát zvláštní, dřevěná hlava je i mnohem trvanlivější než ocelový závěs, pokud se proti hnití pravidelně lakuje (stejně tak se musí lakovat i závěsy, aby se zabránilo korozi). U závěsů totiž dochází k únavě materiálu, takže jejich životnost je jen asi šedesát let, naopak hlava může přetrvat i několik století; ani červotoči se v ní nedrží, pakliže je zvon pravidelně užíván, protože jeho hluk tyto škůdce odpuzuje.\n\nKe zvonové hlavě je zvon připevněn pomocí železných prutů, které jsou dva až čtyři na každé straně, dole spojené skobou, uprostřed přepásány a nahoře sešroubovány sponou. Hřídel hlavy je usazen v ocelových čepech v mosazných výkyvných valivých nebo dříve kuličkových či pánvicových ložiscích na zvonové stolici. Celá stolice někdy spočívá ještě na pérech, aby se mírnil tlak na zdivo. Čepy zvonu je třeba čas od času promazat, k čemuž se kromě jiného někdy tradičně užívá husí sádlo. Lidová pověra říká, že mazání na zvony lze užít jako spolehlivý lék proti nemocem kloubů.\nPáka je k dolní části hlavy připoutána dvěma tzv. třmeny. Závěs je ve zvononosné konstrukci usazen podobně, mezi ním a zvonem však musí být asi 2 cm silná dřevěná podložka, aby kov zvonu a závěsu nebyly v přímém kontaktu.\n\nStejně tak je lépe i celou zvononosnou konstrukci vystavět ze dřeva, pokud je to prostorově a finančně schůdné, protože ocelová dostatečně netlumí mechanickou energii rozhoupaného zvonu. U malých zvonů pak může stolice zcela chybět a závěs zvonu se usazuje přímo na zdivo.\n\nSe správným tvarem hlavy se zvonaři potýkali po celý středověk, ale na jeho konci už byly zvony zavěšovány tak jako dnes. Pokud hlava nemá správné rozměry, může zvon ohrozit – pokud je její osa položena příliš nízko, pak bije spíše zvon o srdce než srdce o zvon, čímž může snadno dojít k poškození zvonu; naopak čím je osa výš, tím je zvonění fyzicky náročnější.\n\nOd roku 1924 se v některých českých kostelích zavádějí elektrické vyzváněče k rozhoupávání zvonů, které nahrazují zvoníky. Zvonaři a odborníci se k tomu většinou staví negativně, protože vyzváněč nemá cit pro zvon a může jej poškodit. Nevýhodou vyzváněče je i to, že takto rozeznívaný zvon třeba i několik let nikdo nekontroluje.\n\nPamátkáři nabádají, že každý zvon by měl být pečlivě zkontrolován alespoň dvakrát za rok, aby byly včas zjištěny případné závady na zvonu, zavěšení či konstrukci. Chyba ve zvonové stolici se projevuje tak, že konstrukce vrže nebo se dokonce kýve, na zvonu by mělo být zkontrolováno, zda není příliš vytlučen věnec, zda srdce dopadá přímo na věnec a houpe se přímým obloukem, zda není porušen bandalír, a také dotáhnout a případně natřít zarezlé šrouby v pásech na hlavě a vyčistit zvon i celou zvonici od případných nečistot. Pokud je na konstrukci nebo zvonu zjištěna významnější závada, jakou je třeba rozbití srdce, je nejlépe nechat opravu na zvonaři a nepokoušet se poruchu odstranit svépomocí.\n\nCharakteristická zelená patina se na zvonu bez voskové pokrývky vytvoří asi za 10–20 let, v závislosti na korozní agresivitě ovzduší.\n\nPrvní dva roky při zvonění dochází k jevu, jemuž zvonaři říkají vyhrávání – kov se usazuje a u zvonu dochází k prodloužení rezonance, takže s trochou nadsázky lze říci, že dva roky starý zvon zní lépe než zvon nový.\n\nPokud je zvon správně odlitý a zavěšený, lze jeho životnost měřit na stovky let. Každý zvon se samozřejmě pomalu vytlouká, ovšem k vytlučení, které vyžaduje převěšení, dojde u kvalitního zvonu při denním užívání asi za dvě stě let.\n\nVytlučení věnce by nemělo přesáhnout 15 % šlaku (tloušťky věnce) u ručního zvonění, u elektrického vyzváněče 10 % šlaku. Špatně odlitý či špatně zavěšený zvon ovšem pukne snadno – a z historie víme, že zvony některých zvonařů pukají více než jiné.\n\nZvon může ohrozit také nános holubího trusu, pročež je dobré kostelní věže vybavit okenicemi, žaluziemi nebo alespoň pletivem v oknech. Pokud je zvon takto znečištěn, je třeba jej rýžovým (nikdy kovovým!) kartáčem vyčistit. V literatuře uváděné údaje o tom, že zvonům škodí také tuhé mrazy, pravdivé nejsou, protože k výrazným fyzikálním změnám ve zvonovině dochází až kolem -70 °C, kromě přímého mrazu ovšem může zvon ohrozit, pokud na něj prší a na jeho povrchu se pak utvoří námraza.\n\nVedle toho, že zvon může puknout prudkým zvoněním, může k tomu dojít též prudkým ztlumením rozeznělého zvonu.\n\nPuklina na zvonu ani nemusí být pouhým okem patrná, ale ihned se pozná podle vadného zvuku zvonu.\n\nPokud zvon pukne, je třeba na něj okamžitě přestat zvonit, aby nedošlo k dalšímu narušení. Puklý zvon se opravuje. V minulosti bylo jedinou možností přelití zvonu, což vedlo k neustálému ochuzování zvonového fondu o historické zvony. Zvonaři dokázali opravit veškeré příslušenství, ale u samotných zvonů se uchylovali pouze k opravám mechanickým – náhrady uražených uch šrouby, vypilování pukliny.\n\nOd poloviny 20. století se puklé zvony restaurují, což je technicky mnohem snazší než odlít nový zvon. Před restaurováním je dobré zvon i s příslušenstvím pečlivě zdokumentovat. Oprava zahrnuje nejprve dokonalé vypilování pukliny, poté se zvon upne do armatury, jeho povrch se zahřeje na cca 600 °C a prasklina se autogenem svaří. Je nutno dokonale znát složení původního zvonového kovu a přesné rozměry zvonového žebra. \n\nKromě zvonoviny se pro výrobu zvonů užívají také jiné materiály. Žádá se kvalitní zvuk, trvanlivost a odolnost vůči ohni, který je největším nebezpečím. Jako nepoužitelné materiály se prokázaly např. hliník nebo zinek.\n\n\n\n\n\nZvony se do hliněné formy začaly odlévat asi v 5. století, do té doby se vyráběly zvony tepané. Protože šlo zpočátku o zvony malých rozměrů, bylo jednodušší vyrábět z vosku celou košili zvonu. Jak postupně rozměry zvonů vzrůstaly, začal se uplatňovat místo vosku dostupnější lůj (do nějž se případná výzdoba vyrývala), ten ale nedržel tak přesně tvar, a proto se asi od 14. století začíná uplatňovat výše uvedený postup s hliněným falešným zvonem a voskovými reliéfy.\n\nTaké šablonování formy se během věků měnilo. Na počátku bylo snadnější otáčet hliněným jádrem kolem vodorovné osy, kterou tvořilo kónické, hranaté dubové vřeteno, přičemž šablona byla upevněna. Problémem u těchto forem pak byla jejich hmotnost, které se zprvu čelilo vydlabáváním, později vyrážením vnitřku jádra, ale se stoupajícími rozměry zvonů se začíná prosazovat výše uvedený postup s pevným jádrem a pohyblivou šablonou. Přechodným stádiem bylo otáčení jádra na svislé ose kolem pevné šablony.\n\nV poslední době se zejména v západní Evropě rozšířila také jiná metoda výroby zvonů, která spočívá v odlití zvonu do pískové formy obráceně, tj. čepcem dolů a lití středovým kanálem odspodu. Pro výrobu zvonů pro zvonohry s velmi přesným laděním (1/100 půltónu) se hotové zvony dolaďují (jen směrem „nahoru“) následným obráběním nepatrným úběrem vnitřního povrchu zvonu na horizontálním soustruhu (karuselu). Zvon však musí být přesto odlit co nejpřesněji (technicky lze docílit litím přesnosti max. cca 1/20 půltónu). Nelze zvon odlít přibližně a následně doladit tón soustružením.\n\n\n"}
{"id": "229527", "url": "https://cs.wikipedia.org/wiki?curid=229527", "title": "Filmová kopie", "text": "Filmová kopie\n\nFilmová distribuční kopie je filmový pás rozdělený na přepravu-schopné díly, který slouží při promítání filmů v kinech.\n\nFilmová distribuční kopie 35 mm je již ve výrobních laboratořích opatřena předepsanými doplňky a zkompletována z dílů. V Česku tyto distribuční díly mají délku přibližně 560 až 600 m. Svitky jednotlivých dílů 35mm filmu jsou navinuty na laboratorních středovkách. Celovečerní dvouhodinový film je složen z 6 dílů. Každý díl distribuční kopie musí vykazovat normalizované vybavení, jež slouží k zajištění plynulého průběhu filmového představení.\n\nOchranný pás musí mít předepsanou délku (2 až 3 m). Tato část filmu slouží k založení do promítacího stroje. Dostatečná délka chrání také dějovou část filmu – filmový pás – před nečistotami, prachem a mechanickým poškozením.\n\nUrčovací pás je vybaven názvem filmu a číslem filmové kopie. Údaje uvedené na jednotlivých určovacích pásech umožňují, aby nedošlo k záměně dílů mezi jednotlivými kopiemi, a to jak u distributora, tak v kině.\n\nSynchronizační pás slouží k rozběhu promítacího stroje a k tomu, aby v době, kdy probíhá promítacím strojem, bylo dosaženo normalizované obrazové frekvence i rovnoměrného, nekolísavého chodu filmového pásu.\n\nPodle úpravy vžité v české filmové distribuci, kterou stanovovala dříve oborová norma ON 19 8016, později česká technická norma ČSN 19 8016 \"\"Kinematografie. Úprava distribučních filmových kopií\"\", začíná synchronizační pás značkou, určující umístění obrazu proti zvuku. Další označení slouží k rámování obrazového pole do okeničky filmové dráhy a toto obrazové pole je označeno nápisem „START“. Vzdálenost mezi tímto obrazovým polem a značkou „Start zvuku“ (u 35mm filmu s optickým záznamem zvuku), která také určuje správnou velikost smyčky mezi strhovacím mechanismem a zvukovým snímačem, je světově normalizována a rovná se 21 ½ obrazového pole. Za vykopírovaným nápisem „START“ jsou pak čísla, označující sekundové vzdálenosti, sestupně od sedmičky do trojky. Za číslem tři je ještě 50 obrazových polí a začíná dějová část filmu. Celková délka synchronizačního pásu se od nápisu „START“ rovná 175 obrazovým polím.\n\nPro úplnost je nutné dodat, že výše uvedenou normu filmové distribuční společnosti stále častěji ignorovaly a do kin se tak dostávaly kopie s nenormovanými pásy amerického nebo francouzského typu, se synchronizací přizpůsobenou pro frekvenci 16 obr/s a s číslováním začínajícím od čísla 11. Bylo to zvláštní zejména u společností, které do kin distribuovaly ryze české filmy.\n\nNa konci každého dílu (kromě posledního) jsou v obrazovém poli vkopírovány značky, umožňující plynulé navazování děje jednotlivých dílů při promítání na dvou promítacích strojích. Značky jsou normalizovány umístěním v dějové části filmu i tvarem. \n\nUměním filmového střihače je mimo jiné sestříhat distribuční kopii na díly tak, aby konce a začátky dílů včetně umístění prolínacích značek vycházely na co nejsnazší a nejméně znatelné prolnutí - buď scény, ve kterých není příliš pohybu a žádný výrazný zvuk (zejména rozhovor či píseň), anebo naopak scény hromadné, rychlé a s ruchy (např. bojové scény). Příkladem pro distribuci špatně sestříhaného filmu jsou třeba britská Králova řeč (dialogy až do poslední sekundy dílu) nebo český muzikál Rebelové (rozhovory začínající ihned po prolnutí), naopak velmi dobře jsou sestavené velkofilmy Pán prstenů či první díl Letopisů Narnie.\n\nVybíhací pás je za koncem obrazové části každého dílu. Je to černý pás v obrazové ploše i v ploše optického záznamu zvuku, jehož délka je 25 obrazových polí a který slouží jako zajištění při prolínání. Promítač má tedy při prolínání celkem dvě sekundy rezervy, a to proto, že za kruhovou prolínací značkou je ještě 25 obrazových polí a vybíhající pás je rovněž v délce 25 obrazových polí.\n\nKoncový určovací pás je obdobou pásu určovacího, ale je zde výslovně uvedeno, že jde o „konec“ dílu.\n\nFunkce koncového ochranného pásu je stejná jako počátečního ochranného pásu, jen má vykopírovány tři černé podélné pruhy.\n\nDíly filmové kopie navinuté na středových cívkách jsou přepravovány v polyethylenových krabicích. Do každé se vejdou tři svitky.\n\nKe každé distribuční kopii, vybavené podle platné normy a směrnice, vystavuje distributor průvodní dokument, který se nazývá „Stav filmové kopie“. Tento dokument má být vždy vkládán do krabice s prvním dílem filmu a doprovázet kopii po celou dobu její distribuce. Je úředním dokladem a neoddělitelnou částí kopie. Promítač je spolu s vedoucím kina povinen přesně a odpovědně vyplňovat všechny požadované údaje.\n\n"}
{"id": "229532", "url": "https://cs.wikipedia.org/wiki?curid=229532", "title": "Krymští Gótové", "text": "Krymští Gótové\n\nKrymští Gótové byly kmeny, které se po migraci z Gotlandu usadily na pobřeží Černého moře, zejména v oblasti poloostrova Krym. Krymští Gótové byli posledním známým a silným gótským etnikem.\n\nKrymští Gótové byli potomky Ostrogotů, již kdysi vytvořili na sever od Černého moře mocné království. Pod vedením Ermanaricha (případně Hermanaricha, „krále ctnostných“) však Ostrogóti nedokázali vzdorovat obrovské přesile kmenů Hunů, které vedl silný vůdce Attila. Stali se tak vazaly Hunů, když Hunové obsazovali ruské stepi, a to až do Attilovy smrti, kdy se po revoltě podařilo Ostrogótům znovunabýt nezávislosti. Potkal je však podobný osud, jako Huny. Již nikdy nedokázali získat zpět ztracenou velikost.\n\nNavzdory svému ariánskému původu, po vzoru ostatních gótských kmenů, přešli již v 6. století Krymští Gótové ke koncilnímu křesťanství, později v důsledku církevního schizmatu se jako všechny ostatní národy pod duchovním vlivem Byzance začlenili k pravoslavnému východu.\n\nGótské Knížectví Theodoro, známém též jako Gothia, rozkládající se kolem pevnosti Doros (nynější město Mangup) jako samostatný stát vznikl začátkem 14. století osamostatněním se nad Trapezuntským císařstvím, vyvíjel se však dlouhá staletí předtím, kdy bylo vazalským územím nejrůznějších mocných celků: Byzance, Chazarů, Kypčaků, Mongolů, Janovanů až po výše zmíněný Trapezunt. V 8. století se biskup Jan Gótský neúspěšně pokusil vymanit z područí chazarské nadvlády.\n\nTheodoro dokázalo vytrvat jen do roku 1475, kdy bylo definitivně dobyto a začleněno do Osmanské říše.\n\nMnoho ze zdejších Gótů umělo řecky a mnoho negótských obyvatel Byzance se v krymském regionu zvaném \"Gothia\", usadilo z příkazu vlády v Konstantinopoli. Nicméně krymská gótština je patrná z textů vytvořených v 15. století a gótské komunity zde přežívaly ještě v pozdním 17. století, než byly deportovány Kateřinou Velikou. Krymská gótština definitivně zmizela v 18. století.\n\n\n"}
{"id": "229538", "url": "https://cs.wikipedia.org/wiki?curid=229538", "title": "Subakova koželužna", "text": "Subakova koželužna\n\nSubakova koželužna byly koželužské dílny a továrny na výrobu kůží rodiny Subaků. Nachází se na východním konci třebíčské židovské čtvrti a místní části Zámostí. V Třebíči se výrobě kůží věnovalo mnoho židů již od roku 1649, v 19. století však bylo koželužnictví ovládnuto rodinou Subaků v čele s J. H. Subakem. Od roku 1871 směla firma nést císařský znak, dalším rokem zde začal pracovat parní stroj a v roce 1878 se firma zúčastnila Světové výstavy v Paříži.\n\n"}
{"id": "229540", "url": "https://cs.wikipedia.org/wiki?curid=229540", "title": "Gipsy.cz", "text": "Gipsy.cz\n\nGipsy.cz je kapela kombinující prvky popu, rapu a hip-hopu, tradiční romské hudby, jazzu a balkan brass band. Proslavila se singlem \"Romano Hip Hop\" ze stejnojmenného alba, který se dostal do MTV World Chart Express. Gipsy.cz získala ocenění Anděl v kategorii \"Objev roku 2006\" a dále ceny ALMA 2007 a ocenění časopisu Filter. Gipsy.cz byla roku 2007 první českou skupinou vystupující na festivalu v Glastonbury. V anketě Český slavík 2008 se skupina stala skokanem roku (z 81. na 10. místo). S albem Romano hip-hop se dostala kapela na 11. místo v prestižní evropské hitparádě World music charts Europe.\n\n5. června 2008 vydala album Reprezent. Kapela v obměněném složení reprezentovala Českou republiku na hudební soutěži Eurovision Song Contest 2009 v Moskvě, kde skončila v prvním semifinále na posledním místě bez jediného obdrženého bodu. Album se ovšem i tak dostalo ve World music charts Europe na 2. místo, kde se drželo celé 4 týdny. Radoslav Banga (zpěvák kapely) se stal také vítězem v ceně OSA pro rok 2007 v kategorii \"Nejúspěšnější autor populární hudby do 30 let.\" O dva roky později vydala kapela album Desperado a také stejnojmenný singl, k němuž natočila videoklip. Posledním aktuálním albem skupiny je Upgrade (2013), kde již vystupuje kapela v novém složení. Prvním singlem k tomuto albu byla píseň \"Odraz v očích\". Videoklip k němu byl natočen na podporu mezilidských vztahů v rodině a podpořili jej různé české osobnosti – např. Lucie Bílá, Aňa Geislerová nebo Bolek Polívka s dcerou. Aktuálním singlem je píseň \"Žigulik\".\n\nSkupina se svým \"romano hip-hop\" stylem projela více než 30 zemí světa, mezi nimiž byli i takové destinace jako Alžírsko, Austrálie nebo Jižní Korea. Spolupracovala s lidmi jako jsou Boban Marković Orkestar, či Gogol Bordello. Zpěvák skupiny se stal \"ambasadorem rovných příležitostí pro všechny\" pro rok 2007 a Gipsy.cz se tak podíleli na vylepšování vztahů mezi minoritou a majoritou.\n\n\n\n\n\n\n\n"}
{"id": "229542", "url": "https://cs.wikipedia.org/wiki?curid=229542", "title": "Letní olympijské hry 1916", "text": "Letní olympijské hry 1916\n\nOčekávané Letní olympijské hry v roce 1916, oficiálně zvané VI. olympijské hry, se měly konat v Berlíně v Německu. Po propuknutí první světové války v roce 1914 přípravy her pokračovaly a nikdo nepředpokládal, že se válka protáhne na čtyři roky. Hry tedy musely být zrušeny. Nabídky na tyto olympijské hry dostaly i Alexandrie a Budapešť.\n\nPlánován byl také víkend zimních sportů se sporty rychlobruslení, krasobruslení a lední hokej a severská kombinace. Hlavní stadion měl být Olympiastadion Berlín, který byl postaven v roce 1912–1913.\n\n"}
{"id": "229549", "url": "https://cs.wikipedia.org/wiki?curid=229549", "title": "Karneval zvířat", "text": "Karneval zvířat\n\nKarneval zvířat (: \"Le Carnaval des Animaux\") je hudební suita o čtrnácti větách. Složil ji francouzský skladatel Camille Saint-Saëns v roce 1886 a dal jí podtitul \"Velká zoologická fantazie pro dva klavíry a komorní soubor\".\n\nV době jejího komponování, v roce 1886, pobýval Saint-Saëns také v Praze. Původně byla instrumentována pro komorní soubor složený z flétny, klarinetu, dvou klavírů, skleněné harmoniky, xylofonu, dvou houslí, violy, violoncella a kontrabasu. Nyní se ale nejčastěji hraje v obsazení orchestru se smyčci a se zvonkohrou místo nyní nezvyklé skleněné harmoniky.\n\nZ obav, že mu populární skladba pokazí reputaci seriózního skladatele, se Saint-Saëns snažil bránit provozování skladby. Pouze u jedné části - \"Labutě\" - dovolil, aby vyšla za jeho života tiskem. Jako celek se hrála jen výjimečně v úzkém kruhu skladatelových přátel, např. před Ferencem Lisztem.\n\nZároveň ale osobně svolil, aby byla skladba vydána po jeho smrti a od té doby se stala jednou z jeho nejoblíbenějších skladeb. Spolu s Prokofjevovým \"Péťou a vlkem\" a Brittenovým \"Průvodcem mladého člověka orchestrem\" je často využívána jako instruktivní poslechová skladba.\n\nDélka provedení skladby je obvykle zhruba 20-23 minut.\n\nI. Úvod a Lví pochod (\"Introduction et marche royale du Lion\"). Smyčce a dva klavíry. Úvod začíná silným tremolem klavírů, do něhož smyčce vstupují majestátným tématem. Na konci první části úvodní věty klavíry přednášejí dvě stupnice v protipohybu a pak přinášejí hlavní pochodové téma, jehož melodii později přebírají smyčce. Věta končí závěrečným akordem ve fortissimu.\n\nII. Kohout a slepice (\"Poules et Coqs\"). Smyčce bez kontrabasu, dva klavíry a klarinet. Věta se rozvíjí od ústředního tématu v klavírech a smyčcích, které připomíná obraz slepic klovajících zrní. Klarinet vstupuje krátkými sóly nad hrou ostatních nástrojů.\n\nIII. Antilopy (\"Hémiones - animaux véloces\"). Dva klavíry. Rychlost antilop znázorňují trvale rychlé běhy stupnic nahoru a dolů v oktávách.\n\nIV. Želvy (\"Tortues\"). Smyčce a klavír. Lehce satirická věta začíná triolovou figurou ve vyšší poloze klavíru. Smyčce pak hrají enormně zpomalenou citaci slavného kankánu z Offenbachovy operety \"Orfeus v podsvětí\".\n\nV. Slon (\"L'Éléphant\"). Kontrabas a klavír. Tento oddíl je označen \"Allegro pomposo\" (\"Rychle a okázale\"), což je přesnou karikaturou slona. Klavír hraje valčíkové triolové figury, zatímco kontrabas bručí melodii, jejíž tematický materiál je převzatý z Mendelssohnova \"Snu noci svatojánské\" a Berliozova \"Tance víl\". Obě témata jsou ale v originálu instrumentována do partů vysokých nástrojů (flétny, resp. houslí).\n\nVI. Klokani (\"Kangourous\"). Dva klavíry. Skákání zde znázorňují sekundy.\n\nVII. Akvárium (\"Aquarium\"). Smyčce bez kontrabasu, dva klavíry, flétna a skleněná harmonika. Hudebně bohatší věta. Melodie zní ve flétně podporované smyčci a doprovázené lehkými, téměř glissandovými běhy klavírů a skleněné harmoniky, někdy nahrazované celestou nebo zvonkohrou.\n\nVIII. Zvířata s dlouhýma ušima (\"Personnages à longues oreilles\"). Smyčce, housle nepříjemně \"pískají\" a violoncella hrají melodii.\n\nIX. Kukačka v hlubokém lese (\"Le coucou au fond des bois\"). Dva klavíry a klarinet. Nad širokou harmonií klavíru opakuje klarinet dvoutónový motiv kukačky (c-as).\n\nX. Voliéra (\"Volière\"). Smyčce, klavír a flétna. Vysoké smyčce ustupují do pozadí, jejich bzukot má snad připomínat zvuk džungle. Violoncella a kontrabasy hrají předtaktí ke všem taktům. Roli ptáka přebírá flétna s trylkovaným nápěvem, který pokrývá její celý rozsah, který občasnými trylky doplňují klavíry.\n\nXI. Klavíristé (\"Pianistes\"). Smyčce a dva klavíry. Věta přináší do koncertního sálu před posluchače to, co zde jindy sotva uslyší - klavíristu, který cvičí stupnice C dur, Des dur, D dur a Es dur. Každá začíná trylkem na primě, pak následují stupnice se změnami rytmu. Po čtyřech stupnicích ve čtyřech tóninách se skladba vrací do C dur, kde pokračují zdánlivá prstová cvičení. Zvláštností věty je bezprostřední akordické propojení s XII. větou, podobné akordům použitým Rachmaninovem k propojení druhé a třetí věty jeho třetího klavírního koncertu. Začíná klavír, smyčce se vždy přidávají jen na změnu tóniny. Po stupnicích zní celý orchestr. Není \"ukončená\", po konci posluchač vyžaduje tóniku, která je v následujícím díle - \"Zkameněliny\". Jednoduše řečeno - plynule přechází do dalšího dílu.\n\nXII. Zkameněliny (\"Fossiles\"). Smyčce, dva klavíry, klarinet a xylofon. Saint-Säens tentokrát napodobuje svou vlastní skladbu \"Danse Macabre\", v níž je použit xylofon k napodobení zvuku chřestění kostí. Citován je ale i hudební obsah, většinu melodie přednáší právě xylofon, střídající se s klavírem a klarinetem.\n\nXIII. Labuť (\"Le Cygne\"). Klavíry a violoncello. Nejslavnější věta celé suity, často provozovaná samostatně, např. jako přídavek k vystoupením violoncellistů. Romantické cellové sólo doprovází šestnáctiny v jednom klavíru a rozložené akordy ve druhém.\n\nXIV. Finále (\"Finale\"). Celý orchestr. Finále se otevírá stejným postupem jako úvod, brzy zesíleným hlasy dechů, skleněné harmoniky a xylofonu. Smyčce pak zesílí napětí před sérií klavírních glissand a pauzou, po níž je uvedeno živé hlavní téma. Přestože je melodie poměrně jednoduchá, doprovodná harmonie a její instrumentace je typická pro Saint-Saënsovy klavírní kompozice. Citovány jsou předchozí věty.\n\nBalet \"Umírající labuť\" byl vytvořen na větu \"Labuť\", proslavila ho ruská primabalerína Anna Pavlovová.\n\nBásník Ogden Nash doprovodil každou část skladby krátkými humoristickými verši, které bývají recitovány i při provedení skladby.\n\nV roce 1976 uvedla společnost Warner Brothers televizní animovanou grotesku \"Karneval zvířat\", v níž na klavír hrají postavičky Bugs Bunny a kačer Daffy. Poslední věta \"Finále\" je použita ve filmu \"Fantasia 2000\" z produkce studií Walta Disneyho.\n\nRežisérka Michaela Pavlátová vyrobila v roce 2006 animovaný film \"Karneval zvířat\", který získal hlavní cenu na Mezinárodním festivalu animovaného filmu AniFest v Třeboni.\n\n"}
{"id": "229551", "url": "https://cs.wikipedia.org/wiki?curid=229551", "title": "Eärendil", "text": "Eärendil\n\nEärendil, zvaný též Námořník a Požehnaný je fiktivní postava z knihy Silmarillion J. R. R. Tolkiena.\nEärendil se narodil v Gondolinu Idril, dceři krále Turgona, a Tuorovi a je nazýván Půlelf, protože zatímco jeho matka byla nesmrtelná elfka jeho otec byl smrtelný člověk. Když bylo Eärendilovi sedm let na Gondolin zaútočil Morgoth a zničil ho, Tuor, Idril, Eärendil a zbytek gondolinského lidu se však stačili před Pádem zachránit. Uprchlíci došli až do Arvernienu u ústí Sirionu, kde se usadili.\n\nEärendil se později stal vůdcem tamního lidu a za ženu si vzal Elwing a ta mu porodila syny Elronda a Elrose. S pomocí přítele Círdana Stavitele lodí postavil loď Vingilótë (též Vingilot), což quenyjsky znamená Pěnový květ) a kterou lidé nazývali Rothinzil. Eärendil se na ní často plavil v mořích západně od Středozemě zatímco Elwing zůstávala v Arvernienu. K Fëanorovým synům se však doneslo, že Elwing má v držení silmaril, který její děd Beren vzal Morgothovi, a žádali jeho vydání, což Elwing se svým lidem odmítla. Fëanorovi synové proto vpadli do Arvernienu a došlo ke třetímu Zabíjení elfů elfy, Elros a Elrond byli zajati, ale Elwing se silmarilem skočila do moře.\n\nElwing byla zachráněna Ulmem, který ji dal podobu velkého ptáka a tak mohla najít Eärendila na moři. Eärendil litoval zpustošení sirionských přístavů a už se odmítl vrátit zpět do Středozemě. Spolu s Elwing se plavil na Západ hledat Valinor. Říká se, že nebýt moci silmarilu, jež měl uvázaný na čele, nikdy by se tam nedostal.\n\nKdyž se dostali do Eldamaru, Eärendil nechtěl aby někdo jiný vystoupil z lodi a nepadl na něj hněv Valar, Elwing přesto vystoupila, ale Eärendil ji přesvědčil, aby na něj počkala na břehu a na cestu se vydal sám. Prošel průsmykem Calacirya a našel město Tirion, ale to bylo prázdné. Myslel, že zlo se dostalo i do Amanu a obrátil se zpět k moři. Zadržel ho však Eönwë, Manwëho herold, a povolal ho před Valar. Eärendil před Valar prosil o odpuštení pro Noldor a o pomoc elfům i lidem v nouzi. A jeho prosby byly vyslyšeny, protože jedině on mohl osobně mluvit za elfy i lidi, jak bylo předpovězeno. Manwë ale zakázal Eärendilovi a Elwing návrat do Středozemě a zároveň vynesl rozsudek nad nimi a jejich potomky, kteří tím dostali na výběr zda sdílet svůj osud s elfy nebo lidmi. Elwing si zvolila osud elfů a Eärendil si kvůli ní zvolil stejně.\n\nValar poslali posádku Vingilotu zpět do Středozemě a loď posvětili, odnesli ji až na okraj světa. Tam prošla Dveřmi noci, byla vyzdvižena na nebeský oceán a Eärendil ji kormidloval. Když Vingilot poprvé vyplul, elfové jej nazvali Gil-Estel (sindarsky Hvězda naděje), Jitřenka.\n\nEärendil se poté ještě vyznamenal ve Válce Hněvu, když přiletěl do Středozemě s Thorondorem a jeho orly a zabil největšího draka Ancalagona Černého.\n\n"}
{"id": "229560", "url": "https://cs.wikipedia.org/wiki?curid=229560", "title": "Seth Ward", "text": "Seth Ward\n\nSeth Ward (1617 Aspenden, Hertfordshire - 6. ledna 1689 Knightsbridge, Middlesex) byl anglický matematik, astronom a biskup.\n\nSeth studoval na Sidney Sussex College v Cambridge, kde se také v roce 1640 stal lektorem. V roce 1649 se stal pedagogem na Oxfordské univerzitě v oboru astronomie, zde také získal velkou reputaci za tvrzení teorie o planetárních pohybech.\n"}
{"id": "229565", "url": "https://cs.wikipedia.org/wiki?curid=229565", "title": "Tucumán", "text": "Tucumán\n\nTucumán je nejmenší provincií Argentiny, ale patří k nejlidnatějším. Leží na severozápadě země. Hlavní město této provincie je San Miguel de Tucumán, často také nazývané Tucumán. Význam názvu Tucumán je nejasný. Vysvětlení z údajného kečuánskeho slova Yucuman („Místo, kde pramení řeky“), zdá se ale, že to není pravda.\n\nProvincie Tucumán je rozdělena do 17 departementů,  s  celkovou rozlohou  22.524 km².    Hlavním městem  je San Miguel de Tucumán\n\nV provincii  žije  zhruba 1,4 milionu obyvatel, přitom asi  55 %  jich  sídlí  v  hlavním městě  San Miguel de Tucumán  a jeho blízkém  okolí ( cca  770 000 ).   99,2% obyvatel jsou Argentinci, z  toho  se jich  90.2%  narodilo  v  Tucumánu.  \n\nTucumán je největším  argentinským výrobcem  citronů  a  cukru.  Avšak  i  jiné rostlinné  produkty  jsou  pěstovány  v  Tucumánu. Proto  Tucumán  má  také  název  \"Zahrada republiky\".\n"}
{"id": "229569", "url": "https://cs.wikipedia.org/wiki?curid=229569", "title": "Ohňová země (argentinská provincie)", "text": "Ohňová země (argentinská provincie)\n\nOhňová země (španělsky Tierra del Fuego, celým názvem Tierra del Fuego, Antártida e Islas del Atlántico Sur, tj. \"Ohňová země, Antarktida a ostrovy jižního Atlantiku\") je argentinská provincie. Skládá se z části souostroví Ohňové země, části Antarktidy a několika souostroví v jižním Atlantském oceánu a v Jižním oceánu.\n\nProvincie sestává ze 4 departementů. V praxi Argentina spravuje pouze dvě z nich na východní části ostrova Ohňová země a přilehlých ostrovech; třetí je fakticky britským zámořským územím a poslední, antarktická část, je předmětem mezinárodních sporů mezi Argentinou, Spojeným královstvím a Chile.\n"}
{"id": "229571", "url": "https://cs.wikipedia.org/wiki?curid=229571", "title": "Leoš Kubíček", "text": "Leoš Kubíček\n\nLeoš Kubíček, \"křtěný\" Leopold (22. listopadu 1887 Slatina nad Zdobnicí – 3. listopadu 1974 Jaroměř), byl český akademický sochař a řezbář.\n\n\n\n\n\n\n\n\nPo návratu pln dojmů krátce pracoval v ateliéru v Praze a pak se nastěhoval na statek přítele na Moravě.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "229572", "url": "https://cs.wikipedia.org/wiki?curid=229572", "title": "Santiago del Estero (provincie)", "text": "Santiago del Estero (provincie)\n\nSantiago del Estero je argentinská provincie. Leží na severu země.\n\n"}
{"id": "229574", "url": "https://cs.wikipedia.org/wiki?curid=229574", "title": "Imperial", "text": "Imperial\n\nImperial je skotská palírna společnosti Pernod-Ricard nacházející se ve vesnici Carron poblíž města Aberlour v hrabství Banffshire, jež vyrábí skotskou sladovou whisky.\n\nPalírna byla založena v roce 1897 Thomasem Mackenziem (podílníkem Taliskeru a Dailuaine) a produkuje čistou sladovou whisky. Tato palírna byla dlouhou dobu uzavřena jak v období války tak i v rozmezí let 1925 - 1955. V roce 1965 má již čtyři funkční destilační kotle a když přišel rok 1985, musela být palírna opětovně uzavřena. V roce 2005 palírnu zakoupila společnost Pernod-Ricard a čeká se zda obnoví provoz. Produkuje whisky značky Imperial, což je 12letá whisky s obsahem alkoholu 65%. Velká část se používá na míchání s ostatními whisky Teachers, Long John, Ballantine's, Old Smuggler. Tato whisky má kouřovou chuť s trávovými odstíny.\n\n\n"}
{"id": "229575", "url": "https://cs.wikipedia.org/wiki?curid=229575", "title": "Tarentský záliv", "text": "Tarentský záliv\n\nTarentský záliv ( , ) je záliv v Jónském moři u jihovýchodního pobřeží Itálie.\n\nZáliv má přibližně čtvercový tvar o stranách dlouhých 140 km a je ohraničen mysy \"Santa Maria di Leuca\" na východě (Apulie) a \"Colonna\" (starověký název \"Cape Lacinium\") na jihu u severního pobřeží Kalábrie. Pobřeží zasahuje do tří italských regionů – Apulie, Basilicaty a Kalábrie. Nejvýznamnějšími městy na pobřeží jsou Taranto a Gallipoli.\n\nCelá plocha zálivu patří díky jeho geografické poloze a rozloze do italských výsostných vod.\n"}
{"id": "229577", "url": "https://cs.wikipedia.org/wiki?curid=229577", "title": "Santa Fe (provincie)", "text": "Santa Fe (provincie)\n\nSanta Fe je argentinská provincie. Leží na severu země. Hlavní město je Santa Fe se 480 000 obyvateli. Avšak největší město provincie je Rosario nacházející se na jih od hlavního města provincie.\n"}
{"id": "229578", "url": "https://cs.wikipedia.org/wiki?curid=229578", "title": "Mys", "text": "Mys\n\nMys je obvykle skalnatý výběžek pevniny do moře\nnebo oceánu, často bývá ze tří stran obklopen vodou.\n\n\n\n"}
{"id": "229580", "url": "https://cs.wikipedia.org/wiki?curid=229580", "title": "Louis Fürnberg", "text": "Louis Fürnberg\n\nLouis Fürnberg (24. května 1909, Jihlava – 23. června 1957, Výmar) byl německy píšící spisovatel, básník, literární teoretik, překladatel a československý diplomat.\n\nLouis Fürnberg se narodil v rodině židovského majitele textilního podniku v Jihlavě 24. května 1909. Na přání svého otce se nejprve vyučil v Karlových Varech keramikem a pak absolvoval Německou obchodní akademii v Praze. Brzy jej zlákaly myšlenky komunismu, do KSČ vstoupil v roce 1928. Roku 1939 utekl jako komunista se svou ženou Lotte, pocházející z pražské německé rodiny, před nacisty přes Polsko a Anglii do Itálie, odtud do Jugoslávie a Palestiny. Do Čech se vrátili z Jeruzaléma v roce 1946. Jeho rodina žila v Praze v domě známém jako Molochov na pražské Letné.\n\nTento německy píšící spisovatel, levicový politik židovského původu pracoval po válce jako tiskový korespondent na československém velvyslanectví ve Východním Berlíně a zároveň jako spolupracovník německého rozhlasu.\n\nV padesátých letech, když začaly v Čechách politické procesy, rozhodl se německo-židovský manželský pár k trvalému přesídlení do Německa. V roce 1954 se manželé odstěhovali do Výmaru, kde se Louis stal uznávaným ředitelem významné literární instituce – Badatelského a památkového ústavu klasické literatury. Stal se také jedním ze zakladatelů časopisu \"Weimarer Beiträge\".\n\nLouis Fürnberg zemřel 23. června 1957 ve věku 48 let na infarkt. Jeho žena Lotte působila řadu let jako rozhlasová redaktorka a zemřela v lednu 2004 v úctyhodném věku 92 let ve Výmaru.\n\nJako tvůrce se uplatnil především v poezii, která svou jemnou intimitou a reflexí přírody připomínala Reinera Mariu Rilke. V bývalé DDR patřil k velmi známým básníkům. Úspěšný byl také jako překladatel české poezie. Znám je také jako autor novel s historickou tematikou. Jeho sebrané spisy vyšly v šesti dílech v letech 1964-1973.\n\n\nŘada jeho prací má i nadále značnou uměleckou hodnotu a je stále vydávána i mimo Německo. V českém překladu vyšla u nás např. jeho známá mozartovská novela Amadé a Casanova.\n\n"}
{"id": "229587", "url": "https://cs.wikipedia.org/wiki?curid=229587", "title": "Suur väin", "text": "Suur väin\n\nSuur väin (česky \"Velký průliv\") je průliv oddělující ostrov Muhu od pevninské části Estonska a spojující východní část Průlivového moře s Rižským zálivem.\n\nV průlivu se nachází řada malých ostrovů a ostrůvků, největší z nich je Kesselaid.\n\n"}
{"id": "229588", "url": "https://cs.wikipedia.org/wiki?curid=229588", "title": "Kaskáda", "text": "Kaskáda\n\nKaskáda je stupňovitý vodopád či řada stupňovitých vodopádů, přirozených nebo umělých. Ve vodohospodářství je kaskáda soustava vodních přehrad nebo vyšších jezů využívající vodní energie (Vltavská vodní kaskáda), případně stupňovitá svodnice přelivu (přepadu) u nádržné hráze. Slovo má i další, přenesené významy.\n\nVe vodáckém názvosloví se slovem kaskáda obvykle označuje množina přírodních či umělých vodních překážek. Z hlediska vodáckého sportu je přírodní kaskáda místo v řece, kde voda překonává překážky v podobě skalnatých prahů a malých nebo rozrušených vodopádů. Od peřeje se kaskáda liší tím, že překonává vyšší výškový rozdíl, od vodopádu tím, že má větší délku. Některé kaskády jsou sjízdné pro kajaky, rafty nebo nafukovací kanoe určené pro divokou vodu.\n\nV České republice se nacházejí kaskády např. na Bílém Labi, Bílé Opavě, vodácky zajímavou je kaskáda na Ostravici.\n\n\n\n"}
{"id": "229591", "url": "https://cs.wikipedia.org/wiki?curid=229591", "title": "Hangang", "text": "Hangang\n\nHangang ( ) je řeka na Korejském poloostrově v Jižní Koreji. Severní břeh jejího estuáru však náleží Severní Koreji. Je 514 km dlouhá. Povodí má rozlohu 34 000 km².\n\nPramení v horském hřbetu Tchebek. Teče převážně nízkými horami a kopcovitou krajinou přes Changanskou nížinu. Ústí do zálivu Kanchvaman Žlutého moře, přičemž vytváří estuár.\n\nPrůměrný průtok vody činí přibližně 380 m³/s. Nejvyššího stavu dosahuje v létě.\n\nDo vzdálenosti více než 300 km od ústí je možná vodní doprava pro džunky. Na řece leží město Soul.\n"}
{"id": "229593", "url": "https://cs.wikipedia.org/wiki?curid=229593", "title": "Samjutta-nikája", "text": "Samjutta-nikája\n\nSamjutta-nikája („Spojená sbírka“ nebo „Sbírka spojených rozprav“, používaná zkratka: S.) je sbírka buddhistických textů tvořící třetí z pěti nikájí (sbírek), které jsou součástí Sutta-pitaky, jenž je jedním ze tří košů pálijského kánonu buddhistické školy théraváda. Celá nikája obsahuje 2889 sutt (rozprav), které jsou rozčleněny do pěti vagg (souborů nebo skupin), jenž se dále dělí na samjutty (kapitoly). Každá samjutta obsahuje skupinu sutt zabývající se podobným tématem.\n\nRozdělení na soubory (vaggy) zde uvedené odpovídá edici kánonu od Pali Text Society a barmské edici. Sinhálská a thajská edice rozděluje sbírku rozdílně. \n\n"}
{"id": "229594", "url": "https://cs.wikipedia.org/wiki?curid=229594", "title": "Väike väin", "text": "Väike väin\n\nVäike väin (česky \"Malý průliv\") je průliv oddělující estonské ostrovy Muhu a Saaremaa. Průliv dříve spojoval západní část Průlivového moře s Rižským zálivem, od konce 19. století je však přerušen hrází, která byla mezi oběma ostrovy vystavěna jako dopravní spojnice zahrnující silnici a vedení vysokého napětí.\n\n"}
{"id": "229595", "url": "https://cs.wikipedia.org/wiki?curid=229595", "title": "Mecklenburg", "text": "Mecklenburg\n\nMecklenburg, česky také Meklenburk, je jméno odvozené od německého hradu Mikilenburg „velký hrad“ a může kromě něj označovat následující:\n\n\n\n\n\n\n"}
{"id": "229599", "url": "https://cs.wikipedia.org/wiki?curid=229599", "title": "Flinders", "text": "Flinders\n\nSlovo flinders má více významů:\n"}
{"id": "229600", "url": "https://cs.wikipedia.org/wiki?curid=229600", "title": "Flinders (řeka)", "text": "Flinders (řeka)\n\nFlinders ( ) je řeka na severu Austrálie ve státě Queensland. Je dlouhá 830 km. Povodí má rozlohu 108 000 km².\n\nStéká ze západních svahů Great Dividing Range. Ústí do zálivu Carpentaria Arafurského moře dvěma rameny.\n\nPrůměrný průtok vody činí 16 m³/s. Nejvyšších stavů dosahuje od ledna do března. Od června do října vysychá s výjimkou dolního toku.\n"}
{"id": "229603", "url": "https://cs.wikipedia.org/wiki?curid=229603", "title": "Cardhu", "text": "Cardhu\n\nCardhu je skotská palírna společnosti United Distillers & Vintners nacházející se ve vesnici Knockando poblíž města Aberlour v hrabství Banffshire, jenž vyrábí skotskou čistě sladovou \"(single malt)\" whisky. Tato whisky je jednou z hlavních přísad míchané whisky Johnnie Walker.\n\nPalírna byla založena v roce 1824 farmářem Johnem Cummingem a produkuje čistou sladovou malt whisky. V roce 1872 převzala vedení palírny Elizabeth Cummingová (snacha zakladatele J. Cumminga). Další změna majitele proběhla v roce 1893, kdy byla zakoupena společností John Walker and Sons Ltd. Od roku 1960 má palírna šest destilačních kotlů. Produkuje whisky značky Cardhu, což je 12letá whisky s obsahem alkoholu 40%.\n\n\n"}
{"id": "229604", "url": "https://cs.wikipedia.org/wiki?curid=229604", "title": "Zákon o dráhách", "text": "Zákon o dráhách\n\nZákon o dráhách vyšel v Československu poprvé roku 1937 (zákon 86/1937 Sb., s alternativním titulem \"Železniční zákon\"). Později byl nahrazen zákonem č. 97/1950 Sb., ten byl nahrazen zákonem č. 51/1964 Sb. (novela č. 104/1974 Sb. obsahovala zřízení Sboru ozbrojené ochrany železnic a úpravy státní správy a státního odborného dozoru). \n\nZásadní změnu přinesl Zákon o dráhách č. 266/1994 Sb., který upravuje podmínky pro stavbu drah železničních, tramvajových, trolejbusových a lanových a stavby na těchto dráhách a současně podmínky při provozování dráhy a provozování drážní dopravy a současně práva a povinnosti právnických a fyzických osob s tím spojené. Současně zákon upravuje podmínky státní správy a státního dozoru ve věcech drah železničních, tramvajových, trolejbusových a lanových, například zřídil Drážní úřad. Zákon se nevztahuje na dráhy důlní, průmyslové a přenosné. \n\nTento zákon oddělil funkci provozovatele drážní dopravy od funkce provozovatele dráhy. Zavedl rozlišení celostátní dráhy a regionálních drah, čímž vytvořil prvotní podmínky pro konkurenci na železnici a pro případnou privatizaci nebo komunalizaci regionálních drah i drážní dopravy. V rámci rekategorizace drah byla zrušena kategorie městských rychlodrah, do níž dosud patřilo pražské metro, a nahrazena kategorií speciálních drah, které nyní patří mezi dráhy železniční. Zákon a jeho četné novely zpracovávají směrnice (předpisy) Evropského společenství. \n\nZákon zavedl nový pojem určené technické zařízení (UTZ) a pravidla pro jejich provozování. Pod pojem spadají zařízení tlaková, plynová, elektrická, zdvihací, dopravní, zařízení pro ochranu před účinky atmosférické a statické elektřiny nebo zpětných trakčních proudů, kontejnery a výměnné nástavby, které jsou konstruovány a vyráběny pro provozování dráhy nebo drážní dopravy a slouží-li k zabezpečení provozování dráhy nebo drážní dopravy. \n\nNa lyžařské vleky se původně zákon nevztahoval vůbec, ale novelizací (zákonem č. 191/2006 Sb. s účinností od 11. června 2006) na ně byl vztažen stejný právní režim jako na určená technická zařízení dráhy, ač lyžařský vlek není dráhou ve smyslu zákona. Na eskalátory, travelátory a podobná zařízení se zákon takto vztahuje pouze v případě, jsou-li součástí stavby dráhy. Rovněž například na elektrická zařízení tramvajových nebo trolejbusových zastávek se vztahují tyto přísnější požadavky, které v případě autobusových zastávek neplatí.\n\nNa zákon navazuje množství prováděcích předpisů, převážně vyhlášek, například\n\n"}
{"id": "229605", "url": "https://cs.wikipedia.org/wiki?curid=229605", "title": "Hari kurk", "text": "Hari kurk\n\nHari kurk (česky \"Hřebenová úžina\") je průliv oddělující estonské ostrovy Hiiumaa a Vormsi a spojující východní část Průlivového moře s otevřeným Baltským mořem.\n\nPrůliv je z hlediska ochrany přírody významný hojným výskytem mořských ptáků a tuleňů.\n\n"}
{"id": "229606", "url": "https://cs.wikipedia.org/wiki?curid=229606", "title": "Fortescue", "text": "Fortescue\n\nFortescue ( ) je řeka na západě Austrálie ve státě Západní Austrálie. Je dlouhá 670 km. Povodí má rozlohu 55 000 km².\n\nStéká z východních svahů horského hřbetu Hamersley. Ústí do Indického oceánu.\n\nPrůměrný průtok vody činí 25 m³/s. Voda protéká korytem řeky pouze od prosince do ledna po letních deštích. V ostatních částech roku řeka vysychá.\n"}
{"id": "229608", "url": "https://cs.wikipedia.org/wiki?curid=229608", "title": "Říční práh", "text": "Říční práh\n\nŘíční práh je místo v řece, kde voda přetéká přírodní kamennou či skalnatou překážku situovanou přes celou šíři vodního toku či říčního ramene. Koryto zde nabírá vyššího spádu, po několika metrech či desítkách metrů se spád opět srovnává. Práh může být součástí peřejí, případně se může vyskytovat na řece samostatně. V České republice byla prahy typická zejména Vltava na dolním toku – dnes však tyto přírodní útvary zmizely pod hladinou přehrad a jezů. \n\n"}
{"id": "229609", "url": "https://cs.wikipedia.org/wiki?curid=229609", "title": "Jana Eyrová", "text": "Jana Eyrová\n\nJana Eyrová je román anglické spisovatelky Charlotte Brontëové, který vydala v roce 1847 pod pseudonymem \"Currer Bell\".\n\nKniha se dočkala okamžitého úspěchu u kritiky i čtenářů, velký obdiv na její adresu vyslovil např. William Makepeace Thackeray, kterému Charlotte Brontëová poté věnovala druhé vydání. Román inspiroval řadu dalších umělců a patří k největším klenotům klasické světové literatury. O jeho významu svědčí i vznik cca 30 filmových, televizních a muzikálových adaptací.\n\nRomán je na tehdejší poměry velice pokrokový, protože nekopíruje pouze zásady romantismu, ale objevují se v něm i nové, realistické a gotické prvky a motivy.\nJana Eyrová ještě jako malá holčička ztratila rodiče a jedinou příbuznou byla paní Reedová, která slíbila svému manželovi - bratrovi Janiny matky - než zemřel, že se o malou Janu postará. Sama už měla tři děti - dvě děvčátka a jednoho chlapce. Ať Jana dělala cokoli, nikdy se to tetě nelíbilo a nikdy se jí nezavděčila. Její děti Janu šikanovaly, děvčátka jí opovrhovala a Jan trápil Janu nejen duševně, ale i fyzicky. Leckdy ji uhodil, když se nikdo nedíval, bral jí její oblíbené věci, žaloval a donášel. Jednoho dne to Jana nevydržela, a když jí Jan sebral i oblíbenou knihu a uhodil ji, vrhla se na něho. Přivolaná teta vzala Janu a odvedla ji do pokoje svého zemřelého manžela, kde ji na noc zamkla. Pro Janu byl pokoj plný děsu a strachu, měla hrůzu ze tmy a zdálo se jí, že tam je duch mrtvého pana Reeda. Zhroutila se a omdlela. Našla ji služebná a hned byl přivolán lékař. Teta Reedová se po této zkušenosti rozhodla, že Janu pošle do nějaké vzdálené školy, aby se jí navždy zbavila. Jakmile se malá Jana z nervového zhroucení uzdravila, poslali ji do školy v Lowoodu.\n\nTady měly dívky velmi přísný režim a byly i fyzicky trestány. Vedoucí školy na dívkách velmi šetřil, dostávaly malé porce, strádaly zimou, neboť jim málo topil a měly nedostatečné oblečení. Každé ráno se myly ve studené vodě a vlasy musely mít staženy úhledně do drdolu. Každé odpoledne trávily povinně hodinu na zahradě, a to i v nejnevlídnějším a nejhorším počasí. Jana si našla kamarádku Helenu, která byla chytrá a hodná. Věřila v Boha a dodávala Janě sílu, aby vůbec zvládla utrpení ve škole. Na Helenu si však zasedly všechny učitelky vyjma ředitelky, která ji měla naopak ráda. Helena si nikdy nepostěžovala. Náročné hodiny ve škole, všudypřítomná zima a odpoledne trávená v mrazivé zahradě přispěly k tomu, že se ve škole rozmohly nemoci. Na jednu z nich Helena umírá.\n\nJana jako jedna z mála přečkala zlé časy, a dokonce se na dva roky stala učitelkou. Po dvou letech si podala inzerát a ozvala se jí paní Fairfaxová ze šlechtického sídla v Thornfieldu.\n\nOsmnáctiletá Jana se tak dostala do rodiny Rochesterů a ujala se výchovy malé Adélky. Postupem doby se zamilovala do pana Rochestera a city mladé vychovatelky byly opětovány. V té době se Jana dozvídá, že její teta, paní Reedová, která ji poslala do lowoodské školy a ztratila o ni zájem, umírá a chce Janu ještě na smrtelné posteli vidět. Jana odjíždí a dozví se od ní, že její jediný žijící příbuzný ji před několika lety hledal jako jediného dědice. Když se pak vrátí domů, pan Rochester Janu požádá o ruku. V den svatby se však vyjeví skutečnost, že Rochester je již 15 let ženatý se šílenou Bertou (rozená Masonová), kterou drží pod zámkem na půdě svého domu.\n\nNešťastná Jana z Rochesterova sídla uprchne, seznámí se náhodou s příbuznými, o nichž neměla tušení, a po strýci zdědí velké peníze. Z náhlého popudu vidět ještě milovaného Rochestera, kterého musela proti své vůli opustit, se vrací do Thornfieldu, kde zjistí, že v domě vypukl požár, který založila bláznivá Rochesterova žena, a sídlo vyhořelo. Při požáru se Rochesterova žena zabila skokem z terasy. On se snažil zachránit ji, ale přišel při tom o oko, a navíc mu museli amputovat ruku. Nakonec Rochester oslepl úplně a přestěhoval se proto s nejvěrnějšími sluhy do odlehlého malého domu, kde ho nachází Jana a i přes jeho postižení se rozhodne si ho vzít. Postupem času se Rochesterovi začíná vracet zrak. Manželé spolu žijí šťastně, dočkají se i potomstva.\n\n"}
{"id": "229612", "url": "https://cs.wikipedia.org/wiki?curid=229612", "title": "Tramvajová nehoda v Bukově 1947", "text": "Tramvajová nehoda v Bukově 1947\n\nV roce 1947 se v Ústí nad Labem (přesněji na Bukově) odehrála nejhorší tramvajová nehoda v dějinách Československa i Česka – 13. července havarovala na Bukově plně obsazená souprava tramvaje (motorový vůz 25 + vlečný vůz 105) jedoucí na lince 1.\n\nTa odjížděla z Telnice, směrem k centru Ústí nad Labem. Trať téměř celou dobu klesala. Cestujícími byli výletníci, kteří navštívili ústecké okolí a nyní se vraceli zpět do města. Vinou přeplněnosti, možná nezkušenosti řidiče, snad i selhání brzd nabrala tramvaj postupně až sedmdesátikilometrovou rychlost. Po posledním prudkém klesání zvaném Walerův kopeček vjela do rozjezdové výhybky konečné Bukov. Motorový vůz se naklonil a zachytil o sloup trolejového vedení, který jej rozpáral. Vlečný vůz 105 byl v podstatě vymrštěn na vlečný vůz (63) soupravy linky 5 stojící na vedlejší koleji.\n\nBilance této nehody překonala všechny havárie předcházející: třicet lidí zahynulo, těžce zraněných bylo 45, lehce pak 31. Přímo na místě zahynulo 19 lidí, další dva zemřeli při převozu do nemocnice a zbylých devět pak ještě v ní. Pohřbu obětí se 18. července zúčastnilo celkem 30 tisíc lidí, včetně tehdejšího ministra vnitra Václava Noska. Celá akce se změnila v celonárodní tragédii, a proto také zůstala v živé paměti na velmi dlouho.\n\nTehdejší vyšetřování svalilo veškerou vinu na řidiče tramvaje, který při tragédii také zahynul. K šedesátému výročí byl odhalen památník obětem havárie.\n\n\n"}
{"id": "229616", "url": "https://cs.wikipedia.org/wiki?curid=229616", "title": "Friedrich Max Müller", "text": "Friedrich Max Müller\n\nFriedrich Max Müller (6. prosince 1823 – 28. října 1900), spíše znám jako Max Müller, byl německý filolog, lingvista a orientalista, jeden ze zakladatelů indologie. Zásadním způsobem se zasadil o vytvoření religionistiky. Byl vydavatelem padesáti svazkového díla \"Sacred Books of the East\" a rozsáhlé práce \"Sacred Books of the Buddhist\".\n\nMüller se narodil v německém městě Dessau. Jeho otec, Wilhelm Müller, učil na gymnáziu a je znám coby romantický básník. Jeho matkou byla Adelheide Müllerová.\n\nRoku 1840 nastoupil na Lipskou univerzitu, kde začal studovat klasické jazyky, zejména pak sanskrt. Již roku 1843 promoval a nastoupil na univerzity v Berlíně a Paříži, kde začal se studiemi antropologie a psychologie. V roce 1844 publikoval svou první práci, překlad Hitópedáši, indických pohádek. Roku 1847 se vydal do Londýna, kde začal pracovat na překladu \"Rgvéda Samhity\". O rok později začal působit na univerzitě v Oxfordu, kde působil po zbytek svého života; od roku 1854 jako profesor. Zasloužil se o tamější založení nových oborů – srovnávací religionistiky, srovnávací mytologie a srovnávací filologie.\n\nV roce 1867 vydal první díl práce \"Chips from a German Workshop\". Tato kniha je považována za stěžejní moment v historii srovnávací religionistiky. Datum jejího vydání se často uvádí jako vznik religionistiky jakožto nového vědního oboru. V roce 1870 uspořádal sérii čtyř přednášek, ve kterých se snažil vytvořit koncepci, jak by měla nově se formulující věda, tedy religionistika, vypadat. Přednášky měly obrovský ohlas a vzhledem k tomu, že ne vždy se posluchači vešli do sálu, musel některé přednášky opakovat. Celá série pak byla vydaná knižně v roce 1873 pod názvem \"Introduction to the Science of Religion\" (\"Úvod do religionistiky\"). Kniha je vůbec prvním úvodem do religionistiky vůbec.\n\nMüller viděl úzkou spojnici mezi jazykem a náboženstvím. Podle něj si člověk začal pojmenovávat přírodní síly, které jej převyšovaly a ze kterých měl strach. Tím, že dostanou jméno, změní se i vztah člověka k těmto silám a postupně se pojmenované přírodní síly změní v bohy, tedy nomina se mění v numina.\n\nV roce 1861 publikoval Max Müller seznam teorií vzniku lidské řeči:\n\nVětšina odborné veřejnosti považuje tyto teorie za naivní a nevýznamné. Problematický je jejich přílišný mechanistický charakter.\n\n\n"}
{"id": "229617", "url": "https://cs.wikipedia.org/wiki?curid=229617", "title": "Pansexualita", "text": "Pansexualita\n\nPansexualita je sexuální orientace charakterizovaná silnou přitažlivostí, romantickou láskou a/nebo sexuální touhou k lidem bez ohledu na jejich pohlaví nebo genderovou identitu. To zahrnuje možnou přitažlivost k osobám, které se neidentifikují výlučně maskulinně či femininně, tj. vymykají se klasickému binárnímu rozdělení muž a žena (nebinární lidé), ale i k intersex nebo trans lidem, což je současně uváděno jako hlavní rozdíl mezi pansexualitou a bisexualitou.\n\nPansexualita může být vnímána jako sexuální orientace, ale také bývá vnímána jako sexuální identita nacházející se na spektru bisexuality. Oba pohledy bývají předmětem debat v rámci LGBT komunity, zejména bisexuální komunity.\n\nSlovo pansexualita, potažmo pansexuál/ka, je utvořeno pomocí řecké předpony pan-, což znamená „všechno“.\n\n"}
{"id": "229619", "url": "https://cs.wikipedia.org/wiki?curid=229619", "title": "Handley Page V/1500", "text": "Handley Page V/1500\n\nHandley Page V/1500 (Handley Page H.P.15) byl britský těžký čtyřmotorový bombardér, zařazený do výzbroje \"Královského letectva\" v samém závěru I. světové války.\n\nTyp vznikl pod dojmem německých leteckých útoků na Velkou Británii, včetně hlavního města Londýna. Výsledkem byl požadavek \"Air Board\" na konstrukci letounu schopného dosáhnout s pumami na palubě německého hlavního města.\n\nFirma odpověděla projektem „zvětšeného Handley Page O/400“, s dvojnásobnou vzletovou hmotností proti typu O/400 a poháněného buď dvěma motory Rolls-Royce Condor nebo Siddeley-Deasy Tiger. Na základě projektu byla technickými požadavky \"Air Board’s Specification A.3(b)\" zadána stavba tří prototypů typu \"Handley Page Type V\" (firma zpočátku svoje konstrukce značila podle pořadí písmeny abecedy), které dostaly přidělena sériová čísla B9463 až B9465.\n\nProtože vývoj uvažovaných motorů se protahoval a neměly být k dispozici pravděpodobně dříve než v roce 1919, byla konstrukce přepracována na použití čtyř slabších motorů Rolls-Royce Eagle VIII, přičemž motory byly montovány v tandemu, s dvěma tažnými a dvěma tlačnými motory (letoun tak na první pohled vypadal jako dvoumotorový). Vzhledem k nedostatku prostoru ke stavbě tak rozměrného letounu u mateřské firmy byla konstrukce a stavba přemístěna do Belfastu, k firmě Harland & Wolff Limited. Konstrukce probíhala pod vedením George R. Volkerta, podíleli se na ní mj. i Francis Arcier, S. T. A. Richards a \"Captain\" T. M. Wilson, RN (pevnostní výpočty).\n\nPrototyp poprvé vzlétl 22. května 1918, za jeho řízením byli \"Captain\" Vernon E. G. Busby, RAF a Jack Hathaway. Již 8. června stroj byl, při svém třináctém zkušebním letu, zcela zničen při havárii a následném požáru. Pět ze šesti mužů na palubě stroje přitom přišlo o život, včetně \"Capt.\" Busbyho. Havárie se pochopitelně projevila na zdržení dodávek sériových letounů. Výroba přitom byla objednána ještě před zalétáním prototypu, již 27. ledna 1918 byla objednána stavba 20 letounů u Harland & Wolff Ltd. a dalších dvacet mělo být postaveno firmou William Beardmore & Co. Ltd. Celkem bylo do konce války objednáno 210 sériových letounů, ale s koncem války byla větší část kontraktů stornována.\n\nStroj sériového čísla J6573, dodatečně sestavený u firmy Handley Page z dílů dodaných od Harland & Wolff, byl poháněn motory Napier Lion II. Objednávka na 50 strojů poháněných těmito motory (40 z nich mělo být vyrobeno u Grahame-White Aviation Ltd.) rovněž patřila mezi stornované. Na jednom z prvních letounů (pravděpodobně sériového čísla F8281) byly zkušebně namontovány čtyři motory Galloway Atlantic o vzletovém výkonu 500 hp (373 kW), ale s blížícím se koncem války byla jeho výroba zrušena a stroj zpětně dostal motory Rolls-Royce Eagle VIII.\n\nZajímavou kapitolou ve vývoji typu Handley Page V/1500 také je, že jeho velké nosnosti mělo být využito k dopravě zcela nového typu letecké pumy. Doposud byly nejběžnějšími trhavé pumy s hmotností 112 liber (1 cwt, tedy 50,8 kg) typu HE RL, 230 lb (104 kg), 520 lb (235,9 kg) pumy HE LC a 550 lb (249,5 kg) pumy HE HC. Stroje Handley Page O/400 také byly schopné nést zcela nové pumy o hmotnosti 1650 lb (748,4 kg) typu SN a 1800 lb (816,4 kg) typu SN (Mod). Ale H.P.15 měl být schopen nést zcela novou pumu SN Major o hmotnosti 3360 liber (1524 kg). Menší množství strojů mělo být upraveno pro nesení jediné této pumy. S tímto nákladem měly být schopné zároveň unést dostatečné množství paliva k tomu, aby mohly ze základen v Norfolku bombardovat Berlín — pouze díky uzavření příměří tedy bylo německé hlavní město ušetřeno leteckých náletů, coby odvety za stejné počínání německého letectva. Britské bombardéry se s pumami na palubě poprvé dostaly nad Berlín až v noci z 25. na 26. srpna 1940 (byť s podstatně méně přesvědčivým kalibrem — prozatím), opět v odvetu za německý nálet na Londýn.\n\nPůvodně se uvažovalo o vyzbrojení dvou až tří squadron \"Independent Air Force\". V utajení byl na základně Bircham Newton zformován 86. Wing (součást 27. Group), který měly tvořit 166. a 167. squadrona Royal Air Force. První sériové letouny dostala 166. squadrona v říjnu 1918 (k datu podepsání příměří RAF převzalo sedm strojů).\n\nPro plánovaný nálet na Berlín by stroje ze stávajících základen operovaly na samé hranici svého doletu, proto byly posádky instruovány, aby se v případě nadměrné spotřeby paliva nevracely zpět ale pokračovaly dále a přistály v Československu, v okolí Prahy. Dva stroje 166. squadrony byly 9. listopadu 1918 připraveny k náletu na Berlín, každý se čtyřmi 250lb pumami zavěšenými v pumovnici, ale kvůli špatnému počasí byl nálet odložen o dva dny.\n\nJedinou bojovou akcí typu V/1500 se nakonec stal nálet na afghánský Kábul provedený 24. května 1919 strojem sériového čísla J1936 (ten na přelomu let 1918 a 1919 vykonal etapový přelet do Indie).\n\nTřetí prototyp (s/n B9465), posléze upravený do podoby sériového stroje a dodaný s novým sériovým číslem J1936, pokřtěný »HMA \"Old Carthusian\"«, přelétl mezi 13. prosincem 1918 a 16. lednem 1919 přes Egypt do Indie. Za řízením byli \"Maj\". A. S. C. MacLaren a \"Capt\". Robert Halley, na palubě ještě byli další tři členové osádky a také \"Brig\".-\"Gen\". Norman Duckworth Kerr MacEwen (později \"Air Vice-Marshal\", CMG, DSO).\n\nDalší stroj který si zaslouží naši pozornost nesl sériové číslo F7140, který nesl jméno »\"Atlantic\"«. Byl upraven pro chystaný nonstop přelet Atlantiku — na jaře 1919 vypukla doslova závodní horečka, kterou vyvolala cena 10 000 liber šterlinků (což tehdy byla závratná suma) vypsaná listem \"Daily Mail\" již roku 1913. V osádce letounu mj. byli pilot \"Squadron Leader\" Herbert George Brackley, DSO, DSC (bývalý velitel 214. squadrony RAF), pětapadesátiletý \"Vice-Admiral\" Mark Edward Frederick Kerr, CB, MVO, \"Major\" Geoffrey Ingram Taylor a \"Major\" Nor Jens Tryggve Herman Gran, MC (mj. i účastník nešťastné antarktické expedice kterou vedl \"Capt\". Robert Falcon Scott, CVO, RN, který také navíc 30. července 1914 přelétl ze Skotska do Norska přes Severní moře — na jednoplošníku Blériot XI!). Pro problémy s chladiči se opozdili — muselo se čekat na náhradní díly a se svým strojem se znovu dostali do vzduchu až 18. června, čtyři dny po vzletu Johna Williama Alcocka a Arthura Whitten Browna na stroji Vickers Vimy.\n\n\n Poznámka — \"mimo uvedené zakázky byly firmou Handley Page dodány další tři stroje — J1935 \"(\"ex- 2. prototyp\"),\" J1936 \"(\"ex- 3. prototyp\")\" a J6573\" (\"u Handley Page sestaven a zalétán z uskladněných dílů dodaných od firmy Harland & Wolff, z bloku E4312-E4323\")\n\n\n\n\n\nCelkem objednáno (bez prototypů) 210 strojů; s koncem války byla většina zakázek stornována.\n\n\n\n\n\n\n"}
{"id": "229623", "url": "https://cs.wikipedia.org/wiki?curid=229623", "title": "Obr z Cerne Abbas", "text": "Obr z Cerne Abbas\n\nObr z Cerne Abbas je postava obrovského nahého muže na kopci blízko vesnice Cerne Abbas na severu Dorchesteru v Dorsetu v Anglii. 55 metrů vysoká, 51 metrů široká postava je vyryta do úbočí kopce a je nejlépe viditelná z protilehlé strany údolí nebo z leteckého pohledu. Linie postavy jsou tvořeny cca 30 cm širokými zářezy přibližně stejné hloubky, které odstranily travnatý povrch a odkrývají křídové podloží. V pravé ruce obr drží sukovitý kyj, dlouhý 36,5 metrů.\n\nJako několik dalších křídových postav vyrytých v anglické krajině, je Obr z Cerne Abbas často považován za pravěký výtvor. Jako u dalších podobných postav, zmínky o něm nemohou být vysledovány dále než do konce 17. století. Původ postavy z doby keltské nebo římské období je nepravděpodobný. O něco výše, vpravo od hlavy obra je pozemní stavba známá jako \"„Pánev na smažení“\"; středověcí autoři označují tuto lokalitu jako 'Trendle Hill', ale nezmiňují postavu obra. To vede k závěru, že je stará pravděpodobně jen okolo 400 let. V této souvislosti je zajímavé, že Bílý kůň z Uffingtonu (což je nesporně pravěký výtvor, nalézající se v Berkshire) je zmiňován již středověkými autory.\nNejstarší psaný záznam o postavě obra je z roku 1694 v zápisu o platbě z církevních účtů v Cerne Abbas v částce 3 šilinky za obnovení linií obra. Potom následují odkazy z roku 1742 a 1751; John Hutchins napsal ve svém \"Průvodci po Dorsetu\" že figura byla již hotová v předcházejícím století. Nyní se věří, že postava byla pravděpodobně vytvořena sloužícími barona Denzila Hollea během anglické občanské války. Spekulovalo se, že postava je parodií Olivera Cromwella, který byl někdy posměšně jeho nepřáteli nazýván anglickým Herkulem; spojení na Herkula je posilněno nedávnými objevy zaniklých linií figury, které snad znázorňovaly zvířecí kůži (viz dále). Místní legendy říkají, že na kopci byl zabit skutečný obr a že lidé z Cerne Abbas ho zpodobnili na kopci.\n\nExistuje velmi mnoho falických symbolů se zřetelným ztopořeným penisem a varlaty. K nim patří po\nstovky let provozované místní obyčeje vztyčování májky v místech rozmanitých pozemních artefaktů,\nokolo kterých bezdětné dvojice tančily, aby si podnítili plodnost. A je známo, že dokonce i dnešní bezdětné dvojice navštěvují tuto lokalitu, aby pak měli pohlavního styk v naději, že budou mít dítě.\nV nedávné době skupina archeologů za použití speciální výbavy zjistila, že část obrysu postavy obra již neexistuje. Podle těchto nálezů volná paže držela zvířecí kůži, což podporuje teorii, že obr znázorňuje lovce nebo že jde o Herakla s kůží Nemejského lva přehozenou přes paži.\nJiná teorie uvádí, že kůže svěšená z levé paže, je ochrana bojovníka proti letícím šípům. Uvažuje se také, že jeho veliký penis je ve skutečnosti výsledek splynutí kruhu, znázorňujícího jeho pupek s menším penisem, k čemuž došlo během viktoriánského obnovení figury. Protože délka ztopořeného penisu je 15% délky celé postavy (kromě kyje), délka jeho penisu by mohla být zhruba 26cm, což se týká průměrně vysokého muže.\n\nJako reklama k uvedení filmu \"The Simpsons Movie\" ke dni 16. července 2007, byla po levé straně obra z Cerne Abbas nakreslena obrovská postava Homera Simpsona, držícího koblihu. Kresba Homera Simpsona je provedena vodorozpustnou biodegradující barvou.\n\nTento čin rozzuřil místní přívržence pohanských tradic, kteří v odvetě začali vyvolávat déšť, aby kresbu smazal, nehledě na to, že léto roku 2007 bylo nejdeštivější anglické léto od začátku provádění záznamů.\n\n\n"}
{"id": "229624", "url": "https://cs.wikipedia.org/wiki?curid=229624", "title": "Voosi kurk", "text": "Voosi kurk\n\nVoosi kurk je průliv oddělující ostrov Vormsi od pevninské části Estonska a spojující Haapsalský záliv s otevřeným Baltským mořem.\n\nAdministrativně patří pod kraj Läänemaa.\n\nPlocha průlivu je 20,6 km, délka 5 km, šířka 2 km hloubka 7 m, minimální hloubka 4,5 m.\n\nPrůměrná roční teplota je 5 °C. Nejteplejším měsícem je srpen s průměrnou teplotou 16 °C, nejstudenější je leden s -6 °C.\n\nMenší ostrovy v průlivu: Nätegrunne, Seasaar, Ulassaar, Väike-Tjuka.\n\nNa bezpečnou cestu průlivem navádějí lodi majáky na ostrově Vormsi Dolní maják Norrby a Horní maják Norrby.\n\nVoosi kurk je součástí přírodní rezervace Väinameri.\n\n"}
{"id": "229625", "url": "https://cs.wikipedia.org/wiki?curid=229625", "title": "Mluvnická shoda", "text": "Mluvnická shoda\n\nMluvnická shoda je sjednocení některých hodnot mluvnických (morfologických) kategorií (obvykle osoba, číslo, rod anebo pád) mezi výrazy nebo větnými členy, které jsou součástí určité syntaktické konstrukce. Shoda se řídí mluvnickým typem příslušného jazyka a jeho pravidly.\n\nV češtině se shoda uplatňuje v těchto případech:\n\nPříklad:\n\n\nPříklady:\nUvedený příklad ukazuje jak činné (byl, byla…), tak i trpné (koupen, koupena…) příčestí. Shoda ve jmenném rodě se uplatňuje ve všech časech v trpném rodě, pouze v minulém čase v činném rodě a podmiňovacím způsobu.\n\nJe-li součástí jmenného přísudku podstatné jméno, neuplatňuje se shoda vždy:\n\nPokud je podmět složen z podstatných jmen různých rodů, rod mužský životný má přednost před ostatními rody, rod ženský a mužský neživotný mají přednost před rodem středním.\n\nPříklady:\n\nPriorita rodů:\n\nPřídavné jméno ve funkci přívlastku se skloňuje společně s řídícím podstatným jménem, tj. shoduje se s ním v pádě, čísle a rodě.\n\nPřívlastek neshodný (často např. podstatné jméno v genitivu, 2. pádě) si naopak ponechává stejný tvar bez ohledu na řídící podstatné jméno, např.:\n\n\n"}
{"id": "229628", "url": "https://cs.wikipedia.org/wiki?curid=229628", "title": "Sheryl Crow", "text": "Sheryl Crow\n\nSheryl Suzanne Crow (* 11. února 1962 Kennett, Missouri, USA) je americká zpěvačka, kytaristka a devítinásobná držitelka prestižní hudební ceny Grammy. Její hudba balancuje na pomezí blues rocku, country, popu a folku. Věnuje se také politické činnosti.\n\nNarodila se ve městě Kennett ve státě Missouri. Její rodiče byli členové místního hudebního big bandu. Její otec právník, hrál na trubku.\n\nPo vystudování University of Missouri pracovala jako učitelka hudby na základní škole. Později se přestěhovala na předměstí St. Louis, aby byla blíže svému někdejšímu snoubenci. Kromě učitelského povolání hrávala ve volných chvílích v kapelách a o víkendech vystupovala.\n\nV St. Louis také potkala hudebního producenta Jay Olivera, který ji začal pomáhat.\n\nV roce 1992 nahrála své debutové album, jehož producentem byl Phil Collins. Očekávané datum vydání bylo 22. září 1992, ale nakonec album odmítla nahrávací společnost vydat. Nicméně pár kazet se dostala k hudebním publicistům a posluchačům. Album se stalo velmi oblíbené hlavně u internetových posluchačů.\n\nSvého někdejšího přítele Kevina Gilberta pozvala na jazzovou session, kterou nazvali Tuesday Night Music Club. Účastníci session souhlasili s její výpomocí a ta se pokusila na druhý pokus vydat debutové album, které nazvala právě Tuesday Night Music Club.\n\nMnoho písní na albu napsali její přátelé, včetně druhého singlu z alba - \"Leaving Las Vegas\". Album pomalu ale jistě na sebe začalo strhávat pozornost, hlavně se to povedlo po vydání singlu \"All I Wanna Do\", který se stal nečekaně velkým hitem na jaře 1994. Za tento rok si odnesla také tři ceny Grammy.\n\nV roce 1996 vyšlo její druhé řadové album nazvané jednoduše Sheryl Crow. Album bylo o něco temnější. V textech zpívala o politice, potratech, bezdomovcích a nukleární válce. Singl \"If It Makes You Happy\" se stal obrovským hitem a vynesl Sheryl dvě ocenění Grammy. O rok později v roce 1997 bylo nominována na cenu Grammy za singl k filmu o Jamesi Bondovi.\n\nV roce 1998 vydala své další album nazvané The Globe Session. Během tohoto období podle pozdějších rozhovorů procházela hlubokou depresí. Hodně se tehdy spekulovalo o jejím vztahu s Ericem Claptonem. Album The Globe Session vyhrálo cenu Grammy v kategorii Nejlepší rockové album.\n\nV roce 1999 natočila také svůj první film The Minus Man. Film však kritika nemilosrdně setřela.\n\nNa konci roku 1999 vydala své první živé album nazvané , na kterém si zazpívala se svými kolegy, například s Dixie Chicks nebo Erikem Claptonem. Píseň \"There Goes the Neighborhood\", která se na albu objevila získala opět ocenění Grammy.\n\nV roce 2002 zemřela její nejlepší přítelkyně Sharon Monsky a na pohřbu jí zazpívala píseň \"Be Still My Soul\", která později vyšla i jako singl. Vydala i další úspěšné album nazvané C'mon, C'mon.\n\nV roce 2003 se ostře postavila proti válce v Iráku. Často nosila triko s nápisem „Nevěřím ve vaši válku, pane Bushi.“\n\nSheryl Crow se potkala s cyklistou Lancem Armstrongem na cyklistické slavnosti v roce 2003. Brzy na to začali spolu chodit a svůj vztah oznámili veřejnosti v roce 2005. Během jejich vztahu doprovázela Sheryl Lance skoro na všech závodech, včetně Tour de France.\n\nSvůj vztah oficiálně ukončili v únoru 2006, kdy v prohlášení požádali média, aby alespoň na chvíli respektovali jejich soukromí v této těžké chvíli.\n\nJejí další album Wildflower vyšlo v roce 2005 a debutovalo na druhém místě v USA. Album přijalo smíšené recenze a nedočkalo se úspěchů předešlých alb.\n\nV únoru 2006 jí byla diagnostikována rakovina prsu. Na onemocnění se přišlo brzy a lékaři byli ohledně léčby optimističtí a rakovinu se Sheryl podařilo brzy porazit.\n\nPo bezmála tříleté odmlce vydala v únoru 2008 šesté studiové album Detours. Album se hemží odkazy na soukromý život zpěvačky - adopce syna, boj s rakovinou, rozpad vztahu s Lancem Armstrongem. Sheryl posluchači odkrývá své nejniternější pocity a podle ohlasů kritiky se jí podařilo uhodit na správnou strunu.\n\n"}
{"id": "229633", "url": "https://cs.wikipedia.org/wiki?curid=229633", "title": "Santa Cruz (argentinská provincie)", "text": "Santa Cruz (argentinská provincie)\n\nSanta Cruz je argentinská provincie. Leží na jihu země. Hlavním městem je Río Gallegos.\n\n"}
{"id": "229634", "url": "https://cs.wikipedia.org/wiki?curid=229634", "title": "Západní Tatry", "text": "Západní Tatry\n\nZápadní Tatry (slovensky Západné Tatry, polsky Tatry Zachodnie) jsou podcelkem geomorfologického celku Tater na Slovensku a v Polsku. Rozkládají se na území o rozloze zhruba 400 km² a z toho 260 km² leží na území slovenského Tatranského národního parku a část na území polského Tatranského národního parku. Západní Tatry náleží do horského systému Karpat, do geomorfologické provincie Západní Karpaty. Celkový charakter pohoří je spíše holnatý, pouze skupina Roháčů a Giewontu má alpinský až subnivální ráz. Nejvyšší vrchol je Bystrá (2 248 m n. m.), ležící celý na Slovensku.\n\nNázev Tatry pravděpodobně pochází z praslovanského slova Tritri, což znamená skály či skalní štíty. Další možností je odvození od keltského slova tamtra (hnědý či tmavý). Pojmenování též připomíná ukrajinský výraz pro kamen či štěrk – toltry. Tatry by pak znamenaly skalnaté hory. První zmínka s tímto názvem pochází z roku 999, kdy český kníže Boleslav II. na smrtelné posteli vzpomíná na dobu, kdy české knížectví sahalo až po „Tritri montes.“\n\nPolský název \"Tatry Zachodnie\" je populární v polské literatuře až po roce 1868, dříve se jako název používalo Hale Liptowskie, Hale Liptowsko-Orawskie nebo Hale Liptowsko-Nowotarskie.\n\nZápadní Tatry se nalézají na severním Slovensku a v jižním Polsku. Na východě sousedí s podcelkem Východní Tatry, od kterých je odděluje Ľaliové sedlo (1947 m n. m.), sedlo Závory a Kôprová dolina. Na jihu hraničí s Podtatranskou kotlinou, na západě je od Chočských vrchů oddělen Kvačianskou dolinou a Hutianským sedlem (1185 m n. m.). Na severozápadě hraničí s Podtatranskou brázdou, ze severozápadu jsou od Skorušinských vrchů odděleny údolím Hutianska dolina, Blatná dolina a Mihulčia dolina a průsmyky Bôrik a Maňová priehyba.\n\nNa severu od Oravicko-vitovských vrchů je oddělují údolí Dolina Cicha Orawska a údolí Brama Orawska. Další hranici stanovuje okraj Zakopanské kotliny, ohraničený turistickou cestou pod Reglami. Všechny tyto průsmyky a údolí okolí Západních Tater z severo-západní a severní části vytváří tzv. Podtatranskou brázdu, která se na polské straně se skládá z brázd Rów Kościeliski a Rów Zakopiański. Na polské straně se hranice mezi Vysokými Tatrami a Západními Tatrami táhne spodní částí údolí Dolina Gąsienicowa a Dolina Suchej Wody Gąsienicowej (Údolí suché vody).\n\nZápadní Tatry jsou součástí systému Fatransko-tatranská oblast (jádrových pohoří). Centrální část geomorfologického podcelku patří ke krystaliniku Vnitřních Západních Karpat a je tvořena hercynskými žulami a granodiority a z období svrchního devonu až spodního permu. Jižní část území (Liptovské Tatry) je budována pararulami, svory a migmatizovanými rulami s výskyty amfibolitů z období proterozoika až staršího paleozoika a také ortorulami a migmatity stejného geologického věku. Území na nejzápadnější (Sivý vrch) a na nejsevernější části (Osobitá a Červené vrchy), na styku s flyšovým pásmem je geologicky velmi pestré, objevuje se zde mezozoikum Vnitřních Západních Karpat s výskyty vápenců, slínitých vápenců, slínovců, jílovců a pískovců spodní až střední křídy, dále vápenců, dolomitů, lokálně i břidlic a pískovců středního až svrchního triasu. Krystalinikum a mezozoikum nejsevernější části odděluje úzké pásmo budované vápenatými břidlicemi, jílovci, pískovci a kvarcity spodního triasu.\n\nZápadní Tatry jsou průměrně o 400 m nižší než Vysoké Tatry. Průměrná nadmořská výška vrcholů v hlavním hřebeni dosahuje 2000 - 2100 metrů. Tento hřeben je dlouhý 42 kilometrů a táhne se ve směru západ - východ s mírným vyosením k jihu. Z hlavního hřebene vybíhá na sever i jih mnoho vedlejších rozsoch, v nichž leží mnoho vysokých vrcholů spolu s nejvyšším vrcholem Západních Tater - Bystrou (2248 m n. m.). Tyto rozsochy jsou od sebe odděleny hlubokými a velmi dlouhými údolími.\n\nAsi 25 % plochy Západních Tater se nachází v Polsku, zbytek na Slovensku.\n\nTatry se z geomorfologického hlediska dělí na 6 okrsků na slovenské straně a na 4 na polské (u každého je uveden i nejvyšší vrchol):\n\n\n\nV Západních Tatrách najdeme 33 vrcholů s nadmořskou výškou přesahujících 2000 metrů. Následuje seznam 10 nejvyšších vrcholů v Západních Tatrách:\n\nVýrazné stopy za sebou nechal ústup skandinávského ledovce po poslední době ledové. Během poslední doby ledové bylo v Západních Tatrách na 18 ledovců z toho 5 na severní straně a 13 na jižní. Sněžná čára se pohybovala v nadmořské výšce od 1400 - 1500 m. Největší ledovce se nacházely v Ráčkové, Roháčské, Tiché, Žiarské a Bystré dolině. Tehdejší ledovcové splazy dosahovaly délky kolem 5 - 9 kilometrů a mocnost byla až 200 m. Dodnes jsou patrné důsledky tohoto jevu ve formě karů, morén a ledovcových jezer (ples). Drtivá většina západotatranských jezer má karový či morénový charakter.\n\nV Západních Tatrách je zhruba 20 až 32 jezer, která nevysychají. Přesný počet je obtížné stanovit, jelikož je sporné tvrzení co je ještě pleso a co již nikoli. Na slovenské straně je největší jezero Velké Roháčské pleso (zvané též Dolné Roháčské pleso) a na polské straně je to jezero Smreczyński Staw.\n\nNejvydatnějšími toky pohoří Západní Tatry jsou: Jalovecký potok, Smrečianka, Račkový potok, Kamenistý potok, Jamnický potok a Tichý potok. Na polské straně to jsou např. Kościeliski potok či Chocholowski potok. Jižní část pohoří patří do povodí Váhu, severní potom odvodňují Dunajec a Orava. Probíhá zde tedy hranice dvou úmoří - Černého a Baltského moře.\n\nZápadní Tatry mají podnebí kontinentálního charakteru. To znamená studené zimy a teplá léta. Průměrná roční teplota v pohoří je 2 °C a v nejvyšších polohách kolem 0 °C. V podhůří jsou průměrné teploty vyšší, jako např. v Liptovském Mikuláši činí 7°C. Nejvyšší teploty jsou zaznamenávány v červenci a srpnu, nejnižší potom v lednu. Častým jevem jsou zde inverze. Sníh leží na horských svazích přibližně 160 - 200 dní v roce a v severních karech či žlebech se udrží po celý rok. Průměrné roční srážky v Západních Tatrách činí 1400 - 1600 mm. Nejvíce jich spadne v červnu, červenci a prosinci. Nejméně potom v září, říjnu a březnu.\n\nNa území Západních Tater leží dva národní parky:\n\n\"TANAP\" byl vyhlášen v roce 1948 s účinností od 1. ledna 1949, \"TPN\" v roce 1954, s účinností od 1. ledna 1955. Vlastní slovenské území Západních Tater bylo k parku přičleněno s účinností k 6. únoru 1987. Rozloha \"TANAPu\" je v současnosti 1045 km², z toho vlastní území 738 km², ochranné pásmo 307 km². \"TPN\" má rozlohu 212 km².\n\nZápadní Tatry příslušejí do oblasti západokarpatskej flóry (Carpaticum occidentale), obvodu flóry vysokých (centrálních) Karpat (Eucarpaticum) a okresu Tatry. Z fytogeograficko-vegetačního hlediska jsou součástí zóny jehličnatých lesů.\n\nZ endemitů zde roste např. jestřábník roháčský a koniklec slovenský, z glaciálních reliktů např. pryskyřník ledovcový a koniklec slovenský.\n\nGeomorfologická část Sivý vrch je přechodnou zónou mezi rostlinstvem fatranské a tatranské oblasti, fatranský ráz však převažuje. Rostou zde druhy, které nelze najít nikde jinde v Tatrách: trýzel Wittmanův, rozchodník bílý a hvozdík lesklý.\n\nPodcelek je součástí provincie Karpaty, subprovincie Západní Karpaty, vnitřního obvodu a jeho západního okrsku. Ze zoogeografického hlediska patří do provincie středoevropských pohoří, subprovincie karpatských pohoří a západokarpatského úseku.\n\nPodobně jako ve zbytku Tater se zde hojně vyskytují různé druhy savců: medvěd hnědý, rys ostrovid, kočka divoká, vlk, jelen lesní, srnec obecný, prase divoké, ve vyšších polohách vzácnější svišť horský a kamzík horský, ve zdejších potocích i vydra říční. Z ptáků zde lze nalézt zejména orla skalního, tetřeva, sojku obecnou a mnohé jiné.\n\nNa území Západních Tater je 7 turistických chat (4 v Polsku, 3 na Slovensku).\n\nNa slovenské straně uvnitř pohoří se nacházejí pouze čtyři lokality s koncentrací cestovního ruchu. Na severní straně jsou to rekreační střediska Zverovka, Brestová a okolí Ťatliakové chaty, zatímco na jižní straně je to jen Žiarska chata. Ostatní střediska zimní i letní turistiky leží po okraji pohoří: Oravice, Zuberec, Bobrovecká Vápenice, Žiar, Koňská, Jakubovany-Studená dolina, Pribylina a Podbanské.\n\n\nPolské Západní Tatry jsou součástí Tatranského národního parku. Jako vstupné se platí malý poplatek pro TDI a organizaci Wspólnotę Leśna Uprawnionych Ośmiu Wsi, jejímž majetkem je část Západních Tater v regionu údolí Kościeliska, Lejowa a Chocholowska.\n\n\n\n"}
{"id": "229640", "url": "https://cs.wikipedia.org/wiki?curid=229640", "title": "František Hamza", "text": "František Hamza\n\nFrantišek Hamza (6. března 1868, Kletečná, Humpolec – 4. června 1930, Brno) byl český lékař a spisovatel. V dnešní době je především znám jako zakladatel \"Hamzovy dětské léčebny\" v Luži.\n\nFrantišek Hamza studoval na nižším gymnáziu v Pelhřimově, pak pokračoval na vyšším gymnáziu v Německém Brodě (dnešní Havlíčkův Brod), kde v té době učili osvícení želivští premonstráti. Absolvoval lékařskou fakultu Karlo-Ferdinandovy univerzity v Praze (dnešní Univerzita Karlova). Po promoci na působil jako městský a později obvodní lékař v Luži. Místo svého působení zvolil zcela záměrně. Klimaticky odpovídalo realizaci jeho plánu, tedy zřízení dětské protituberkulózní léčebny, kterou založil roku 1901 ve vile pod poutním kostelem na Chlumku. Nejprve ji vedl ve vlastní režii, v roce 1908 však dosáhl jejího převzetí do správy země České a zůstal až do 1919 jejím ředitelem. Děti z chudých rodin zde léčil zdarma. Dnes tato léčebna nese název \"Hamzova odborná léčebna pro děti a dospělé\". Založil také první školu v léčebném zařízení ve střední Evropě. Z jeho iniciativy vznikly další dětské protituberkulózní léčebny ve Starém Smokovci, Šumperku a Cvikově.\n\nZa 1. světové války byl činný v domácím protirakouském odboji. Jako poradce srbského ministerstva zdravotnictví byl vyznamenán vysokým srbským státním řádem. Po vzniku ČSR se roku 1919 stal sekčním šéfem ministerstva zdravotnictví a tělesné výchovy, kde podnítil zřízení několika nových tuberkulózních sanatorií a studentských zdravotních ústavů v Praze a Brně. Byl spoluzakladatelem \"Masarykovy ligy proti tuberkulóze\". Po odchodu z ministerstva v roce 1922 přijal místo mimořádného profesora na nově vzniklé fakultě sociálního lékařství na Masarykově univerzitě v Brně a pokračoval zde ve své práci profesora do konce života.\n\nByl hygienik a propagátorem ergoterapie a dalších zajímavých metod, které posunuly zdravotnictví novým směrem. Zasadil se o vytvoření instituce školních lékařů a studentských zdravotních ústavů. Jeho aktivity překročily rámec medicíny a sahaly do veřejné a kulturní činnosti, účastnil se modernizace zdravotnických zařízení města Brna. František Hamza zemřel ve věku 62 let v Brně. Je pochován v urnovém háji v Praze-Motole. Na škole v rodné Kletečné mu krajané odhalili pamětní desku s plaketou od Milana Knoblocha.\n\nJeho vnučkou byla redaktorka a překladatelka z francouzštiny Jitka Hamzová (1929–2017).\n\n\nDíla z rodného Humpolecka, jejichž náměty sbíral od mládí.\n\n"}
{"id": "229641", "url": "https://cs.wikipedia.org/wiki?curid=229641", "title": "Členění Ruska", "text": "Členění Ruska\n\nČlenění Ruska bývá prováděno několika způsoby podle několika následujících metod a klíčů.\n\nRuská federace se dělí na 85 samosprávných subjektů, různého typu, podle stupně autonomie.\nNa základě administrativní reformy z roku 2000 je těchto 85 subjektů navíc sdruženo do 8 regionů, zvaných federální okruhy (rusky: федеральные округа, j. č. федеральный округ); představitele okruhů jmenuje prezident Ruska. Představitel je zaměstnanec administrace prezidenta. Federální okruhy nejsou teritoriální a administrativní dělení. Jsou jen součástí výkonné moci.\nVýhradně pro hospodářské a statistické účely existuje také členění na 12 ekonomických rajónů (rusky: экономические районы, j. č. экономический район).\nPro vojenské účely je Ruská federace rozdělena do 5 okruhů.\n"}
{"id": "229642", "url": "https://cs.wikipedia.org/wiki?curid=229642", "title": "Nathan Söderblom", "text": "Nathan Söderblom\n\nLars Olof Jonathan Söderblom (15. ledna 1866 Trönö – 12. července 1931 Uppsala) byl švédský evangelický teolog a religionista, arcibiskup v Uppsale a nositel Nobelovy ceny míru. Byl představitelem moderní protestantské teologie a zabýval se dějinami náboženství se zaměřením na mazdaismus a staroíránské náboženství.\n\nNarodil se v Trönö. Jeho otec byl evangelickým duchovním. Když ukončil střední školu, začal navštěvovat roku 1883 univerzitu v Uppsale. Tři roky na to zde ukončil studium filozofie a roku 1892 dovršil studium teologie. Jakmile opustil školu, byl vysvěcen na luteránského kněze. Od roku 1894 pracoval na švédském velvyslanectví v Paříži, kde dále studoval. Ve Francii se potkal s protestantem Augustem Sabatierem, který měl na Söderbloma značný vliv.\n\nRoku 1901 završil své studium rigorózní prací o mazdaistických představách eschatologie. Díky této práci byl ještě téhož roku povolán zpět do Uppsaly na tamější univerzitu, aby učil coby profesor dějin náboženství na speciální katedře tzv. teologické propedeutiky.\n\nV roce 1912 mu bylo nabídnuto místo profesora dějin náboženství na Lipské univerzitě. Söderblom tuto nabídku přijal a rok na to zde vydal své nejvýznamnější religionistické dílo \"Natürliche Theologie und allgemeine Religionsgeschichte\".\nRoku 1914 je jmenován arcibiskupem v Uppsale, tudíž na univerzitě končí. Roku 1930 dostává Nobelovu cenu míru a o rok později umírá.\n\nSöderblomova šíře zájmu o náboženství byl velmi rozsáhlý, avšak nejvíce vynikal znalostmi z oblasti mazdaismu. Je také autorem vlastní verze o původu náboženství, kterou vidí ve třech na sobě nezávislých prvcích:\n\nToto jsou tři možnosti, jak poznat existenci boha. Söderblom dále rozeznává tři typy náboženství:\n\n\nSöderblom byl velkým znalcem a propagátorem ekumenismu a stoupencem teologického směru „evangelické katolicity“. Jako uppsalský arcibiskup r. 1928 vysvětil v apoštolské posloupnosti (kterou si Švédská církev nárokuje) slovenské evangelické biskupy Juraja Janošku a Dušana Fajnora.\n\n\n\n"}
{"id": "229643", "url": "https://cs.wikipedia.org/wiki?curid=229643", "title": "Murchison", "text": "Murchison\n\nMurchison ( ) je řeka na západě Austrálie ve státě Západní Austrálie. Je dlouhá 700 km.\n\nStéká ze svahů horského hřbetu Robinson. Ústí do Indického oceánu.\n\nVoda protéká korytem řeky pouze v zimě v období dešťů. V létě řeka vysychá a rozpadá se na řetězec jezer.\n"}
{"id": "229644", "url": "https://cs.wikipedia.org/wiki?curid=229644", "title": "Beta BASIC", "text": "Beta BASIC\n\nBeta Basic patří mezi nadstavby Sinclair BASICu. Tato nadstavba je robustní a přidává mnoho nových příkazů a funkcí. Umožňuje práci s okny. Zavádí procedury. Přidává nové příkazy pro tvorbu grafiky. Rozšiřuje možnosti některých původních příkazů o nové možnosti stávajících příkazů a funkcí.\n\nPozdější verze Beta Basicu přidala i nový editační mód, kdy se příkazy nezadávají stiskem klávesy, ale musí se vypsat po jednotlivých písmenech. Taktéž zavádí klávesové zkratky, zadatelné v režimu „*“ (po stisku kláves \"Symbol Shift\" a \"Space\").\n\nNevýhodou je poměrně velká velikost nadstavby, Beta Basic 3.0 zaujme asi 18 KiB.\n\nPro počítače ZX Spectrum 128K+/+2 vznikla verze Beta Basic 4.0. I v této verzi zůstal editor podobný \"48 BASICu\", nicméně přibyly některé příkazy pro obsluhu rozšířené paměti, ve které mohla být uložena pole proměnných, a zvukového čipu. Beta Basic 4.0 umožňoval naprogramovat hudbu tak, aby hrála pod přerušením IM2, čili současně s vykonávaným programem. Navíc umožňoval přepínání tisku mezi tiskárnou připojenou na sériový konektor a tiskárnou ZX Printer. Slíbena byla i verze Beta Basic u pro počítače ZX Spectrum +2A/+3, ale realizována nebyla. V této nerealizované verzi mělo být možné pracovat se sekvenčními soubory a soubory s náhodným přístupem na disketové mechanice ZX Spectra +3.\n\nAutorem Beta BASICu je Andy Wright, který je také autorem později vytvořeného interpretu jazyka BASIC počítače SAM Coupé.\n\nVývoj Beta Basicu započal v roce 1983, v tomto roce také šla do prodeje verze 1.0 s 32stránkovým manuálem. Autor byl zpočátku inspirován vymoženostmi basicu počítače Tandy TRS80, který používal v zaměstnání. Jako první rozšíření napsal (tehdy ještě v hexeditoru napsaném v BASICu) příkaz ELSE, poté DO, LOOP, UNTIL. Dále doplňoval cokoliv, co jej právě zaujalo. Např. příkaz SORT napsal poté, co zjistil, jak zdlouhavé je bubblesortové třídění v jednom programu na TRS. Později přišla doporučení od uživatelů, s nimiž měl čilou korespondenci, vyřizoval poštu i 3 hodiny denně a od roku 1985 vydával časopis Beta BASIC Newsletter pro 600 předplatitelů.\n\nDalší verze, která byla představena veřejnosti, byla v roce 1984 verze 1.8. Obdobně následující rok, objevila se dvakrát větší verze 3.0 s 90stránkovým manuálem. Verze 4.0 z roku 1987 se už do paměti běžného ZX Spectra nevešla a běžela už jen na ZX Spectru 128K. Postupně tak vznikl poměrně samostatný jazyk, který by mohl běžet i odděleně od původní ROM počítače. Autor však pravděpodobně nikdy vážně nepomýšlel na samostatnou verzi Beta BASICu ve vlastní ROM, spíše čas od času uvažoval o převedení jazyka na PC.\n\nZa oficiální verze jsou vydávána i čísla 1.9 a 3.1, ale zde se jedná o autorem neschválené označení, které učinili někteří dealeři. Autor pro svoji potřebu versoval interně, např. ve verzi 1.8 postupně přibylo 73 drobných modifikací a ve verzi 3.0 asi 40. \n\nK tomu, aby podporoval běžné počítačové sestavy, byl autor nucen disassemblovat a nastudovat mnoho ovladačů tiskáren a diskových řadičů připojovaných k ZX Spectru. Svůj nejoblíbenější diskový operační systém, G+DOS pro řadič Plus D, nakonec podstatně vylepšil a urychlil a prodával jako nový systém BetaDOS.\n\nSvé zkušenosti a současně i dosud nerealizované záměry se ZX BASICem mohl A. Wright uplatnit až v roce 1988 při práci na dialektu jazyka BASIC pro počítač SAM Coupé. K této práci jej firmě Miles Gordon Technology navrhlo několik aktivních uživatelů Beta BASICu (sdružených zejména okolo časopisu FORMAT). Nový BASIC psal ve strojovém kódu v Pyradev assembleru na počítači Amstrad CPC (obsah 3 disket kompiloval cca 15 minut) a převáděl jej sériovým kabelem na ZX Spectrum, na němž v jeho 24KB RAM \"emuloval\" obrazovku SAMa (reálného SAMa dostal až po roce). Litoval, že nový počítač nebude mít 64KB ROM, jen 32KB - jeho pozdější rozšíření SAM Basicu a SAMDOSu nazvaná Master BASIC a Master DOS mají skutečně každá cca 16KB.\n\nPráce na systému SAMa jen nepatrně prodloužila \"osmibitové\" aktivity autora. Prodej Beta BASICu 4.0 byl pro něj zklamáním, začal vnímat, jak se trh pro ZX Spectrum zmenšuje. Chvíli uvažoval o speciální verzi pro ZX Spectrum +3, ale už \"nebylo kde inzerovat\" a ani jej už vlastně nebavilo studovat další cizí ROM a upravovat funkčnost počítače způsobem, na který jeho tvůrci ani nikdy nepomýšleli...\n\nA. Wright uvádí, že nebyl příliš zaujat ostatními dialekty jazyka BASIC pro ZX Spectrum. Nikdy nepoužil Laser BASIC ani Mallard BASIC (pro ZX Spectrum +3). Pracovně znal autora Mega BASICu, kterému jednou nechtěně poradil, jak tento program (přes RST 08) urychlit.\n\n\n\n\n\n\n\nBeta BASIC 4.0 zabírá v paměti počítače 25 KiB, ale proměnné a části programů až do velikosti 64 KiB mohou být uloženy v RAMdisku, takže při vhodné organizaci programu je možné v Beta BASICu 4.0 psát programy až do velikosti 90 KiB. Množina příkazů je rozšířena o dalších 30 příkazů proti Beta BASICu 3.0. Příkaz BEEP v Beta BASICu 4.0 umožňuje generovat tříkanálovou hudbu která hraje i při běhu programu. K dispozici je matematická operace MOD a bitová operace AND.\n\nSigma BASIC je česká úprava Beta BASICu od Sinsoftu. Existuje ve verzích 1.0, 2.0, 4/85-II a 5/85, poslední verze umožňuje zrychlené ukládání a nahrávání souborů pomocí příkazů LOAD #\"jmeno\" a SAVE #\"jmeno\" a české znaky UDG.\n\n\n"}
{"id": "229645", "url": "https://cs.wikipedia.org/wiki?curid=229645", "title": "Římskokatolická církev v Norsku", "text": "Římskokatolická církev v Norsku\n\nŘímskokatolická církev není v Norsku příliš rozšířena, v současné době čítá asi 230 000 katolíků (cca 5 % obyvatel) a jejich počet pomalu roste, především díky imigraci. Tento fakt ještě posiluje tradiční animozitu většiny norské společnosti vůči katolicismu jako jakémusi cizorodému prvku.\n\nPo reformaci a poprotestantštění Norska byla katolická církev dlouhodobě krutě potlačována a drtivá většina katolíků konvertovala, uprchla ze země či zahynula.\n\nK opětovnému povolení katolické církve došlo v roce 1843, ústavní zákaz působení katolických řádů byl zrušen v roce 1897, plné náboženské svobody se katolická církev v Norsku dočkala v roce 1956, kdy norský parlament zrušil zákaz působení jezuitů v zemi. K intelektuálním úspěchům norského katolicismu je řazeno dílo spisovatelky Sigrid Undsetové, která konvertovala v roce 1928. Ke sblížení katolické menšiny s luteránskou většinou došlo během společného odporu proti režimu Vidkuna Quislinga. Ve 2. polovině 20. století se spolu se zánikem posledních společenských a právních bariér několik norských římských katolíků uplatnilo i ve vysoké politice a v diplomacii.\n\nKatolická církev v Norsku se člení na diecézi Oslo, která byla založena v roce 1953, a prelatury Trodheim a Tromsø. Ty se dále člení na celkem 35 farností. Norští biskupové jsou členy Skandinávské biskupské konference, která sdružuje biskupy Severských zemí. \n"}
{"id": "229646", "url": "https://cs.wikipedia.org/wiki?curid=229646", "title": "Gól (lední hokej)", "text": "Gól (lední hokej)\n\nGól v ledním hokeji představuje úspěšné vstřelení puku do branky. Pokud se tak stane dle pravidel, dochází díky němu ke změně skóre zápasu. Gól uznává hlavní rozhodčí k tomu určeným gestem. V českém prostředí se i pro gól někdy používá slovo branka.\n\nGól je v ledním hokeji uznán tehdy, pokud se puk ocitne v prostoru ohraničeném brankovou konstrukcí a přejde celým objemem brankovou čáru. Signál, že se tak stalo, vysílá brankový rozhodčí. Branka ovšem musí být při vstřelení gólu v předepsaném postavení a brankář nesmí být nedovoleně atakován. Gólu může být dosaženo aktivní hrou hokejkou či odrazem od jiné části hokejové výstroje a výzbroje. Hokejka střelce však nesmí být nad příčnou tyčí branky a puk se nesmí odrazit přímo od rozhodčího.,\n\nGóly rozhodují utkání v ledním hokeji, což dodává mimořádnou důležitost jejich střelcům. Z tohoto důvodu se staly předmětem sledování. Nejlepší střelci jednotlivých lig a turnajů bývají vyhlašování a případně oceňováni. Pro potřeby statistik hokejistů se někdy zvlášť sledují góly z různých hledisek:\n\nPřítomnost hráče na ledě při gólu se také projevuje v jeho +/- hodnocení. Tři góly vstřelené jedním hráčem v jednom zápase se nazývají hattrick.\n\n"}
{"id": "229647", "url": "https://cs.wikipedia.org/wiki?curid=229647", "title": "1971 v hudbě", "text": "1971 v hudbě\n\nTento článek obsahuje události související s hudbou, které proběhly v roce 1971.\n\n\n\n\n\n\ndomácí\n\nzahraniční\n\n"}
{"id": "229649", "url": "https://cs.wikipedia.org/wiki?curid=229649", "title": "Soela väin", "text": "Soela väin\n\nSoela väin je průliv oddělující estonské ostrovy Saaremaa a Hiiumaa a spojující západní část Průlivového moře s otevřeným Baltským mořem. Průliv se vyznačuje velkým množstvím mělčin, písčin a záludných kamenů, mezi nimiž jsou jen úzké průjezdy o hloubce 2-3 m.\n"}
{"id": "229652", "url": "https://cs.wikipedia.org/wiki?curid=229652", "title": "Zahořany (Kovářov)", "text": "Zahořany (Kovářov)\n\nZahořany () je malá vesnice, která se nachází asi 5 km severně od Kovářova a 15 km severně od Milevska. V roce 2011 zde trvale žilo 145 obyvatel.\n\nBývalé středověké městečko ležící na úpatí Koňského vrchu bylo poprvé připomínáno v roce 1323 v listině Jana Lucemburského a patřilo Zvíkovu.\nV roce 1575 koupil městečko společně se Zvíkovem Kryštof ze Švamberka. Od roku 1608 připadly Zahořany orlickému panství. V letech 1771–1772 hlad a mor způsobily úpadek. Za třicetileté války bylo městečko téměř úplně zničeno. Vojenské přesuny a válečné útrapy měly za následek že kromě 26 domů bylo město zcela vypáleno. Koncem 18. století a na počátku 19. století vznikala na troskách bývalého městečka nová vesnice.\n\nSbor dobrovolných hasičů byl založený roku 1891, obecní knihovna roku 1921.\n\nV roce 1930 bylo evidováno 60 domů a 294 obyvatel. Škola a fara byla v Lašovicích, lékař v Kovářově, pošta a četnictvo v Klučenicích.\n\n\n\n"}
{"id": "229657", "url": "https://cs.wikipedia.org/wiki?curid=229657", "title": "Stvořidla", "text": "Stvořidla\n\nStvořidla jsou peřejnatý úsek Sázavy mezi Smrčnou a osadou Stvořidla u Ledče nad Sázavou. Délka peřejí je cca 4,5 km, obtížnost se pohybuje v závislosti na průtoku mezi WW II a WW IV. Celá oblast je součástí přírodní rezervace Stvořidla o rozloze cca 300 ha.\n\nStvořidla se nacházejí na okraji Českomoravské vrchoviny mezi městy Světlá nad Sázavou a Ledeč nad Sázavou. Na pravém břehu řeky jde o katastrální území Leštinka u Světlé nad Sázavou (část města Světlá nad Sázavou), levý břeh náleží katastrálnímu území Dobrovítova Lhota (část obce Trpišovice).\n\nŘeka si proráží cestu přes žulový masív Melechov. Koryto je hluboce zařezané a má tvar písmena „V“, s četnými skalnatými prahy a balvany.\n\nLesy v okolí jsou smrkové nebo smíšené, ze vzácných rostlin se vyskytují barvínek menší, kruštík širokolistý, kozlík dvoudomý, plavuň vidlačka, strmobýl lysý, čertkus luční, kruštík širokolistý, růže alpská, devětsil bílý, silenka červená, křivatec žlutý, prvosenka vyšší, řeřišničník Hallerův, dymnivka bobovitá, dymnivka dutá aj. Z živočišné říše se vyskytuje vydra říční, mlok skvrnitý nebo ledňáček říční.\n\nStvořidla jsou nejlépe přístupná vlakem po trati 212 ze zastávek Smrčná nebo Stvořidla. Po levém břehu vede červená turistická značka. Ubytování lze zajistit v tábořišti Stvořidla.\n\nStvořidla patří mezi nejoblíbenější úseky českých řek, svou obtížností náleží k hranici sjízdnosti pro otevřené lodě, za velké vody je sjíždění Stvořidel na otevřených kanoích velmi nebezpečné. Vhodné jsou uzavřené kajaky nebo nafukovací lodě určené na divokou vodu typu Pálava, Orinoko, Baraka nebo Yukon.\n\nZa jezem ve Smrčné se na ř. km 139,40 objevují první prahy a peřeje, obtížný úsek nastává za ohbím řeky na ř. km 137,7, lépe sjízdný vpravo, obtížnost WW II. Na ř. km 137,2 následuje nejtěžší úsek Stvořidel o obtížnosti WW II+, za velké vody až WW III+, nejlépe sjízdný středem. Peřeje končí kamenným prahem u tábořiště Stvořidla na ř. km 135,20.\n\nPodle místní legendy se měl sedlák, jehož pole nebylo úrodné, domluvit s čertem, který mu měl s prací na poli pomoci. Sedlák čertovi slíbil, že za deset let dostane jeho duši. Po deseti letech se však sedlákovi do pekla příliš nechtělo a na radu své manželky vykropil chalupu svěcenou vodou. Čert, který tak nemohl dovnitř, se rozzlobil, nabral v nedalekém lomu náruč kamení a chtěl ji naházet na sedlákovo pole. Jak letěl zpět, svítilo mu do očí slunce a oslepený čert začal kameny odhazovat dříve - místo na sedlákovo pole odházel svůj náklad do koryta Sázavy.\n\nNedaleko se nachází naučná stezka věnovaná dílu Jaroslava Foglara\n\n\n\n"}
{"id": "229659", "url": "https://cs.wikipedia.org/wiki?curid=229659", "title": "Dizzy", "text": "Dizzy\n\nDizzy je hlavní hrdina legendární série her vydané společností Code Masters. Autory herní série jsou Philip and Andrew Oliverovi, kteří hry programovali společně pod jménem Oliver Twins.\n\nHlavní hrdina Dizzy je vajíčko. V prvním díle je ještě osamělý, od třetího dílu (\"Fantasy World Dizzy\") mu přibudou přátelé Grand Dizzy, Dylan, Dora, Denzil, Dozy a Dizzyho láska Daisy. Před ukončením celé série pro počítače ZX Spectrum vzniklo několik akčních her s Dizzym v hlavní roli. Poslední hra z celé série (\"Fantastic Dizzy\") byla vydána pouze pro počítače PC a herní systém SEGA.\n\nPo ukončení vydávání této série pro počítače ZX Spectrum vzniklo pro tento počítač ještě několik her v Rusku. Po vydání úplně poslední hry s Dizzym v hlavní roli firmou Code Masters vznikla Petice pro návrat Dizzyho.\n\nOvšem Dizzy není jediné vajíčko, které je hlavním hrdinou her. Dalším takovým hrdinou je Seymour a s ním existuje 6 her od Code Masters.\n\nCode Masters vydali i další adventury, kde hlavní hrdina už není vajíčko. Jsou to například hry Spike in Transylvania, Murray Mouse, Slightly Magic a Vampire.\n\n\nÚplně první hra z celé série. Úkolem Dizzyho je najít všechny přísady a namíchat kouzelný nápoj. Hra je založena na přenášení věcí na správné místo. V této hře může Dizzy nést pouze jedinou věc.\n\nHra byla vydána v roce 1986 pro počítače Commodore 64, Amstrad CPC a Sinclair ZX Spectrum.\n\nDruhá hra s hlavním hrdinou Dizzym. V této hře musí Dizzy získat loď, aby mohl odplout z ostrova. Proti předcházející hře tato obsahuje méně nepřátel a přibyla možnost nést více věcí najednou. Bohužel Dizzy neumí vybrat věc, která má být položena, položena je vždy věc, která je v seznamu nesených věcí jako první, takže v některých situacích je nutné pořadí věcí, které s sebou Dizzy nese, pečlivě plánovat. Kromě přesnášení věcí musí také Dizzy během hry najít 30 zlatých mincí, z nichž některé jsou schovány za jinými věcmi.\n\nHra byla vydána v roce 1987 pro počítače Amstrad CPC, Commodore 64, Sinclair ZX Spectrum, DOS, NES, Amiga a Atari ST.\n\nDizzy ve fantastickém světě. Oproti předcházejícím hrám se zde objevuje herní novinka, země u protinožců, kde se Dizzy pohybuje hlavou dolů (ovšem ovládání zůstává stejné).\n\nHra byla vydána v roce 1989 pro počítače Amstrad CPC, Commodore 64, Sinclair ZX Spectrum, DOS, Amiga a Atari ST.\n\nDizzy zjistil, že čaroděj Zaks unesl jeho kamarády do kouzelné země Magicland, kam se musí také dostat, aby je mohl vysvobodit. Jednoduchá hra, která vznikla jako upoutávka na hru \"Magicland Dizzy\". Hra má pouze pět obrazovek (šest včetně poslední obrazovky, která je první obrazovkou \"Magicland Dizzy\") a lze ji dohrát velmi snadno.\n\nDizzy musí zachránit své přátele z kouzelné země Magicland. Hra obsahuje specialitu, kterou je země za zrcadlem. V ní se Dizzy pohybuje obráceně, takže je nutné ovládat postavu Dizzyho obráceně.\n\nHra byla vydána v roce 1990 pro počítače Amstrad CPC, Commodore 64, Sinclair ZX Spectrum, DOS, Amiga, Amiga CD32 a Atari ST.\n\nNejrozsáhlejší hra z celé série.\n\nHra byla vydána v roce 1991 pro počítače Amstrad CPC, Commodore 64, Sinclair ZX Spectrum, Amiga, Amiga CD32 a Atari ST.\n\nDizzy se musí stát rytířem, aby se mohl vysvobodit ze spánku svojí milovanou Daisy.\n\nHra byla vydána v roce 1991 pro počítače Amstrad CPC, Commodore 64, Sinclair ZX Spectrum, DOS, NES, Amiga, Amiga CD32 a Atari ST.\n\nDizzyho úkolem v této hře je najít ukradené poklady. Kromě možnosti doplnit si energii má nyní Dizzy možnost si doplnit i dva životy.\nHra byla vydána v roce 1992 pro počítače Amstrad CPC, Commodore 64, Sinclair ZX Spectrum, DOS, Amiga, Amiga CD32 a Atari ST.\n\nHra byla vydána v roce 1991 pro počítače DOS, Amiga, Amiga CD32, Sega Mega Drive, Sega Master System a Sega Game Gear.\n\nDizzy v bludišti. Musí sníst co nejrychleji jídlo, které se v bludišti nachází a přitom se vyhýbat nepřátelům. Jedná se o podobný typ hry jako známý Pac-Man. Hra byla vydána roku 1987.\n\nDizzy byl shozen zlým pirátem na dno moře. Dizzy se tedy musí dostat ze dna nad hladinu. Využít k tomu může bublin, které vznikají na dně moře. Hra byla vydána roku 1990.\n\nDizzy se dostal do továrny, kde musí řídit pás. Ze shora padají různé objekty a Dizzy musí pás nastavit tak, aby objekt mohl pásem volně propadnout. Hra byla vydána roku 1990.\n\nVarianta hry Fast Food Dizzy. Dizzy se opět ocitl v bludišti, kde musí posbírat věci se zde nacházející a vyhýbat se nepřátelům. Hra byla vydána roku 1990.\n\nZřejmě jediná hra z celé série, která umožňuje současnou hru dvou hráčů. Dizzy (pokud hrají dva hráči současně, tak také Daisy) v sudu sjíždí řeku. Musí se vyhýbat nepřátelům. Hra byla vydána roku 1991.\n\n\n\n"}
{"id": "229665", "url": "https://cs.wikipedia.org/wiki?curid=229665", "title": "Ľubochnianka", "text": "Ľubochnianka\n\nĽubochnianka je potok na severním Slovensku, levostranný přítok Váhu. Jeho délka je asi 24 kilometrů.\n\nPramení ve Velké Fatře pod hlavním hřebenem mezi vrcholem a sedlem Ploské v nadmořské výšce asi 1450 metrů. Teče od jihu k severu Ľubochnianskou dolinou a odvodňuje velkou část pohoří Velké Fatry. Poblíž obce Ľubochňa se vlévá v nadmořské výšce 440 metrů do Váhu. Průměrný průtok Ľubochnianky při ústí je 2,4 m³/s.\n\nPotok byl až do 19. století využíván pro plavení kmenů. Pro nadlepšení vodního stavu byly za tím účelem vybudovány dvě nádrže, \"Vyšný Tajch\" a \"Nižný Tajch\". Přesto byl tento způsob nespolehlivý – závisel na množství srážek a v mělčích místech se kmeny zachytávaly.\n\nPodél většiny délky toku byla proto v letech 1904 až 1966 vybudována elektrifikovaná úzkorozchodná železnice využívaná pro dopravu vytěženého dřeva. Do současnosti se z ní zachovaly pouze nepatrné stopy, místo ní vede asfaltová silnice uzavřená pro veřejnou dopravu.\n"}
{"id": "229670", "url": "https://cs.wikipedia.org/wiki?curid=229670", "title": "Pan profesor, nepřítel žen", "text": "Pan profesor, nepřítel žen\n\nPan profesor, nepřítel žen byl český němý film z roku 1913, který jako svůj jediný režijní pokus natočil pro filmovou společnost Illusion herec Jiří Steimar.\n\nÚdaje o obsahu k tomuto nedochovanému snímků se rovněž nedochovaly.\n\nFilmovou komedii \"Pan profesor, nepřítel žen\" natočil jako svůj jediný režijní pokus herec Jiří Steimar, který si ve filmu zahrál také hlavní roli, pro společnost Illusion na dvorku jejího kina a v černošických exteriérech. Vedle něj si ve filmu zahrála i jeho manželka Anna Budilová-Steimarová a několik významných hereckých osobností budoucnosti – Bedřich Vrbský, Eduard Kohout nebo František Kovářík. Film, ani žádná z jeho částí, se do dnešních dnů nedochoval. Zajímavostí snímku bylo podle svědectví pamětníků to, že úvodní portréty představitelů hlavních rolí byly ručně kolorovány.\n\n\n"}
{"id": "229671", "url": "https://cs.wikipedia.org/wiki?curid=229671", "title": "Pět smyslů člověka", "text": "Pět smyslů člověka\n\nPět smyslů člověka, někdy označovaný jako Prefantýn a jeho láska, je český němý film z roku 1913 vyrobený ve společnosti Kinofa Josefem Švábem-Malostranským a Antonínem Pechem.\n\nDochovaný kratičký snímek představuje pět lidských smyslů. Příběh sluhy Prefantýna dokládá jejich význam: Prefantýn nejprve na ulici uvidí pěknou kuchařku (zrak). Pomůže jí donést domů nákup a druhý den jí přinese květinu, k níž si kuchařinka přivoní (čich). Prefantýn od ní dostává chutný oběd a zapije ho pivem (chuť). Nato se posadí ke kuchařce, obejme a políbí ji (hmat). Před zataženou oponou tančí Amorek a my si představujeme lahodnou píseň lásky (zvuk). V závěru filmu jsou civilní záběry Josefa Švába-Malostranského a Katy Kaclové-Vališové.\n\nFilmem \"Pět smyslů člověka\" se po patnáctileté přestávce na filmové plátno vrátil první český filmový herec Josef Šváb-Malostranský. Vedle ztvárnění hlavní role byl také autorem scénáře a režisérem tohoto kratičkého skeče ukazujícího pět lidských smyslů. Za kamerou stál zakladatel první české filmové společnosti Kinofy Antonín Pech a Švábovou partnerkou ve filmu je Katy Kaclová-Vališová. Film se natáčel na Ovocném trhu v Praze a v soukromém bytě v paláci Lucerna. Jako jedna z mála u filmů z dob počátků české kinematografie se jeho kopie dochovala do dnešních dnů.\n\n\n"}
{"id": "229672", "url": "https://cs.wikipedia.org/wiki?curid=229672", "title": "Podkova (film)", "text": "Podkova (film)\n\nPodkova byl český němý film z roku 1913, který natočil ve společnosti ASUM jako komedii Max Urban na terase své vily v Praze u železničního mostu. Stejně jako většina filmů společnosti ASUM se ani tento film nedochoval. Námět na film napsala Urbanova manželka, herečka Andula Sedláčková, Urban film režíroval a stál za kamerou. Víme jen o jediném herci, který ve filmu vystupoval - byl to představitel titulní postavy smolaře Karel Váňa.\n\nGroteskní příběh muže, který našel podkovu a ponechal si ji v domnění, že mu přinese štěstí. Opak se však stává pravdou a mládenec je pronásledován nehodami. Nakonec podkovu donese tam, kde ji sebral.\n\n\n"}
{"id": "229674", "url": "https://cs.wikipedia.org/wiki?curid=229674", "title": "Hunter", "text": "Hunter\n\nHunter může být:\n\n"}
{"id": "229676", "url": "https://cs.wikipedia.org/wiki?curid=229676", "title": "Hunter (řeka)", "text": "Hunter (řeka)\n\nHunter ( ) je řeka na jihovýchodě Austrálie ve státě Nový Jižní Wales. Je dlouhá 465 km. Povodí má rozlohu 20 500 km².\n\nStéká ze svahů horského hřbetu Liverpool. Ústí do Tasmanova moře Tichého oceánu.\n\nPrůměrný průtok vody činí 52 m³/s. Nejvyšších stavů dosahuje od června do srpna. Často dochází k ničivým povodním.\n\nZa účelem regulace průtoku a pro zavlažování byly na řece vybudovány hráze a přehradní nádrže. V ústí se nachází město Newcastle. Vodní doprava je možná k městu Morpet.\n"}
{"id": "229677", "url": "https://cs.wikipedia.org/wiki?curid=229677", "title": "Kihnu väin", "text": "Kihnu väin\n\nKihnu väin (česky \"Kihnuský průliv\") je průliv oddělující ostrov Kihnu od pevninské části Estonska.\n\nKihnu väin má šířku přibližně 12 km. V průlivu se nachází řada menších ostrovů a ostrůvků, z nichž největší je Manilaid.\n\nPrůliv je významným útočištěm vodních ptáků. Vyskytuje se zde 43 druhů, které jsou v Estonsku ohrožené.\n"}
{"id": "229680", "url": "https://cs.wikipedia.org/wiki?curid=229680", "title": "Ksora", "text": "Ksora\n\nKsora (δ Cas/δ Cassiopeiae) je hvězda v souhvězdí Kasiopeji. Jde o zákrytovou proměnnou dvojhvězdu typu Algol s periodou 759 dní. Její zdánlivá hvězdná velikost kolísá mezi 2,68 m a 2,74 m. Ksora patří ke spektrální třídě A3 a její vzdálenost od Země je přibližně 99 světelných let.\n\nKsora (ركبة) je arabský název pro koleno.\n\n"}
{"id": "229681", "url": "https://cs.wikipedia.org/wiki?curid=229681", "title": "St. Mirren FC", "text": "St. Mirren FC\n\nSt. Mirren FC (\"St. Mirren Football Club\") je klub skotské Scottish Premiership, sídlící ve městě Paisley. St. Mirren FC patří k předním klubům Skotska. Klub byl založen roku 1877. Hřištěm klubu je St. Mirren Park s kapacitou 10 800 diváků.\n"}
{"id": "229685", "url": "https://cs.wikipedia.org/wiki?curid=229685", "title": "Kľak", "text": "Kľak\n\nKľak může označovat:\n\n\n\n"}
{"id": "229690", "url": "https://cs.wikipedia.org/wiki?curid=229690", "title": "Maffei II", "text": "Maffei II\n\nMaffei II je velká spirální galaxie s příčkou v souhvězdí Kasiopeji patřící do Skupiny galaxií Maffei. Maffei 2 spolu s Maffei 1 objevil italský astronom Paolo Maffei v roce 1968 v infračerveném oboru spektra.\n"}
{"id": "229692", "url": "https://cs.wikipedia.org/wiki?curid=229692", "title": "Skandinávská biskupská konference", "text": "Skandinávská biskupská konference\n\nSkandinávská biskupská konference je biskupská konference sdružující katolické biskupy Severských zemí: Norska, Švédska, Finska, Dánska a Islandu. \n\nObvykle se biskupské konference tvoří pro jeden stát - výjimku tvoří případy, kdy by to nemělo smysl. To se stává tehdy, když jsou státy moc malé (platí například pro různé ostrovní státy v Tichomoří) nebo jsou sice velké, ale pouze se zanedbatelným podílem katolíků mezi obyvateli - což je případ Severských zemí. Jejími členy jsou biskupové a preláti následujících církevně-správních jednotek:\n"}
{"id": "229694", "url": "https://cs.wikipedia.org/wiki?curid=229694", "title": "Motherwell FC", "text": "Motherwell FC\n\nMotherwell FC (\"Motherwell Football Club\") je klub skotské Scottish Premiership, sídlící ve městě Motherwell. Motherwell FC patří k předním klubům Skotska. Klub byl založen roku 1886. Hřištěm klubu je Fir Park s kapacitou 13 742 diváků.\n\nKlub se představil ve 2. předkole Evropské ligy UEFA 2014/15 proti islandskému celku Stjarnan, který jej vyřadil.\n"}
{"id": "229698", "url": "https://cs.wikipedia.org/wiki?curid=229698", "title": "Amy Winehouse", "text": "Amy Winehouse\n\nAmy Jade Winehouse, přechýleně Winehouseová (14. září 1983, Southgate, Londýn, Anglie – 23. červenec 2011, Camden, Londýn, Anglie) byla britská jazzová, soulová a rythm´n´bluesová zpěvačka. Její debutové album \"Frank\", které vyšlo v roce 2003, se stalo velice populárním. Pomohl tomu hlavně pilotní singl „Stronger than Me“. Celosvětového úspěchu se ale dočkala až s druhým albem Back to Black, které vyšlo v roce 2006 a pochází z něj úspěšný singl „Rehab“. Za desku obdržela i šest nominací na Grammy Awards, z nichž pět proměnila ve vítězství. Získala i cenu BRIT Awards pro nejlepší umělkyni.\n\nNarodila se v severní části Londýna Southgate do židovské rodiny, ve které se poslouchal hlavně jazz. Její otec Mitchell Winehouse je taxikář a matka je lékárnice, rodiče jsou však rozvedení. Zhruba v deseti letech si s nejlepší kamarádkou ze školy založila amatérské rapové duo Sweet 'n' Sour (v překladu Sladká a Kyselá – Amy byla Kyselá) podle svého tehdejšího vzoru Salt-n-Pepa. Hudebně ji ovlivnilo mnoho osobností různých žánrů. Například Carole King, Prince nebo Madonna. V šestnácti letech začala zpívat profesionálně a podepsala první smlouvu s vydavatelstvím.\n\nDebutové album jí vyšlo v roce 2003. Všechny texty na albu si napsala sama a hudba byla ovlivněna hlavně jazzem. Kritika na album byla velmi pozitivní, Amy se mohla těšit hlavně srovnáním s Macy Gray.\n\nV žebříčcích v Británii se albu dařilo, pohybovalo se na nejvyšších příčkách. To vyneslo albu i několik nominací na BRIT Awards, kde vyhrála v kategorii Nejlepší píseň za singl Stronger than Me.\n\nPozději Amy několikrát uvedla, že by na albu udělala spoustu věcí jinak a že se do nahrávání příliš pletlo hudební vydavatelství.\n\nAlbum \"Back to Black\" vyšlo v roce 2006 a zahajovalo na sedmém místě. Později se ale propracovalo až na nejvyšší umístění v britském žebříčku. Hlavní zásluhu na tom měl singl \"Rehab\", kde s upřímností popisuje svou náklonnost k alkoholu, za kterou ji chtěl manažer poslat do protialkoholní léčebny, ona se ale vzepřela, celý manažerský tým vyhodila a začala pracovat s novými lidmi.\n\nDeska je ovlivněná především jejím bouřlivým osobním životem. Všechny skladby se týkají Amyina divokého a trochu zničujícího vztahu s Blake Fielder-Civilem. Oproti debutovému albu Frank jsou písně o mnoho depresivnější a smutnější.\n\nAlbum \"Back to Black\" se dostalo také na americký trh, kde se mu velmi dařilo. Nejvýše se dostal na 6. místo, ale po udílení cen Grammy, kde proměnila pět ze šesti nominací, se deska vyšvihla na druhé místo prodejního žebříčku. Celkově se desky prodalo přes 8,5 milionu kusů.\n\nKvůli problémům s drogami nedostala včas víza na předávání cen Grammy, tudíž se muselo její vystoupení přenášet satelitně do Los Angeles.\n\nAmy byla již od útlého věku velmi problémová, a to jak doma tak ve škole. Několikrát musela přestupovat z jedné školy do druhé, učitelé ji neměli v oblibě kvůli jejímu rebelskému chování. Ráda vyrušovala v hodinách neustálým zpěvem a notováním, což profesory vytáčelo. Prý si zpívala vždy na uklidnění, když byla nervózní.\n\nV pubertě přišly problémy s rozvodem rodičů, Amy ho nesla velmi těžce. Projevily se u ní příznaky depresí. S rodiči, především s otcem, měla ale vždy dobrý vztah – dokonce měla na jeho počest i tetování.\n\nJejí vztahy byly vždy zmíněny v písních, a to na obou albech. Při koncertování v londýnských hospodách se seznámila se svým mnohaletým přítelem a poté i manželem, Blake Fielder-Civilem. Jejich vztah byl sledován mnoha médii a Amy pomalu, ale jistě ničil. Fielder-Civil byl drogově závislý a Amy do tvrdých drog \"zatáhnul\".\n\nDne 18. května 2007 se Amy za Blakea provdala v Miami na Floridě. Již v roce 2007 se objevily spekulace, že se svým manželem užívá drogy. Ten byl později za napadení zatčen a byl držen ve vazební věznici. V říjnu 2007 byli zatčeni za držení marihuany.\n\nPozději bulvární deník The Sun přinesl fotografie poslané právě Fielder-Civilem, na kterých Amy kouří crack. Později se předávkovala diazepamem a extází.\n\nV únoru roku 2013 se Blake Fielder-Civil veřejně přiznal několika britským deníkům, že to byl právě on, kdo Amy \"ukázal\" tvrdší drogy, konkrétně heroin.\n\nV sobotu 23. července 2011 byla svým bodyguardem nalezena mrtvá ve svém domě v Londýně. Příčina smrti byla objasňována několik měsíců a zveřejněna až po třech měsících od úmrtí. Koroner určil, že příčinou její smrti byla otrava alkoholem. Obsah alkoholu v její krvi byl stanoven na 416 mg na decilitr - 4,16 promile.\n\nZávislost na drogách, hlavně na alkoholu, jí působila veliké problémy. Zpívá o ní v písni \"Rehab\", kde také říká, že léčit se nepůjde, že je jí dobře. Americká skupina Green Day vydala roku 2012 na desce ¡Dos! píseň \"Amy\", věnovanou zpěvaččině památce.\n\nDne 14. září 2014, v den jejích nedožitých 31. narozenin, byla na tržišti v Camdenu, kde Amy Winehouse žila a také zemřela, odhalena její bronzová socha v životní velikosti (175 cm). Autorem díla je sochař Scott Eaton. Dle sdělení jejího otce byla socha umístěna na tržišti (Stables Market), aby byla co nejblíže jejím obdivovatelům i širší veřejnosti.\n\n\n\nV roce 2015 měl na filmovém festivalu v Cannes premiéru dokumentární životopisný film \"Amy\" režiséra Asifa Kapadii.\n\n"}
{"id": "229700", "url": "https://cs.wikipedia.org/wiki?curid=229700", "title": "Trubnaja (stanice metra v Moskvě)", "text": "Trubnaja (stanice metra v Moskvě)\n\nTrubnaja () je v pořadí 173. stanice metra vystavěná v Moskvě, součást severní části centrální úseku Ljublinské linky. Zprovozněna byla 30. srpna 2007, ačkoliv to bylo plánováno již v roce 2006. Dne 27. srpna 2007 proběhla první zkušební jízda na trati do stanice, o dva dny dříve již proběhla zkouška eskalátorů\nStanice je pojmenována podle Trubného náměstí (), pod kterým se nachází.\n\nStanice začala být budována již v roce 1984, v dobách, kdy se stavěl Cvetnoj bulvar (stanice, se kterou je Trubnaja po dokončení propojena). Během 80. let tak byly vyraženy všechny tři tunely, avšak další práce se přerušily v letech devadesátých, po rozpadu SSSR a odebrání nezbytných prostředků. Z linky Ljublinskaja byl zprovozněn pouze její jižní úsek, zajišťující dopravu od centra města do sídlišť na jeho jihovýchodě, úsek pod centrem byl zakonzervován včetně této stanice.\n\nSpolu se zvýšením financí na výstavbu metra na počátku 21. století byly obnoveny stavební práce i na této stanici, která je nyní součástí úseku Sretěnskij Bulvar – \"Trubnaja\". Stanice je trojlodní ražená se zkrácenou délkou střední lodě. Jižní výstup povede pod náměstí, severní pak s čtyřramennými eskalátory do druhé stanice.\n\nJejí prostupy jsou obložené mramorem v nazelenalých tónech, je ale použit i mramor v jiných odstínech. Osvětlení zajišťují lampy připomínající historické osvětlení Moskvy z přelomu 19. a 20. století.\n\n"}
{"id": "229702", "url": "https://cs.wikipedia.org/wiki?curid=229702", "title": "Wilhelm Schmidt", "text": "Wilhelm Schmidt\n\nWilhelm Schmidt (16. února 1868 - 10. ledna 1954) byl katolický teolog, lingvista, antropolog, orientalista a etnolog. Proslavil se svou hypotézou o vzniku náboženství z prvotního monoteismu. Většina jeho prací se snaží o vědecké podložení této teorie. Byl oficiálním religionistou římskokatolické církve a jeho práce měly ve své době velký vliv nejen na religionistiku.\n\nWilhelm Schmidt se narodil v Hörde u Dortmundu ve Vestfálsku. Jakmile ukončil střední školu, začal roku 1883 studovat v Holandsku teologii a filosofii. Po ukončení studia, v roce 1892 byl vysvěcen na kněze. Následující léta studoval v Berlíně islamistiku a semitské jazyky. Od roku 1895 začal vyučovat v rakouském Mödlingu u Vídně teologii, lingvistiku a dějiny náboženství. Jako misionář procestoval Ohňovou zemi, Zadní Indii, Východní Afriku i Filipíny. Roku 1902 Schmidt přijal rakouské občanství.\n\nRoku 1906 založil významný antropologický časopis Anthropos, který dodnes vychází. V témže roce přednesl přednášku na shromáždění Görresovy společnosti na téma \"Myšlenka vývoje v religionistice\". Teze, které tehdy pronesl, se staly podkladem pro jeho asi nejslavnější práci o původu ideje boha, \"Der Ursprung der Gottesidee\" (12 svazků, 1912-1955).\n\nRoku 1921 se stal profesorem etnologie ve Vídni a od roku 1924 vedl vědecké oddělení vatikánského muzea pro dějiny misie. V roce 1932 založil v Mödlingu u Vídně vědecké pracoviště s názvem \"Anthropos\", roku 1938 však byl nacisty zatčen a musel se přemístit i s institutem do švýcarského Frodeville. Od roku 1941 byl profesorem etnologie a jazykovědy ve švýcarském Freiburku až do roku 1948, kdy odchází do důchodu.\n\nSchmidt je znám především díky zkonstruování tzv. degenerativní hypotézy o původu náboženství. Podle této teorie stojí na počátku všech dějin náboženství víra v jednoho nejvyššího boha (prvotní monoteismus, „urmonoteismus“). Postupem času se lidstvo od tohoto boha odklání, aby se k němu vrátilo prostřednictvím křesťanského monoteismu. Tuto teorii se snažil podložit rozsáhlým materiálem z oblasti etnografie. \n\nSchmidtova teorie hrála ve své době velkou roli. Byla oponentem k evolučním teoriím o vzniku náboženství, jejichž stoupenci byli tzv. \"progresionisté\", zatímco stoupence degenerativní hypotézy dnes nazýváme \"degeneracionisté\".\n\nKritika Schmidtova pojetí původu náboženství směřuje dvěma směry:\n\nV teorii urmonoteismu, se odráží velký vliv A. Langa. Dnes se Schmidtova teorie pokládá za překonanou.\n\n\n\n"}
{"id": "229706", "url": "https://cs.wikipedia.org/wiki?curid=229706", "title": "Hrbov", "text": "Hrbov\n\nHrbov může být jméno:\n"}
{"id": "229708", "url": "https://cs.wikipedia.org/wiki?curid=229708", "title": "13 (album, Blur)", "text": "13 (album, Blur)\n\n13 je šesté studiové album britské kapely Blur, které vyšlo v roce 1999. Album se dostalo na první místo prodejnosti ve Velké Británii. V USA se kapele nedařilo, nejvýše se deska dostala na 80. pozici.\n\nNa této desce kapela definitivně opustila pro ně typický Britpop a pustila se do Indie rocku.\n\n\nJaponská bonusová píseň\n"}
{"id": "229716", "url": "https://cs.wikipedia.org/wiki?curid=229716", "title": "Římskokatolická církev ve Finsku", "text": "Římskokatolická církev ve Finsku\n\nŘímskokatolická církev není ve Finsku příliš rozšířena, v současné době čítá asi 10 000 katolíků (cca 0,2 % obyvatel). Většinou jsou to navíc cizinci: řadovými věřícími počínaje a duchovními konče. Mezi nimi jsou ponejvíce Poláci a exulanti z Běloruska. V roce 1955 byla vytyčena helsinská diecéze, která pokrývá (stejně jako jí předcházející apoštolský vikariát) území celého státu. Jejím biskupem je od roku 2009 Teemu Sippo. Finští biskupové jsou členy Skandinávské biskupské konference, která sdružuje biskupy severských zemí. \n"}
{"id": "229723", "url": "https://cs.wikipedia.org/wiki?curid=229723", "title": "Římskokatolická církev ve Švédsku", "text": "Římskokatolická církev ve Švédsku\n\nŘímskokatolická církev není ve Švédsku příliš rozšířena, čítá asi 95 000 katolíků (cca 1,05 % obyvatel). Většinu z nich tvoří přistěhovalci a Švédové s přistěhovaleckými kořeny (zejména pak Poláci a Chorvati, kteří mají ve velkých městech bohoslužby ve vlastním jazyce). I kněží jsou většinou cizinci - přibližně třetina všech katolických kněží ve Švédsku jsou Poláci. Území státu pokrývá stockholmská diecéze. Švédští biskupové jsou členy Skandinávské biskupské konference.\n\nKatolická misie ve Švédsku byla oficiálně založena arcibiskupem Ansgarem v Birka roku 829. Prvním křesťanským králem se stal Olof Skötkonung. Ve středověku církev ovlivňovala veřejný život, podílela se na švédské kultuře, vědě a filozofii. Byly zakládány školy, univerzita v Uppsale, nemocnice, kláštery a jiné církevní instituce. Mnozí církevní představitelé se významně projevovali i mimo náboženskou sféru. Švédská reformace začala v 16. století, když roku 1527 král Gustav Vasa  zrušil plné společenství s papežským Římem a vyhlásil samostatnost švédské církve. Budoucí král Karel IX. Švédský ovlivnil průběh uppsalské synody v roce 1593 a švédská církev byla definitivně prohlášena za Luterskou státní církev. Vláda rozběhla protikatolický program, který zahrnoval deportace a tresty smrti po švédské katolíky v letech 1599 až 1781. Limitované návštěvy jednotlivých katolíků ze zahraničí byly dekriminalizovány tolerančním zákonem z roku 1781, vydaným Gustavem III. Švédským. Konverze švédských občanů ke katolicismu přestala být trestným činem v roce 1860 a roku 1951 bylo švédským občanům povoleno vystoupit z luterské státní církve. V roce 1977 bylo zrušeno poslední omezení katolických klášterů v zemi. \n\nOd roku 1953 je římskokatolická církev ve Švédsku reprezentována stockholmskou diecézí, jejíž území pokrývá celou zemi. \n\n"}
{"id": "229728", "url": "https://cs.wikipedia.org/wiki?curid=229728", "title": "Katolická církev v Turecku", "text": "Katolická církev v Turecku\n\nKatolická církev tvoří v Turecku jednu z četných náboženských menšin. Přestože stoupenci žádného náboženství nejsou v tureckém sekulárním státě privilegovanými, islám je zde stále dominantní (99 % obyvatel země jsou muslimové). Kromě něj ale vyznávají někteří Turci či příslušníci národnostních menšin ale také i pravoslaví či jsou stoupenci protestantských křesťanských směrů. Celkem je v Turecku zhruba 21 500 římských katolíků. Ritus zde rozšířený je jak latinský, tak i byzantský, arménský, či asyrský, tj. chaldejský.\n\nVztahy mezi katolíky a muslimy jsou v zemi sice na relativně přijatelné úrovni, avšak čas od času dochází k různým incidentům (například zavraždění italského kněze Santoreho či v souvislosti s návštěvou papeže Benedikta XVI.). Právě návštěva papeže v Turecku v listopadu 2006 v atmosféře napětí mezi křesťany a muslimy vzhledem ke kauze karikatur proroka Mohameda bylo pro turecké stoupence Římskokatolické církve významnou událostí.\n\n\n\n\n\n"}
{"id": "229731", "url": "https://cs.wikipedia.org/wiki?curid=229731", "title": "Gastonia", "text": "Gastonia\n\nGastonia (\"podle objevitele Roberta Gastona\") byl asi 5 až 6 metrů dlouhý a kolem 1900 kg vážící obrněný býložravý ankylosaurní dinosaurus blízce příbuzný rodu \"Polacanthus\". Tento rod je známý z kompletních pozůstatků zahrnujících několik lebek. Žil přibližně před 125 milióny let na území dnešního Utahu (USA).\n\n\"Gastonia\" žila po boku obrovského dromeosaurida rodu \"Utahraptor\", velmi dobré kostěné brnění těla tedy mělo svoje opodstatnění. Úzká, protáhlá lebka byla chráněná srostlými kostěnými pláty, přední část trupu kostěnými trny, bedra plochou srostlou kostěnou plotnou a ocas, kromě kostěných hrbolů, byl opatřen po bocích i ostrými kostěnými deskami, které byli používány jako nůžky. Koncem minulého století se myslelo, že podobně jako vyspělejší čeleď Ankylosauridae, i zástupci čeledi Polacanthidae (tím pádem i \"Gastonia\") disponovali kostěným kyjem na konci ocasu. Později se však zjistilo, že to byl omyl.\n\nTento dinosaurus se objevuje také v románu Roberta T. Bakkera Červený raptor. V roce 2016 byl formálně popsán druhý známý druh tohoto rodu, \"G. lorriemcwhinneyae\".\n\n"}
{"id": "229732", "url": "https://cs.wikipedia.org/wiki?curid=229732", "title": "Miroslav Baranek", "text": "Miroslav Baranek\n\nMiroslav Baranek (* 10. listopadu 1973, Havířov) je bývalý český fotbalový záložník a reprezentant. Na amatérské úrovni hraje za SK Třeboradice v pražském přeboru, kam jej zlákal v roce 2012 Václav Drobný. V dresu Sparty Praha se radoval ze zisku pěti ligových titulů. Ve Spartě poté působil v roli vedoucího mužstva. V dresu české fotbalové reprezentace odehrál v letech 1995–2002 celkem 17 zápasů a vstřelil 5 branek.\n\nMiroslav Baranek je ochovancem fotbalu v Horní Suché (současný název TJ Depos Horní Suchá), odkud ještě v žákovském věku přešel do sousedního Baníku Havířov (současný název MFK Havířov). S prvoligovým českým fotbalem začínal ve Vítkovicích, kde strávil sezonu 1993/94. Poté se stěhoval do druholigového moravského klubu FC LeRK Brno (jaro 1995) a následně do Olomouce, kde se stal velkou oporou SK Sigma Olomouc po dvě sezony. Jeho výkonů si všimlo vedení Sparty a přivedlo si ho do svého týmu. I tam se stal oporou mužstva. V roce 2001 českou ligu načas opustil, ale v Německu se příliš neprosadil a vrátil se zpět do Sparty. Tam už ale tolik nezářil a byl propuštěn. Půlku sezony 2004/05 strávil v Mladé Boleslavi, než se usídlil v Jablonci, kde je i na začátku sezóny 2007/08 velmi důležitým článkem týmu. Po skončení ročníku se však vedení klubu rozhodlo neprodloužit Barankovi smlouvu a hráč zamířil do druholigového rakouského klubu Trenkwalder Schwadorf. Tam se ale po výměně trenéra příliš neprosadil. V letech 2009–2011 nastupoval za mužstvo ASK Kottingbrunn v rakouské regionální soutěži. Po odchodu z Kottingbrunnu hrál za rakouský tým SC Laa/Thaya odkud přestoupil v průběhu sezony 2011/12 do 1. SK Prostějov.\n\nDne 11. března 2012 nastoupil za nováčka pražského přeboru SK Třeboradice, kde se společně s Václavem Drobným stal základní páteří mužstva.\n\nV roce 1998 odehrál tři utkání za český reprezentační B-výběr na turnaji v čínské Šanghaji. Postupně hrál proti TSV 1860 München (výhra 1:0), Ramplas Juniors (prohra 1:2) a FC Šanghaj (výhra 3:0). Miroslav Baranek v každém zápase vstřelil po jednom gólu.\n\nDostal se i do reprezentačního A-mužstva, za které v letech 1995–2002 odehrál 17 zápasů a zaznamenal 5 branek. Debutoval 13. prosince 1995 v přátelském utkání proti domácímu Kuvajtu (výhra ČR 2:1). 15. srpna 2001 vstřelil hattrick v přátelském zápase proti Jižní Koreji, čímž přispěl k vysoké výhře českého národního mužstva 5:0.\n\nGóly Miroslava Baranka za reprezentační A-mužstvo České republiky \n\n"}
{"id": "229734", "url": "https://cs.wikipedia.org/wiki?curid=229734", "title": "Vít Baránek", "text": "Vít Baránek\n\nVít Baránek (* 27. září 1974 Opava) je bývalý český fotbalový brankář, který hrál první fotbalovou Gambrinus ligu. Jeho bratrem je bývalý profesionální fotbalista a trenér Jan Baránek.\n\nS prvoligovým českým fotbalem začínal v Ostravě, kde byl jeden čas jedničkou týmu, jindy zase kryl záda jinému brankáři. To vše skončilo v roce 2001, kdy se stěhoval do Opavy, ale tam vydržel pouze jednu prvoligovou sezonu. V sezoně 2002-2003 působil na Slovensku. Od sezóny 2003 se stal hráčem Zlína a byl jasnou jedničkou týmu. Od sezóny 09/10 působi opět v Baníku Ostrava, Od roku 2012 působí v mužstvu Baník Ostrava jako trenér brankářů.\nCelkem odchytal v 1. lize 298 zápasů a vychytal 86 nul.\n"}
{"id": "229735", "url": "https://cs.wikipedia.org/wiki?curid=229735", "title": "Římskokatolická církev na Islandu", "text": "Římskokatolická církev na Islandu\n\nŘímskokatolická církev není na Islandu příliš rozšířena, v současné době čítá asi 12 000 katolíků. Počet katolíků poměrně rychle narůstá, a to hlavně díky imigrantům z katolických středo- a východoevropských zemí (zejména Polska, Slovenska či Litvy). Území státu pokrývá diecéze Reykjavík, která je rozdělena do šesti farností Zajímavostí je, že islandská diecése nespadá pod žádnou církevní provincii, tedy pod žádného arcibiskupa-metropolitu. Islandský biskup je tedy odpovědný přímo Svatému Stolci. Islandští biskupové jsou členy Skandinávské biskupské konference. V září roku 2015 jmenoval papež František novým islandským biskupem slovenského kapucína P. Dávida Tencera, O.F.M. Cap., který je jedním z trojice slovenských kapucínských misionářů na ostrově, spravujících vikariát Stella Maris a hlavní náplní jejich pastorační práce je starost o tamní dělníky, kteří pocházejí především z Polska. Většina z 15 islandských kněží pochází z ciziny - především pak z Polska, Slovenska či Irska.\n\nPočátky křesťanství na Islandu není úplně lehké určit. Víme, že zde určitý čas pobývali irští mniši, kteří však odjeli bez většího úspěchu. Po nich přišli misionáři ze severního Německa a Norska, kteří pokřtili velkou část obyvatelstva. Na konci X. století již byl počet křesťanů tak velký, že se tamní vládnoucí vrstvy začaly obávat o mír a jednotu v zemi, jejímž státním náboženstvím bylo stále skandinávské pohanství. V roce 1000 ustanovil po jednání islandského sněmu tehdejší „předseda parlamentu” Thorgeir Þorkelsson Ljósvetningagoði křesťanství za státní náboženství. Po celé XI. a XII. století na Islandu křesťanství vzkvétalo, země byla rozdělena do dvou diecésí - Skálholt a Hólar, vzniklo zde několik klášterů, většinou řídících se řeholí Benediktovou, nebo Augustinovou. Jedním z nejvýznamnějších biskupů byl Þorlákur Þórhallsson (Thorlak Thorhallsson, sv. Thorlak), který se narodil roku 1133 chudým zemědělcům, na kněze byl vysvěcen ještě před dosažením věku 18 let, poté odjel na krátká studia theologie do Francie a Anglie, kde začal inklinovat k augustinianské řeholi. Byl znám pro důsledné vyžadování zachovávání kněžského celibátu, a to v době, kdy byl tento nejen na Islandu většinou kněží ignorován. Podobně dbal na veřejnou mravnost, a odvážil se postavit i mocným, např. jednomu z náčelníků, který měl nemanželský poměr s biskupovou vlastní sestrou. Později se Thorlak stáhnul z veřejného života a uchýlil se do samoty augustinianského kláštera. Byl na Islandu tak populární, že v tamní diecési byl kanonisován již pět let po jeho smrti. Oficiálně ho však kanonisoval a ustanovil za patrona Islandu až v roce 1984 papež sv. Jan Pavel II.\n\nBěhem reformace, cca v polovině XVI. století, kdy Islandu vládl dánský král Kristián III., se země stala luteránskou, přičemž luteránství se zanedlouho stalo náboženstvím státním. Kněží, mniši i věřící, kteří zůstali věrni katolické víře byli pronásledováni, což vedlo téměř až k občanské válce. Tento odpor skončil (nebo spíše byl skončen) roku 1550, kdy byli popraveny vůdčí osobnosti katolického odporu. Katolictví bylo tedy zakázáno, majetek Církve připadl islandskému vladaři. Zajímavé je, že latina byla oficiálním jazykem islandské církve až do roku 1686, stejně tak mnoho slov z katolické terminologie a další vnější formy církevního života byly zachovány - kupř. bohoslužebná roucha (podobně jako u jiných skandinávských luterských církví). Ti věřící a kněží, kteří nebyli popraveni a odmítli konvertovat k luterství, ze země uprchli, a to povětšinou do Skotska. Po více než tři století nesměl žádný katolický kněz vstoupit na islandskou půdu.\n\nCírkev založila 8. prosince 1855 Apoštolskou prefekturu severního pólu (\"Præfectura Apostolica Poli Arctici\"), která zahrnovala i Island. O pár let později se na Islandu usídlili prví dva katoličtí misionáři, kterými byli dva francouzští kněží Bernard Bernard a Jean-Baptiste Baudoin. Setkali se s obtížným přijetím, přičemž Bernard zemi opustil, Baudoin v zemi vytrval až do roku 1875, kdy umřel. Před tím, roku 1869 založil papež Pius IX. Apoštolskou prefekturu Dánska, pod kterou Island spadal. \n\nSvoboda vyznání byla na Islandu vyhlášena roku 1874, po přestávce byla katolická misijní činnost obnovena, byl založen kostel, katolická škola a dokonce nemocnice, spravovaná řeholnicemi. Roku 1892 se Island stal součástí Apoštolského vikariátu Dánska a roku 1923 se stal Island samostatnou papežskou prefekturou. O pár let později, roku 1929 se stal Island apoštolským vikariátem (ekvivalentní instituce jako Apoštolský exarchát v ČR církve řeckokatolické). 18. října 1968 dozrála tato entita v samostatnou diecési Reykjavík. \n\nVe dvacátém století se žili dva významní islandští spisovatelé, kteří byli katolíky - Halldór Laxness, který však byl katolíkem jen po část svého života. Důsledněji katolický byl Jón Sveinsson, který se přestěhoval do Francie a stal se jesuitou, jeho dětské knížky jsou dodnes velmi populární, ačkoliv nepsal v islandštině, Sveinsson byl dokonce vyobrazen na islandské poštovní známce. V roce 1989 navštívil Island papež sv. Jan Pavel II. Katolická církev je dnes se svými asi 4% populace druhou největší křesťanskou denominací v zemi.\n"}
{"id": "229736", "url": "https://cs.wikipedia.org/wiki?curid=229736", "title": "Bílý kůň z Uffingtonu", "text": "Bílý kůň z Uffingtonu\n\nBílý kůň z Uffingtonu je tzv. geoglyf – starověká podoba siluety koně vyobrazená ve stráni vápencového kopce asi dva kilometry jižně od obce Uffington v Berkshire v jihozápadním Oxfordshire v Anglii nedaleko od známého města Oxford.\n\nJedná se o silně stylizovanou podobu koně dlouhou asi 110 m, umístěnou na úbočí kopce tak, že je dobře vidět jen vysoko ze vzduchu. Technika vyobrazení spočívá v odstranění vegetačního krytu z bílého vápencového podloží.\n\nV okolí se nachází řada archeologických lokalit, např. hradiště z doby bronzové u Uffingtonu nebo prehistorická mohyla \"Wayland's Smithy\" cca 2 km západně; nepříliš daleko vede \"The Ridgeway\", stará stezka, považovaná za nejstarší cestu v Británii, užívanou již v období neolitu.\n\nTato skalní rytina se nalézá pod vrchem, na kterém stojí hradiště z doby bronzové, předpokládá se tedy, že v té době vznikla i sama silueta koně a byla by tedy stará přibližně 3000 let. Toto datování nevylučuje ani výzkum v roce 1994, který pomocí fotoluminiscenční metody přinesl tři data mezi lety 3000 – 600 př. n. l. Užívání v době železné dokládají nálezy mincí z tohoto období. Uffingtonský kůň inspiroval mnoho dalších bílých koňů po celé Anglii (například Milk Hill).\n\nVýznam rytiny se diskutuje často a dlouho. Není dokonce zcela jisté, zda představuje skutečně koně, či nějaké jiné zvíře.\n\nVětšinou se soudí, že \"Bílý kůň\" je kmenový symbol a je v nějakém vztahu ke stavitelům hradiště v Uffingtonu. Jiná hypotéza předpokládá, že by vyobrazení mohlo sloužit jako znamení pro putující po \"The Ridgeway\", oznamujíc jim, že jsou zde k mání čerství koně.\n\nPodle jiných názorů svědčí tato rytina o kultu bílého, možná slunečního koně v keltské Británii.\n\nPodle místního lidového podání jde ovšem o vyobrazení draka, jehož přemohl svatý Jiří na nedalekém kopci \"Dragon Hill\".\n\nOd konce 19. století je \"Bílý kůň\" udržován, a to každých sedm let, kdy jeho renovace je součástí místních slavností, konaných na kopci. Není-li totiž obrys vyobrazení pravidelně čištěn, stává se nezřetelným, neboť postupně zarůstá vegetací.\n\nV současnosti je údržba památky v péči kulturní neziskové organizace English Heritage.\n"}
{"id": "229742", "url": "https://cs.wikipedia.org/wiki?curid=229742", "title": "Římskokatolická církev v Dánsku", "text": "Římskokatolická církev v Dánsku\n\nŘímskokatolická církev není v Dánsku příliš rozšířena, v současné době čítá necelých 39 000 katolíků (cca 0,7 % obyvatel). Území státu (včetně Faerských ostrovů a Grónska) pokrývá diecéze kodaňská, která je tak co do rozlohy jednou z největších katolických diecézí na světě. Dánští biskupové jsou členy Skandinávské biskupské konference.\n"}
{"id": "229744", "url": "https://cs.wikipedia.org/wiki?curid=229744", "title": "EBanka", "text": "EBanka\n\neBanka byla banka působící pod různými jmény na českém trhu v letech 1990 až 2008. V druhé polovině 90. let zde výrazně přispěla k prosazení a rozšíření přímého bankovnictví.\n\n29. prosince 1990 vznikla Agrobanka Olomouc, akciová společnost, která byla v roce 1993 přejmenována na Zemskou banku, akciovou společnost. V roce 1996 vstoupila Zemská banka do Stabilizačního programu ČNB a většinový podíl v ní byl prodán investiční skupině Expandia, která se tím dostala k bankovní licenci.\n\nSkupina Expandia Zemskou banku v roce 1997 přejmenovala a společnost od té doby nesla název Expandia Banka, a.s.. V roce 1998 přišla jako jeden z prvních českých peněžních ústavů s nabídkou homebankingu pro maloobchodní klientelu. Fakticky tak odstartovala rozvoj českého elektronického bankovnictví a přilákala mnoho klientů z řad \"progresivnějších\" zákazníků a firem zabývajících se tehdy startujícím elektronickým obchodem. Později ale od svých původních záměrů – stát se především elektronickou bankou – poněkud upustila a začala se věnovat rozsáhlé výstavbě nových poboček, neboť dosavadní strategie nepřinášela očekávané výsledky a banka se potýkala s dlouhodobými ztrátami.\n\nV roce 1999 do banky vstoupila finanční skupina České pojišťovny, která zde v roce 2000 získala majoritní podíl a ten postupně navyšovala až na 100% základního kapitálu (2005). V roce 2001 byla firma opět přejmenována a svůj poslední název eBanka, a.s. poté nesla až do konce své samostatné existence. Dne 24. července 2006 byla eBanka prodána finanční skupině Raiffeisen International. 7. července 2008 byla dokončena fúze s českou Raiffeisenbank a 7. ledna 2009 zanikl původní bankovní kód eBanky – 2400, čímž se historie banky definitivně uzavřela.\n\n\n"}
{"id": "229748", "url": "https://cs.wikipedia.org/wiki?curid=229748", "title": "Herebord von Bismarck", "text": "Herebord von Bismarck\n\nHerebord von Bismarck, v tehdejší písemnosti jako Herbordus de Bismarck, (* okolo 1200, Stendal – † 9. června 1280, tamtéž ) je historicky prvním doloženým zástupcem rodu Bismarcků, z něhož pocházel zejména Otto von Bismarck, kancléř Pruska, Severoněmeckého spolku a Německé říše. \n\nŽil v 13. století a byl poprvé zmiňován v roce 1270 jako cechovní mistr a rychtář.\n"}
{"id": "229750", "url": "https://cs.wikipedia.org/wiki?curid=229750", "title": ".45 ACP", "text": ".45 ACP\n\n.45 ACP (11,43×23mm) (Automatic Colt Pistol), také známý jako .45 Auto (C.I.P. nebo 45 Auto (SAAMI), je pistolový náboj zkonstruovaný Johnem Browningem v roce 1905 pro použití v jeho prototypu poloautomatické pistole Colt. Z toho se později vyvinula pistole M1911, která byla roku 1911 převzata americkou armádou.\n\nTento náboj se stal jedním z nejúspěšnějších vůbec, jak při vojenském použití, tak při použití civilisty. Od svého vytvoření na něj bylo komorováno nespočetně zbraní, zejména pistolí a samopalů, ale i pušek; revolvery jsou v této ráži vyráběny také, zpravidla pak používají díky absenci okraje u tohoto náboje pro nabíjení věnečky, neboli moon clipy). Existuje i varianta náboje .45ACP s okrajem, speciálně vytvořeným pro použití v revolverech, ta má označení .45 Auto Rim.\n\nAmerické jezdectvo kupovalo a testovalo na přelomu 19. a 20. století velké množství zbraní. Po mnoha testech a zkušenostech jiných armád došli k závěru, že minimální ráže má být .45 .\n\nFirma Colt pracovala s Browningem na vývoji ráže .41 v roce 1904 a když v roce 1905 jezdectvo požadovalo ráži .45, předělali svoji pistoli na tuto požadovanou ráži. Výsledkem byl Colt Model 1905 a nový náboj .45 ACP.\n\nNáboj měl původně střelu o hmotnosti 13 g a úsťovou rychlost 275 m/s (491 J). Po mnoha zkouškách se ale zjistilo, že lepší je hmotnost 15g a rychlost 260 m/s (507 J).\n\nTento náboj je velmi podobný výkonem náboji .45 S&W. Ve srovnání s nábojem .45 Colt je pouze o trochu méně výkonný, ale je mnohem kratší.\n\nJedná se o jeden z nejefektivnějších pistolových nábojů určených pro boj. Kombinuje velmi dobrou přesnost se zastavovacími schopnostmi proti lidským útočníkům. Dále má přijatelný zdvih a zpětný ráz a nízký světelný záblesk při výstřelu.\n\nJako mnoho jiných pistolových nábojů dosahuje nízké úsťové rychlosti, a proto není příliš vhodný proti neprůstřelným vestám. Jeho další nevýhodou jsou větší rozměry, s čímž souvisí jednak vyšší výrobní náklady, ale také skutečnost, že se jich do zásobníku nevejde příliš mnoho (obzvlášť v porovnání s nábojem 9 mm Luger). To je častý důvod, proč si lidé kupují raději zbraně komorované na jiné, rozměrově menší náboje. Z tohoto hlediska je také nepříjemné, že když výrobce zbraně použije dvouřadý zásobník, tak je rukojeť zbraně příliš velká a pro většinu lidí tudíž nepohodlná. Proto i různé policejní jednotky dávají přednost nábojům typu .40 S&W a .357 SIG\n\nI při použití neexpanzivní střely je tento náboj efektivní vůči lidským cílům. Svými parametry totiž při průletu tkáněmi vytvoří velký a poměrně trvalý střelný kanál.\nV několika poslední desetiletích se objevily moderní střely typu hollow-point (HP), které měly zvýšit expanzivní potenciál střely a tím i pravděpodobnost zastavení útočníka. Vzhledem k nízké úsťové rychlosti střely je expanze nespolehlivá. Výjimkou je varianta +P (používá vyšší tlak při výstřelu, než je podle specifikace dovoleno) se skoro o 20% vyšší rychlostí.\n\nVýhodou většího průměru střely je nižší šance prostřelení cíle skrz. Tím se snižuje pravděpodobnost zranění dalších osob, které nebyly cílem střelby.\n\nVzhledem k tomu, že všechny standardní laborace tohoto náboje jsou podzvukové, tak se jedná o jeden z nejsilnějších nábojů, na který se dá dobře použít tlumič hluku výstřelu.\n\n\n"}
{"id": "229751", "url": "https://cs.wikipedia.org/wiki?curid=229751", "title": "1972 v hudbě", "text": "1972 v hudbě\n\nTento článek obsahuje události související s hudbou, které proběhly v roce 1972.\n\n\n\n\n\n"}
{"id": "229754", "url": "https://cs.wikipedia.org/wiki?curid=229754", "title": "Sága", "text": "Sága\n\nSága (pochází z islandského slova \"saga\", množné číslo \"sögur\") je označení pro příběh s tematikou dávné skandinávské a germánské historie, o prvních vikinských výpravách, osidlování Islandu a krevní msty mezi islandskými rodinami. Většinou jsou psány starou islandštinou nebo starou severštinou.\n\nJedná se o epické příběhy v próze s častým vkládáním veršů v aliteračním verši (většinou jako veršované promluvy postav či básně, složené postavami ságy nebo odkazy na veršované zpracování příslušného příběhu), týkající se hrdinských skutků dávných dnů, životopisů důležitých mužů, často Vikingů, někdy křesťanů, ale často pohanů. Příběhy jsou většinou realistické, s výjimkou legendárních ság, ság o světcích či biskupech a také s výjimkou ság, ovlivněných evropskými romancemi. Ty jsou někdy romantizovány či obsahují fantastické motivy.\n\nIslandský termín \"saga\" (plurál \"sögur\") může znamenat jednak „\"to, co je řečeno, sdělení\"“, ale i „\"příběh, povídka\"“. Souvisí s anglickým slovesem \"say\" a německým slovesem \"sagen\" (oboje znamená \"mluvit\"). Islandské ságy jsou založeny na ústním podání a často se zkoumáním ságy dá odhalit její historický základ. Historická přesnost ság je ale předmětem sporů. Většina rukopisných záznamů ság byla v 17. století převezena do Dánska nebo do Švédska, ale později vrácena na Island.\n\nSágy jsou o králích (např. \"Heimskringla\"), obyčejných lidech (\"Bandamanna saga\") a významných osobnostech (\"Egils saga\"), poměrně často také líčí příběh rodu v nějakém období (\"Sága o lidech z Lososího údolí\"). Ságy popisují část historie severských zemí. Často jsou v nich zmiňovány Britské ostrovy, Francie a Severní Amerika (ta ovšem byla v příbězích poznána až na počátku 20. století).\n\nVětšina ság pocházejících z Islandu se odehrává mezi lety 930 - 1030, takže je toto období v islandské historii dnes nazýváno \"söguöld\" (\"Doba ság\"). Ságy o králích a biskupech jsou samozřejmě zařazovány do období života dotyčné osobnosti. Většina ság byla zaznamenána mezi lety 1190 - 1320, někdy ale tyto ságy měly často mnohem delší historii v ústním podání. Některé jsou čirá fikce, u některých známe jejich zdroje (autor \"Ságy o králi Sverrirovi\" se s ním setkal a uvedl jako zdroj jeho vyprávění). Mytologická teorie o vzniku ság tvrdí, že děj a postavy ság často vznikly přesunutím mytologického materiálu do jiného dějinného prostředí.\n\nVětšina ság se odehrává v období na pomezí, jak historickém, tak duchovním, mezi pohanstvím a křesťanstvím, vyskytuje se motiv hříčky osudu.\n\nStyl ság je neosobní, hutný, bez vysvětlování příčiny nějaké události. Věci se stávají a lidé jednají, tak, jak jednají, nicméně není vysvětleno proč. Postavy jsou obvykle uvedeny větou typu „\"Byl muž jménem\"…“, po které následuje stručný životopis, genealogie a stručný popis vztahů k ostatním postavám ságy. Povaha postav je líčena přes jejich činy, popisy myšlení a psychologie postav zcela chybí, nanejvýše jsou shrnuty větou typu \"byl znamenitý vůdce\". Mezi postavami jsou spletité vztahy, zahrnující přátelství, rodovou příslušnost, sňatky, sousedství.\n\nJeden z nejčastějších motivů je boj proti nadpřirozenému či fantastickému protivníkovi. Filozofie hrdinů ság je přibližně taková: život je krátký a nejistý, jediná jistota je v něm posmrtná sláva, kterou jsme povinni si za života dobýt. Příčiny jednání hrdinů ság nejsou nijak vysvětleny, nevyplývají-li z příběhu samotného.\n\nČasto hrají v sáze nějakou roli nadpřirozené síly, zejména věštění (často prorokování ze snů). Děj ságy se často točí kolem sporu krevní msty mezi rody, podstatnou část děje zabírají právnické záležitosti a soudní jednání.\n\nSágy se dělí do několika skupin:\n\nNěkteré ságy jsou dostupné v češtině, a to převážně jako součást překladatelského díla Ladislava Hegera. Jedná se o tato díla:\n\n\n"}
{"id": "229755", "url": "https://cs.wikipedia.org/wiki?curid=229755", "title": "Mtab", "text": "Mtab\n\nmtab je soubor, který se nachází v unixových operačních systémech (\"/etc/mtab\") a který obsahuje informace o aktuálně používaných (připojených) souborových systémech. Jeho obsah je do jisté míry podobný souboru /etc/fstab s tím rozdílem, že se jeho obsah průběžně mění při každém připojení/odpojení (příkaz \"mount/umount\") souborových systémů.\n"}
{"id": "229756", "url": "https://cs.wikipedia.org/wiki?curid=229756", "title": "Ermanarich", "text": "Ermanarich\n\nErmanarich (gótsky Aírmanareiks, Ermanaricus, staroanglicky Eormenric, staronorsky Jǫrmunrekr) (3. století - 376) byl král germánského kmene Gótů, přezdívaný gótský \"Alexandr\". Vládl gótskému kmeni Greutungů na území Skýtie, která se nacházela na území dnešní Ukrajiny. Hranice jeho království nejsou zcela zřetelné. S největší pravděpodobností je tvořily řeky Dněstr s Donem. Moderní historici předpokládali, že vládl říši sahající od Baltského moře k Černému moři, na východ říše sahala až k pohoří Ural.\n\nKrál Ermanarich je zmiňován ve dvou římských pramenech, v písemnostech Ammiana Macellina a v \"Getice\", díle gótského historika Jordana ze 6. století. S odkazem na Ammianovo dílo, byl Ermanarich \"nejbojovnější král\", který pravděpodobně spáchal sebevraždu poté, co nedokázal zastavit agresi Hunů, kteří jeho území napadli v 70. letech 4. století. Jeho království bylo zničeno a jeho lid upadl na 75 let do hunského poddanství.\n\nPodle Jordana zase Ermanarich vládl zemi zvané Oium. Dále zmiňuje zabití mladé ženy jménem Sunilda ušlapáním koňmi za to, že byla Ermanarichovi nevěrná. Na to její dva bratři, Sarus a Ammius, krále vážně zranili a nechali ho nezotaveného čelit hunských hordám. Různé verze a variace tohoto výkladu lze nalézt v pozdější středověké germánské literatuře, např. v anglické a skandinávské (Jonakrovi synové). Jordanes napsal, že Ermanarich úspěšně vládl Gótům až do své smrti, kdy mu bylo 110 let.\n\nV mnoha germánských příbězích je Ermanarich vystaven útokům Bickeho, Bikky nebo Sifky, který chtěl odplatu za znásilnění jeho ženy. Také v některých příbězích o Dietrichu Bernském vystupuje Ermanarich jako jeho strýc, který mu ukradl království.\n\nErmanarichovo jméno v jeho přirozeném jazyce, gótštině znělo pravděpodobně \"Aírmanareiks\". Protože však byl velmi frekventovanou postavou germánské literatury již od 13. století, je možné se setkat s různými tvary jména v latinském a germánském jazyce. V Jordanově \"Getice\" je uváděna latinská podoba jména \"Ermanaricus\". Ve staroanglickém eposu \"Beowulf\" je uváděna germánská podoba jména, \"Eormenric\". Germánská podoba jména je i ve středověké němčině jako \"Ermenrich\". Mimo tato jména je známe také jako Hermanarich, Erminrich, Emmerich, Ermanrik apod. Protože také jméno \"Heiðrekr\" je synonymem k Ermanarichovi, může být král identickou postavou s Heiðrekrem Ulfhamrem ze ságy Hervarar, řečeným vládcem Gótů na dlouhé časy.\n"}
{"id": "229760", "url": "https://cs.wikipedia.org/wiki?curid=229760", "title": "Joey Barton", "text": "Joey Barton\n\nJoey Barton (* 2. září 1982 Liverpool, Anglie) je anglický fotbalový záložník nedávno působící v klubu Glasgow Rangers. Dříve také nastupoval za Manchester City či Newcastle United. Jde o hráče, který má za sebou celou řadu kontroverzních afér, například si v roce 2008 odseděl 77 dní ve vězení kvůli pouliční bitce v Liverpoolu.\n"}
{"id": "229761", "url": "https://cs.wikipedia.org/wiki?curid=229761", "title": "Suchý vrch (Orlické hory)", "text": "Suchý vrch (Orlické hory)\n\nSuchý vrch je vrchol v České republice ležící v podřazeném celku Orlických hor Bukovohorské hornatině, jejímž je nejvyšším vrcholem. Hora leží přímo na historické zemské hranici Čech a Moravy.\n\nSuchý vrch a celá Bukovohorská hornatina se nacházejí na jihovýchodním konci Orlických hor. Suchý vrch se nachází asi 6 km jihozápadně od města Králíky a asi 7 km severovýchodně od města Jablonné nad Orlicí. Tvoří pro své okolí dominantní dvojvrchol s o něco nižším Bradlem. Vrchol Bradla je v nadmořské výšce 983 m a nachází se asi 750 m severozápadně od vrcholu Suchého vrchu. Oba vrcholy odděluje mělké sedlo. Ostatní svahy prudce spadají. Severovýchodní k Horním Bořikovicím, jihozápadní k Orličkám a jihovýchodní do sedla Hvězda. Suchý vrch leží na území přírodního parku Suchý vrch a Buková hora. Vrcholem prochází historická česko-moravská hranice, která je zde v přímé korelaci s úmořím a mění svůj směr z východo-západního průběhu na severo-jižní.\n\nVrchol Suchého vrchu leží na hlavním evropském rozvodí Severního a Černého moře. Jihovýchodní svah je odvodňován pravými přítoky říčky Březné, jejíž vody jsou přes Moravskou Sázavu a Moravu odváděny do Dunaje. Ostatní svahy jsou odvodňovány levými přítoky Tiché Orlice. Na severovýchodě je to Boříkovický potok a na západě Černovický potok, Jamnenský potok a Orličský potok.\n\nPřímo na vrcholu se nachází nevelká horská louka, jinak jsou svahy porostlé téměř výhradně a souvisle smrčinami.\n\nZ Červenovodského sedla, kterým prochází silnice silnice I/11 vede po západním úbočí veřejná silnice ke Kramářově chatě stojící v sedle mezi Suchým vrchem a Bradlem. U chaty se nachází i v létě placené parkoviště. Na silnici zde navazují dvě významnější lesní cesty. První k vrcholu a druhá severozápadním směrem úbočím Bradla na vrchol Boudy. U Kramářovy chaty je též významné rozcestí turistických tras. Prochází tudy červeně značená Jiráskova cesta od Zemské brány na Jablonné nad Orlicí, prochází zde zeleně značená trasa 4234 z Jablonného na Červenovodské sedlo a končí modře značená trasa 1858 z Těchonína. Prochází tudy též červeně značená cyklistická trasa z Červenovodského sedla do Mladkova a vede sem krátká odbočka zeleně značené lyžařské trasy Buková hora - Mladkov.\n\nPřímo na vrcholu se nacházejí radiokomunikační převáděče. Další, vojenský, se nachází v sedle nad Kramářovou chatou. Neoplocený vojenský prostor okolo něj a přilehlé budovy se nachází v těsné blízkosti parkoviště a je na něj vstup zakázán.\n\nV sedle se nachází i již zmíněná Kramářova chata. Původní zděná útulna byla dána veřejnosti do užívání 20. 10. 1925. Dnešní stavba byla otevřena pro veřejnost 6. 7. 1928. Po privatizaci v devadesátých letech chata značně chátrala a v roce 1996 byla uzavřena. V červenci roku 2003 chata vyhořela a několik dále let chátrala. V roce 2010 započala rekonstrukce za přispění EU a roce 2012 byla zrekonstruovaná chata znovu otevřena veřejnosti. V prvním patře se nalézá komfortní restaurace, v přízemí je recepce a rychlé občerstvení.\n\nV letech 1930–1932 byla ke Kramářově chatě přistavěna rozhledna, která zůstala požárem nedotčena. Je veřejnosti přístupná a v jejích prostorách se nachází i nevelký bufet. Z rozhledny je kruhový výhled východně na Hanušovickou vrchovinu a Hrubý Jeseník, severovýchodně na Kladskou kotlinu a Králický Sněžník, severně na Bystřické a Orlické hory a západně na Podorlickou pahorkatinu a dále do nitra Čech.\n\nPřibližně 3 km severozápadně od rozhledny po červené turistické značce se nachází muzejně provozovaná dělostřelecká tvrz Bouda, která byla vybudována před 2. světovou válkou na obranu proti nacistickému Německu.\n\n"}
{"id": "229762", "url": "https://cs.wikipedia.org/wiki?curid=229762", "title": "Kortizol", "text": "Kortizol\n\nKortizol (\"kortisol\", INN hydrokortison) je nejúčinnějším hormonem ze skupiny glukokortikoidů produkovaných kůrou nadledvin.\n\nKortizol je hormon vykazující tzv. glukokortikoidní účinnost, což je však vlastnost společná s dalšími hormony, které mají ovšem u člověka slabší účinky. Zejména to je kortizon a kortikosteron (druhý jmenovaný má nejslabší účinek, naopak u ptáků se jedná o hlavní glukokortikoid). Kortizol vzniká v kůře (cortex) nadledvin. Ta však obsahuje z histologického hlediska pod pouzdrem žlázy (\"capsula glandulae\") 3 vrstvy. Hned pod pouzdrem je to \"zona glomerulosa\", pak střední, nejsilnější vrstva \"zona fasciculata\" a třetí, nejtenčí vrstva \"zona reticularis\". Kortizol, stejně jako další steroidní hormony (glukokortikoidy a androgeny), je produkován ve střední \"zona fasciculata\". Proto název \"kortizol\" z latinského \"cortex\", \"corticis\" (f) - \"kůra\", přípona \"-ol\" značí alkoholovou skupinu.\n\nProdukce kortizolu je silně stimulována adrenokortikotropním hormonem (ACTH), který pochází z adenohypofýzy. Kromě toho má ACTH i výrazné trofické (růstové) účinky na kůru nadledvin, nejvíce na \"zonu fasciculata\". Produkce ACTH je ovlivňována negativní zpětnou vazbou, tedy čím více je kortizolu v krvi, tím slabší je stimulace produkce ACTH. Opačně při nízké koncentraci kortizolu v krvi dochází k nadprodukci ACTH, což vede k hyperplazii (zvětšení) kůry nadledvin. Na tento fakt je třeba dbát při umělém podávání kortizolu či jeho derivátů v rámci terapie, a proto je nutné vysazovat kortizol postupně. ACTH má cirkadiánní charakter, s nejvyšší úrovní produkce ráno do 9. hodiny, s nejnižší před usínáním a do půlnoci. Produkce kortizolu cirkadiánní rytmus ACTH pochopitelně kopíruje. I z tohoto důvodu kortizol působí jako hlavní stresový kortikosteroid (uvolňován při stresu).\n\nJe málo rozpustný ve vodě a z toho důvodu vyžaduje pro transport v krvi přenašeč. Z kůry nadledvin je tak produkován do krevního oběhu, kde je cca 75–80 % kortizolu vázáno na CBP (\"cortisol binding protein = cortisol binding globulin = transcortin\") ze třídy α1 globulinů, 15 % pak na albumin. Biologický účinek má jen volný kortizol, kterého je zhruba 10 %.\n\nKortizol zvyšuje celkovou pohotovost organismu při zátěžových situacích (stresech, infekčních chorobách, velké tělesné námaze, dlouhodobém hladovění). Jeho účinek na metabolismus by se dal jednoduše popsat jako katabolický, antianabolický a diabetogenní. V játrech má však efekt anabolický. Kortizol se zúčastňuje přeměny všech základních živin a je obecně charakterizován jako hormon s účinkem na:\n\n\nJako všechny steroidy, i kortizol působí jako transkripční faktor po navázání na receptor v cytoplazmě či rovnou v jádře cílové buňky. Fyziologický účinek je proto relativně pomalý (řádově hodiny až dny).\n\nNižší či vyšší produkce glukokortikoidů včetně kortizolu v kůře nadledvin vede k patologickým změnám. Účinek kortizolu ve smyslu snížení či zvýšení účinku na organismus může též narušit nedostatek či nadbytek jeho přenašeče transkortinu v plazmě. Patologické změny v účinku kortizolu mohou pochopitelně nastat i při změně hladin ACTH. Trofické účinky ACTH na kůru nadledvin se projeví při slabé produkci kortizolu jako tzv. kompenzační hypertrofie (zvětšení tkáně), která může vést až k hyperplazii. Naopak při nadbytku kortizolu dochází ke zmenšení účinné tkáně (kompenzační hypotrofie). Při náhlém vysazení glukokortikoidů při jejich terapeutickém podávání se náhle skokově zvýší produkce ACTH. Tento jev se nazývá „rebound“ fenomén (rebound – zpětný náraz, zvrat).\n\nPři hypofunkci kůry nadledvin či hypofýzy může dojít k nižší produkci kortizolu (hypokortizolismus čili Addisonova choroba). Hlavními příznaky jsou slabost, nízký krevní tlak, hypoglykémie, zvýšená pigmentace, hyperkalémie (zvýšená hladina draslíku v plazmě).\n\nNejčastěji se projeví jako primární hypokortizolismus, způsobený dysfunkcí samotných nadledvin. Jedná se o formu adrenální nedostatečnosti, která zaznamenává nejvyšší výskyt u dospělých mezi 30–60 rokem života. Při ní je sekrece kortizolu nižší. Příznaky onemocnění jsou hypoglykémie, ztráta schopnosti reagovat na stres, riziko ztráty účinnosti inzulinu, hubnutí až anorexie, celková únava, hyponatrémie a hyperkalémie. ACTH, zvýšené v rámci kompenzace, způsobuje nadměrnou pigmentaci kůže.\n\nSekundární hypokortizolismus je charakterizován absencí či výrazným snížením hormonu ACTH v séru. Tak se může rozvinout sekundární forma Addisonovy choroby, která je způsobena nedostatečnou stimulací kůry hormonem ACTH. Při sekundárním hypokortizolismu obecně dochází k atrofii nadledvin, poklesu produkce hormonů. K této situaci může také dojít při podávání exogenních glukokortikoidů, které způsobí zpětnovazebný útlum produkce ACTH. Stejným mechanizmem působí endokrinní nádory produkující kortizol. Jinou příčinou jsou poruchy hypofýzy (Sheehanův syndrom, panhypopituitarismus, hypofysektomie), kdy nefunguje okruh zpětné vazby ACTH. Rozdíl mezi primární Addisonovou chorobou a sekundárním hypokortizolismem lze pozorovat v chybění pigmentace u sekundárního onemocnění a také u těchto pacientů jsou normální hladiny aldosteronu a draslíku (kalémie) v plazmě, protože systém renin-angiotenzin normálně funguje.\n\nPři hyperfunkci kůry nadledvin dochází k nadměrné produkci kortizolu (hyperkortizolismu). Typickými příznaky tohoto je obezita trupu a krku, měsícovitý obličej (\"tzv. moon face\"), hirsutismus, ztráta svalové hmoty, strie kůže (porucha kolagenových vláken) a její náchylnost k vředům či intolerance glukózy (vede k její zvýšené tvorbě).\n\nKortizol podporuje efekt katecholaminů, tím dříve nastoupí zúžení cév (vasokonstrikce) a vyšší krevní tlak při hyperkortizolismu. Také dochází ke snížení imunitní obranyschopnosti, poruchám duševního stavu (nižší intenzity - podrážděnost, nebo i vyšší intenzity - těžké psychické poruchy, jako schizofrenie), ale také k zadržování sodíku a vody v těle. Při typické bronzově zbarvené pigmentaci sliznic, kůže a vlasů a paralelních diabetogenních projevech kortizolu hovoříme o tzv. syndromu bronzového diabetu.\nPrimárním hyperkortizolismem je Cushingův syndrom. Může být způsoben zvýšením ACTH (např. nádorem adenohypofýzy) nebo nádorem kůry nadledvin. Hlavními symptomy jsou hyperglykémie, negativní dusíková bilance a tzv. měsíčkovitý obličej. Cushingův syndrom mohou vyvolat též lékaři uměle (iatrogenně), a to terapeutickým podáváním kortizolu. Laboratorní testy mohou u pacientů s hypekortizolismem rozpoznat hyperglykémii (zvýšenou hladinu krevního cukru v plazmě) či poruchu glukózové tolerance, glykosurii (krevní cukr v moči), hypokalémii (nižší hladinu draslíku v plazmě) a metabolickou alkalózu. Avšak dostatečný průkaz dává až test na přítomnost volného kortizolu v moči a testy sérového kortizolu. Bez odpovídající léčby by asi polovina pacientů zemřela do 5 let po rozvinutí nemoci, většinou na opakující se infekce, komplikace aterosklerózy a následky vysokého krevního tlaku. Léčba musí odstranit příčinu hyperkortikalismu, a podle toho může kombinovat chirurgický, radiologický a medikamentózní přístup.\n\nKortizol a jeho deriváty se používají jako nejúčinnější antiflogistika (protizánětlivé léky). Příkladem používaného derivátu je halogenovaný dexamethason, který má silnější glukotropní i protizánětlivé účinky než kortizol. Nežádoucí účinky kortizolu a jeho derivátů však znemožňují užití v běžné terapii. Nejčastěji se aplikují lokálně.\n\nKortizol (hydrocortisonum) má relativně vyvážené glukokortikoidní a mineralokortikoidní účinky. Je indikován v perorální formě (tj. ústy) při nedostatečnostech nadledvinové kůry, parenterálně (tj. mimo trávicí systém) při akutních projevech alergií a šokových stavů.\n\nV parenterální formě je kortizol obsažen jako sodná sůl hemisukcinátu.\n\n"}
{"id": "229763", "url": "https://cs.wikipedia.org/wiki?curid=229763", "title": "Bangui", "text": "Bangui\n\nBangui je hlavní město Středoafrické republiky (od roku 1960), jakož i politické, hospodářské a kulturní centrum země. Město leží na řece Ubangi, která v tomto úseku tvoří hranici mezi Středoafrickou republikou Konžskou demokratickou republikou. Počet jeho obyvatel se v roce 2005 odhadoval na 684 000.\n\nBangui bylo založeno roku 1889 jakožto správní centrum francouzské kolonie Ubangi-Šari.\n\nMístní hospodářství je postaveno na textilním, chemickém a potravinářském průmyslu. Ve městě se nachází významná burza diamantů. Mezi nejdůležitější vývozní komodity patří dřevo.\n\nBangui má říční přístav, kterým prochází většina středoafrického vývozu. Nachází se zde rovněž mezinárodní letiště Bangui M'Poko (kód letiště IATA BGF). Osobní říční doprava město spojuje se Zongo ležícím na protějším břehu řeky Ubangi a také s Brazzaville.\n\n"}
{"id": "229767", "url": "https://cs.wikipedia.org/wiki?curid=229767", "title": "Paolo Nutini", "text": "Paolo Nutini\n\nPaolo Giovanni Nutini (* 9. ledna 1987 Paisley, Skotsko) je skotský zpěvák a písničkář. Jeho otec má italské předky a jeho matka je Skotka. Paola v hudbě nejvíce ovlivnil David Bowie, Damien Rice nebo The Beatles.\n\nLásku k hudbě v něm vypěstoval hlavně jeho dědeček \"Jackie\", který byl učitelem ve škole a ihned poznal jeho talent. Paolo přesto nikdy nenavštěvoval hodiny zpěvu. Později odešel ze školy a začal si vydělávat, peníze investoval hlavně do hudby. Začal zkoušet s kapelou a učil se pořádně zpívat.\n\nJeho velká šance přišla v roce 2003, kdy byl předskokanem na koncertě \"Davida Sneddona\". Reakce na jeho vystoupení byly příznivé. Sneddon se ihned stal jeho manažerem.\n\nPoté ho známý britský novinář John Dingwall pozval do rádia BBC. V sedmnácti letech se přestěhoval do Londýna a začal vystupovat v rádiích se svým akustickým vystoupením.\n\nBěhem roku 2006 odehrál ve Velké Británii mnoho vyprodaných koncertů a zúčastnil se mnoha festivalů.\nDebutové album Nutiniho se jmenuje These Streets, které vyšlo v červenci 2006 a dostalo se na třetí místo prodejní hitparády ve Velké Británii.\n\n\n"}
{"id": "229768", "url": "https://cs.wikipedia.org/wiki?curid=229768", "title": ".45 GAP", "text": ".45 GAP\n\n.45 GAP je pistolový náboj zkonstruovaný Ernestem Durhamem, inženýrem u CCI/Speer na požadavek výrobce zbraní Glock. Cílem bylo vyrobit náboj, který by se výkonově vyrovnal náboji .45 ACP, ale byl rozměrově kratší, aby ho bylo možné použít v kompaktních zbraní. GAP je zkratka pro „Glock Automatic Pistol“. Tento náboj je prvním, komerčně vyráběným typem, který lze spojovat přímo s firmou Glock.\n\nKoncept kratší pětačtyřicítky (.45 ACP), který by používal zápalku používanou v menších pistolových nábojích (např. 9 mm Luger, .45 ACP používá velkou zápalku). Aby bylo možné dosáhnout menšího rozměru, tak tento náboj využívá vyššího výstřelového tlaku (stejný jako u .45 ACP +p). V minulosti se mělo za to, že není možné vystřelit střelu o hmotnosti 230 grainů rychlostí 870 stop/s z tohoto náboje. Ale podařilo se toho dosáhnout pečlivým výběrem střelného prachu.\n\n\n\n"}
{"id": "229769", "url": "https://cs.wikipedia.org/wiki?curid=229769", "title": "Ječmínek", "text": "Ječmínek\n\nKrál Ječmínek je podle pověsti moravský král. Svůj domov měl v Chropyni a je ochráncem českých sladovníků.\n\nKrál Ječmínek se podle pověsti narodil v ječmeni, když se jeho matka snažila prchnout před vojáky svého zhýralého manžela, moravského knížete z Chropyně, jenž ji chtěl v náhlém záchvatu hněvu nechat popravit. Na útěku se ukryla v lánu ječmene a zmizela tak vojákům z očí. Později ji tam našly ženy ze vsi a vedle ní leželo děťátko, které se jí tam narodilo. Vzaly je tedy oba s sebou do vsi a podle místa, kde se narodil, pojmenovaly chlapce Ječmínek. Když se král o tom dozvěděl, stále ještě rozezlený, dal ženu i dítě odvést ze vsi na odlehlé místo, daleko od domova.\n\nJak plynul čas, počaly jej trápit výčitky svědomí. Neměl už nikde stání, ani jeho bujaré oslavy už ho nedokázaly rozveselit, a tak se rozhodl, že povolá svou ženu a syna zpět. Když však poslové přišli na místo, kam je dříve dal odvést, bylo prázdné a nikdo nedokázal poradit kde jsou, nikdo je nikde neviděl. Když se to král dozvěděl, vsedl na koně a se svou družinou se je vydal hledat. Projeli tak celou Moravu, nevynechali žádnou vesničku, žádnou jeskyni, žádný hájek, ale svou ženu se synem pán přesto nikde nenašel. Až jednou zahlédl u černé jeskyně starého poustevníka. Zeptal se jej, zdali mu neporadí, kde by našel svoji paní a syna. Poustevník se však proti němu postavil a pravil: „Pro své hříchy a viny nejsi hoden své ušlechtilé manželky a svého syna. Ten napraví, co jsi pokazil. Jako ty jsi zkázou moravské země, bude on jejím požehnáním a spásou. Ty ho nenajdeš a neuvidíš. Zjeví se a přijde, až země moravská na tom bude nejhůře.“\n\nPoustevníkova věštba o synu chropyňského pána se roznesla Moravou a lid nepřestal čekat na krále Ječmínka. Nejdříve jej čekali ihned po králově smrti a doufali, že se snad každou chvíli objeví. Král Ječmínek ale nepřicházel. Přešla léta, potom staletí a pověst o králi Ječmínkovi stále neutuchala.\n\n\n"}
{"id": "229771", "url": "https://cs.wikipedia.org/wiki?curid=229771", "title": "Muráňská planina", "text": "Muráňská planina\n\nMuráňská planina () je krajinná oblast, nacházející se v západní části Slovenského rudohoří. Je geomorfologickým podcelkem Spišsko-gemerského krasu v Banskobystrickém kraji. Plocha území je asi 115 km². Žije zde několik endemických druhů fauny a flóry. V roce 1997 zde byl vyhlášen Národní park Muráňská planina. Území Muránské planiny je velmi řídce osídleno, nachází se zde obec Muráň a Muráňský hrad.\n\nNa západě planina sahá po údolí říčky Klenovské Rimavy, kde navazují Balocké vrchy, o něco severněji leží Fabova hoľa, oba podcelky Veporských vrchů. V této části je přesné vymezení komplikované, jelikož hranice území vede lesním územím. Severně sousedí Heľpianske podolí, podcelek Horehronského podolí a na severovýchodě je Muránska planina úzkým pásem propojená se Slovenským rájem. Jihovýchodní hranici se Stolickými vrchy tvoří výrazný Muránsky zlom, v jehož linii vede silnice z Tisovce na Horehroní. Od severovýchodu s planinou postupně sousedí podcelky Stolica, Tŕstie a Klenovské vrchy. Nejvyšším vrcholem planiny je Kľak s výškou 1408,7 m n. m.\n\nGeologicky patří planina mezi krasové oblasti a je tvořena hlavně vápenci a dolomity jednotky silicika.\n\nV oblasti žije několik endemických druhů fauny i flóry. Od roku 1997 podléhá Muráňská planina nejvyššímu stupni ochrany přírody jako Národní park Muráňská planina, předtím bylo území od roku 1976 chráněno jako stejnojmenná chráněná krajinná oblast. Na jeho území je množství maloplošných chráněných území. Na území parku žijí velké šelmy – medvěd hnědý \"(Ursus arctos)\", vlk obecný \"(Canis lupus)\" či rys ostrovid \"(Lynx lynx)\".\n\nNejvyšší horou je Kľak (1409 m), další tisícimetrové vrcholy uvádí Seznam vrcholů v Muráňské planině.\n\n\n"}
{"id": "229772", "url": "https://cs.wikipedia.org/wiki?curid=229772", "title": "Kostel svaté Máří Magdaleny (Čkyně)", "text": "Kostel svaté Máří Magdaleny (Čkyně)\n\nKostel svaté Máří Magdaleny v obci Čkyně je pro jižní Čechy celkem typická venkovská sakrální stavba. Je farním kostelem římskokatolické farnosti Čkyně.\n\nKostel je raně gotický z poslední čtvrtiny 13. století, přestavěný částečně v roce 1789, zvonice nad presbytářem je z roku 1827. Kostel má podobu písmene L, přičemž delší strana „písmene“ je kostelní loď a kratší tvoří sakristie. Tyto dvě části jsou spojeny presbytářem, nad nímž je nadstavěna již zmíněná zvonice. Presbytář je čtvercový s gotickou křížovou klenbou, loď má strop téměř plochý, zřejmě barokní.\nZa předsíňkou je dochovaný vysoký hrotitý gotický portál, v zákristii je trámový strop.\n\nZařízení je jednotné, novobarokní z 19. století. Pozdně gotická kamenná křtitelnice.\n\nV kostele se konají bohoslužby v neděli od 8.00, v úterý a ve čtvrtek odpolední mše svatá. Místním administrátorem je P. Jan Janoušek.\n\nNa Velikonoční pondělí 17. dubna 1995 byl na místní faře zavražděn 73letý kněz Jan Preisler, který ve farnosti sloužil deset let. Na jeho památku byla na kostel umístěna pamětní deska.\n\n"}
{"id": "229773", "url": "https://cs.wikipedia.org/wiki?curid=229773", "title": "Úročnice", "text": "Úročnice\n\nÚročnice je vesnice v okrese Benešov, která je částí města Benešov ve Středočeském kraji. Leží mezi městy Benešov a Týnec nad Sázavou. Katastrální území Úročnice má rozlohu 6,63 km² a leží na něm ještě Buková Lhota a Vidlákova Lhota\n\nJméno Úročnice vzniklo zpodstatňující příponou –ice z adjektiva \"Úročná\" (Lhota), tedy úrok platící Lhota. Lidově se Úročnici říkávalo Ouročnice.\n\nSeverozápadně od Benešova vznikla kolonizací dlouho chráněných panovnických lovišť rodu Přemyslovců značně semknutá skupina Lhot: Buková Lhota, Vidlákova Lhota, Úročná Lhota (Úročnice) a Zbožná Lhota (Zbožnice).\n\nV roce 1279 patřila Úročnice pod obec Václavice, která se tehdy nazývala Vladislavicemi. Pod ní patřila i ves Krusvičany (Krusičany), Lačnice (dnes Chlístov), Žabovřesky, Buková Lhota a Zbožná Lhota (dnes Zbožnice).\n\nV roce 1297 darovala královna Kunhuta (vdova po Přemyslu Otakarovi II., choť Záviše z Falkenštejna, který vykonával do roku 1283 regentskou vládu v Čechách nad Václavem II.), kostel sv. Václava ve Vladislavicích i s příslušenstvím (šest okolních vesnic včetně Úročnice) pražským křížovníkům s červenou hvězdou. Faráři tohoto kostela vykonávali i duchovní správu nad okolními vesnicemi včetně Úročnice, za což mu byl odváděn desátek. Okolní vesničané na přilehlém hřbitově též pochovávali a dodnes pochovávají své zemřelé.\n\nNarodil se tu a působil František Máša (1873–1910), starosta Úročnice, okresní starosta v Benešově a na počátku 20. století poslanec Českého zemského sněmu.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1943 vystěhovat.\n"}
{"id": "229776", "url": "https://cs.wikipedia.org/wiki?curid=229776", "title": "The Elder Scrolls IV: Knights of the Nine", "text": "The Elder Scrolls IV: Knights of the Nine\n\nThe Elder Scrolls IV: Knights of the Nine je oficiální plug-in pro hru . Verzi pro Windows je k dispozici jako download, nebo jako součást Oblivion Downloadable Content Collection CD, které obsahuje i ostatní plug-iny.\n\nVerze pro Xbox byla vydána 21. listopadu 2006. Samostatný plug-in pro PC verzi vyšel 4. prosince 2006.\n\nHráč se vydává na výpravu, při které musí získat Crusaders' Relics a porazit padlého krále Umarila. Členství v Knights of the Nine není automatické. Hráč nejprve musí podstoupit pouť po svatyních zasvěcených Nine Divines, aby se zbavil špatné pověsti (\"\"). Pokud se během svého členství ve frakci dopustí nějakého zločinu a špatná pověst mu opět stoupne, musí dělat celou pouť znovu.\n\n\n\n\n\n\n\n"}
{"id": "229780", "url": "https://cs.wikipedia.org/wiki?curid=229780", "title": "HD ready", "text": "HD ready\n\nHD Ready je logo vlastněné, uvedené na trh a licencované výrobcům spotřební elektroniky společností EICTA (European Industry Association for Information Systems, Communication Technologies and Consumer Electronics – Evropská průmyslová asociace pro informační systémy, komunikační technologie a spotřební elektroniku). Toto logo bylo uvedeno na trh v roce 2005 za účelem zjednodušení orientace evropských spotřebitelů v moderních zobrazovacích zařízeních. Licenční podmínky pro používání loga uvádějí technické požadavky, které musí zařízení splňovat. Ve zkratce zařízení musí dokázat zpracovat obrazový HD signal (720p/1080i/1080p) a zobrazit ho v minimálním rozlišení, které má alespoň 720 horizontálních řádků.\n\nHD je zkratka pro “High-Definition”, tedy “vysoké rozlišení”. Odkazuje jak k HDTV neboli High-definition television, tedy velkoplošným širokoúhlým přijímačům založeným na technologii LCD, DLP, plazma či jiných, tak i k samotnému HD obsahu, například videu ve vysokém rozlišení přehrávanému pomocí přehrávačů HD-DVD či Blu-ray. HD poskytuje mnohem vyšší kvalitu obrazu než klasické CRT obrazové standardy jako je PAL či NTSC v USA. Zároveň jsou ale také vyšší nároky na zpracování a zachycení HD obrazu.\n\nFull HD je marketingové označení, které se používá volně a jako takové neposkytuje žádné záruky. Zpravidla se jim označují televizory s rozlišením 1920×1080 bodů. Odvozeně od toho se tak označuje i obraz/video s tímto rozlišením.\n\nAby zařízení mohlo být označeno logem HD ready, musí splňovat následující požadavky:\n\nPro zobrazení obrazu HD Ready stačí signál ve formátu MPEG-2. Pro zobrazení Full HD je nutné použít formát s plným HD rozlišením. V digitálním pozemním (DVB-T) nebo satelitním (DVB-S) vysílání se takový signál vysílá ve formátu MPEG-4. Takže pokud bude váš televizor bude označen FullHD (rozlišení obrazovky 1920×1080 bodů), ale nebude mít HD (MPEG-4) tuner, bude schopný zobrazit v plném rozlišení jen signál z externího zdroje (např. Blu-Ray Disc přehrávač nebo PC) ale signál z pozemního (satelitního) vysílání bude zobrazovat v horší kvalitě.\n\nMPEG-2 a MPEG-4 jsou dva formáty úsporného uložení digitálních dat. První je starší, do detailu popsaný, široce komerčně využívaný, ovšem s nižším rozlišením obrazu. Novější MPEG-4 zase nabízí o desítky procent větší kompresi a podstatně vyšší rozlišení, ovšem za cenu náročnějšího zpracování.\n\n\nNorma upravující kritéria pro televizory označené \"HD Ready\" říká, že takto označený televizor musí umět obraz ve vysokém rozlišení (např. 1920×1080) zpracovat (přijmout přes AV vstup HDMI či YUV), ale nikoliv zobrazit 1:1. Proto televizory označené logem HD Ready signál v plném vysokém rozlišení (Full HD - Blu-ray, DVB-S2 apod.) přepočítají (degradují, tzv. down-sampling) na rozlišení svého zobrazovače.\n\n"}
{"id": "229782", "url": "https://cs.wikipedia.org/wiki?curid=229782", "title": "Bílá Opava", "text": "Bílá Opava\n\nBílá Opava je řeka v České republice v pohoří Hrubý Jeseník dlouhá 13,2 km, nejmenší ze tří zdrojnic Opavy. Pramení na jižních svazích Pradědu u chaty Barborka ve výšce 1280 m a ve Vrbně pod Pradědem ústí do Střední Opavy ve výšce 544 m. Průměrný průtok v ústí 0,45 m³/s. Na horním toku tvoří kaňon a v něm četné peřeje, kaskády a vodopády.\n\nOd pramene teče řeka východním směrem, po cca 2 km se zařezává do hlubokého kaňonu (viz dále), který opouští kousek nad Karlovou Studánkou, kde část řeky překonává umělý vodopád. Odtud teče již otevřenějším údolím severovýchodním směrem až k ústí ve Vrbně pod Pradědem.\n\nOvčárenský potok, Pradědský potok\n\nBílá Opava protéká lázeňskou obcí Karlova Studánka a městem Vrbno pod Pradědem.\n\nCelý tok řeky leží v CHKO Jeseníky, horní tok (kaňon) navíc v Národní přírodní rezervaci Praděd, respektive její původně samostatné části \"Bílá Opava\".\n\nKromě vlastního kaňonu jsou chráněny zejména pralesovité porosty jesenického smrku. Rostou zde i chráněné rostliny růže alpská, mléčivec alpský, havéz česnáčková, papratka alpínská aj. Z živočichů lze uvést zejména ptáky: skorec vodní, konipas horský, sýkora parukářka, kulíšek nejmenší aj. Z hmyzu lze připomenout zejména jesenický endemit okáče menšího sudetského.\n\nV délce asi 2,5 km si Bílá Opava razí cestu rulovými úbočimi Pradědu a Vysoké hole, na kterých peřejemi, kaskádami a vodopády překonává výškový rozdíl asi 400 m. Konec kaňonu charakterizuje také změna hornin – je tvořen zejména břidlicemi a křemenci. Nejvyšší z vodopádů – \"Velký vodopád\" – dosahuje výšky 7,9 m a je součástí kaskády o výšce 16,4 m a délce 40 m.\n\nKaňon vznikl v důsledku složité geologické stavby, kde vrstvy hornin různě odolávaly vodní erozi. Některé rulové balvany byly vymlety do podoby tzv. obřích hrnců, známých z Vydry či Mumlavy.\n\nKaňon Bílé Opavy je přístupný po žluté turistické značce (spojené s naučnou stezkou) od hotelu Hubertus v Karlově Studánce. Na prvních dvou kilometrech již lze pozorovat peřeje (dozvuky výše položeného kaňonu) a řadu po předchozích povodních opuštěných koryt. Na rozcestí \"Rezervace Bílé Opavy\" je umístěn informačí kiosek. Trasa po žluté je dále extrémně náročná a méně zdatní turisté by měli raději volit modrou turistickou značku a kaňon obejít po jeho hraně. Následující 2 km patří k tomu nejkrásnějšímu, co lze v Jeseníkách spatřit. Četné lávky a žebříky stoupají vysoko nad korytem řeky i v těsné blízkosti vodopádů, v některých exponovaných místech je cesta jištěna pouze řetězy. Po spojení s modrou turistickou značkou je trasa dále již dobře schůdná.\n\nCestu kaňonem Bílé Opavy se doporučuje používat pouze pro výstup, nicméně ač byla v minulosti trasa skutečně jednosměrná, dnes ji lze absolvovat i z chaty Ovčárna pod Pradědem, kam jezdí kyvadlově autobus z rozcesti Hvězda u Karlovy Studánky. V zimě je trasa po žluté značce zcela neschůdná a je proto uzavřena.\n\nPřírodní rezervace Bílá Opava byla vyhlášena roku 1963 na ploše 280 ha, později byla začleněna do \"Spojené přírodní rezervace Praděd\" a od roku 1992 je součástí Národní přírodní rezervace Praděd. V roce 1982 byly instalovány panely naučné stezky. Povodeň v roce 1997 smetla původní lávky a žebříky v kaňonu a musely být instalovány nové. Po větrné smršti v roce 2004 byl kaňon kvůli polomům rok uzavřen.\n\n"}
{"id": "229787", "url": "https://cs.wikipedia.org/wiki?curid=229787", "title": "Mistrovství světa ve fotbale hráčů do 17 let", "text": "Mistrovství světa ve fotbale hráčů do 17 let\n\nMistrovství světa ve fotbale hráčů do 17 let je od roku 1985 pravidelnou fotbalovou soutěží, kterou pořádá asociace FIFA. Původně byl turnaj pořádán pro hráče do věku šestnácti let, což se změnilo v roce 1991, kdy se mistrovství hrálo v Itálii již s hráči do sedmnácti let.\n\n"}
{"id": "229790", "url": "https://cs.wikipedia.org/wiki?curid=229790", "title": "Kuusalu (obec)", "text": "Kuusalu (obec)\n\nObec Kuusalu (estonsky Kuusalu vald) je samosprávná obec náležející do estonského kraje Harjumaa. Obec ve své současné podobě byla vytvořena roku 2005 spojením dotavadních obcí Kuusalu a Loksa.\n\nK 1. červenci 2006 bylo v obci hlášeno 6844 stálých obyvatel, z toho 3410 mužů a 3434 žen. Obyvatel mladších 18 let bylo 1420, starších 65 bylo 1014.\n\nObec sdružuje tři městečka (Kuusalu, Kiiu a Kolga) a 64 vesnic (Allika, Andineeme, Aru, Haavakannu, Hara, Hirvli, Ilmastalu, Joaveski, Juminda, Kaberla, Kahala, Kalme, Kasispea, Kemba, Kiiu-Aabla, Kodasoo, Koitjärve, Kolga-Aabla, Kolgaküla, Kolgu, Kosu, Kotka, Kupu, Kursi, Kuusalu, Kõnnu, Külmaallika, Leesi, Liiapeksi, Loksa, Murksi, Mustametsa, Muuksi, Mäepea, Nõmmeveski, Pala, Parksi, Pedaspea, Pudisoo, Põhja, Pärispea, Rehatse, Rummu, Salmistu, Saunja, Sigula, Soorinna, Suru, Suurpea, Sõitme, Tammispea, Tammistu, Tapurla, Tsitre, Turbuneeme, Tõreska, Uuri, Vahastu, Valgejõe, Valkla, Vanaküla, Vihasoo, Viinistu a Virve). Správním centrem obce je městečko Kuusalu, podle něhož je celá obec pojmenována.\n\n"}
{"id": "229792", "url": "https://cs.wikipedia.org/wiki?curid=229792", "title": "Unhošť", "text": "Unhošť\n\nUnhošť je město v okrese Kladno. Rozkládá se při rozhraní Křivoklátské vrchoviny s Pražskou plošinou zhruba 7,5 kilometru jižně od Kladna a 21 km západně od centra hlavního města Prahy. Žije zde obyvatel.\n\nÚzemí osídleno již v mladší době kamenné, archeologickými nálezy prokázáno i keltské osídlení. Poblíž dnešního kostela objeveno slovanské pohřebiště z 9.-11. stol.\n\nNázev Unhošť je odvozen patrně z osobního jména Uněhost, snad jednoho z držitelů zdejšího statku. V historii obec nazývána též Únošť.\n\nNejstarší písemná zpráva o Unhošti je z roku 1284, tehdy v držení malostranských měšťanů. V roce 1329 Unhošť zmiňována jako městečko náležící ke hradu Křivoklátu. V roce 1489 udělil král Vladislav II. Jagellonský městu vlastní znak s jelenem, dovolení pečetit zeleným voskem a různá městská práva. V té době měla Unhošť vlastní samosprávu, byla hospodářským a kulturním střediskem širokého okolí. Stávala zde škola, písemně poprvé uváděná v roce 1379.\n\nBěhem třicetileté války Unhošť poničena Sasy (1631) a Švédy (1639), obyvatelé byli nuceni se ukrývat v křivoklátských lesích. V roce 1742 za válek o rakouské dědictví došlo severně od města na vrchu Šibenec k bitvě mezi francouzským vojskem a rakouskými pandury. Mezi lety 1783-1790 byla Unhošť povýšena na město.\n\nOd roku 1850 byla Unhošť okresním městem, soudní okres zde byl až do roku 1949.\n\nVe 2. pol. 19. a na počátku 20. stol. bylo v městě a nejbližším okolí založeno několik průmyslových podniků (parní mlýn, Urbanův pivovar, olejna, likérka FASTO).\n\nV roce 1898 byl založen spolek Lidová knihovna. V roce 1920 se knihovna stěhovala do budovy Živnostenské banky. V roce 1969 se knihovna stává střediskovou a v roce 1969 knihovnou městskou. Od roku 1989 sídlí Městská knihovna v prostorách bývalého zdravotnického střediska. V roce 2000 byl provoz knihovny automatizován (systém Lanius) a knihovna byla připojena na síť internet. \n\nHistorické jádro města je od roku 2003 městskou památkovou zónou.\n\n3 km západně od města byl v lokalitě Čeperka ze zřídla léčivé minerální vody stáčena voda do roku 1976, v letech 1930-1932 byl vybudován hotel s koupalištěm, později zrušen. Do roku 1989 byla zde vojenská kasárna.\n\nDíky vhodné pozici na hlavní trase z Prahy do Karlových Varů se město rychle rozrůstalo. Rozvoj pokračuje i v současné době; vzhledem k dobré dopravní dostupnosti do Prahy a poloze na okraji Křivoklátských lesů je velmi atraktivní lokalitou pro rodinné bydlení.\n\nV budově bývalé radnice (čp. 1) je umístěno Melicharovo vlastivědné muzeum.\n\nK památkám města patří na náměstí barokní kostel sv. Petra a Pavla, před ním je socha sv. Václava a sv. Jana Nepomuckého, fara (čp. 7), bývalá škola (čp. 8) s barokními štíty a bývalá lékárna (čp. 3) s renesančním portálem,\n\nNa hřbitově je kaple sv. Barbory a hrob faráře Jana Jungmanna (bratra českého jazykovědce a obrozence Josefa Jungmanna).\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Unhošť \"(2889 obyvatel, poštovní úřad, telegrafní úřad, telefonní úřad)\" byly v roce 1932 evidovány tyto živnosti a obchody (výběr):\n\nMěsto jako celek představuje jedno katastrální území a jednu místní část. V jeho rámci se vyčleňuje 7 základních sídelních jednotek rozmanité velikosti:\n\n\"(údaje ze sčítání lidu 2001; zachyceny jsou pouze domy k trvalému bydlení – v oblasti údolí potoka Loděnice, např. u Markova mlýna, je nadto soustředěn velký počet rekreačních chat; poloha udána vzhledem k jádru města)\"\n\nMěstem prochází silnice II/101 v úseku Kladno - \"Unhošť\" - Rudná. Městem prochází silnice II/201 v úseku Křivoklát - Zbečno - \"Unhošť\" - Jeneč. Místní částí Nouzov prochází silnice II/118 v úseku Beroun - Kladno. Okrajem území města vede dálnice D6 s exitem 12 (Unhošť).\n\nPoblíž města vede železniční Trať 120 Praha–Kladno–Rakovník. Jedná se o jednokolejnou celostátní trať, doprava na ní byla v úseku z Prahy do Kladna zahájena roku 1863. Mezilehlá železniční stanice \"Unhošť\" leží na území obce Malé Přítočno, něco přes 2 km severně od města.\n\nPo železniční trati 120 vede linka S5 (Praha - Kladno) a R5 (Praha - Kladno - Rakovník) v rámci pražského systému Esko. Ve stanici Unhošť staví 21 osobních vlaků, rychlíky a spěšné vlaky zde nestaví. Stanice je vzdálena 2,7 km chůze od centra města po silnici, v polích.\n\nVe městě měly zastávku autobusové linky v rámci SID jedoucí do těchto cílů: Beroun, Kladno, Křivoklát, Nové Strašecí, Praha, Rakovník, Rudná, Řevničov, Středokluky, Žatec. Do města zajíždí autobusová linka PID 307 a 319.\n\n\n\n\n\n"}
{"id": "229795", "url": "https://cs.wikipedia.org/wiki?curid=229795", "title": "Trollstigen", "text": "Trollstigen\n\nTrollstigen (česky Trolí stezka také Cesta Trollů) je úsek cesty \"Fylkesvei 63\" v norské obci Rauma, mezi Åndalsnes a Sylte. Úsek cesty tvoří 11 serpentin v závěru údolí Isterdalen. Cesta stoupá po svahu skalního masívu od hladiny moře až do výšky 800 metrů. Z parkoviště na vrcholu vede cesta na vyhlídkovou plošinu, ze které je vidět Trollstigen a vodopád Stigfossen.\n\nTrollstigen je bývalá obchodní stezka, nyní součást Zlaté cesty severu. Cesta byla otevřena 31. července 1936 králem Haakonem VII. V červnu roku 2012 byla oficiálně otevřena jako národní turistická trasa. V tomtéž roce byla dokončena výstavba hlavních turistických zařízení včetně restaurace a několika dalších výhledových platforem. V zimních měsících je komunikace uzavřena.\n\n"}
{"id": "229807", "url": "https://cs.wikipedia.org/wiki?curid=229807", "title": "Ľubochňa", "text": "Ľubochňa\n\nĽubochňa je obec na Slovensku v okresu Ružomberok. Leží na severním okraji Velké Fatry při ústí Ľubochnianské doliny, na soutoku potoka Ľubochnianky a řeky Váhu, v nadmořské výšce 460 metrů. V roce 2017 zde žilo 1 057 obyvatel.\n\nPrvní písemná zmínka o obci pochází z roku 1625. V devadesátých letech 19. století byly v obci založeny lázně, ve kterých pobývali mj. Otokar Březina a Jakub Deml. V letech 1903 až 1904 byla z Ľubochne na jih vybudována úzkorozchodná železnice pro přepravu těženého dřeva. Trať byla elektrifikovaná, první svého druhu ve střední Evropě. Energie byla získávána z malé vodní elektrárny na říčce Ľubochňanka se dvěma Francisovými turbínami. Provoz železnice byl ukončen roku 1966. V obci je římskokatolický kostel svatého Cyrila a Metoděje z počátku 19. století.\n\n"}
{"id": "229810", "url": "https://cs.wikipedia.org/wiki?curid=229810", "title": "Haapsalský záliv", "text": "Haapsalský záliv\n\nHaapsalský záliv (estonsky \"Haapsalu laht\") je záliv Baltského moře na západě Estonska. Má východozápadní směr, na jeho jižním břehu leží město Haapsalu, severní břeh je tvořen poloostrovem Noarootsi. Rozloha zálivu je asi 50 km².\n\nHaapsalský záliv je velmi mělký: maximální hloubka je 5 metrů, průměrná 1,5–2 metry a vnitřní část moře je hluboké jen asi 1 metr. Vzhledem k tomu je voda bohatá na fytobentos; daří se zde zejména rdestíku hřebenitému (\"Potamogeton pectinatus\"), stolístku klasnatému (\"Myriophyllum spicatum\") a zeleným řasám z oddělení parožnatky (Charophyta).\n"}
{"id": "229812", "url": "https://cs.wikipedia.org/wiki?curid=229812", "title": "Seznam států světa podle spotřeby piva na osobu", "text": "Seznam států světa podle spotřeby piva na osobu\n\nToto je seznam států světa seřazený dle průměrné spotřeby piva na osobu z roku 2004.\n\n"}
