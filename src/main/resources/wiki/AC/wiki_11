{"id": "232211", "url": "https://cs.wikipedia.org/wiki?curid=232211", "title": "Mount Baker", "text": "Mount Baker\n\nMount Baker, nebo také Kuma Kulšan, jak zní jméno, které jí dali původní obyvatelé, konkrétně kmeny Lummijů, je aktivní ledovcový andezitový stratovulkán patřící mezi Kaskádové sopky a Severní Kaskády v americkém státě Washington. Jedná se o druhý nejaktivnější vulkán ve Spojených státech po Mount St. Helens. Zhruba 50 kilometrů východně od Mount Baker se nachází město Bellingham. Hora je nejmladší sopkou na svém sopečném poli, na kterém sopečná činnost přežívá již 1,5 milionu let. Nynější ledovcový kužel je osmdesát až sto čtyřicet tisíc let starý. Většina ostatních sopek v blízkosti vymizela působením ledovců.\n\nPo Mount Rainier je Mount Baker nejzaledněnějším vrcholem Kaskádových sopek, objem sněhu a ledu na hoře se pohybuje okolo 1,8 km³ a je tak vyšší než u všech ostatních Kaskádových sopek s výjimkou Mount Rainier dohromady. Mount Baker je rovněž nejzasněženějším místem světa, když v zimě 1999 naměřili ve čtrnáct kilometrů vzdáleném lyžařském středisku světový rekord 30 metrů sněhu za jednu zimu.\n\nSe svými třemi tisíci dvěma sty a pětaosmdesáti metry je třetí nejvyšší horou státu Washington, pokud ovšem nepočítáme Little Tahoma Peak, který roste společně s Mount Rainier. Mount Baker se nachází v divočině Mount Baker a můžeme ho spatřit až z Vancouveru, Victorie, Seattlu a za pěkného počasí také z Tacomy.\n\nPůvodní obyvatelé znali horu přirozeně už několik tisíc let, ale byli to až Španělé, kteří o ní podali první písemnou zmínku. V roce 1790 ji Gonzalo López de Haro na své mapě označil \"Gran Montaña de Carmelo\" po Karmelitské monasterii. O dva roky ji pojmenoval britský mořeplavce George Vancouver po třetím poručíkovi lodě \"HMS Discovery\" Josephu Bakerovi, který ji jako první spatřil 30. dubna 1792.\n\nMount Baker je velice známá indiánským kmenům Severozápadu USA a jižní Britské Kolumbii. Lummijové ji pojmenovali Koma Kulšan (zatímco \"Koma\" znamená „bílý strážce“ (hora), \"Kulšan\" je „proražená rána“ (kráter)), Nuksekové Quk Sam-ik („hora“) a Skagitové Koba (opět „bílý strážce“). Mount Rainier nese indiánské jméno \"Takoma\", což vlastně znamená „vyšší než Koma“.\n\nV roce 1790 se španělský námořník Manuel Quimper rozhodl vyplout ze svého osídlení na Vancouverově ostrově za účelem průzkumu nově objevené úžiny Juana de Fucy. S Quimperem se na cestu mimo jiné vypravil také Gonzalo Lopez de Haro, který zatím kreslil detailní mapu šestitýdenní expedice. Přestože se Quimper ve svém deníku o Mount Baker nezmiňoval, její náčrt byl nalezen mezi de Harovými nákresy. Španělé nazvali horu La Gran Montana de Carmelo, protože její sněhobílý vrcholek jim připomínal bíle oděné mnichy z Karmelitské monasterie.\n\nBritský průzkumník George Vancouver se na cestu z Anglie vydal o rok později s misí prozkoumat západní pobřeží Severní Ameriky, ke kterému se dostal až v roce 1792. Vancouver kotvil u Dungenesské kosy na jižním pobřeží úžiny Juana de Fucy, odkud ji pozoroval třetí poručík Joseph Baker, jehož pozorování zachycoval Vancouver do svého deníku, který vyšel o šest let později v tištěné podobě. V polovině devatenáctého století už byla hora známým bodem pro průzkumníky a obchodníky, kteří cestovali regionem Pugetova zálivu.\n\nEdmund Thomas Coleman, angličan žijící v kanadské Victorii a alpský veterán, se poprvé pokusil o výstup na horu v roce 1866. Vybral si cestu údolím řeky Skagit, kudy ho ale odmítli pustit Indiáni, a tak se musel vrátit dolů.\n\nPozději ve stejný rok se Coleman vrátil do okresu Whatcom, kde nabral Edwarda Eldridge, Johna Bennetta a Johna Tennanta, kteří mu měli pomoct s výstupem. K hoře se skupinka přiblížila údolím severního ramene řeky Nooksack a poté se přes Colemanův ledovec dostali až několik set metrů pod vrcholek, odkud se vrátili kvůli nebezpečnému převisu sněhu a ohrožujícímu počasí. O dva roky později se Coleman opět vrátil, tentokrát ho s Eldridgem a Tennantem doprovázeli David Ogilvy a Thomas Stratton. Ve čtyři hodiny odpoledne, 17. srpna 1868 se dostali na vrcholek hory přes prostřední rameno řeky Nooksack, Sviští hřeben, Colemanův ledovec a severním průsmykem Římské zdi.\n\nNynější kužel Mount Baker je relativně mladý, pravděpodobně méně než sto tisíc let. Sopka leží na vrcholu staršího podobného kužele, zvaného Black Buttes (\"černé kopce\"), který byl aktivní od doby před pěti sty tisíci lety do doby před třemi sty tisíci lety. Mnoho z dřívějších geologických záznamů hory bylo erodováno v poslední době ledové, před zhruba dvaceti tisíci lety tlustými ledovými příkrovy, které vyplňovaly okolní údolí a obklopovaly vulkán. V posledních čtrnácti tisících letech bylo okolí hory převážně bez ledu, sám vrcholek hory ale zůstává stále zasněžený a ledový.\n\nIzolované hřebeny lávy a hydrotermicky změněné horniny, především v oblasti Shermanova kráteru, jsou odkryty mezi ledovci především v horní části hory, zatímco nižší části jsou příkré a zarostlé. Vulkanické horniny Mount Baker leží na základech nevulkanických hornin.\n\nUsazeniny zaznamenávající posledních čtrnáct tisíc let historie hory ukazují, že Mount Baker neměla tak explozivní erupce jako zbytek hor, které patří mezi Kaskádové sopky, jako např. Mount St. Helens, Mount Meager nebo Glacier Peak, ani neeruptovala tak často. Během této doby byly zaznamenány čtyři období magmatické eruptivní aktivity.\n\nMagmatické erupce vymrštily do vzduchu pyroklastický materiál, pyroklastický proud a lávu z průduchů na vrcholu a ze sypaného kuželu na Schrieberových loukách. Nejdestruktivnější a nejčastější události na Mount Baker byly lahary, proudy sutě a laviny sutě, z nichž byla většina vyvolána magmatickými erupcemi, ale mohly je zavinit také magmatické intruze, parní erupce, zemětřesení, nestabilní gravitací, nebo také těžkým deštěm.\n\nPrůzkum, který začal v devadesátých letech minulého století, ukazuje, že Mount Baker je nejmladší sopkou ve své oblasti a jednou z nejmladších sopek Kaskádového pohoří. Pliocénová Hanngeanova kaldera se nachází 25 kilometrů severovýchodně od hory. Sopečná aktivita Mount Baker začala již před více než milionem let, ale hodně z rané lávy a pyroklastického materiálu již bylo odstraněno ledovcovými erozemi. Bledě zbarvené horniny severovýchodně od hory označují místo, kde se nachází starobylá Kulšanská kaldera, kterou zničila obrovská erupce popelu před jedním milionem let. Následující erupce v oblasti vytvořily kužely a proudy lávy z andezitu, který vytvořil také mnoho dalších sopek v Kaskádovém pohoří, např. Mount Rainier, Mount Hood, nebo Mount Adams. Od doby před devíti sty tisíci lety až dodnes se v oblasti vyskytují a mizí andezitová vulkanická centra. Největším z těchto kuželů byly Black Buttes, které bývaly vyšší než dnešní Mount Baker, která stojí na jejich základech.\n\nMount Baker byla postavena z hromad lávy a brekcie před poslední dobou ledovou, která skončila před patnácti tisíci lety. Na hoře se nacházejí dva krátery. Zaledněný kráter Carmelo se nachází pod vrcholovou ledovou klenbou. Tento kráter je zdrojem posledních erupcí, které stavěly kužel. Nejvyšší bod hory, Grantův vrchol, se nachází na odkrytém jihovýchodním okraji kráteru, který je malou hromadou andezitické škváry, která leží na větší hromadě lávy. Na jihu s Carmelem sousedí mladší Shermanův kráter, který je jižně od vrcholu a jeho ledové dno leží 300 metrů pod vrcholovou ledovou klenbou. Tento kráter je lokalitou veškeré holocénové aktivity. Stovky otvorů vypouštějí do vzduchu plyny, především HO, CO, a HS.\n\nProudy lávy vytékaly z vrchních otvorů před třiceti a deseti tisíci lety a zavalité pyroklastické proudy vstoupily do jihovýchodních odtoků od sopky. Erupce Shermanova kráteru před šesti tisíci a šesti sty lety vychrlila popelovou pokrývku, která se rozšířila až 64 kilometrů na východ. Dnes se plyny obsahující síru dostávají na vzduch přes dvě fumarolové cesty – kromě Shermanova kráteru také přes Dorrovy fumaroly, které leží severovýchodně od vrcholku. Na obou místech probíhá hydrotermální přeměna lávy na slabý, bíložlutý jíl, zatímco síra je zde obvyklým minerálem. Rozpady této slabé látky vyvolaly ve čtyřicátých letech devatenáctého století v Shermanově kráteru lahary.\n\nPřed asi šesti tisíci a šesti sty lety se série samostatných událostí změnila v největší tefruchrlící erupci po poslední době ledové. Jedná se o poslední část magmatické aktivity, která byla geologicky zaznamenána. Nejprve se v oblasti Římské zdi odehrálo největší sesutí v historii vulkánu, které se nakonec přeměnilo v lahar, který byl na horním toku prostřední větve řeky Nooksack až 91 metrů hluboký. 48 kilometrů daleko od sopky byl lahar nejméně 7,6 metru hluboký. V té době nejspíš řeka Nooksack proudila do řeky Fraser, takže není pravděpodobné, že by se lahar dostal do Bellinghamova zálivu. Po sesutí se odehrála malá hydrovulkanická erupce v Shermanově kráteru, která ale vyvolala sesutí východně od Římské zdi. Toto sesutí vyvolalo další lahar, který asi 32 kilometrů následoval cestu jeho předchůdce, ale také zalil koryto řeky Baker. Popel z erupce se dostal až 64 kilometrů na východ a severovýchod.\n\nV Shermanově kráteru se odehrálo několik erupcí v devatenáctém století, které byly dosvědčeny obyvateli Bellinghamu a okolí. Jednou z prvních zaznamenaných erupcí ale je možná erupce v červnu 1792, kterou popsali ve svém deníku španělští mořeplavci Dionisio Alcalá Galiano a Cayetano Valdés y Flores, kteří ji sledovali z Bellinghamova zálivu.\n\nV roce 1843 průzkumníci zaznamenali déšť úlomků hornin, který vypadal, jako by zasněžil zem, a také velký lesní požár. Není pravděpodobné, že by byl požár způsoben deštěm popele, jelikož v exponátech tohoto jemnozrnného vulkanického popele, který byl zchlazen v atmosféře před pádem na zem, nebyl nalezen žádný spálený materiál. Řeky jižně od Mount Baker byly ucpané popelem a původní obyvatelé zaznamenali, že zahynulo mnoho lososů. Záznamy o záplavách na řece Skagit jsou ale nejspíš velmi přehnané. Krátce poté se odehrály dva sesuvy na východní straně Shermanova kráteru, které vytvořily lahary. První z laharů byl větší a proudil do nyní přehrazeného Bakerova jezera, jehož hladinu zvedl o tři metry. Podobná, ale ne tolik nebezpečná hydrovulkanická aktivita v Shermanově kráteru pokračovala několik dalších desetiletí.\n\nV roce 1891 se odlomila skála o objemu asi 15 km³ a vytvořila lahar, který urazil téměř deset kilometrů a pokryl 2,6 km².\n\nAktivita se v dvacátém století oproti devatenáctému snížila. Početné malé sutinové laviny padaly ze Shermanova vrcholu přes Boulder Glacier, největší se odehrála na konci července 2007. Na začátku března 1975 se dramaticky zvýšila fumarolická aktivita a tání sněhu v oblasti Shermanova kráteru, které zvýšily obavy, že se blíží hrozba v podobě erupce. Proud tepla se zvýšil až desetkrát. Bylo nainstalováno dodatečné sledovací zařízení a také bylo provedeno několik geofyzických průzkumů, které sledovaly pohyb magmatu. Zvýšená tepelná aktivita přiměla civilní úřady a dodavatele elektřiny \"Puget Power\" dočasně uzavřít populární turistickou lokalitu Bakerovo jezero a snížit jeho hladinu o deset metrů. Kdyby toto nebylo provedeno, větší sutinové laviny ze Shermanova kráteru by vyvolaly vlnu, která by připravila o život několik lidí a také by poničila přehradu na konci jezera. Kromě zvýšeného tepelného proudu bylo při geofyzických průzkumech zaznamenáno také několik anomálií, ale žádné předběžné aktivity nenasvědčovaly tomu, že by magma stoupalo k povrchu. Několik malých laharů ze sutin a kyselé vody vytékalo do Bakerova jezera v dalších několika měsících.\n\nAktivita v dalších dvou letech klesla, ale stabilizovala se na vyšší hodnotě než před rokem 1975. Zvýšená fumarolická aktivita se v oblasti nadále vyskytovala, ale nebyly nalezeny žádné důkazy o pohybu magmatu.\n\nMnoho výzkumů bylo na hoře provedeno v posledním desetiletí a tak je Mount Baker jedním z nejlépe prostudovaných Kaskádových vulkánů. Nedávné a nynější projekty zahrnují gravimetrické a geodetické sledování na bázi GPS, vzorkování fumarolického plynu, mapování tefrového rozšíření, nová vyhodnocení lávového proudu na Schreiberových lukách a analýzy nebezpečí. Mapování obou hlavních kráterů a eruptivní historie také pokračuje. Výzkumové centrum sopky (viz Externí odkazy) nabízí internetový archiv výtahů z výzkumných projektů s rozsáhlým seznamem zdrojů a fotografiemi.\n\nNa hoře se nachází deset významných ledovců. Největším je Colemanův ledovec, který pokrývá 5,2 km². Mezi další ledovce s rozlohou více než 2,5 km² patří Rooseveltův ledovec, Mazamský ledovec, Parkův ledovec, Balvanový ledovec, Eastonův ledovec a Demingův ledovec. Všechny ledovce ustupovaly v první polovině minulého století, načež 25 let postupovaly a od roku 1975 opět rychle ustupují.\n\nMount Baker je odvodňována severním ramenem řeky Nooksack na severu, prostředním ramenem řeky Nooksack na západě a přítoky řeky Baker na jihu a východě. Bakerovo jezero a jezero Lake Shannon jsou dvěma největšími vodními plochami v okolí a jsou tvořeny dvěma přehradami na řece Baker.\n\n"}
{"id": "232212", "url": "https://cs.wikipedia.org/wiki?curid=232212", "title": "Collège de France", "text": "Collège de France\n\nCollège de France (česky \"Francouzská kolej\") je prestižní francouzská instituce, věnovaná vědám. Sídlí v Paříži v Latinské čtvrti (\"Quartier Latin\") na \"Rue des Écoles\", poblíž staré Sorbonny. Její historie začíná rokem 1530. Má statut tzv. grand établissement.\n\nOficiálním posláním Collège de France je „učit vědění, které právě vzniká“ (\"Enseigner le savoir en train de se faire\"), moderně řečeno spojovat bádání a výuku. Má 54 profesorských míst, rozdělených do pěti oblastí:\n\n\nCollège de France pořádá pravidelné přednášky přístupné veřejnosti, nemá však žádné zapsané studenty, žádné studijní obory a neuděluje žádné tituly. Většina, ale ne všichni profesoři jsou Francouzi, dvě místa se vždy obsazují hostujícími profesory. Když se nějaké místo uvolní, rozhoduje sbor profesorů o tom, kdo na ně má být povolán. Profesura na Collège de France je ve Francii vrcholem vědecké kariéry.\n\nRoku 1530 založil král František I. na radu svého knihovníka, humanisty G. Budého \"Královskou kolej\" nebo také \"Kolej tří jazyků\", protože se zde zpočátku vyučovala řečtina, hebrejština a latina. Profesoři byli hmotně zajištěni, později k oborům přibylo právo, matematika a medicina. Po revoluci roku 1789 se kolej přejmenovala na \"Národní kolej\" a od roku 1870 na Collège de France. Jejím heslem je od založení \"Docet omnia\" (Učí všemu).\n\nMezi profesory na Collège de France byly a jsou následující osobnosti:\n"}
{"id": "232214", "url": "https://cs.wikipedia.org/wiki?curid=232214", "title": "Bergson", "text": "Bergson\n\nBergson může znamenat:\n\n"}
{"id": "232215", "url": "https://cs.wikipedia.org/wiki?curid=232215", "title": "Štadión Petržalka", "text": "Štadión Petržalka\n\nŠtadión Petržalka, nebo také Štadión za Starým mostom, je dnes již zaniklý fotbalový stadion, který se nacházel v bratislavské Petržalce. Maximální kapacita stadionu byla 7 100 diváků, z toho 5 600 bylo sedících. Své domácí zápasy zde odehrával bývalý ligový mistr FC Artmedia Petržalka. V roce 2008 se plánovalo zahájení bouracích prací, nakonec se stadion začal bourat až v září 2012.\n\nZáklady stadionu se datují až do roku 1900. Po demolici stadionu Červenej hviezdy, přezdívaného letiště kvůli velikosti samotného hřiště, se stal stadion za Starým mostom společné s areálem Iskry Petržalka jediným v petržalské městské části.\n\nPo ukončení sezóny 2007/08 se klub FC Artmedia Petržalka přestěhoval na stadion Pasienky. Na místě starého stadionu se plánovala výstavba polyfunkčního objektu s obytnými prostory a Hotelem Hilton.\n\n"}
{"id": "232220", "url": "https://cs.wikipedia.org/wiki?curid=232220", "title": "Lupce Acevski", "text": "Lupce Acevski\n\nLupce Acevski (* 14. listopadu 1977) je bývalý australský fotbalový brankář makedonského původu, který naposledy působil v australském Hume City FC.\n\nV letech 2007–2008 působil v Baníku Most, kde odchytal sedm zápasů. Lupce přišel do Mostu, aby zaujal místo po Martinu Vaniakovi, který odešel od pražské Slavie.\n\n"}
{"id": "232221", "url": "https://cs.wikipedia.org/wiki?curid=232221", "title": "Aero A-32", "text": "Aero A-32\n\nAero A-32 byl československý jednomotorový vojenský dvouplošník, který byl stavěn v modifikaci buď jako doprovodný stíhací nebo jako bitevní letoun. Stroj vychází z typu Aero A-11. První prototyp A-32 vzlétl roku 1927, celkem bylo vyrobeno 130 kusů, z toho 16 kusů bylo dodáno do Finska.\n\nPrvní prototyp ještě s označením „A.11J“ byl zalétán v létě 1927. Jak z názvu vyplývá, jednalo se o pokračovatele úspěšné řady letounů A.11. Do sériového stroje Ab.11.17 byl zamontován licenční hvězdicový devítiválec Walter Jupiter IV o výkonu 309 kW (420 k). Továrna jej v dubnu 1928 nabídla MNO pod označením „A.32“ jako doprovodný stíhací letoun. Prototyp A.32.1 byl zalétán v říjnu 1928 a vojenské letectvo jej převzalo v prosinci. Mezitím se účastnil předvádění v Bulharsku a následně byl také nabízen tureckému letectvu. Na druhém prototypu (A.32.2) se zkoušel motor s válci do W Škoda L o výkonu 330 kW (450 k). Třetí prototyp (A.32.3) měl opět hvězdicový motor Walter Jupiter.\n\nZačátkem roku 1929 firma Aero nabídla tento typ Finsku. Po úspěšném předvedení zástupci finského letectva uzavřeli s továrnou Aero smlouvu na dodání 16 letadel: jednoho A.32IF s řadovým motorem Isotta Fraschini Asso Caccia o výkonu 330 kW (450 k) a 15 A.32GR s hvězdicovým motorem Gnome-Rhône Jupiter. Objednávka byla splněna v červnu (8 strojů) a druhá část v druhé polovině roku 1929. Mezi srpnem a říjnem 1929 bylo dodáno 15 letadel (označení AEj-49 až AEj-64) a jedno v roce 1930. Poslední z nich dosloužil 30. června 1944.\n\nMNO 11. července 1929 objednalo u továrny Aero výrobu šesti AP.32 s motorem Walter Jupiter IV (AP.32.4–AP.32.9) a 19. prosince 1929 následovala zakázka na dalších 25 kusů (AP.32.10–AP.32.34). V návaznosti na zkoušky prototypů a ve spolupráci s VLÚS firma Aero nabídla vylepšenou verzi, jíž v letech 1930–1931 na základě objednávek ze srpna 1930 a ledna 1931 vzniklo 45 kusů (AP.32.35–AP.32.79). Také všechny původní stroje byly na žádost letectva upraveny na vylepšenou verzi (došlo k zesílení trupu, rekonstrukci podvozku, instalaci brzd a nových pumových závěsníků).\n\nMontáží výkonnějšího motoru Walter Jupiter VI vznikla verze APb.32, které bylo do roku 1932 ve dvou sériích vyrobeno 35 kusů (APb.32.80–APb.32.99 a APb.32.100–APb.32.114).\n\nJako bitevní sloužily AP.32/APb.32 do poloviny 30. let, kdy je nahradily Letovy Š.328. V roce 1938 byly používány pouze jako cvičné a jako stroje druhé linie. Čtyři armádou zapůjčené AP.32 (výrobních čísel 7, 19, 20 a 42) vytvořily společně se stíhačkami Škoda D.1 v červenci 1935 základ výzbroje Četnických leteckých hlídek.\n\nBěhem služby u československého letectva bylo ze 114 vyrobených při haváriích zrušeno 43 AP.32/APb.32. Zahynulo v nich 11 pilotů a devět pozorovatelů. Po zániku ČSR se pět AP.32 a jeden APb.32 dostaly jako dědictví po Leteckém pluku 3 do výzbroje Slovenských vzdušných zbraní (náhradní a 12. letka). Ostatní padly do rukou \"Luftwaffe\", která je ještě rok používala u svých cvičných jednotek.\n\nAP.32 a APb.32 byly dvoumístné jednomotorové vzpěrové dvouplošníky s pevným záďovým podvozkem a otevřenými prostory osádky. Kovová kostra trupu byla v přední části kryta hliníkovými plechy, zbytek trupu a dřevěná kostra křídel byly potaženy plátnem. AP.32 poháněl vzduchem chlazený hvězdicový devítiválec Walter Jupiter IV o výkonu 309 kW (420 k), APb.32 Walter Jupiter VI o výkonu 330 kW (450 k), s dvoulistou nestavitelnou dřevěnou vrtulí. Výzbroj tvořily dva synchronizované kulomety vz. 28 ráže 7,92 mm v trupu. Pozorovatel ovládal kulometné dvojče vz. 28. Celková zásoba munice činila 1100 nábojů. Pumy do celkové hmotnosti 120 kg u AP.32 a 250 kg u APb.32 mohly být zavěšeny pod spodním křídlem.\n\nV leteckém muzeu Kbely je vystaven letoun Aero AP-32. Tento letoun je částečnou replikou. Byl vyroben v Leteckých opravnách Trenčín v roce 1990 na základě původní technické a výrobní dokumentace. Je opatřen kamufláži Leteckého pluku č. 1 československého letectva, který sídlil na letišti Praha-Kbely. \n\nVe finském leteckém muzeu v Päijät-Häme je vystaven nekompletní letoun Aero A-32GR (bez motoru).\n\n\n\nÚdaje podle\n\n\n\n"}
{"id": "232225", "url": "https://cs.wikipedia.org/wiki?curid=232225", "title": "Phoenix (sonda)", "text": "Phoenix (sonda)\n\nPhoenix byla robotická sonda, která úspěšně přistála na povrchu planety Mars v polární oblasti Vastitas Borealis. Vědci řídící Phoenix využívali nástroje na palubě sondy, aby zjistili, jestli byly přírodní podmínky na Marsu vhodné pro mikroskopický život. Sonda zde také zkoumala historii vody. 31. července 2008 sonda Phoenix potvrdila přítomnost vody, ve formě ledu, který našla několik centimetrů pod povrchem Marsu.\n\nZařízení bylo vypuštěno 4. srpna 2007 pomocí rakety Delta II.. Přistání na Marsu proběhlo 25. května 2008. Phoenix přistál poblíž severní polární čepičky Marsu v oblasti bohaté na vodní led. Sonda disponuje robotickou rukou schopnou odběru vzorků zmrzlé půdy.\n\nProgram byl řízen Arizonskou univerzitou pod dohledem NASA. Jednalo se o společný projekt univerzit z USA, Kanady, Švýcarska a Německa, NASA, Kanadské kosmické agentury a leteckého průmyslu. Poslední data na Zemi ze sondy dorazila 2. listopadu 2008. Od té doby se kontakt nepodařilo navázat, proto ji NASA považuje za nezvěstnou.\n\nV srpnu 2003 zvítězila Arizonská univerzita v soutěži o návrh sondy na Mars pro start v roce 2007 jako první v nové řadě malých, levných sond programu Mars Scout. Výběr byl výsledkem intenzivní dvouleté soutěže s návrhy jiných institucí. Ocenění v hodnotě 325 milionů dolarů je více než šestkrát větší než jakýkoliv výzkumný grant v celé historii University of Arizona.\n\nPeter H. Smith z Lunární a planetární laboratoře University of Arizona byl pověřen vést tuto misi. Název mise je vtipný dvojsmysl: Prvním významem je Phoenix hlavní město Arizony, a druhým je Fénix, mytologický pták, který se stále znovu rodí z popela. Jako tento pták, také Phoenix obsahuje již dříve vyrobené komponenty. Přistávací modul pro misi v roce 2007 je upravený modul mise Mars Surveyor 2001 Lander (zrušena v roce 2000 po nehodě sondy Mars Polar Lander). Lockheed Martin poté uložil dva téměř kompletní moduly do klimatizovaného skladu.\n\n\"Informace čerpány z.\"\n\nRA (Robotic Arm)\n\nRobotické rameno o délce 2,35 m se čtyřmi stupni volnosti – nahoru a dolů, do stran, dopředu a dozadu a kolem své osy. Na jeho konci je malá radlice, která umožní odebírání vzorků půdy až do hloubky 50 cm. Vyhodnocení vzorků proběhne v analyzátorech TEGA a MECA. Rameno RA je tak jedno z nejdůležitějších zařízení na sondě Phoenix, protože je právě jedinou možností, jak odebrat vzorky pro výše zmíněné analyzátory.\n\nRAC (Robotic Arm Camera)\n\nKamera umístěna na robotickém rameni RA. Hlavním úkolem je pořizovat barevný obrazový materiál odebíraných vzorků, místa odběru a okolí přistávacího modulu. K osvětlení snímané oblasti slouží dva bloky LED diod – horní jich obsahuje 36 modrých, 18 zelených a 18 červených, spodní 16 modrých, 8 zelených a 8 červených. Přesně definovaná vlnová délka světla emitovaného LED diodou bude využita ke zkoumání složení povrchu a odkrytých podpovrchových vrstev se zaměřením na detekci vody a vodního ledu. CCD snímací prvek bude pořizovat snímky ve velmi vysokém rozlišení až 23 μm na pixel.\n\nSSI (Surface Stereoscopic Imager)\n\nPanoramatická stereoskopická kamera s vysokým rozlišením. Využívá pokročilý optický systém s 12 filtry, které umožňují multispektrální snímaní jak ve viditelné, tak infračervené oblasti. Výsledná data budou využita k získaní informací o prostorovém uspořádání krajiny kolem přistávacího modulu, měření koncentrace prachu a přítomnosti mraků v atmosféře. Samozřejmostí je vytváření, v dnešní době populárních, virtuálních 3D snímků.\n\nTEGA (Thermal and Evolved Gas Analyzer)\n\nKombinuje vysokoteplotní pec a hmotnostní spektrometr. Vzorky půdy odebrané robotickým ramenem RA budou dopraveny do úzké komory velké asi jako náplň kuličkového pera, kde se vzorek postupně zahřeje až na teplotu 1 000 °C. Odpařené látky jsou pak odvedeny do hmotnostního spektrometru, kde jsou podrobeny analýze. Rozlišovací schopnost měření koncentrace vybraných molekul a atomů je až neuvěřitelná – 10 částic z miliardy.\n\nMECA (Microscopy, Electrochemisty and Conductivity Analyzer)\n\nJedná se o soubor několika vědeckých přístrojů pro analýzu odebraných vzorků marsovské půdy. Vyhodnocení vzorku bude zajištěno na základě jeho elektrochemických a vodivostních charakteristik. Pomocí mikroskopu budou pozorovány částečky půdy pro určení způsobu jejich vzniku a složení.\n\nMARDI (Mars Descent Imager)\n\nŠirokoúhlá kamera pro snímání povrchu Marsu při přistání. Po odhození tepelného štítu, ve výšce kolem 8 km, začne snímkování přistávací oblasti sondy Phoenix. Snímky budou sloužit ke zkoumání polární oblasti Marsu hlavně k přesnému geografickému zařazení místa přistání. Kamera bude mít možnost pořídit snímek každé 4 ms a její součástí bude i mikrofon. Po přistání bude sestupová kamera MARDI vypnuta.\n\nMET (Meteorological Station)\n\nJak již název napovídá, bude náplní tohoto zařízení měření a zaznamenávání základních meteorologických prvků jako je teplota, vlhkost a tlak pomocí konvenčních čidel. Mimoto bude použita technologie LIDAR (Light Detection and Ranging) pro zkoumání zejména vlastností atmosféry. LIDAR funguje na obdobném principu jako radar s tím rozdílem že místo rádiových vln se využívá světelného (laserového) paprsku.\n\nSonda Phoenix byla vypuštěna 4. srpna 2007 09:26:34 UTC na raketovém nosiči Delta 7925 z Cape Canaveral. Odstartování proběhlo bez technických odchylek. Vypuštění proběhlo během startovacího časového okna dostupného od 3. srpna do 24. srpna 2007. Nosič 7925 byl vybrán s ohledem na úspěšnou historii, která zahrnovala starty mise Mars Exploration Rover v roce 2003 a start sondy Mars Pathfinder v roce 1996.\n\nŠestý den proběhla první dráhová korekce, protože sonda po startu nesměřovala záměrně přímo k Marsu. Stejným směrem se totiž pohyboval i poslední stupeň nosné rakety. Pokud by sonda zamířila rovnou ke svému cíli, na planetu by kromě sondy dopadla i nesterilizovaná část rakety, která by mohla kontaminovat povrch. Po korekčním manévru tedy sonda zamířila správným směrem k Marsu, nosná raketa mine planetu zhruba o jeden milion kilometrů.\n\nV průběhu dalšího letu technici testovali funkčnost jednotlivých přístrojů umístěných na sondě, zvláště přistávacího radaru a UHF rádia, které bude udržovat komunikaci s družicemi na oběžné dráze po přistání. Všechny testy proběhly úspěšně.\n\nPhoenix na Marsu úspěšně přistál 25. května kolem 23:38 GMT (26. května 2008 01:38 SELČ). Přistání bylo o 15 minut později potvrzeno řízením letu. Poprvé se podařilo získat snímek (z jiné sondy), jak robot - sonda přistává s padákem na jiné planetě.\n\nBěhem několika dní sonda začala pracovat. Byly odeslány první fotografie, pomocí mechanické ruky začalo zkoumání vlastností povrchu. Data byla odesílána k Zemi pomocí dalších sond obíhajících Mars.\n\nPoslední data na Zemi ze sondy dorazila 2. listopadu 2008. Od té doby se kontakt nepodařilo navázat, proto ji NASA považuje za nezvěstnou.\n\nPhoenix nese na Mars DVD vyrobené ze speciálních křemenných skel. Ta odolají nepříznivým marsovským podmínkám po stovky, ne-li tisíce let. DVD bylo zkompilováno Planetární společností. Obsahuje mimo jiné text Wellsovy Války světů a Bradburyho Marťanské kroniky. Jsou na něm nahrané vzkazy takových osobností jako byl astronom Carl Sagan nebo spisovatel sir Arthur C. Clarke. Disk rovněž obsahuje téměř čtvrt milionu jmen lidí, kteří se zaregistrovali na webu Planetární společnosti, a které vybral počítač.\n\n"}
{"id": "232226", "url": "https://cs.wikipedia.org/wiki?curid=232226", "title": "Václav Kalina (fotbalista)", "text": "Václav Kalina (fotbalista)\n\nVáclav Kalina (* 15. července 1979, Kladno) je český fotbalový obránce či záložník, momentálně působící v SK Kladno.\nVěnuje se i futsalu.\n\nSvoji fotbalovou kariéru začal v SK Kladno, kde se přes všechny mládežnické kategorie propracoval v roce 2002 do prvního týmu. S Kladnem zažil postup z divize až do 1. české ligy.\n\nV roce 2007 přestoupil do FK Mladá Boleslav. V létě 2012 zamířil do Bohemians Praha 1905. S týmem oslavil v ročníku 2012–2013 návrat do Gambrinus ligy. 25. srpna 2012 disciplinární komise potrestala Kalinu pokutou 15 000 Kč za nafilmování faulu v pokutovém území Zlína, nařízený pokutový kop proměnil Jindřišek a hostující mužstvo Bohemians 1905 tímto gólem zvítězilo 1:0.\nV létě 2015 se vrátil do Kladna.\n\n"}
{"id": "232229", "url": "https://cs.wikipedia.org/wiki?curid=232229", "title": "Joey Tempest", "text": "Joey Tempest\n\nJoey Tempest (narozený jako Rolf Magnus Joakim Larsson 19. srpna 1963 v Upplands Väsby, Švédsko) je zpěvák a textař švédské skupiny Europe. Je, mimo jiné, autorem jejich největšího hitu \"The Final Countdown\".\n\nV roce 1979 založil s Johnem Norumem, Tony Renem a Peterem Olssonem skupinu \"Force\", v roce 1982 přejmenovanou na \"Europe\". Po jejím rozpadu se v roce 1993 vydal na sólovou dráhu. Po znovuobnovení skupiny v roce 2004 se stal opět jejím zpěvákem.\n\nŽije v Londýně se svou manželkou Lisou Worthington a synem, který se jim narodil v říjnu 2007.\n\n\n"}
{"id": "232230", "url": "https://cs.wikipedia.org/wiki?curid=232230", "title": "Petr Voříšek", "text": "Petr Voříšek\n\nPetr Voříšek (* 19. března 1979, Děčín) je český fotbalový obránce či defenzivní záložník, který momentálně působí v rakouském celku SV Wallern. Mistr Evropy hráčů do 21 let z roku 2002.\n\nPetr Voříšek působil v některých mládežnických výběrech České republiky. Za reprezentaci do 18 let si připsal jeden start (výhra 3:0 25. března 1998 proti Itálii, skóroval na průběžných 1:0), za reprezentaci do 20 let rovněž jeden zápas (hrál první poločas 25. dubna 2000 proti Izraeli - výhra 5:1).\n\nV letech 2000-2002 nastupoval za českou reprezentaci do 21 let. Celkem odehrál 20 zápasů s bilancí 13 výher, 4 remízy (zápasy na ME U21 s Itálií - 3:2 po prodloužení a Francií - 3:1 na pokutové kopy skončily vítězstvím ČR až po řádné hrací době) a 3 prohry, vstřelil 1 gól.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií (0:2), trenér Miroslav Beránek nasadil Voříška v základní sestavě, ten odehrál plný počet minut a v 52. minutě dostal žlutou kartu. 19. května následoval zápas s Belgií konaný v Ženevě, Petr odehrál opět kompletní utkání, které skončilo výsledkem 1:0 pro ČR. Dostal opět žlutou kartu. V posledním zápase skupiny proti Řecku kvůli trestu za 2 žluté karty nehrál, zápas dospěl k remíze 1:1.\n\nV semifinále 25. května narazil český výběr na tým Itálie, který porazil zlatým gólem na 3:2 Michala Pospíšila v 9. minutě prodloužení. Voříšek absolvoval na hřišti kompletních 100 minut.\n\nVe finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. V nich vynikl Petr Čech, jenž zlikvidoval 3 ze 4 pokusů soupeře. Petr Voříšek odehrál celé utkání a na konci mohl slavit se spoluhráči titul. Zároveň to bylo poslední vystoupení mladého hráče za reprezentační tým do 21 let.\n\nPrvní zápas v A-mužstvu české reprezentace absolvoval Petr Voříšek 11. října 2003 proti Rakousku, kvalifikační zápas hraný ve Vídni skončil vítězstvím ČR 3:2, Voříšek střídal v závěru Marka Jankulovského.\n\nCelkem odehrál v seniorské reprezentaci 4 utkání s bilancí 2 výhry, 1 remíza a 1 prohra, vždy to bylo pouze na několik minut v utkání. Střelecky se neprosadil. \n\nGól Petra Voříška za českou reprezentaci do 21 let\n\n"}
{"id": "232233", "url": "https://cs.wikipedia.org/wiki?curid=232233", "title": "Levin Friedrich von Bismarck", "text": "Levin Friedrich von Bismarck\n\nLevin Friedrich \"Christoph August\" von Bismarck (* 3. října 1703 v Krevese, Sasko Anthaltsko ; † 17. října 1774 v Briestu) byl pruský ministr soudnictví a prezident pruského nejvyššího soudu v Berlíně.\n\nByl ženatý se Sophii Amalii von der Schulenburg a měl tři dcery a pět synů, mezi nimi i Augusta Wilhelma von Bismarck, pruského ministra financí.\n\nLevin Friedrich byl nejprve radním na nejvyšším soudu, později se stal hlavním odvolacím radou tohoto soudu.\nRoku 1738 se stal vicekancléřem a v roce 1740 kancléřem Neumarktské vlády. 20. prosince 1746 byl jmenován pruským ministrem soudnictví. V roce 1748 byl dodatečně jmenován 1. prezidentem Nejvyššího soudu. Jeho působení v úřadu přineslo důležité reformy zákonů a soudů – tyto reformy začaly proces změn, který vedl nakonec k vytvoření Všeobecného zemského soudu v roce 1794.\n\n"}
{"id": "232236", "url": "https://cs.wikipedia.org/wiki?curid=232236", "title": "Milan Ivana", "text": "Milan Ivana\n\nMilan Ivana (* 26. listopadu 1983, Kálnica, Československo) je slovenský fotbalový útočník a někdejší reprezentant. Momentálně hraje v německém klubu SV Elversberg.\n\nZa rok 2004 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let.\n\nZ prvoligového Trenčína přestoupil v lednu 2004 do 1. FC Slovácko. V sezoně 2005/06 se stal s 11 góly nejlepším střelcem české Gambrinus ligy. V létě 2007 absolvoval několik herních testů v zahraničních klubech (např. v německé Borussii Mönchengladbach), ale v žádném z nich neuspěl. Proto se vrátil do Slovácka a po vleklém jednání nakonec odešel na hostování do Slavie. V týmu nakonec zůstal na trvalo a v sezonách 2007/08 a 2008/09 získal se Slavií mistrovský titul.\n\nV létě 2009 přestoupil do slovenského klubu ŠK Slovan Bratislava, se kterým na jaře 2011 vybojoval ligový titul a domácí pohár. V sezóně 2011/12 však nedostával mnoho příležitostí na hřišti, navíc si poranil lýtkový sval a byl přeřazen do B-týmu.\n\nV lednu 2012 se dohodl s třetiligovým klubem SV Wehen Wiesbaden na hostování do konce sezóny 2011/12 s následnou opcí. Opce byla využita a Milana odehrál ve Wiesbadenu i sezónu 2012/13. \n\nPo jejím skončení byl v červenci 2013 na testech v jiném německém třetiligovém klubu SV Darmstadt 98, kde uspěl a podepsal smlouvu na jeden rok. V 1. kole německého poháru (DFB-Pokal) 4. srpna 2013 proměnil v penaltovém rozstřelu svůj pokus - vítěznou penaltu na 5:4, Darmstadt vyřadil Borussii Mönchengladbach a postoupil do druhého kola. V sezóně 2014/15 vybojoval s Darmstadtem postup do 1. německé Bundesligy. V Bundeslize nastoupil za Darmstadt pouze na dvě minuty a po sezoně přestoupil do dalšího německého klubu SV Elversberg, za který hrál 4. nejvyšší soutěž v Německu.\n\nIvana působil v některých mládežnických reprezentacích Slovenska. V roce 2002 se zúčastnil Mistrovství Evropy hráčů do 19 let v Norsku, kde získal s týmem bronzové medaile.\n\nDíky 3. místu z ME U19 2002 postoupilo Slovensko o rok později na Mistrovství světa hráčů do 20 let 2003 ve Spojených arabských emirátech, jehož se Ivana také zúčastnil (Slovensko prohrálo v osmifinále 1:2 po prodloužení s Brazílií).\n\nV roce 2004 byl povolán do A-mužstva Slovenska, kde debutoval 31. března v přátelském zápase proti hostujícímu Rakousku (remíza 1:1). Milan Ivana se dostal na hřiště v 66. minutě, když střídal Rastislava Michalíka. Druhý a poslední zápas v národním dresu absolvoval 10. 12. 2006 v přátelském střetnutí proti týmu Spojených arabských emirátů (výhra 2:1).\n\nSK Slavia Praha\n\nŠK Slovan Bratislava\n\nSV Darmstadt 98\n\n\n\n"}
{"id": "232247", "url": "https://cs.wikipedia.org/wiki?curid=232247", "title": "SFC Opava", "text": "SFC Opava\n\nSlezský FC Opava (celým názvem: Slezský fotbalový club Opava, a.s.) je český fotbalový klub, který sídlí ve slezském městě Opava v Moravskoslezském kraji. Od sezóny působí v 1. české fotbalové lize. Klubové barvy jsou žlutá a modrá.\n\nFanklub má družbu s příznivci polského klubu Śląsk Wrocław, největším rivalem je Baník Ostrava. Nejlepším týmovým umístěním dosud bylo 6. místo v české 1. lize. \n\nHlavním manažerem klubu starající se o sportovní stránku je Alois Grussmann. Klub hraje své domácí zápasy na stadionu v Městských sadech.\n\nV roce 1907 byl v Opavě založen Troppauer Fussballverein, první oficiální zápas se v Opavě uskutečnil 14. července téhož roku, kdy TFV porazil hosty z Ratiboře 6:0. V následujícím roce vznikly v Opavě další dva kluby, český Slezan Opava a německý Troppauer Sportklub. Ukázalo se, že hřiště třem mužstvům nestačí, a tak se v roce 1909 TFV spojil s cyklistickým kroužkem I. Schlesischer Radfahrer Verein Troppau do Deutscher Sportverein Troppau za účelem výstavby nového hřiště na místě nepoužívaného cyklodromu v městském parku u restaurace „U střelnice“. Díky nadšení příznivců při výstavbě bylo hřiště otevřeno už 25. dubna téhož roku.\n\nNejslavnější éra klubu před 2. světovou válkou nastala v letech 1922 až 1924, kdy se účastnil nejvyšší soutěže Německého fotbalového svazu v ČSR. Další úspěšná doba pak přišla v letech 1933 až 1935 při účasti v Oberklasse, resp. Oberlize. V roce 1939 vznikl z původního DSV nový klub pod názvem NSTG Troppau. Tento nově vytvořený klub býval účastníkem sudetské skupiny Gauligy, nejvyšší fotbalové soutěže ve Velkoněmecké říši. Zanikl v roce 1945 po vyhnání německého obyvatelstva z území města.\n\nPo válce byla Opava rozbombardovaná, rychle se však konstituoval nový čistě český klub SK Slezan Opava a začal hrát na hřišti U střelnice. V roce 1945 byl Slezan zařazen do I. B třídy Slezské župy. V té době existovaly v Opavě ještě SK Slezská Slavia Opava a Posádková XI Opava. V roce 1949, po sjednocení tělovýchovy, byl klub přejmenován na Sokol Slezan Opava, hned v následujícím roce však přijal název Svaz průmyslu jemného pečiva Opava.\n\nOd roku 1950 se objevují první zmínky o Ostroji Opava. V roce 1953 se kvalifikačního turnaje o postup do krajského přeboru účastnily Ostroj i SPJP. V nové sezóně 1953 působil Ostroj už jako Dobrovolná sportovní organizace Baník Opava. V průběhu sezóny 1955 se Baník Opava sloučil s TJ Tatran Opava. O rok později byl otevřen nový stadion v Gottwaldových sadech. V roce 1958 se klub přejmenoval na TJ Ostroj Opava, v následujícím roce pak postoupil do moravské divize. V letech 1960 až 1965, kdy postoupil do divize, hrál Ostroj krajský přebor. V divizi však vydržel pouze rok a se vrátil se do ní zase až v roce 1969, odkud za 3 roky postoupil do 3. ligy, v roce 1973 byl pak otevřen nový stadion v Gottwaldových sadech na místě někdejšího škvárového hřiště. V roce 1977 byla zrušena celostátní 2. liga, a tak se Česká národní liga i s týmem Opavy stala druhou nejvyšší soutěží. V roce 1981 byla ČNL zúžena ze 2 skupin na jednu, a tak Opava sestoupila do II. ČNFL, tedy třetí nejvyšší soutěže. O čtyři roky později klub postoupil do I. ČNFL.\n\nPo roce 1989 se fotbalový klub oddělil od TJ a vznikla akciová společnost FK Ostroj Opava. Dne 22. června 1994 začala spolupráce s Kaučukem Kralupy a vznikla společnost s ručením omezením FC Kaučuk Opava. O rok později se podařil historický postup do 1. ligy. V roce 1998 se klub přejmenoval na SFC Opava, o dva roky později sestoupil, za další rok se na rok vrátil, v roce 2003 se pak Opava vrátila znovu, o dva roky později se však klub dostal do existenčních problémů a sezónu 2005/06 odehrál pouze v krajském přeboru. Správu klubu tehdy převzalo město Opava. Další sezónu už odkoupil práva na 2. ligu, odkud měl ambice postoupit zpět do nejvyšší soutěže. V sezóně 2009/10 sestoupil do MSFL, když v posledním kole prohrál s Vlašimí 3:1, ale v sezoně 2010/11 skončila Opava na prvním místě a postoupila tak zpět do 2. nejvyšší soutěže. Do třetí ligy opět sestoupila v ročníku 2012/13. Po roce se opět vrátila do 2. ligy.\n\nV sezóně 2016/17 se (tou dobou druholigový) Slezský FC Opava probojoval až do finále českého poháru, při své pouti vyřadil čtyři prvoligová mužstva: 1. FC Slovácko, FC Viktoria Plzeň, FC Zbrojovka Brno a FK Mladá Boleslav. Ve finále hraném 17. května 2017 na Andrově stadionu v Olomouci pak podlehl 0:1 klubu FC Fastav Zlín.\n\nV dubnu 2017 se město, většinový majitel držící 264 z 266 akcií, rozhodlo nabídnout dvoutřetinový podíl (174 akcií) k odprodeji za 50 miliónů Kč. V červnu téhož roku o akcie projevila zájem společnost TICC, GmbH sídlící ve Švýcarsku s udajným čínským kapitálem v pozadí. Kvůli nejasnostem ohledně investora (neproplacená kauce, nejasnosti ohledně původu kapitálu firmy) však zastupitelstvo prodej neschválilo. V sezóně 2017/18 se Slezský FC Opava po 13 letech opět probojoval do 1. ligy. Kvůli stavbě povinného vyhřívaného trávníku, jehož výstavba se protáhla do začátku nové sezóny, odehrál SFC svá úvodní domácí utkání v azylu na stadionu v Brně. Den před komunálními volbami z 5. října 2018 schválilo zastupitelstvo města prodej dvoutřetinového podílu v klubu zahraniční bankovní společnosti Group Privee & Cie Limited, kterou zastupoval podnikatel Martin Groh. Nová povolební koalice sestavená 16. října však jako jednu ze svých programových priorit uváděla zastavení tohoto prodeje. Dne 30.11.2018 bylo oznámeno, že původní představenstvo klubu v čele s předsedou Markem Hájkem podalo rezignaci. \n\nPřed koncem roku 2018 dne 30.12.2018 zasedala valná hromada společnosti kde došlo ke zvolení nového představenstva klubu. Předsedou se stal Bc. Petr Glončák. Na tiskové konferenci, která proběhla 3.6.2019 byla oznámena nová organizační struktutra klubu ve které byl na pozici ředitele klubu zvolen Petr Machovský. Ke dni 19.9.2019 Petr Machovský na vlastní žádost ukončil působení ve funkci ředitele klubu. Dne 26.9.2019 vzhledem kvůli dlouhodobě neuspokojivým sportovním výsledkům byl odvolán trenér A týmu Ivan Kopecký. Na jeho místo krátkodobě nastoupí asistent trenéra Josef Dvorník a sportovní ředitel Alois Grussmann.\n\n\nZdroj: \n\n\n\nZdroj: \n\n\nPoslední aktualizace proběhla 12.2.2020\n\n\nZdroj:\n\n\n\nZdroj:\n\n\nZdroj:\n\n\n\nZdroj:\n\n\nZdroj:\n\n\n\nZdroj:\n\nPoznámky:\n\nZdroj: \n\nSFC Opava „B“ je rezervní tým Opavy, hrající od sezony 2015/16 Divizi E (4. nejvyšší soutěž). Největšího úspěchu dosáhl klub v sezóně 2014/15, kdy se v MSFL (3. nejvyšší soutěž) umístil na 16. místě.\n\n\nZdroj:\n\n\n\nZdroj:\n\nPoznámky:\n\n"}
{"id": "232253", "url": "https://cs.wikipedia.org/wiki?curid=232253", "title": "Lunar Reconnaissance Orbiter", "text": "Lunar Reconnaissance Orbiter\n\nLunar Reconnaissance Orbiter (LRO) je sonda, kterou americká agentura NASA vyslala v rámci programu Lunar Precursor Robotic Program na oběžnou dráhu kolem Měsíce. Start se konal 18. června 2009 a družici do kosmu vynesla raketa Atlas V. LRO je první misí splňující Vizi vesmírného průzkumu (\"Vision for Space Exploration\") deklarovanou americkým prezidentem Georgem W. Bushem v roce 2004.\n\nZáměrem mise je podporovat tuto vizi. Úkolem LRO je mapovat povrch Měsíce a hledat možná místa pro přistání lidské posádky – návrat lidí na Měsíc. Předběžná podoba byla dokončena v únoru 2006 a kritický design byl dokončen v listopadu 2006.\n\nV srpnu 2014 rozhodla NASA o prodloužení mise sondy.\n\n\nVývoj probíhal v laboratoři NASA, Goddardově kosmickém středisku. LRO krouží kolem Měsíce po polární dráze a délka hlavní mise měla původně čint jeden rok. Po ukončení hlavní mise měla LRO sloužit jako komunikační družice pro jiné pozemní mise na Měsíci, např. pozemní sondy nebo rovery podobné MER.\n\nSonda nese soubor šesti vědeckých přístrojů a jeden technologický experiment:\n\n\nMapování povrchu Měsíce ve vysokém rozlišení umožní spatřit některé větší kusy vybavení, které zde zůstaly od poslední výpravy na Měsíc.\n\n"}
{"id": "232254", "url": "https://cs.wikipedia.org/wiki?curid=232254", "title": "Letov Š-18", "text": "Letov Š-18\n\nLetov Š-18/Š-118/Š-218 byl československý školní dvouplošník z poloviny 20. let 20. století. Letoun, vyráběný v továrně Vojenská továrna na letadla, Kbely, byl navržen ing. Aloisem Šmolíkem. Ve své době se jednalo o moderní typ elementárního školního stroje. Typ Š-18 byl přezdíván jako \"Komár\" a typ Š-218 \"Velký komár\". Tyto letouny byly někdy označovány jménem svého konstruktéra a například i v Leteckém rejstříku byly v roce 1932 uváděny jako Šmolík Š-18/Š-118/Š-218.\n\nJednalo se o celodřevěný dvouplošník, který byl vyztužen po každé straně jednou vzpěrou tvaru N. Trup měl obdélníkový průřez a byl potažen překližkou. V horní části v prostoru sedadel posádky byl mírně zaoblený z důvodu lepšího výhledu do stran. Obě křídla byla stejného rozpětí a hloubky. Horní křídlo bylo ke trupu připevněno systémem ocelových vzpěr pouze po stranách trupu, což dovolovalo dobrý výhled pro pilota i směrem vpřed. Křídla a ocasní plochy byly potaženy plátnem. \n\nLetoun měl dvojí řízení pákového typu. Podvozek měl uprostřed dělenou osu a byl odpérován gumovými provazci s rozchodem kol 1,82 m, což poskytovalo letounu pohodlné a jisté přistání. Podvozkové vzpěry byly z ocelových trubek. \n\nMotor byl připevněn na silném motorovém loži, které bylo snýtováno z ocelového plechu. V letounu Š-18 byl instalován motor Walter NZ-60, který měl vzletový výkon 75 k (55 kW) při 1750 ot/min a jmenovitý 60 k (44 kW) při 1400 ot/min. Motor byl vybaven dvoulistou dřevěnou vrtulí. \n\nUpravená verze Š-218 se od Š-18 lišila horním křídlem, které bylo rozděleno na dvě části a přichyceno bylo k baldachýnu. Mělo zvětšený horní přesun až o 25% hloubky křídla. Při pohledu zpředu bylo křídlo zdviženo do tvaru V. \n\nLetoun při své dostatečné stabilitě byl lehce ovladatelný i při vertikálních zatáčkách a při ostatních obratech zůstával beze změny výšky, čímž naplňoval požadavky kladené na stroj pro školní účely. \n\nLetouny Š-18 sloužily v československé armádě (36 ks), ale první větší série byla vyvezena do Bulharska. Převzetí bulharskou stranou se uskutečnilo 23. června 1926. Když se letouny v Bulharsku osvědčily, zakoupila bulharská vláda licenci. Letadla pak byla vyráběna továrnou DAR, nedaleko letiště Božurište na předměstí Sofie. Pro pokračovací výcvik, s motorem o vyšším výkonu (Walter NZ-85), byla následně stavěna verze Š-118. S tímto lehkým školním letounem podnikl kpt. Hamšík 21. září 1926 propagační dálkový let v délce 3000 km na trase Praha–Olomouc–Varšava–Kovno–Riga–Reval (Finskem, Pobaltím a Polskem), na jehož základě si Finové několik strojů objednali, avšak požadovali ještě silnější motor. Do Finska bylo dodáno 10 letounů Š-218 se silnějším motorem a po příznivém ověření v provozu zakoupila finská strana licenci. Jeden z meziválečných finských exemplářů létal ještě v r. 1948 na leteckém dni akrobacii a údajně byl v provozu až do roku 1959, kdy byl z rejstříku finských letadel. Letouny Š-218 dodávala firma Letov i československé armádě. Letounů Š-218 bylo v Letovu vyrobeno celkem 44 ks. \n\nV květnu 1931 se jeden letoun Š-118 zúčastnil Mezinárodního leteckého meetingu v chorvatském Záhřebu. Major Diviš na Š-118 byl druhým v celkové klasifikaci a prvním ze všech letadel bez brzd. Ještě v roce 1934 se letoun Š-118 zúčastnil Národního letu RČs. a za pilotáže ing. B. Šimůnka s dr. J. Janatkou zvítězil. Ing. Šimůnek, který se umístil na prvním místě, se vyučil létat v Aeroklubu RČS. Doprovázel ho jako navigátor dr. Janatka, který ač byl odborným lékařem, věnoval volné chvíle leteckému sportu. Závodu se zúčastnilo 26 posádek, z nichž 18 soutěž úspěšně dokončilo (mj. dva Š-218 na 7. a 12. místě). \n\nV polovině 30.let letouny Š-118 a Š-218 zapůjčovala vojenská správa do aeroklubů k výcviku pilotů pro tehdy probíhající akci \"1000 nových pilotů\" financované rovněž z Národní letecké sbírky. Letouny byly bezplatně servisovány československou armádou a za každého vycvičeného pilota inkasovala školící organizace 5000 Kč. \n\nJeden unikátní kompletní exemplář Š-218 se zachoval a je vystaven v Leteckém muzeu Kbely. Ve kbelském leteckém muzeu VHU je vystaven Š-218 v kamufláži z doby, kdy létal ve vojenském Leteckém učilišti v Prostějově. Druhý letoun z finské licenční výroby (Š-218A) je vystaven v leteckém muzeu ve Finsku. \n\nZákladní verze představená roku 1925 s motorem Walter NZ-60. Ve 30. letech 20. století provozovala tento typ i Masarykova letecká liga (např. OK-LJJ, OK-LIH) a přidružené kluby k Aeroklubu RČs (např. moravský OK-OAA, OK-MOC a východočeský OK-VAJ atp.)\n\nPoté vznikla třináctikusová série s motorem Walter NZ-85 s výkonem 85 koní, která dostala typové označení Š-118. Ta byla určena pro tzv. pokračovací osnovu cvičného létání. \nZ finského požadavku, aby letoun měl ještě silnější motor, bylo vyhověno stavbou letounu Š-218 (přezdívaný „Velký komár“), ve kterém byl instalován motor Walter NZ-120 o výkonu 120 koní. Tento typ byl ve výrobě od roku 1929. \n\nStroj měl dvě verze, jedna byla celodřevěná. Ta byla pro vojenské účely a bylo jich vyrobeno 34 kusů. Druhá pozdější verze (pro civilní účely) měla smíšenou konstrukci s trupem svařovaným z ocelových trubek. Druhou verzi si \"vyžádal\" hmotnější a silnější motor Walter NZ-120. Po prvních zkušenostech z provozu bylo posunuto těžiště prodloužením přední části trupu a úpravou motorového lože. Změn doznalo spodní křídlo i ocasní plochy. Upraven byl také podvozek. Tato verze byla označována jako Š-218A. Letoun s imatrikulací OK-ASL provozovaly Čs. státní aerolinie jako pomocného prostředku při eventuálních nouzových přistáních na svých dopravních trasách a ke služebním cestám.\n\nŠ-18\n\n\nŠ-218\n\nŠOREL, Václav; VELC, Jaroslav. \"Letadla československých pilotů I\". Praha: Albatros, 1979. 430 s.\n\n\n"}
{"id": "232258", "url": "https://cs.wikipedia.org/wiki?curid=232258", "title": "Percival Lowell", "text": "Percival Lowell\n\nPercival Lowell (* 13. březen 1855, Boston – † 12. listopad 1916, Flagstaff) byl americký podnikatel, matematik, astronom a diplomat. Od roku 1894 se intenzivně věnoval studiu Marsu a snažil se prokázat umělý původ marsovských kanálů. Díky svým výpočtům předpověděl také existenci Pluta, které bylo objeveno 14 let po jeho smrti.\n\nPercival Lowell se narodil 13. března 1855 v Bostonu, v rodině obchodníka s bavlnou. Jeho bratrem byl Abbott Lawrence Lowell, pozdější rektor Harvardovy univerzity, jeho sestrou byla básnířka a kritička Amy Lowellová.\n\nV roce 1876 dokončil Percival Lowell studium matematiky na Harvardu a začal se věnovat obchodu. V roce 1883 odjíždí na Dálný východ, kde strávil asi 10 let. Během svého pobytu se zajímal především o japonské náboženství a kulturu, o které napsal i několik knih (např. \"Noto\", \"Occult Japan\" nebo \"The Soul of the Far East\").\n\nV polovině ledna roku 1894 začíná společně s astronomem Williamem H. Pickeringem budovat observatoř v arizonském městě Flagstaff, kde hodlal pozorovat Mars. Lowellův zájem o Mars vyvolala zejména kniha Camilla Flammariona \"La planète Mars\", kterou dostal v roce 1893 jako vánoční dárek. Lowell studoval především domnělé marsovské kanály, které pozoroval už v roce 1877 italský astronom Giovanni Schiaparelli. \n\nPosledních 23 let svého života věnoval Lowell právě astronomii a jeho observatoř, která dnes nese jeho jméno, se stala jednou z nejvýznamnějších v USA. Percival Lowell zemřel 12. listopadu 1916 a je pohřben blízko své observatoře. \n\nOd roku 1894 se Lowell věnoval intenzivnímu pozorování Merkuru, Venuše a především Marsu. Jeho hvězdárna ve Flagstaffu ležela asi ve výšce 2175 m n. m., a proto měl pro pozorování výborné podmínky. Observatoř byla nejprve vybavena 30 centimetrovým, později pak 61 centimetrovým dalekohledem od slavného optika Alvana Clarka.\nLowell však neprováděl všechna svá pozorování pouze na své hvězdárně, ale uspořádal i několik astronomických expedic- např. v roce 1900 do Libye nebo v roce 1907 do Chile.\n\nO svých výzkumech Marsu napsal Lowell tři knihy- \"Mars\" (1895), \"Mars and its Canals\" (Mars a jeho kanály, 1907) a\" Mars as the Abode of Life\" (Mars jako domov života, 1908). Tyto knihy byly velmi čtivé a díky nim se Lowellovi podařilo zpopularizovat své myšlenky o obydleném Marsu. V roce 1909 však Eugène M. Antoniadi, francouzský astronom řeckého původu, vyvrátil teorii o umělých kanálech na Marsu a svými pozorováními dokázal, že tyto kanály byly jen optický klam.\n\nOd roku 1909 se Lowell dvakrát pokoušel najít záhadnou Planetu X za Neptunem, avšak neúspěšně. Pluto, které bylo patrně touto Planetou X, bylo objeveno až v roce 1930 Clydem Tombaughem právě na Lowellově hvězdárně.\n\n"}
{"id": "232259", "url": "https://cs.wikipedia.org/wiki?curid=232259", "title": "Brtí", "text": "Brtí\n\nBrtí je místní část města Strážov v okrese Klatovy. Nachází se asi 3 km na jihovýchod od Strážova. Je zde evidováno 27 adres. V roce 2011 zde trvale žilo 45 obyvatel.\n\nBrtí je také název katastrálního území o rozloze 3,96 km. V katastrálním území Brtí leží i Javoříčko.\nPrvní písemná zmínka o vesnici pochází z roku 1386. Název vesnice pochází od slova brť (brtnictví – první způsob včelařství).\n"}
{"id": "232261", "url": "https://cs.wikipedia.org/wiki?curid=232261", "title": "Playa", "text": "Playa\n\nPlaya či někdy playas je druh solné pláně, bezodtoké deprese, ve které dochází k odpařování přitékající vody a pomalému vysrážení rozpuštěných solí, což má za následek zvyšování salinity jezera a vznik solných těles a krusty souhrnně označovaných jako evapority.\n\nJsou typické pro teplé, často bezodtoké, aridní oblasti (pouště, polopouště) a to převážně v oblastech okolo obratníků. \n\n"}
{"id": "232262", "url": "https://cs.wikipedia.org/wiki?curid=232262", "title": "Viteň", "text": "Viteň\n\nViteň je místní část města Strážov v okrese Klatovy. V roce 2011 zde trvale žilo 79 obyvatel.\n\nPrvní písemná zmínka o vesnici pochází z roku 1379.\n"}
{"id": "232263", "url": "https://cs.wikipedia.org/wiki?curid=232263", "title": "South African Air Force", "text": "South African Air Force\n\nLetectvo Jihoafrické republiky nebo také Jihoafrické letectvo (: South African Air Force neboli SAAF) je letecká součást Ozbrojených sil Jihoafrické republiky. Vlastní podpůrnou leteckou složkou disponuje i Jihoafrické námořnictvo.\n\nPůvod SAAF lze vysledovat až do roku 1912, kdy byla založena \"Union Defence Force\" (UDF). Její součástí byly i South African Aviation Corps (SAAC, \"Jihoafrické letecké sbory\"). Během první světové války se přibližně 3000 Jihoafričanů účastnilo bojů v rámci Royal Flying Corps. Po válce bylo 1. února 1920 založeno South African Air Force (\"Jihoafrické letectvo\") jako součást UDF.\n\nSAAF se účastnilo jak druhé světové války (hlavně na severoafrickém bojišti a ve Středomoří), tak války v Koreji. Při reorganizaci UDF v roce 1951 se z SAAF stala samostatná a nezávislá složka ozbrojených sil, což symbolicky potvrzovaly nové modré uniformy, které nahradily staré armádní khaki uniformy.\n\nTabulka obsahuje přehled letecké techniky jihoafrického letectva podle Flightglobal.com.\n\n"}
{"id": "232267", "url": "https://cs.wikipedia.org/wiki?curid=232267", "title": "Dana Vávrová", "text": "Dana Vávrová\n\nDana Vávrová (9. srpna 1967 Praha – 5. února 2009 Mnichov) byla česká herečka a příležitostná režisérka. Její sestra Hana Vávrová-Heřmánková je moderátorka a divadelní manažérka a jejím švagrem herec a ředitel Divadla Bez zábradlí Karel Heřmánek. Byla tetou herce Karel Heřmánka mladšího.\n\nJejí první filmovou rolí byla Leontýnka ve filmu \"Ať žijí duchové!\", tuto roli ztvárnila v devíti letech. V průběhu studia na pražské konzervatoři, které přerušila ve čtvrtém ročníku, se objevila v dalších rolích v televizních seriálech \"My všichni školou povinní\" a \"Bambinot\".\n\nVe druhé polovině 80. let 20. století často účinkovala v Západním Německu ve filmech svého manžela Josepha Vilsmaiera. Za roli Anny ve filmu \"Podzimní mléko\" získala německé ocenění Stříbrný pás.\n\nZemřela v Mnichově 5. února 2009 v 41 letech na rakovinu.\n\n\n\n\n"}
{"id": "232269", "url": "https://cs.wikipedia.org/wiki?curid=232269", "title": "Horn", "text": "Horn\n\nSlovo Horn (německy \"roh\") má více významů:\n\n\n\n\n"}
{"id": "232271", "url": "https://cs.wikipedia.org/wiki?curid=232271", "title": "Letecká základna", "text": "Letecká základna\n\nLetecká základna je vojenské zařízení, nejčastěji uzavřená oblast letiště s komplexním vybavením pro činnost jednotek bojových letounů, výcvik leteckého personálu a protivzdušnou ochranu státu. Mezi základní vybavení letecké základny patří přistávací a vzletové dráhy, hangáry (často se zvýšenou odolností), opravárenské dílny, sklady, ubytovny vojenského personálu, prostředky velení a řízení letového provozu, a zbraňové komplexy na vlastní obranu.\n\nVětšina států, která má vlastní letectvo, buduje rovněž letecké základny. Některé státy disponují leteckými základnami i na území jiných států (spojeneckých, nebo poražených).\n\nNěkterá letectva, například Letectvo Spojených států a Jihoafrické letectvo, své základny označují standardizovanou zkratkou, u různých letectev odlišnou. Zatímco USAF používá zkratku za názvem základny, např. jako Edwards AFB, (\"Air Force Base\"), námořní letectvo amerického námořnictva své základny označuje předponou NAS (\"Naval Air Station\"), například NAS Pensacola, a SAAF ji používá před jménem základny, například jako AFB Hoedspruit, britské letectvo Royal Air Force své základny označuje jako \"Royal Air Force station\" (stanice), a užívá předponu „RAF“. Letectvo Australského svazu používá odlišné označení základen, jako „RAAF Base“ (Royal Australian Air Force Base).\n\nFrancouzské letectvo užívá zkratku BA (), následovanou numerickým označením základny a jménem obce v níž se nachází. Toto označení může být doplněno čestným pojmenováním podle historicky významného francouzského letce. Příkladem je třeba Base aérienne 118 Mont-de-Marsan „Colonel Rozanoff“.\n\n"}
{"id": "232272", "url": "https://cs.wikipedia.org/wiki?curid=232272", "title": "Areta (geologie)", "text": "Areta (geologie)\n\nAreta je ostrý skalní hřeben mezi dvěma údolími, který vzniká jako výsledek exogenních pochodů, kdy postupující ledovec postupně rozrušuje skálu, jež se stává ostrá. Tyto ostré hřebeny jsou typické pro oblasti, kde postupuje ledovec a nebo slouží jako dobré poznávací znamení, že v nedávné geologické minulosti v oblasti se zde nacházely ledovce, které utvářely ráz krajiny.\n"}
{"id": "232273", "url": "https://cs.wikipedia.org/wiki?curid=232273", "title": "28. dobrovolnická divize tankových granátníků SS „Wallonien“", "text": "28. dobrovolnická divize tankových granátníků SS „Wallonien“\n\n28. SS-Freiwilligen Panzergrenadier Division „Wallonien“ byla nástupkyní Wallonisches-Infanterie-Bataillon 373, který vznikl roku 1941 z valonských dobrovolníků.\n\nKdyž pak byly roku 1943 evropské dobrovolnické jednotky rozpuštěny, mnoho jejích příslušníků přešlo k Waffen-SS. Zde se stali v červenci 1943 základem SS-Sturmbrigade Wallonie (v říjnu 1943 přejmenována na SS-Freiwilligen Sturmbrigade Wallonien).\n\nPo reorganizaci a výcviku se jednotka v listopadu 1943 zapojila do akcí na Dněpru spolu s 5. SS-Panzer Division „Wiking“. V lednu 1944 byla obklíčena s divizemi „Wiking“ a „Das Reich“ v Čerkasské kapse. Jednotkám se podařilo obklíčení prolomit, ale přežilo pouze 632 mužů z původních 2000. Byli odesláni do Wildfleckenu k odpočinku a doplnění. V srpnu 1944 byla poslána k Narvě, kde opět utrpěla těžké ztráty u Tartu.\n\nV říjnu 1944 byla jednotka povýšena na 28. SS-Freiwilligen Panzergrenadier Division „Wallonien“. Jako posily byly k jednotce přiřazeni Francouzi a Španělé (ti měli vlastní rotu nazvanou „Gruppe Ezquerra“ – byla zničena v únoru 1945).\n\nPři ofenzívě v Ardenách sloužila divize jako záloha 6. Panzer Armee. Po jejím neúspěchu bojovala až do dubna 1945 u Stargardu, Štětína a Altdammu. Zbylých 700 mužů se rozdělilo na několik části, kdy jedna ustoupila do Dánska, kde byla zajata Američany (velel jí SS-Oberführer Léon Degrelle, jenž ale uprchl do Španělska). Další části byly zajaty Sověty v Braniborsku a u Schwerinu.\n\n\nV prosinci 1944 dosáhla divize síly 4000 mužů.\n\nV druhé polovině první dekády 21. století se v prostředí českého internetu rozšířilo virální video s názvem Svatba Jiřího Káry, které je záznamem svatebního obřadu sociálně deklasovaných občanů. Jeden z účastníků svatby několikrát zmiňuje právě 28. SS-Freiwilligen Panzergrenadier Division „Wallonien“, čímž se tato jednotka částečně dostala do povědomí i laické veřejnosti.\n"}
{"id": "232278", "url": "https://cs.wikipedia.org/wiki?curid=232278", "title": "Stanislav Konopásek", "text": "Stanislav Konopásek\n\nStanislav Konopásek (18. dubna 1923 Hořovice – 6. března 2008 Praha) byl český hokejista, levý křídelní útočník. Po skončení aktivní hráčské kariéry se stal trenérem. Je členem Síně slávy českého hokeje.\n\nBěhem aktivní hráčské kariéry hrál postupně za kluby LTC Praha (1935–1950), Tatru Smíchov (1955–1956), Spartu Praha (1956–1962) a Motorlet Praha (1962–1963). Nejvyšší ligovou soutěž hrál od roku 1940, odehrál kolem 130 utkání a nastřílel 92 gólů. Třikrát získal titul mistra ČSR.\n\nReprezentoval 50krát, za reprezentační mužstvo nastřílel 69 gólů. Nosil dres s číslem 5. Zúčastnil se mistrovství světa v letech 1947 a 1949, kdy získal tituly mistra světa (historicky první dva tituly pro Československo, na MS 1949 střelec rozhodujícího gólu v zápase s Kanadou). Startoval také na Zimních olympijských hrách 1948, odkud si československý tým odvezl stříbrné medaile.\n\nKomunistický režim násilně přerušil jeho hráčskou kariéru, když ho v roce 1950 odsoudil na 12 let odnětí svobody ve vykonstruovaném soudnímu procesu za velezradu. Propuštěn byl po pěti letech věznění a práce v uranových dolech na Příbramsku v roce 1955.\n\nTrénoval Motorlet Praha (1963–1965), GKS Katowice (1965–1968) a Spartu Praha (1968–1973).\n\nV roce 2003 se podílel na dokumentu České televize \"Hokej v srdci - Srdce v hokeji\".\n\nV roce 2007 vydala Česká televize knihu \"Stanislav Konopásek: Hráč, který přežil\". Vyprávění Stanislava Konopáska v ní zpracovali David Lukšů a Aleš Palán.\n\n"}
{"id": "232280", "url": "https://cs.wikipedia.org/wiki?curid=232280", "title": "Opilý les", "text": "Opilý les\n\nOpilý les je geologický termín, kterým se označuje zvláštní druh stromového porostu, který má zakřivené kmeny do různých směrů, takže celý les působí neuspořádaným dojmem. Zakřivení kmenů vzniká sesouváním půdy. Tento druh pohybu půdy se nazývá soliflukce neboli půdotok a v některých případech může být i nebezpečný. \n\nOpilý les vzniká většinou v oblastech, kde jsou svahové pohyby velmi pomalé, takže se stromy dokáží přizpůsobit pohybu podloží. Tyto pohyby se odehrávají na pevném podloží, kdy půda klouže z vyšší oblasti do nížeji položené vlivem gravitačního působení. Opilý les je typický pro oblasti, ve kterých se vyskytuje věčně zmrzlá půda – permafrost, či pro velmi podmáčené půdy, které snadno kloužou.\n\nOpilý les je dobře viditelným ukazatelem nestability podloží.\n\n"}
{"id": "232281", "url": "https://cs.wikipedia.org/wiki?curid=232281", "title": "Letní olympijské hry 1940", "text": "Letní olympijské hry 1940\n\nLetní olympijské hry v roce 1940, oficiálně XII. olympijské hry se původně měly konat v japonském Tokiu. Po přepadení Číny se očekávalo, že Mezinárodní olympijský výbor odebere Japonsku právo hry pořádat vzhledem k tomu, že stát vede agresivní válku. MOV do této záležitosti sice nezasáhl, Japonsko se však pořádání her samo v roce 1938 vzdalo.\nPořadatelství her bylo předáno finským Helsinkám. Na programu mělo být 17 olympijských sportů. I přes probíhající druhou světovou válku pokračovaly přípravy her až do počátku roku 1940, kdy Mezinárodní olympijský výbor rozhodl, že hry se konat nebudou.\nVybudovaná sportoviště a další zařízení byla nakonec využita při letních olympijských hrách v roce 1952.\n"}
{"id": "232284", "url": "https://cs.wikipedia.org/wiki?curid=232284", "title": "Šiva (rozcestník)", "text": "Šiva (rozcestník)\n\nŠiva je:\n"}
{"id": "232286", "url": "https://cs.wikipedia.org/wiki?curid=232286", "title": "ČSAF", "text": "ČSAF\n\nZkratka ČSAF má více významů:\n\n"}
{"id": "232287", "url": "https://cs.wikipedia.org/wiki?curid=232287", "title": "Bitva u Slavkova", "text": "Bitva u Slavkova\n\nBitva u Slavkova, zvaná též bitvou tří císařů nebo zřídka bitvou u Brna, v zahraničí známá také jako bitva u Austerlitz (německý název Slavkova), bylo jedno z hlavních střetnutí napoleonských válek a jedna z nejslavnějších bitev, které se kdy odehrály na českém území.\n\nProběhla 2. prosince (20. listopadu) roku 1805 (nebo též 11. frimairu roku XIV.) na Moravě v prostoru jihovýchodně od Brna a západně od Slavkova u Brna. Francouzská armáda v čele s císařem Napoleonem zde drtivě porazila vojsko III. koalice, kterou zastupovali vojáci Ruského impéria v čele s carem Alexandrem I. a generálem M. I. Kutuzovem a oddíly Rakouského císařství pod vrchním velením císaře Františka I. Bitva u Slavkova patří spolu s bitvou u Gaugamél, bitvou u Kann a bitvou u Leuthenu mezi mistrovská díla taktiky. Samotné Napoleonovo vítězství nejenže rozbilo svazek III. koalice, ale mělo také vliv na uspořádání státních celků v celé tehdejší střední Evropě, zejména pak v římskoněmecké říši.\n\nPřestože francouzský císař řídil úvodní fáze bitvy z návrší Žuráň (286 m n. m., dnes v katastru obce Podolí v okrese Brno-venkov) a František I. s carem Alexandrem měli svůj hlavní stan zřízený v Křenovicích, nazval francouzský císař bitvu podle Slavkova, vzdáleného od centra bojiště zhruba 9 km. Údajně proto, že na slavkovském zámku den před bitvou nocovali oba spojenečtí panovníci, ale snad i na počest zámku samotného, jelikož na Napoleona, který se zde ubytoval 3. prosince, učinil velký dojem.\n\nVzpomínkové akce spojené s rekonstrukcí bitvy probíhají od 80. let 20. století vždy o víkendu kalendářně nejblíže 2. prosinci. Střediskem vzpomínkových aktivit je památník Mohyla míru na Prackém kopci zhruba uprostřed někdejšího bojiště.\n\nPro rok 1805 naplánoval první konzul Napoleon Bonaparte válečnou kampaň, při níž měli jeho vojáci dobýt Velkou Británii, se kterou byla Francie od roku 1803 ve válce. Byl si naprosto jist svým vítězstvím a začal proto i ve zbytku Evropy uplatňovat agresivní politiku. 5. června 1803 anektoval Hannoversko a 21. března 1804 nechal z území Bádenska unést a po zinscenovaném procesu popravit blízkého příbuzného bývalého francouzského krále Ludvíka XVI., vévodu Antoina d'Enghien. K tomuto skutku jej vedly zejména indicie, které naznačovaly, že mladý příslušník rodu Bourbonů je zapleten do spiknutí připravovaného britskými agenty, jehož cílem byl státní převrat a Napoleonova násilná smrt. V červnu téhož roku pak připojil k Francii Ligurskou republiku, 2. prosince 1804 se nechal korunovat francouzským císařem a 26. května 1805 přijal italskou královskou korunu. Bonapartovo počínání však již dlouhodobě vzbuzovalo hněv a nelibost u cara Alexandra I., který se od roku 1803 prozatím neúspěšně pokoušel uzavřít protifrancouzskou útočnou alianci s vládci Rakouska a Pruska. K nejvýraznějšímu ochlazení francouzsko-ruských vztahů došlo po popravě vévody d'Enghien v druhé polovině roku 1804, nicméně Napoleon nechápal důvod carova jednání a společně se svými diplomaty se domníval, že jde jen o dočasnou záležitost. Ruský panovník však zatvrzele usiloval o spojenectví s některou z evropských velmocí a nakonec se jeho pověřencům podařilo dosáhnout úspěchu ve Velké Británii, se kterou uzavřel dohodu 30. března 1805. K alianci se po diplomatickém nátlaku následně připojil i rakouský císař František I., kterého proti Francii popudila zejména Napoleonova anexe Janovska a Luccy. K podepsání britsko-rusko-rakouské spojenecké deklarace, jíž vznikla III. koalice, došlo 28. července téhož roku.\nAby se Napoleon vyhnul obranné válce na několika frontách, rozhodl se zaútočit na nejbližšího nepřítele – Rakousko, a posléze se vypořádat s Rusy. Tažení se účastnilo na 200 000 francouzských vojáků bývalé „Anglické armády“, která pro tuto kampaň nesla nové Napoleonovo přízvisko \"Grande Armée ďAllemagne\", „Velká německá armáda“ (všeobecně se jí bude říkat jen \"Grande Armée\", Velká armáda). Francouzští vojáci tedy místo připravovaného vylodění do Británie vyrazili v sedmi proudech k rakouským hranicím, kde své síly soustřeďoval podmaršálek Mack. Francouzské sbory se přesunovaly rychlostí 25–30 km za den, aniž by rakouský vrchní velitel tušil, kde se objeví. Dne 7. října dorazily sbory francouzských maršálů Soulta, Davouta a Lannese a Muratovo jezdectvo k Dunaji, který překročily 60 kilometrů v Mackově týlu. O několik dní později byl podmaršálek, i s většinou rakouské armády, obklíčen u Ulmu, kde také 20. října před svým protivníkem kapituloval. Z obklíčení jeho muže nevyprostila ani Podolská armáda ruského generála Kutuzova, kterou Rakušanům vyslal na pomoc jejich spojenec car Alexandr I. V průběhu pokračujícího tažení padla do francouzských rukou i Vídeň a Napoleon se ve stopách ustupujících spojenců vydal na Moravu. Rusové i zbytky rakouské armády ustoupili k Olomouci, Francouzi tedy bez boje obsadili Brno a část jejich jezdectva pronikla až k Vyškovu. Nicméně Napoleon nehodlal své armádě dál neúnosně prodlužovat operační linie a toužil svést rozhodující bitvu. Navíc na Moravu směřovaly další ruské zálohy a k francouzskému císaři mířil vyslanec Haugwitz, který mu přivážel pruské ultimátum. Obecně se soudilo, že toto ultimátum nebude přijato a \"Grande Armée\" hrozilo, že bude sevřena do kleští spojenců a rozdrcena. Napoleonovým prioritním zájmem proto bylo spojence k vzájemné konfrontaci přilákat. Jeho snaha však nemusela být nijak přehnaná, neboť svést generální bitvu bylo i úmyslem jeho protivníka. Morálka Rusů byla koncem listopadu vysoká, jelikož k vojsku se připojila Volyňská armáda generála Buxhöwdena a dorazil i car Alexandr. Novým plánem spojenců bylo zaútočit na Napoleonovo pravé křídlo a odříznout mu spojnici Brno – Vídeň, 28. listopadu proto Bagrationův předvoj, posílený 58 eskadronami kavalérie, vyhnal z Vyškova předsunuté francouzské jezdectvo pod velením generálů Milhauda a Treilliarda a následně vyrazila celá spojenecká armáda po olomoucké silnici k Brnu. 1. prosince rusko-rakouské vojsko dorazilo k dějišti budoucí bitvy.\n\nFrancouzská pěchota se v roce 1805 dělila na lehkou a řadovou. Vojáci byli oblečeni do tmavomodrého fraku, vzadu opatřeného šosy a vpředu bílým revérem. Příslušnost k jednotkám se určovala podle barvy doplňků (epolety, manžety atd.). Charakteristickým znakem pěšáka byl černý dvourohý klobouk s kokardou a pomponem. Infanteristé byli vyzbrojeni převážně puškou s hladkou hlavní a křesadlovým zámkem \"fusil ďinfanterie\" vzor \"An IX\" a \"An IX–An XIII\". Její váha byla 4,6 kg, délka 152,9 cm a ráže 17,48 mm. Základní operační svazek armády byl armádní sbor (\"corps ďarmé\"), ačkoli síla jednotlivých sborů se výrazně lišila. Sbory se skládaly z dvou nebo více divizí pěchoty, lehké divize jezdectva a dělostřelectva. Divize se zpravidla dále dělila na tři brigády, z nichž jedna byla lehká pěší. Pěší brigáda se pak formovala ze dvou až tří pluků (podle okolností 1200–3300 mužů), jejichž základní organizační jednotku tvořil prapor (batalion). Ty se členily na kompanie a takticky na pelotony. Dva pelotony dávaly jeden divizion. Francouzské jezdectvo se podle způsobu použití dělilo na těžké (kyrysníci, karabiníci), řadové (dragouni) a lehké (jízdní myslivci, husaři). V rámci Napoleonovy reorganizace disponovala \"Grande Armée\" tzv. jezdeckou zálohou, jejímž velením byl pověřen maršál Joachim Murat. Zahrnovala dvě divize těžkého jezdectva, pět divizí dragounů (jedna z nich byla pro nedostatek koní pěší) a podpůrné dělostřelectvo. Společně s jízdní zálohou Napoleon zřídil i zálohu dělostřeleckou, která stejně jako zbytek armády, disponovala šesti- a osmiliberními děly systému \"Gribeauval\". Pěší dělostřelci nosili modré uniformy s modrým, červeně olemovaným revérem a šosy, a na hlavě pak černé čáko s pomponem. Ke Slavkovu přivedl Napoleon i císařskou gardu pod velením maršála Bessièrese, kterou zastupovalo 3885 pěšáků, 1130 jezdců a 660 dělostřelců s 24 děly. Celkově stálo v poli u Slavkova zhruba 605 vojáků francouzského štábu, 58 000 pěšáků, 11 500 jezdců a 4200 dělostřelců a příslušníků trénu se 157 děly.\n\nRuská pěchota oděná v tmavozeleném saku se dělila na těžkou (granátníci, mušketýři) a lehkou (myslivci). Ruská pěchota byla považována za jednu z nejefektivnějších v Evropě. Mužstvo ruské armády tvořili odvedenci převážně z řad nevolníků, kteří byli \"nevzdělaní, hluboce zbožní, pověrčiví, oddaní trůnu, nesmírně stateční, obětaví a skromní\". Při jejich výcviku bylo využíváno již zastaralé pruské vojenské doktríny, navíc vojáci postrádali zkušenosti z evropských bojišť. V armádě neexistovaly sbory, jen armádní celky, které se organizovaly do kolon, v nichž \"se skladba jednotek a zbraní měnila takřka ze dne na den\". Z jednotek organizačně existovaly pouze pluk, prapor a rota, přičemž koordinace mezi pluky nebyla do výcviku zahrnuta. Vojsko Alexandra I. postrádalo generální štáb, v poli existoval pouze orgán s názvem \"Svita Jego Imperatorskogo Veličestva po kvartirmejsterskoj časti\", jehož úkoly spočívaly jen v logistice; bojové akce plánovalo kolegium sídlící v Sankt-Petěrburgu. V roce 1805 nastupovala do boje převážně s nedrážkovanou 144 cm dlouhou mušketou vzor 1798, jejíž hmotnost byla 5 kg a ráže 19,8 mm. Důstojníci rot a dvacítka nejlepších střelců mysliveckých pluků vlastnili myslivecký štucer vzor 1798 s drážkovanou hlavní o hmotnosti 4,2 kg a ráži 15,6 mm. Ruské jezdectvo se dělilo na gardové (Tělesný–gardový jezdecký pluk, Kavalergardský pluk, Tělesný–gardový dragounský pluk, Tělesný–gardový husarský pluk a Tělesný–gardový kozácký pluk) a řadové (tj. pravidelné). To bylo u Slavkova zastoupeno kyrysníky (bez kyrysů), dragouny, hulány a husary. Z nepravidelných jednotek se na bojišti nacházelo několik kozáckých regimentů, rozdělených do jednotlivých kolon. Dělostřelectvo bylo vyzbrojováno \"kanóny\" s hladkou hlavní pro střelbu koulemi, kartáči a zápalnými střelami a \"jednorožci\", které byly určeny zejména pro střelbu granáty a bombami, kartáči (jen přímou střelbou) a na omezenou vzdálenost i plnými koulemi. U Slavkova tvořilo ruskou armádu přibližně 50 000 pěšáků, 14 000 jezdců a 7800 dělostřelců a příslušníků trénu s 318 děly.\n\nRakouská infanterie se dělila na řadovou pěchotu (německá a uherská), hraničáře a myslivce (\"Tyroler–Jäger–Regiment\"). Příslušníci řadové pěchoty v bílých jednořadových kabátcích s rovným zapínáním byli vyzbrojeni 150,1 cm dlouhou a 4,8 kg těžkou mušketou \"Infanterie-Gewehr M 1798 mit Stichbajonett\" s kalibrem hlavně 17,58 mm. Hraničáři, verbovaní v balkánských státech, odění do bílého fraku, bílých kalhot a kašketu, používali dvouhlavňovou kozlici \"Doppelstutzen für Grenzenscharfschützen M 1795\" se sedmidrážkovým vývrtem ráže 14,8 mm, která se při střelbě stabilizovala o 2,53 m dlouhou a 2 kg těžkou píku. Jednotky myslivců byly oděny v uniformě barvy štičí šedi (hechtgrau) s pěchotní přilbou. Vyzbrojeny byly dlouhým sečným bajonetem a mysliveckým štucem se sedmidrážkovým vývrtem \"Jägerstutzen M 1795\" (kalibr 14,5 mm, délka 105,2 cm). Rakouské dělostřelectvo se dělilo na řadové a záložní. Řadové disponovalo tří–, šesti– a dvanáctiliberními děly, záložní osmnáctiliberními kanóny, šestiliberními jezdeckými kanóny, sedmiliberními pěšími a jezdeckými houfnicemi a desetiliberními houfnicemi. V roce 1805 se řadové dělostřelectvo přidělovalo plukům, v nichž část děl připadla jednotlivým praporům. Z jezdectva se u Slavkova nacházely tři rakouské kyrysnické regimenty, švališérský pluk, pluk hraničářských husarů a tři pluky hulánů. Pokud šlo o kvalitu pluků, koní a péči o ně, byli Rakušané považovaní za nejlepší v Evropě, jejich taktika však byla v porovnání s Francouzi zastaralá. Vrchní velitel rakouského vojska císař František I. v bitvě disponoval zhruba 11 000 pěšáky, 3000 jezdci a 1700 dělostřelci a příslušníky trénu s 70 děly.\n\"I. sbor\" – maršál Bernadotte (Rivaudova pěší divize, Droetova pěší divize), \"III. sbor\" – maršál Davout (Friantova pěší divize, Bourcierova dragounská divize), \"IV. sbor\" – maršál Soult (Saint-Hilairova pěší divize, Vandammova pěší divize, Legrandova pěší divize, Margaronova lehká jízdní divize), \"V. sbor\" – maršál Lannes (Caffarelliho pěší divize, Suchetova pěší divize), \"jezdecká záloha\" – maršál Murat (Nansoutyho těžká jezdecká divize, ďHautpoulova těžká jízdecká divize, Waltherova dragounská a Kellermannova lehká jezdecká divize), \"záloha\" – císař Napoleon (Bessièresova císařská garda, Oudinotova a Durocova granátnická divize, Beaumontova (Boyého) dragounská divize).\n\n\"Armádní předvoj\" – generálporučík Bagration (velitelé pěchoty: generálmajoři Markov, Ulanius, Kamenskij II, Engelhardt, generál-adjutant kníže Dolgorukov), \"předvoj 1. kolony\" – podmaršálek Kienmayer (velitelé: generálmajoři Carneville, Stutterheim, Nostic, Mořic z Liechtensteina), \"1. kolona\" – generálporučík Dochturov (velitelé pěchoty: generálmajoři Lewis, Urusov, Lieders), \"2. kolona\" – generálporučík Langeron (velitelé pěchoty: generálmajoří Olsufjev, Kamenskij I), \"3. kolona\" – generálporučík Przybyszewski (velitelé pěchoty: generálporučík Wimpfen, generálmajoři Müller, Selechov, Strik), \"4. kolona\" (smíšená) – podmaršálek Kolowrat a generálporučík Miloradovič (velitelé pěchoty: generálmajoři Berg, Repninskij, Rottermund, Jirčík), \"5. kolona\" (jízdní smíšená) – podmaršálek kníže Jan z Liechtensteina (velitelé jezdectva: podmaršálek Hohenlohe, generálmajoři Weeber, Caramelli, generálporučíci Uvarov, Essen II, Šepelev, Pernickij), \"záloha\" (carská garda) – velkokníže Konstantin Pavlovič (velitelé pěchoty: generálmajoří Maljutin, Depreradovič, Lobanov; velitelé jezdectva: generálporučík Kologrivov, generálmajoři Depreradovič, Jankovič).\n\nSlavkovské bojiště je oblast rozkládající se na východ od Brna, na území dvou okresů Vyškov a Brno-venkov. Jeho šířka je zhruba 8 km a hloubka kolem 6 km, celé území má pak rozlohu asi 120 km² a pojímá 25 obcí a měst: Bedřichovice, Blažovice, Holubice, Hostěrádky-Rešov, Hrušky, Jiříkovice, Kobylnice, Kovalovice, Křenovice, Měnín, Podolí, Ponětovice, Pozořice, Prace, Sivice, Slavkov u Brna, Sokolnice, Šaratice, Šlapanice, Telnice, Tvarožná (dříve Bosenice), Újezd u Brna, Velešovice, Zbýšov, Žatčany. Lokalita bojiště je vymezená obcemi Pozořice (ze severu), Slavkov u Brna (z východu), Žatčany (z jihu) a Šlapanice (ze západu), nebo též starou císařskou cestou (ze severu), Zlatým potokem neboli Říčkou (ze západu) a říčkou Litavou (z jihovýchodu). Na jižním cípu bojiště Litava plnila dva dnes již zaniklé rybníky Žatčanský a Měnínský. V místě u Ponětovic, kde se Velatický potok slévá s potokem Říčka ve Zlatý potok, byl terén značně podmáčený a plný mokřin. Od severozápadu k jihovýchodu bojiště protíná Pratecké návrší, jehož hřeben korunují kóta 298 Staré vinohrady a nejvyšší kóta 324 Pracký kopec (dnes zde stojí Mohyla míru). Na severní hranici bojiště (v současnosti ji zhruba vymezuje dálnice D1) stojí u olomoucké silnice vrch Padělek, který francouzští veteráni přejmenovali na Santon, neboť jim připomínal jiný kopec, na nějž narazili při tažení do Egypta v roce 1798. Z východní strany vyčnívá nad terén o 15 metrů, ze strany západní pak o metrů 80. Dalším významným vrchem za levým francouzským křídlem je kóta 286 Žuráň, stojící uprostřed trojúhelníku obcí Tvarožná, Podolí a Šlapanice. Na vrcholu kopce si v dopoledních hodinách Napoleon zřídil své velitelské stanoviště.\n\nNa Staré vinohrady, které měly tvořit střed budoucího bojiště, jako první z francouzských jednotek dorazila 29. listopadu Margaronova jízdní divize. Tento bod i dnes ovládá okolní krajinu a Napoleonovým cílem bylo, aby rusko-rakouské síly, postupující po olomoucké (císařské) silnici, tuto takticky výhodnou pozici opanovaly. Přilákat je sem bylo právě Margaronovým úkolem. Rozhodnutí umožnit nepříteli zmocnit se výšin u vesnice Prace přesně zapadalo do Napoleonova plánu, neboť nechtěl svést pouze generální bitvu, ale jeho úmyslem bylo nepřítele zlomit. Jak sám řekl: \"„Jako pán tohoto nádherného postavení, bych mohl Rusy zastavit. Můžu jim je však vydat a ustoupit s pravým křídlem. Jestli se pokusí na ty výšiny vyšplhat, aby mě obklíčili, budou neodvratně ztraceni.“\" Císař Francouzů se tedy rozhodl využít předpokladu, že spojenečtí generálové Prateckou pahorkatinu opustí, napadnou jeho zdánlivě slabší postavení na pravém křídle a pokusí se mu tak odříznout cestu na Vídeň. Podobu svého záměru začal zevrubněji upřesňovat 30. listopadu, ale v hlavě se mu rodil již přinejmenším týden. Za podmínky, že by se francouzským jednotkám podařilo udělat zrcadlově stejný manévr a opět by se zmocnily Prateckého návrší, odřízly by rusko-rakouské oddíly od ústupových cest na Olomouc a Vyškov. Davout, který se blížil od Vídně, by pak fungoval jako druhá čelist kleští, čímž by se nepřítel dostal do absolutního obklíčení. Tento plán se však zakládal na předpokladu, že by se ruští a rakouští generálové dopustili školáckých chyb. Pokud by opravdu spojenci sestoupili z Prateckých výšin, Napoleon se zcela realisticky domníval, že nejspíš udeří proti jeho středu. Jeho původní plán byl do značné míry ofenzivní a počítal s přesně koordinovanými manévry, bitva se však nakonec stala klasickým lineárním střetnutím, teprve její závěrečná fáze spočívala ve frontálním útoku nepříteli do zad.\n\nAutorem bojového plánu spojenců byl náčelník generálního štábu generálmajor Franz von Weyrother. Jeho záměr stanovil, aby tři kolony pod velením generála Buxhöwdena (1. Dochturova, 2. Langeronova, 3. Przybyszewského) v 7:00 zahájily sestup z Prateckého návrší a zaútočily na Napoleonovo pravé křídlo. Po úspěšném prolomení francouzských řad měly přejít Zlatý potok, kde by se obrátily vpravo a zformovaly se do jedné linie. Dále by postupovaly napříč protivníkovým pravým křídlem až ke středu jeho formace. 4. kolona by mezitím prošla Kobylnicí a následně by s Buxhöwdenovými jednotkami srovnala linii. Úkolem předvoje generála Bagrationa bylo postupovat podél císařské silnice a vázat tak nepřátelské levé křídlo. Po narušení protivníkových řad měl v součinnosti s ostatními kolonami pronásledovat Francouze až k Brnu. Úkolem Lichtenštejnova jezdectva bylo spolu s Bagrationem postupovat podél císařské silnice, podpořit útok pěchoty a posléze zaútočit na prchajícího nepřítele. Zálohou byla pro den bitvy určena carská garda, tedy sbor Jeho Výsosti Konstantina Pavloviče, která měla za svítání zaujmout postavení za Blažovicemi a Kruhem. Jejím úkolem bylo podporovat knížete Lichtenštejna, který měl chránit levé křídlo Bagrationova postavení u Santonu. V případě neúspěšného vývoje bitvy měla armáda ustoupit směrem na Slavkov, kam už bylo předem odesláno vozatajstvo.\n\nPoprvé byli jednotliví velitelé spojeneckých kolon s dispozicemi seznámeni krátce po půlnoci v den bitvy. Následně byl celý plán přepisován do desítek kopií a ty byly pobočníky rozváženy k jednotlivým velitelům. Dispozice byly psány německy, pro ruské velitele je tedy bylo nutno přeložit. Naneštěstí byly tyto překlady velmi špatné kvality a tudíž mnohdy nesrozumitelné. Znění rozkazů pobočníci v mnoha případech velitelům pouze přečetli, protože písemných kopií se nedostávalo. K některým velitelům dispozice dorazily v době, když už byla bitva v plném proudu, k některým nedorazily vůbec.\n\nPodle Napoleonova očekávání spojenci 1. prosince Pratecké výšiny skutečně obsadili. Téhož dne se však dozvěděl, že maršál Davout přivede do bitvy pouze značně oslabenou Friantovu pěší a Bourcierovu jezdeckou divizi a nepřítel posunul svá postavení mnohem víc k jihu než počítal. Zejména informace o absenci kompletního III. sboru pro něj znamenala, že nebude schopen uskutečnit záměr, kterým chtěl sevřít spojence do kleští, posílil tedy Legrandovu divizi, která měla na nejjižnějším cípu pravého křídla nést největší tíži zítřejšího protivníkova útoku. A právě tehdy vznikl definitivní plán bitvy, kdy měly Pratecké výšiny obsadit Vandammova a Saint-Hilairova divize náležející ke IV. sboru maršála Soulta. Záměr se z defenzivního rázem změnil na ofenzivní. V souladu s tímto rozhodnutím určené Soultovy jednotky za tmy překročily Zlatý potok v prostoru mezi Ponětovicemi a Kobylnicemi, kde vytvořily jednu souvislou linii. Severně od nich, na francouzském levém křídle, stál V. sbor maršála Lannese, kterému připadla úloha zabránit jakémukoliv obchvatu z prostoru u olomoucké silnice. Velitel I. sboru maršál Bernadotte obdržel instrukce nad ránem překročit potok v prostoru u Jiříkovic a v případě potřeby podpořit útočící divize IV. sboru. Maršál Murat byl pověřen přivést své jezdectvo do takových postavení, aby pokryl případný útok do prázdného místa mezi pravým Lannesovým křídlem a Soultem. Maršálu Davoutovi, jehož jednotky se shromažďovaly v Rajhradu, ukládaly dispozice v pět hodin ráno vyrazit k Telnici a Sokolnicím, kde měl společně s generálem Legrandem za neustálého boje zadržovat nepřítele, jemuž bylo nutno zabránit, aby se vrátil zpět na Pratecké výšiny. Zálohu, která byla k dispozici přímo Napoleonovi u jeho velitelského stanoviště na Žuráni, tvořila císařská garda spolu s jednou divizí granátníků a jednou divizí dragounů.\n\nPrvní výstřely bitvy u Slavkova padly v pozdních nočních hodinách ve chvíli, kdy se před Telnicí, kterou střežilo 100 až 150 pádských tirailleurů, objevila půleskadrona rakouských švališerů CLR3 \"O′Reilly\", náležející k předvoji 1. kolony podmaršálka Kienmayera. Francouzi začali protivníka ostřelovat, což k tomuto úseku bojiště přilákalo pozornost jak Napoleona, tak generála Legranda. Ten kolem půlnoci poslal tiraillerům na pomoc 1. prapor 3. řadového pluku a Rakušané byli nuceni vesnici vyklidit. Nicméně tento ústup byl jen dočasný, neboť po dvou hodinách se vrátili doprovázeni jednotkou hraničářů a pokusili se dobýt Telnici zpět. Jejich útoky však byly Francouzi ukrytými za zídkami zahrad a v oknech domů opakovaně odraženy, navíc generál Legrand do Telnice odeslal zbytek 3. řadového pluku. Podmaršálek Kienmayer, vědom si taktického významu vesnice, vyslal vojáky do opětovného útoku asi kolem páté hodiny. Jejich první dva nápory byly odraženy ještě před vsí, teprve třetí úder řetěz francouzských voltižérů a tirailleurů prolomil. Rakušané však byli opět odraženi vojáky ukrytými v úvozech před vesnicí a čtyřmi děly i pěchotou ve vesnici samotné. Jen část hraničářů se probila mezi chalupy, ale bez podpory byli brzy nuceni své pozice s vysokými ztrátami vyklidit.\n\nNěkdy v té době (zhruba o 7. hodině ranní) ruští vojáci na Prateckém návrší odložili své tornistry a v souladu s Weyrotherovou dispozicí začali sestupovat směrem k postavením Francouzů v údolí Zlatého potoka. Několikatisícové jednotky se ovšem v neznámém terénu a stávající tmě začaly vzájemně proplétat, což bylo příčinou nevyhnutelného zmatku. Pár minut před sedmou začalo svítat, nicméně nad prostorem bojiště panovala hustá mlha. Z ní se mezi půl osmou a osmou hodinou před Telnicí vynořilo čelo 1. Dochturovovy kolony, která musela kvůli špatnému terénu zvolit okliku přes Hostěrádky. Ruský velitel okamžitě vyslal do boje brigádu generálmajora Lewise, která vnikla mezi domy a přinutila od půlnoci vzdorující Francouze vesnici vyklidit. V tu chvíli však generál Dochturov i podmaršálek Kienmayer obdrželi od generála Buxhöwdena povel, aby zastavili další postup, jelikož Weyrotherova dispozice 1.–3. koloně ukládala útočit v jedné linii. Ačkoli by generál Dochturov své muže rád vedl vpřed, musel se tomuto rozkazu podřídit, neboť kolony generálů Przybyszewského a Langerona prozatím do svých pozic nedorazily. Obě jednotky snad až o celou hodinu zdržela 5. kolona knížete Lichtensteina, která jim zkřížila cestu při zrychleném přesunu do sektoru mezi Blažovicemi a císařskou silnicí. Od Křenovic prozatím nevyrazila ani 4. kolona podmaršálka Kolovrata, jelikož ji zde zdržel nominální velitel spojeneckých sil hrabě Kutuzov.\n\nV šest hodin ráno opustily Rajhrad Friantova pěší a Bourcierova jízdní divize III. sboru francouzského maršála Davouta. Tyto dvě jednotky měly podle nových rozkazů posílit osamoceného generála Legranda u Sokolnic a Telnice. Nedlouho před příchodem na bojiště (asi v 8 hodin) k maršálovi přispěchal jezdecký důstojník s naléhavou žádostí o podporu pěchoty za Telnicí. Do boje byla okamžitě vyslána Heudeletova brigáda, která v součinnosti se zbytky 3. pluku zhruba v 9 hodin přešla z pochodu rovnou do útoku. Jejich cílem byly jednotky, které se právě nacházely v Telnici. Jediným rozhodným bodákovým útokem je vytlačily z obsazených pozic a Rusové ve zmatku prchli zpět směrem k Újezdu. Jakmile však pominulo první překvapení, byli Francouzi spojeneckými pěšáky a Hessen-Homburskými husary zatlačeni zpět do vesnice, kde se snažili narychlo opevnit. Zatímco generálporučík Dochturov řadil svou pěchotu k novému útoku, mezi Telnicí a Sokolnicemi se ve zbytcích mlhy a dýmu z pušek rozpoutala nechtěná přestřelka mezi 108. a 26. pěším plukem francouzské armády. Tohoto zmatku využil Dochturov k útoku od Újezda a Telnici znova obsadil. Ustupující Legrandovi vojáci se spořádaně stáhli za Zlatý potok, kde vytvořili novou obrannou linii.\n\nPřed devátou hodinou k Sokolnicím konečně dorazila 2. kolona generála Langeronona, která bez pozdržené Kamenského brigády momentálně disponovala zhruba 7000 vojáky. Ačkoli ruský velitel ve vesnici nespatřil větší protivníkovy síly, nesnažil se útok uspěchat a vyčkal, až se na jeho pravém křídle ukáže 3. Przybyszewského kolona s 10 000 muži a 30 děly, která z Prateckého návrší sestupovala chvíli za jeho jednotkami. Mezitím nechal své oddíly se ve dvou sledech rozvinout do linie a rozmístil třicet děl, která ihned zahájila palbu. Jakmile začalo čelo Przybyszewského jednotek zaujímat své pozice, vyrazil Langeron obsadit Sokolnice, 3. kolona posléze udeřila do prostoru u sokolnického zámku. Celý zdejší sektor však bránil pouze 26. lehký pluk a Francouzi byli v krátké době přinuceni ustoupit až na svahy za západním okrajem Sokolnic, kde se pravděpodobně odehrály první vážnější srážky. Nicméně i zde byl francouzský odpor brzy zlomen a v 10:00 se zdálo, že ruské jednotky prorazí skrz protivníkovu obranu. V tu chvíli však na bojiště dorazila pěší Friantova divize náležející k III. sboru maršála Davouta. 48. a 111. pluk přešly do okamžitého útoku a za využití momentu překvapení vytlačily Langeronovy a Przybyszewského jednotky ze svahů až do Sokolnic a jejich okolí. Začal tuhý boj o vesnici vedený dům od domu v němž však silnější ruské jednotky začaly získávat převahu. Po tři čtvrtě hodinovém zápolení se k francouzskému útoku připojily i 15. lehký a 33. řadový pěší pluk. Boje v okolí vesnice pak trvaly celé dopoledne, teprve po poledni se francouzská pěchota, krytá Margaronovým a Bourcierovým jezdectvem, kvůli přeskupení sil stáhla směrem k Otmarovu. Rusům zůstaly v rukou Telnice i Sokolnice, Davout a Legrand však splnili svůj úkol přesně podle Napoleonova očekávání. Buxhöwdenovy kolony zůstaly v prostoru podél Zlatého potoka, což umožnilo požadované zakončení obchvatného manévru.\n\nKolem osmé hodiny se na Napoleonův rozkaz daly do pohybu Vandammova a Saint-Hilairova divize IV. sboru maršála Soulta, doposud skryté před pohledy spojenců mlhou v údolí Velatického potoka. Saint-Hilairova divize (brigády generálů Moranda, Thiébaulta a Varého) vyrazila od Ponětovic jako první a jejím cílem byla kóta 324 Pratecký vrch. Vandammova divize se pohnula s menším zpožděním a jejím úkolem bylo obsadit kótu 298 Staré vinohrady. Napoleon předpokládal, že v této chvíli budou výšiny téměř zcela vyklizeny a v tomto smyslu informoval i své podřízené, kteří proto neočekávali, že narazí na silnější odpor. Za terénním zlomem Starých vinohradů však stále zůstávala 4. smíšená kolona generála Miloradoviče a podmaršálka Kolovrata pozdržená hrabětem Kutuzovem.\n\nK prvnímu ozbrojenému střetu v této části bojiště došlo kolem deváté hodiny u vesnice Prace. Thiébaultově brigádě se zde podařilo rozprášit vojáky tří předsunutých ruských praporů, kteří svým panickým útěkem upozornili na francouzskou aktivitu generála Kutuzova a ruského cara, nacházející se právě u 4. spojenecké kolony. V reakci na nečekaný útok hrabě Kutuzov rozkázal Kolowratovým Rakušanům obsadit vrchol Prateckého návrší, kam mířil generál Saint-Hilaire, a Miloradovičovi Rusové dostali povel dobýt Prace, jejichž obranu převzala francouzská brigáda generála Varé. Krátce po deváté hodině vyrazil generál Miloradovič do útoku. Těžké boje, které se rozhořely již před vesnicí, trvaly zhruba jednu hodinu a průběžně se do nich zapojili vojáci celé Vandammovy divize. Byli to nakonec také oni, kdo díky taktické převaze protivníka odrazili a způsobili mu vysoké ztráty. Zcela rozvrácené Miloradovičovy oddíly ve zmatku prchaly za hřeben Prateckého návrší, kde se již řadilo 5000 mužů podmaršálka Kolowrata v čele s šesti prapory IR 23. \"Salzburg\". Rakušané ovládali hřeben návrší, nicméně k razantnější obraně potřebovali výraznější podporu generála Miloradoviče, ten však na carův rozkaz ve zmatku ustupoval k jižnímu svahu výšin. Generál Vandamme proti Rakušanům nasadil Féreyovu brigádu spolu s 55. řadovým plukem Varého brigády zprava a 24. lehkým plukem Schinnerovy brigády zleva. Až teprve po tvrdém, snad až hodinu trvajícím boji (zasáhl do něj i zbytek Varého brigády) v závěru vedeném na bodáky, byli Rakušané ze svého postavení vytlačeni. Zhruba kolem jedenácté hodiny vojáci císaře Františka I. ustoupili za Miloradovičovými jednotkami. Zbloudilou střelou z těchto bojů byl na tváři zraněn i generál Kutuzov.\nJižně od Vandamma Thiébaultova brigáda ze Saint-Hilairovy divize dosáhla vrcholu Prateckého návrší kolem desáté hodiny. Na pravém křídle očekávala spojení s brigádu generála Moranda, ten se však dostal do křížku s opožděnou ruskou brigádou generála Kamenského, patřící k 2. spojenecké koloně. Kamenského vojáci tvořili Langeronův zadní voj a zkušený velitel, jakým ruský generál byl, rychle vyhodnotil nebezpečí hrozící vlastním jednotkám u Sokolnic (o masivním francouzském útoku ihned informoval generála Langerona, který před desátou předal velení u Sokolnic generálovi Olsufjevovi a přijel se přesvědčit osobně). Od Křenovic se k Morandovi navíc blížilo patnáct rakouských (Kolowratových) praporů, v jejichž čele pochodovala Jirčíkova brigáda. Kritickou situaci vyřešil generál Saint-Hilaire tím, že na ohrožený úsek přesunul 36. a část 14. pluku, které podpořilo šest dvacetiliberních děl vyslaných sem údajně Napoleonem. Těmito jednotkami zacelil linii mezi Starými vinohrady a Prateckým návrším a Morandovy jednotky tím pádem v téměř pravém úhlu kryly jižní část bráněného návrší. Proti Saint-Hilairově divizi stálo 55 Kamenského praporů spolu s 3000–4000 muži Jirčíkovy brigády. Nastávající útok trval dvacet minut a Rakušané nakrátko ovládli Pratecký vrch. Dalším tvrdým protiútokem však byli ze své pozice vytlačeni a přinuceni ustoupit. Jen část z těchto jednotek se připojila ke Kamenského brigádě, s níž se na rozkaz generálmajora Volkonského ještě jednou pokusili ztracené pozice získat zpět. Tato akce však byla již předem odsouzena k nezdaru, navíc byl při ní smrtelně zraněn generál Jirčík. Hrabě Kutuzov, který se právě nacházel v této části bojiště, dal generálu Kamenskému rozkaz k ústupu do údolí směrem na Hostěrádky. Rakušané v tomto střetnutí ztratili 2388 mužů a 18 děl, Saint-Hilairova divize měla zhruba 1800 mrtvých a raněných. Bylo kolem jedenácté hodiny a Francouzi ovládli jak Staré vinohrady, tak Pratecký vrch. Mušketýrské pluky Kurský (2 prapory) a Podolský (tvořící část 3. Przybyszewského kolony), které byly z Langeronovy iniciativy vyslány spojencům na pomoc, přišly již pozdě a byly s velkými ztrátami vrženy zpět. Generál Thiébault o boji na Prateckém návrší podal zprávu: \"„Až do poslední hodiny bitvy jsme nebrali zajatce, abychom neriskovali; některý z nich by se nemusel zastavit před ničím, a tak v našem týle nezůstal jediný živý nepřítel.“\"\n\nKrátce po jedenácté hodině opustil Napoleon Žuráň a spolu s gardou a částí záloh se přesunul ke Starým vinohradům. U sebe si ponechal i šest praporů Oudinotových granátníků a další čtyři prapory pod vedením generála Duroca vyslal k Tuřanům k podpoře Davoutova III. sboru.\n\nNa nejzazším pravém spojeneckém křídle stála v brzkých ranních hodinách pouze brigáda generálmajora Uvarova z Essenovy divize, která zde byla dislokovaná jako čelní zajištění Bagrationova předvoje. Kolem 8:30 se na jejím levém boku objevila rakouská část 5. kolony, tedy těžcí jezdci pod velením podmaršálka hraběte Hohenloheho (dorazil s nimi i velitel kolony kníže Lichtenstein), a asi v 9:00 se mezi obě tyto jednotky vřadila brigáda generálmajora Šepeljeva, která tvořila druhou část Essenových sil. Úkolem přítomných spojeneckých formací bylo krýt levé Bagrationovo křídlo, ruský generál se však v tento moment nacházel zhruba 3 km severovýchodně. Zanedlouho po jezdectvu se v oblasti začala objevovat první část imperátorské gardy pod velením carova bratra velkoknížete Alexandra Pavloviče (celkově 10 600 mužů), která zůstala stát na vyvýšenině mezi Holubicemi a Blažovicemi. V pozicích před obcí Tvarožná a západně od Blažovic stál proti spojencům V. sbor francouzské armády pod velením maršála Lannese (asi 13 230 mužů). Celé jeho postavení se opíralo o kopec Santon, kde vojáci do okopů na východním svahu rozmístili 18 děl. Levé křídlo linie V. sboru tvořila Suchetova divize, křídlo pravé divize generála Caffarelliho. Lannes, stejně jako velitel I. sboru maršál Bernadotte, byl v bitvě podřízen maršálovi Muratovi, který se záložním jezdectvem prozatím vyčkával u Šlapanic. Podle Napoleonovy direktivy bylo úkolem francouzského levého křídla pozvolna postupovat vpřed, srovnávat linii se Soultovými divizemi zdolávajícími Pratecké výšiny a poté se stočit vpravo, udeřit spojencům do boku a pokusit se jim přetnout operační linie. První fázi tohoto plánu se maršál Lannes rozhodl uskutečnit asi v 9:15, nicméně pohyb jeho kolon neunikl spojeneckým velitelům. Ti se dostali do nebezpečné situace, neboť se doposud neobjevil Bagration a hrozilo, že by mohlo dojít k izolaci některých částí křídla. Rakouský velitel Jan z Lichtensteina se proto rozhodl zaútočit na čtyři Kellermannovy lehké jezdecké pluky operující před francouzskou pěchotou. V 9:30 proti těmto jednotkám před Caffarelliho divizí vyrazilo 10 eskadron hulánů (1368 jezdců) z Šepeljevovy brigády, ale díky Lannesově výcviku vojska v součinnosti pěchoty a jezdectva bylo v krátké době z boje vyřazeno na 300 Rusů včetně majitele pluku generálporučíka Essena, který zemřel ve francouzském zajetí. Husaři se okamžitě pustili za hulány, avšak kolem 10:00 na bojiště dorazilo lehké jezdectvo náležející k Bagrationovu předvoji, které pronásledovatele odrazilo za pomocí děl své jízdní baterie. Ustupující Francouzi byli nuceni čelit protiútoku dalších spojeneckých eskadron, od nichž se jim podařilo odpoutat teprve ve chvíli, kdy generál Kellermann do boje nasadil dragouny Waltherovy divize.\nAsi v 10:00 dal velkokníže Konstantin povel gardovým myslivcům zaujmout pozici v Blažovicích. Sotva vojáci vesnici obsadili, zaútočil na ně 13. lehký pluk od Demontovy brigády. První nápor Francouzů se Rusům podařilo odrazit, ale druhému útoku, podporovanému 51. plukem Debillyho brigády, ani po příchodu dvou praporů Tělesného–gardového Semenovského pluku odolávat nedokázali a zhruba v 11:00 ustoupili. V průběhu tohoto boje dal carevič Konstantin pokyn 1. batalionu Izmajlovského gardového pluku, aby vyrazil na Pratecké výšiny a podpořil hraběte Kutuzova. Stejný rozkaz dostala i druhá část gardových jednotek pod velením generálmajora Maljutina, teprve přicházející na bitevní pole. S odchodem části gardových jednotek musel kníže Liechtenstein vyplnit uvolněný prostor a přimknout se k Uvarovově a Šepeljevově brigádě. V tu chvíli se však na jihozápadní straně Blažovic objevila bojem zatím netknutá Rivaudova divize Bernadottova I. sboru pochodující na pomoc generálu Vandammovi a rakouský velitel se rozhodl tuto pochodovou kolonu napadnout. Útoku se zúčastnila kyrysnická divize Hohenlohe, jezdci však byli odraženi a ustoupili směrem za ruskou gardou. Další boje jezdectva a pěchoty probíhaly v prostoru mezi Blažovicemi a Tvarožnou (Bosenicemi) až zhruba do 12:30. Bitevní pole nakonec opanovaly jednotky maršála Murata, nicméně takticky byli úspěšnější spojenci, neboť neumožnili protivníkovi vpadnout do týlu jednotkám na Prateckém návrší.\nAsi ve 12:30 se maršál Lannes rozhodl zaútočit celým V. sborem proti Bagrationovu předvoji, který zůstal v důsledku předchozích bojů osamocen. Jeho pěší divize rozmístěné napříč císařskou silnicí postupovaly jen pozvolna a pravým křídlem se dostaly na dohled Kruhu asi po hodinovém pochodu. Bagrationovy jednotky stály s Lannesem takřka v paralelním postavení, přičemž se levým bokem opíraly o Holubice, pravým pak o Sivice. K ruskému veliteli dorazily první dispozice pro nadcházející bitvu kolem osmé hodiny ranní, měl tedy dostatečný čas pro uspořádání mužstva i jezdeckých eskadron, které k němu ustupovaly v průběhu dopoledních srážek. První nápor proti jeho levému křídlu v Holubicích zahájila Caffarelliho řadová pěchota zhruba o půl druhé, díky kartáčové střelbě zde rozmístěných děl však byla s vysokými ztrátami odražena zpět. Ve stejnou dobu byly pluky Bagrationova středu (Staroingermanlandský a Pskovský) nuceny čelit úderu Suchetovy divize. Po půlhodině bojů se začali Francouzi stahovat, čímž ruské jednotky podnítili k rozhodnému protiútoku. V nastalém boji utržili zranění gnenerál Suchet i velitel jeho první brigády generál Beker a situaci ve francouzských řadách stabilizoval teprve až zásah Valhubertovy brigády (64. a 88. řadový pluk). Tento manévr Rusy odrazil, nicméně střepina granátu při něm způsobila smrtelné zranění generálu Valhubertovi. Paralelně s tímto bojem 17. lehký pluk za podpory lehkého jezdectva generálů Milhauda a Treillarda ovládl Sivice a maršál Murat nařídil části svého jezdectva na levém křídle zahnat Čaplicovy husary. Sotva generál Suchet uspořádal své jednotky, vyslal jej maršál Lannes do dalšího útoku proti spojeneckému středu. Caffareliho divize na pravém křídle obnovila ofenzivní akce krátce po svém prvním neúspěchu a kolem 14:00 začala získávat Holubice pod svoji kontrolu. Zhruba ve 14:30 rostoucí francouzský tlak přinutil celou ruskou linii ke spořádanému ústupu, krytému palbou dvou baterií těžkých kanónů rakouského majora Frierenbergera, které dorazily na bojiště od Olomouce. O půl čtvrté došlo u Kovalovic ještě k dalším střetům, při nichž Francouzi zajali několik mužů a získali jedno dělo, vzápětí však dal maršál Lannes rozkaz ke stažení, čímž byly operace na severní frontě ukončeny.\n\nMezi 12:15–12:30 se ve směru od Křenovic začaly u Prateckých výšin objevovat ruské gardové jednotky, které se vyvázaly z boje u Blažovic. Záměrem velkoknížete Konstantina bylo navázat kontakt se zbytky 4. spojenecké kolony, pravděpodobně s úmyslem dát jim možnost vzpamatovat se a spořádaně ustoupit. Jeho vojáci směřovali do levého boku Vandammovy divize v místech, kde zaujímal pozici 4. řadový pluk (před bitvou 1800 mužů) pod velením majora Bigarré. 1. prapor této jednotky vysunul maršál Soult na nejvyšší bod Starých vinohradů, aby zde pozoroval pohyby spojenců. Sotva major Bigarré zjistil, že se k němu zprava blíží ruská kavalerie a zleva pěchota, podal hlášení svým nadřízením a vrátil se s praporem ke zbytku pluku. V reakci na získané informace generál Vandamme vyslal Bigarrému na pomoc vojáky 24. lehkého pluku (zhruba 1300 mužů), nicméně než tato podpora stačila dorazit, musel se 4. řadový pluk zformovat do karé, neboť proti němu za podpory kartáčové palby čtyř hlavní gardového jízdního dělostřelectva zaútočilo pět eskadron Tělesného–gardového jezdeckého pluku (760 jezdců). První ruský útok se Francouzům podařilo salvou z mušket odrazit, nicméně druhý nájezd sestavu rozrazil, přičemž pluk ztratil na 200 mužů a svou zástavu (orlici). Útočící ruské gardisty následně podpořilo pět eskadron Tělesného–gardového husarského pluku (690 jezdců), kteří s nimi ve vzájemné součinnosti atakovali a rozprášili i 24. lehký pluk. Toto střetnutí se již odehrálo před očima Napoleona, který právě dorazil na Staré vinohrady. Když viděl debakl pěších jednotek, vyslal svého pobočníka brigádního generála Jeana Rappa, aby do boje proti postupujícím Rusům nasměroval gardové jezdectvo. Protiútoku se účastnily čtyři eskadrony gardových jízdních myslivců a čtyři eskadrony gardových jízdních granátníků rozvinutých do třech sledů. Společně s těmito jednotkami postupovalo i čtyřicet osm mameluků gardy a eskadrona vélitů od gardových jízdních granátníků. První francouzský útok, podpořený střelbou gardové jízdní baterie, asi ve 13:30 dopadl na tělesný–gardový husarský pluk, který se v důsledku pronásledování protivníkovy pěchoty nestačil zcela seskupit a byl nucen ustoupit za mušketýry Semenovského pluku, kteří právě stoupali do svahu Starých vinohradů. Hrozba útoku francouzského jezdectva přiměla ruské velitele jednotku přeskupit do dvou karé, díky čemuž první protivníkův nájezd úspěšně odrazili (v boji byl smrtelně zraněn francouzský generál Morlan). V průběhu pokračujících střetů na bojiště dorazila druhá půlka imperátorské gardy pod velením generálporučíka Maljutina a velkokníže Konstantin povolal k podpoře zle tísněné pěchoty pět eskadron petrohradské kavalergardy (asi 770 jezdců) a Tělesný–gardový kozácký pluk (300 jezdců). Jako první se do boje pravděpodobně pustili kozáci, kteří se vrhli na jízdní myslivce dotírající na Semenovský pluk. Vzápětí se na svahu nad Křenovicemi do boje pustila část Kavalergardy, která napadla Drouetovu divizi Bernadotova I. sboru, směřující podpořit Sain–Hilairovu divizi. Francouzským pěšákům však dorazil na pomoc první sled francouzského gardového jezdectva pod velením generálů Rappa a Dahlmanna, kteří za neustávajícího boje obrátili Rusy na ústup. Záhy se však do střetu zapojila druhá část kavalergardy v čele s knížetem Repninem-Volkonským-1, kterého podpořily i dvě eskadrony Tělesného–gardového jezdeckého pluku. Oba útvary se neprodleně zapojily do probíhajícího zápolení, po asi patnáctiminutové vřavě však maršál Bessières do boje vyslal čtyři eskadrony gardových jízdních granátníků, kteří vítězství obrátili na francouzskou stranu. Francouzská kavalerie ihned pokračovala v pronásledování a vrhla se na osamocenou pěchotu. Ta již novému náporu odolávat nedokázala a záhy celá ruská garda prchala směrem ke Křenovicím, aby zpomalila až u potoka Rakovec.\n\nKrátce po 13:00 Napoleon rozkázal maršálu Soultovi, aby jeho sbor vpadl do zad třem spojeneckým kolonám, s nimiž se od dopoledních hodin potýkali maršál Davout a generál Legrand u Telnice a Sokolnic. Jako první zahájila z Prateckého vrchu sestup Saint-Hilairova divize, jejíž úder směřoval do zad 3. spojenecké koloně. Generál Przybyszewski byl tím pádem nucen čelit útoku ze tří stran a kolem 15:00 mu nezbylo, než se spolu s asi 3000 muži pokusit prorazit směrem proti proudu Zlatého potoka. Při ústupu jej však důrazně pronásledovalo francouzské jezdectvo a zanedlouho i se svými vojáky padl do zajetí. O něco jižněji mezi 13:30–13:45 zatím generál Buxhövden začal organizovat ústup většiny svých jednotek. Tuto aktivitu však prováděl se značným zpožděním, neboť rozkaz od generála Kutuzova ke stažení spojeneckých sil obdržel už po 12:30. Zhruba ve 14:00 dorazil k tomuto úseku bojiště Napoleon, jenž si jako své stanoviště zvolil kopec u kaple sv. Antonína Paduánského nad Újezdem. O hodinu později zaútočily brigády generálů Varého (IV. sbor) a Fereye (I. sbor) na ustupující kolony generálů Dochturova a Langerona, které generál Buxhövden vedl směrem na Rychmanov v úzkém pruhu mezi pravým břehem Litavy a úpatím Prateckých výšin. Spojenecká formace byla tímto úderem rozetnutá na dvě části, z nichž pouze té menší pod přímým Buxhövdenovým velením, zůstala volná cesta ve směru ústupu. Jelikož se vojákům Vandammovy divize při akci podařilo obsadit i Újezd, umožňovala zbytku zle tísněných Rusů a Rakušanů jedinou cestu z francouzského kotle pouze úzká hráz mezi zamrzlými rybníky Žatčanským a Měnínským. V průběhu ústupových bojů však na hrázi vybuchla muniční kára a průchod po souši se záhy stal takřka nemožným. Velká část jednotek se proto rozhodla pokračovat v cestě přes led. Svědkové vývoj dalších událostí popisovali různě, nicméně v důsledku nahromadění dělostřeleckých povozů a masy lidských a koňských těl, částečně snad i v důsledku dělostřelby, kterou na ustupující nařídil sám Napoleon, se zamrzlá hladina na mnohých místech probořila. Z pasti nakonec uniklo pouze 8000 mužů spolu s generálem Dochturovem, který s nastávajícím soumrakem, zhruba v 16:00, nařídil svým jednotkám zamířit do bezpečí směrem přes Bošovice. Vojáci pochodovali celou noc v silném dešti, který ničil cesty a znemožňoval přepravu děl, z nichž část uvízla v bahně a byla ponechána na trase pochodu.\n\nV noci po bitvě spojenecká armáda nastoupila zpáteční pochod po uherské silnici přes Čejč, Hodonín a Holíč. Rakouský císař z 2. na 3. prosince 1805 přenocoval ve Vrchnostenském úředním domu v Žarošicích, ruský car u čtvrtláníka Isidora Valy v Žarošicích č. 45, šest generálů na žarošické faře a Napoleon na Pozořické poště, odkud druhý den přesídlil do slavkovského zámku. Zde nadiktoval svou proklamaci k armádě a kolem 16:00 přijal knížete Jana z Lichtenštejna, který do Slavkova dorazil jako parlamentář císaře Františka ve věci sjednání separátního míru. Pronásledování protivníka, jež francouzský císař 3. prosince nařídil jezdectvu maršála Murata, bylo ve výsledku neúspěšným, neboť obě armády ztratily přes noc vzájemné spojení.\n\n4. prosince došlo k setkání Napoleona a Františka I. u Spáleného mlýna poblíž Násedlovic. Zde se oba panovníci dohodli na příměří mezi Francií a Rakouskem, které bylo podepsáno na slavkovském zámku 6. prosince. Mír byl uzavřen 26. prosince v Prešpurku (Prešpurský mír). Rakousko se muselo vzdát italských a německých území, která připadla Francii nebo jejím spojencům, tedy celkem 63 000 km² území s téměř 3 000 000 obyvatel. Šlo o Tyroly, Vorarlbersko a Augsburg, jež přešly pod Bavorsko, dále o Benátsko, Istrii a Dalmácii, které přešly pod Napoleonovo nové Italské království. Rakousko se dále vzdalo všech nároků na německé státy. Jako kompenzace mu připadlo Salcbursko. Ve smlouvě byly také zahrnuty náhrady Francii ve výši 40 miliónů franků. Když se britský premiér William Pitt dozvěděl o vítězství Napoleona u Slavkova, tak poručil svým služebníkům \"„svinout mapu Evropy. Nebudeme ji příštích sedm let potřebovat.“\" Devět měsíců od podpisu smlouvy, 6. srpna 1806, zanikla Svatá říše římská a císaři Františkovi zůstal pouze titul rakouského císaře. Rusové se stáhli zpět na své území, ale mírovou smlouvu Alexandr s Napoleonem uzavřít odmítl.\n\nMrtví z bitvy byli pohřbeni do dvaadvaceti masových hrobů přímo na bojišti, ranění byli odváženi do Brna, kde byli mimo nemocnice umisťováni i do provizorních ošetřoven zřízených z kostelů, továren a soukromých domů. Někteří zranění rakouští a ruští vojáci byli převezeni do lazaretu v zámečku rodu Podstatských v obci Veselíčko u Přerova. Ve dnech po bitvě propukla epidemie tyfu, která si v Brně a okolí vyžádala mnoho obětí mezi vojáky i civilním obyvatelstvem.\n\nPři jedné z posledních epizod bitvy se ustupující jednotky pod velením generála Dochturova pokusily přejít zamrzlé hladiny rybníků Žatčanského a Měnínského. Led však nevydržel zátěž, kterou masy prchajících vojáků a početné dělostřelecké povozy představovaly, a za dramatických okolností se probořil. Při této tragédii, za níž údajně stála dělostřelba, jíž nařídil Napoleon od kaple sv. Antonína Paduánského nad Újezdem, prý zahynuly tisíce ruských vojáků, kteří za střetnutím učinili jakousi osudovou tečku. Vypodobnění této legendy rozšířil zejména sám francouzský císař, jenž se snažil svému vítězství dodat ještě většího lesku a v podobném duchu pak o události ve svých memoárech hovoří i řada pamětníků. Výjimkou nebyl ani pozdější generál Marcellin de Marbot, který ve svých \"Pamětech\" poznamenal:\nS tímto tvrzením je ovšem v rozporu zpráva vrchního chrlického panství Brutmanna, který ve věci informuje inspekci arcibiskupských statků v Kroměříži. Podle této relace byl Žatčanský rybník na výslovný Napoleonův rozkaz za přítomnosti francouzských důstojníků mezi 8.–16. prosincem vypuštěn a nebylo v něm nalezeno nic jiného než dva utonulí ruští vojáci, 180 dělostřeleckých koní a 18 děl. Legendu pak v roce 1897 definitivě vyvrátila studie brněnského kněze a profesora Aloise Slováka, který pro podporu svého tvrzení shromáždil všechny důležité vrchnostenské zápisy a kronikářské texty. V Měnínském rybníku podle zprávy panství Židlochovického \"ani jediný muž, ani kůň nezahynul, ba ani jaké kolo od vozu nalezeno nebylo\".\n\n2. prosince v 7:00 ráno se v hlavním stanu jižně pod Žuráněm konala schůzka velitelů francouzských vojsk. Přesně v půl osmé se nad ustupující mlhou na východním obzoru objevil rudý kotouč slunce, který zůstal viset nad Slavkovem. Tento okamžik se stane pojmem a ode dne bitvy bude Napoleon spojovat Slavkovské slunce (\"le Soleil ďAusterlitz\") s nimbem vlastních úspěchů.\nV souvislosti s bitvou u Slavkova je často zmiňovaná legenda o boji v sokolnické bažantnici, kterou údajně bránili korsičtí tirailleři a francouzská dělostřelecká baterie. V cihlové zdi okolo objektu jsou ve směru na Pratecké návrší dodnes vyznačeny proluky, které údajně dělostřelci vytvořili, aby zde mohli umístit své zbraně. Nicméně žádná z oficiálních relací o bitvě artilerii v bažantnici nezmiňuje, takticky by bylo takové využití děl bez logiky, a zároveň je doloženo, že v roce 1805 žádná zeď z této strany bažantnice nestála. Navíc korsičtí tirailleři byli v té době dislokovaní u Kobylnic a jediná dvě děla, která měli obránci Sokolnic k dispozici, stála na výšinách za vesnicí.\n\nV nočních hodinách z 1. na 2. prosince obdržel Napoleon zprávu, že se mezi Telnicí a Újezdem objevilo větší uskupení nepřátelského vojska. Vydal se proto osobně na průzkum, avšak u vesnice Prace jej málem zajal oddíl kozáků. Díky oddanosti myslivců v jeho doprovodu se mu podařilo bezpečně najít cestu do francouzského ležení nedaleko Jiříkovic, kde jej začaly bouřlivě vítat masy vojáků. Muži v jeho okolí zapalovali louče nebo věchýtky slámy, načež se podobným způsobem rozsvítila celá krajina v jiříkovickém okolí a posléze i celá francouzská linie. Bitva měla připadnout na den prvního výročí Napoleonovy korunovace, zavládlo proto všeobecné nadšení a tisíce vojáků začaly císařovi spontánně provolávat slávu. Jiříkovické ohně se posléze objevily nejen v memoárech mnoha účastníků slavkovské bitvy, ale staly se i jednou z místních, každoročně upomínaných, tradic.\n\nFrancouzští vojáci, kteří drželi pozice na Santonu, před bitvou rozebrali mariánskou kapli na jeho vrcholu a materiál použili na zpevnění okopů, do kterých umístili svá děla. Dřevěné části a příslušenství jim pak v chladné prosincové noci posloužily jako topivo. Jednou z těchto věcí byla i soška Panny Marie, která stávala uvnitř kaple. Traduje se, že plameny ohně se této sošky ani nedotkly a soška zůstala neporušená. Tato událost se stala jedním z důvodů, proč byla kaplička znovu vystavěna a nějaký čas byla i cílem poutí k Panně Marii.\n\nV okolí Slavkova se stále drží pověst o ruském pokladu zakopaném Preobraženským plukem za ústupu z bitvy. Do dnešních dnů je stále dost hledačů pokladů, kteří jsou ochotni kopat v různých částech bojiště v naději, že poklad naleznou.\n\nV letech následujících po bitvě byla v okolí postižených vesnic zřízena řada památníků, jejichž úkolem bylo připomínat jak jednotlivé epizody střetnutí, tak tisíce jejich obětí. Na nejvyšším bodě slavkovského bojiště, na vrcholu Prackého kopce, byl z iniciativy českých vlastenců pod vedením kněze Aloise Slováka v letech 1910–1912 vystavěn první mírový památník v Evropě s názvem Mohyla míru. Jeho otevření naplánované na rok 1914 paradoxně oddálila první světová válka, slavnostní ceremoniál tedy proběhl 25. března 1923. Pamětní deska se nachází také na vrcholu Žuráně, který je symbolicky uznáván jako exteritoriální území Francouzské republiky.\n\nPamátky na bitvu se vyskytují i v zahraničí, zejména ve Francii. Významným monumentem je Pyramide van Austerlitz, kterou na oslavu kampaně z roku 1805 poblíž Utrechtu v Nizozemí vybudovali zde dislokovaní francouzští vojáci. V Paříži na Place Vendôme dále stojí Napoleonův oslavný, 44 metrů vysoký bronzový sloup Colonne Vendôme. Toto dílo na svém vrcholu nese Napoleonovu sochu a lze je považovat za kopii Trajánova sloupu v Římě. Monument se původně jmenoval \"Slavkovský sloup\" (Colonne d'Austerlitz) a podle legendy byl odlit z roztavených hlavní spojeneckých děl, pocházejících z bitvy u Slavkova. V Paříži toto střetnutí připomíná i řada dalších míst a veřejných staveb, např. Slavkovské nádraží, Slavkovské nábřeží nebo Slavkovský most. Jako jeden z největších triumfů je vítězství připomínáno v kruhu kolem Napoleonova sarkofágu v pařížské Invalidovně a výjev z průběhu bitvy je vyobrazen i na basreliéfu východního pilíře Vítězného oblouku. \n\n\n"}
{"id": "232289", "url": "https://cs.wikipedia.org/wiki?curid=232289", "title": "Burke Shelley", "text": "Burke Shelley\n\nBurke Shelley (narozený jako John Burke Shelley 10. dubna 1947 v Cardiffu, ve Velké Británii) je rockový hudebník, zpěvák a baskytarista skupin Budgie a The Superclarkes.\n\nPodle tvrzení jeho matky, měla rodina Shelley polské předky, kteří údajně pocházeli ze Štětína. Školu \"Cefn Oun Junior School\" navštěvoval v Llauishen, na střední chlapeckou školu chodil v Cathays. Již od dětství měl potíže se zrakem, podobně jako jeho otec. Brýle, které musel nosit již od dětství, jsou dnes neodmyslitelnou součástí jeho image.\n\nV roce 1964 začal hrát na kytaru a psát písničky, ovlivněn idoly The Beatles a místní skupinou Love Sculpture. Burke byl počátkem 70. let vyznavačem buddhismu. Připravoval si speciální stravu, cestoval po Asii a hledal sám sebe, nakonec se však vrátil ke křesťanství.\n\nBurke Shelley je ženatý, má dvě děti. Syn Nathaniel hraje ve skupině Transposer (2001) v Cardiffu.\n\nKoncem roku 1968 vstoupil do skupiny Budgie. Hlas Burkeho je porovnáván s Geddy Leem z Rush, avšak Shelleyho zpěv je ostřejší. Kdysi prohlásil, že Budgie budou existovat tak dlouho, dokud udrží kytaru v rukách a udrží se na scéně.\n\nV roce 1988, kdy se dočasně skupina Budgie rozpadla, zúčastnil se spolu s dalšími hudebníky (Brian Cox, Vinnie Burns, James Ross, Darren Wharton), nahrávání alba Out of Silence skupiny Dare. V témže roce Shelley založil skupinu Superclarkes. Na sólovou kytaru v ní hrál Rob (Titch) Gwilliam, na bicí Dave Watkins. Vystupovali často v klubu Royal Oak w Cardiffu, který se stal jejich domovským klubem.\n\nV roce 1995 obnovila svou činnost skupina Budgie, Burke působil v obou skupinách až do roku 1999, kdy v Superclarkes skončil. V obnovených Budgie s ním hráli Steve Williams (bicí) a Simon Lees (sólová kytara).\n\nTurné po východní Evropě v roce 2010, během kterého měli Budgie navštívit Polsko a Českou republiku, skončilo 9. listopadu v polském městě Wejherowo, kde byl Shelley diagnostikován a operován s výdutí aorty. Po operaci se vrátil domů do Británie a o dalším osudu skupiny však nebylo rozhodnuto.\n"}
{"id": "232292", "url": "https://cs.wikipedia.org/wiki?curid=232292", "title": "Ať žijí duchové!", "text": "Ať žijí duchové!\n\nAť žijí duchové! je československá filmová pohádková komedie, kterou v roce 1977 natočil režisér Oldřich Lipský podle námětu Dalibora Pokorného. Film byl natočen na zřícenině hradu Krakovec, v jeho okolí a v Novém Kníně. Filmový obchod stojí v Mníšku pod Brdy.\n\nParta dětí z blízké obce chce mít svoji vlastní klubovnu. Pro svůj záměr si vybere zdejší opuštěný hrad Brtník, který je však spíše zříceninou, na které straší rytíř Vilém z Brtníku (Jiří Sovák) a jeho dcera Leontýnka (Dana Vávrová). O využití hradu má rozhodnout DrPrHrBr (Družstvo Pro Hrad Brtník). Druhou variantou využití je pěstírna žampionů, kterou prosazuje především radní Jouza (Lubomír Lipský) se svou švagrovou. Nejdříve se místní radní nemohou dohodnout, avšak děti je nakonec přesvědčí, že dokáží hrad opravit. Pomáhá jim kouzly rytíř Vilém Brtník z Brtníku a další nadpřirozené bytosti (trpaslíci). Jeho dcera Leontýnka je v závěru příběhu vysvobozena a stane se opět smrtelným člověkem.\n\nVe filmu zazněla řada písní, ty složil Jaroslav Uhlíř a Zdeněk Svěrák.\n\n"}
{"id": "232293", "url": "https://cs.wikipedia.org/wiki?curid=232293", "title": "Válcování kovů", "text": "Válcování kovů\n\nVálcování kovů je tváření kovů průchodem mezi otáčejícími se válci válcovací stolice. Materiál se při průchodu přetváří a současně posunuje. Technologie válcování materiálu za tepla je používána velmi často především v těžkém průmyslu, zejména v oboru hutnictví železa. Válcuje se také za studena, zejména při konečném válcování přesných vývalků z polotovarů. Ve válcovnách se válcují polotovary (předvalky) nebo hotové výrobky:\nVálce jsou:\n\nVálcovací stolice je tvářecí stroj, určený ke tváření materiálu do podoby dlouhých výrobků tlakem protilehlých válců. Malé válcovací stolice s ručním pohonem na plechy i dráty se užívaly už od 18. století, dodnes se užívají například ve zlatnictví.\n\nNejvětší a nejznámější jsou válcovací stolice, používané k výrobě plechů a ocelových profilů, ale existují i stolice pro zpracování mnoha dalších tvárných materiálů. Podle počtu válců a jejich uloženi se rozeznávají válcovací stolice:\n\nVálcování je tím účinnější, čím vyšší měrný tlak válce na materiál vyvíjejí. Proto je výhodné, aby pracovní válce měly co nejmenší průměr, zároveň se ale nesmějí prohýbat. Proto se válcovací stolice na plechy konstruují s pracovními válci menšího průměru, které se však po celé délce opírají o pomocné (opěrné) válce většího průměru. Dvojice opěrných válců zachycuje svislou složku tlaku (na obrázku), větší počet opěrných válců může zachycovat i vodorovnou složku. Několikaválcové (až 20 válcové) stolice mají dva válce pracovní a ostatní opěrné. Univerzální válcovací stolice mají kromě válců s osou vodorovnou ještě válce svislé. Nezbytnou součástí je tzv. armatura válcové stolice. Tvoří ji zařízení a pomůcky pro zaváděni a manipulaci s materiálem při válcování.\n\nVálcovací trať je specializované technologické zařízení respektive rozsáhlé soustrojí. Jedná se vždy o rozsáhlou skupinu většího množství specializovaných strojních zařízení určených pro hromadnou výrobu dlouhých strojních či stavebních součástí válcováním za tepla. Základní součástí válcovacích tratí je vždy několik válcovacích stolic. (nebo jiných jim podobných specializovaných válcovacích strojů) doplněných o mnohá další dopravní a pomocná strojní zařízení. Velké válcovací tratě mohou dosahovat délky řádově i stovek metrů.\n\nV dnešní době je původní technologie válcování za tepla částečně nahrazována modernější technologií kontinuálního lití (kontilití), která je ekonomicky výhodnější.\nZcela zvláštní technologii tvoří válcování bezešvých trubek za tepla. Ocelový sochor kruhového průřezu prochází mezi dvěma válci soudkovitého tvaru, jejichž osy jsou vůči němu nakloněny asi o 6° na jednu a druhou stranu. Udělují mu tak rotační pohyb a zároveň jej narážejí (\"navlékají\") na ocelový trn. Válcování bezešvých trubek vynalezli bratři Mannesmannové a první bezešvé trubky se začaly vyrábět roku 1890 v jejich továrně v Chomutově. Náročná technologie, které měla velký význam pro výrobu vysokotlakých trubek pro naftovody a plynovody, stavební konstrukce i jiná strojírenská a konstrukční použití, se dnes často nahrazuje výrobou vinutých a svařovaných trubek z ocelového pasu.\n\n"}
{"id": "232294", "url": "https://cs.wikipedia.org/wiki?curid=232294", "title": "Pearl Harbor (rozcestník)", "text": "Pearl Harbor (rozcestník)\n\nPearl Harbor znamená několik významů:\n\n"}
{"id": "232295", "url": "https://cs.wikipedia.org/wiki?curid=232295", "title": "Pearl Harbor (film)", "text": "Pearl Harbor (film)\n\nPearl Harbor je americký válečný velkofilm film z roku 2001, který natočil režisér Michael Bay podle scénáře Randalla Wallace. Ztvárňuje se v něm bitva o Británii, útok na Pearl Harbor a Doolittlův nálet na Tokio během druhé světové války. V rolích dvou vojenských letců a soků v lásce ke Kate Beckinsaleové se představili Ben Affleck a Josh Hartnett. Hudbu složil Hans Zimmer. Společnost Buena Vista Pictures jej uvedla v americké premiéře 25. května 2001. V českém znění ho uvedla distribuční společnost Falcon až od 6. září téhož roku, kvůli konkurenci domácího tematicky podobného \"Tmavomodrého světa\".\n\nDanny a Rafe jsou přáteli od dětství, mají spolu společný zájem - letadla a létání. Často si hrají ve starém letadle na piloty, kteří bojují v první světové válce proti Německu. Jejich přátelství nekončí ani v dospělosti, kdy se společně dostali do amerického letectva. Po vypuknutí druhé světové války v Evropě se starší Rafe dobrovolně přihlásí k britské RAF. Krátce před odjezdem do Evropy se seznámí se zdravotní sestrou Evelyn. Rafe a Evelyn spolu stráví celý večer, kde Rafe se přiznává k odchodu do války. Oba si slibují věrnost.\n\nDanny a Evelynina skupina zdravotních sester jsou převeleni do Pearl Harboru na Havajských ostrovech. Evelyn věrně čeká na každý Rafův dopis, avšak jednoho dne přijde Danny se špatnou zprávou: Rafe byl sestřelen nad mořem a zahynul. Ačkoliv ani jeden si to nechce připustit, vzniká mezi nimi milostné pouto a jednoho večera spolu dokonce zůstanou.\n\nAvšak jednoho dne se před Evelyninými dveřmi objeví Rafe, živý a zdravý. Když jeho letadlo havarovalo do moře, vytáhli jej francouzští rybáři. Rafe okamžitě poznává, že mezi jeho přítelem Dannym a Evelyn vznikl milostný vztah a těžce to přijímá. Na přivítacím večírku se v opilosti dokonce porvou. Avšak druhý den ráno je z kocoviny probouzí řev japonských letadel, která se chystala k útoku na americkou základnu. Nyní mají oba příležitost předvést ve svých letadlech, co umí.\n\nFilm s produkčním rozpočtem kolem 140 milionů dolarů měl v květnu 2001 velkolepou americkou (a světovou) premiéru v hodnotě dalších 5 milionů dolarů v přístavu Pearl Harbor na letadlové lodi USS John C. Stennis přestavěné na obří kino. Ve Spojených státech byl uveden do 3 214 kin a za první víkend vydělal na domácích tržbách 59 milionů. Prakticky neměl (premiérovou) konkurenci, ačkoli mu zdatně sekundoval reprízovaný rodinný animák \"Shrek\". Celkově na domácím trhu vydělal 198,5 milionu dolarů a v zahraničí dalších 250,7 milionu.\n\nRozpor mezi přijetím filmovou kritikou a diváky vystihuje hodnocení v recenzním agregátoru Rotten Tomatoes: Ze 190 recenzí získal snímek výsledné hodnocení 25 %, zatímco více než 904 tisíc uživatelů mu udělilo dvoutřetinovou známku v hodnotě 67 %. Server Metacritic nabízí smířlivější hodnocení: 44 % na základě 35 recenzí a uživatelské skóre 5,7 bodů z deseti. Přes 250 tisíc uživatelů Internetové filmové databáze filmu udělilo rovných 6 hvězdiček z deseti. Více než 44 tisíc českých (a slovenských) uživatelů Česko-Slovenské filmové databáze mu přiřklo 69% hodnocení a přes sedm set uživatelů Filmové databáze o něco lepších 76,5 %.\n\nČeská filmová kritička Mirka Spáčilová vyzdvihla podobnost \"Pearl Harboru\" s českým Svěrákovým \"Tmavomodrým světem\", byť s výrazně odlišnými rozpočty: „\"Pearl Harbor\" má onen \"povinný\" milenecký trojúhelník vymyšlený účinněji než Svěrákovi, akční scény jsou logicky mohutnější a v detailech nápaditější; naopak Bayův závěrečný nášup hrdého vlastenectví činí uměřenější patos \"Tmavomodrého světa\" náhle až krotkým.“ Vyzdvihla první, namlouvací, část filmu oproti zinscenované „výbušné podívané“ útoku a „dokonale zbytečnému“ závěrečnému vyřešení příběhu. Uzavřela celkovým zhodnocením: „Pearl Harbor je zkrátka velkofilm, nikoli velký film.“\n\n\n"}
{"id": "232318", "url": "https://cs.wikipedia.org/wiki?curid=232318", "title": "Ernst Troeltsch", "text": "Ernst Troeltsch\n\nErnst Peter Wilhelm Troeltsch (17. února 1865 Haunstetten – 1. února 1923 Berlín) byl německý protestantský teolog a sociolog náboženství, svým působením zasáhl i do religionistiky. Byl představitelem německé liberální teologie a tzv. nábožensko-historické školy (\"Religionsgeschichtliche Schule\").\n\nNarodil se v Haunstettenu. Vystudoval teologii a dějiny náboženství v Göttingen, Erlangenu a Berlíně. Po ukončení studií začíná působit nejdříve krátce v Göttingen a Bonnu, načež až do roku 1915 působil v Heidelbergu. Poté působil v pozici profesora teologie na univerzitě v Berlíně.\n\nTroeltsch vychází z prostředí liberální teologie. Podle Troeltsche je náboženství něco, co nelze vyvodit z jiného pojmu a je těsně spjato s lidskou kulturou.\nKřesťanství sice hodnotí kladněji než ostatní náboženství, ale podle Troeltsche křesťanství pořád zůstává „pouze“ náboženstvím. Je každého osobní věc, které náboženství si zvolí.\n\nByl jedním z čelných představitelů tzv. \"Religionsgeschichtliche Schule\" (\"Škola dějin náboženství\"). Tato skupina vznikla v Německu na konci 19. století a měla velký význam ve formování studia náboženství. Snažila se mimo jiné o prokázání ovlivnění textů Starého a Nového zákona jinými starověkými náboženstvími.\n\nDalším významný okruhem, do kterého Troeltsch zasáhl, je sociologie náboženství. Ve své knize \"Die Soziallehren der christlichen Kirchen und Gruppen\" z roku 1912 se snaží rozebrat sociální učení církví a náboženských skupin. Podle Troeltsche náboženská skupina vznikne kolem charismatické osoby. Jakmile se počet osob ve skupině zvyšuje, nastává problém organizace a předávání autentického učení svého vůdce. Proto se jeho myšlenky začínají zaznamenávat a vznikají tak náboženské spisy. V další fázi vznikají instituce, které se ve snaze udržet si své sociální postavení ve společnosti přizpůsobují okolnímu světu.\n\n\"Vernunft und Offenbarung bei J. Gerhard und Melanchthon\", 1891\n\"Die Absolutheit des Christentums und die Religionsgeschichte\", 1902\n\"Das Historische in Kants Religionsphilosophie\", 1904\n\"Die Bedeutung der Geschichtlichkeit Jesu für den Glauben\", 1911\n\"Augustin, die christliche Antike und das Mittelalter\", 1915\n\"Psychologie und Erkenntnistheorie in der Religionswissenschaft\", 1922\n\"Gesammelte Schriften I-IV\", 1912-1925\n\nčesky\n\"Z dějin evropského ducha\", 1934\n\n\nReligionistika\nTeologie\n"}
{"id": "232320", "url": "https://cs.wikipedia.org/wiki?curid=232320", "title": "Chabacano (stanice metra v Ciudad de México)", "text": "Chabacano (stanice metra v Ciudad de México)\n\nChabacano je přestupní stanice metra v Ciudad de México. Nachází se jižním směrem od náměstí Zócalo, jen tři stanice daleko, ve čtvrti Cuauhtémoc. Nedaleko ní se také nachází náměstí Calzada de Tlalpan. Je významným přestupním bodem; kříží se tu tři linky (2, 8 a 9).\n\nNázev stanice pochází od meruněk, které v této oblasti rostly v dobách ještě před rozšířením metropole směrem k řece Río de la Piedad. Symbol stanice tvoří rovněž meruňka v bílé barvě, podklad již tradičně tvoří barvy tří zde křížících se linek.\n\nStanice má tři nástupiště, umístěné všechny na jedné úrovni. Takové rozložení stanice bylo poprvé použito v Barceloně, v Ciudad de México se uplatnilo nakonec také. Stanice Chabacano slouží cestujícím od 1. srpna 1970. Aby byla upozaděna syrovost celé konstrukce stanice a zvýšena její estetičnost, byly na některé stěny umístěny malby a mozaiky.\n"}
{"id": "232322", "url": "https://cs.wikipedia.org/wiki?curid=232322", "title": "Letní olympijské hry 1944", "text": "Letní olympijské hry 1944\n\nPořadatelství 13. letních olympijských her (oficiálně Hry XIII. olympiády) bylo v roce 1939 svěřeno britskému Londýnu. \n\nV důsledku vypuknutí druhé světové války však nedošlo ani k zahájení přípravných prací. Z rozhodnutí Mezinárodního olympijského výboru se tyto hry nekonaly, ale Londýn byl vybrán pro pořádání následujících OH v roce 1948.\n"}
{"id": "232326", "url": "https://cs.wikipedia.org/wiki?curid=232326", "title": "27. dobrovolnická divize tankových granátníků SS „Langemarck“ (1. vlámská)", "text": "27. dobrovolnická divize tankových granátníků SS „Langemarck“ (1. vlámská)\n\n27. SS-Freiwilligen Panzergrenadier Division „Langemarck“ (flamische Nr. 1) byla divize Waffen-SS, která bojovala ve druhé světové válce. Divize byla zformována 19. října 1944, když byla 6. SS-Freiwilligen Sturmbrigade „Langemarck“ rozšířena na divizi. Její velikost však nikdy nepřekročila sílu brigády.\n\n\nČestné označení divize „Langemarck“ je jméno městečka poblíž Yper, kde proběhly nejkrvavější boje první světové války. Toto jméno mělo reprezentovat německo-vlámské přátelství. Nicméně sami Vlámové nechápali, proč jim bylo dáno jméno, jež prezentovalo jejich ztráty utrpěné při německém pokusu o obsazení jejich vlasti v roce 1914. Vlámové cítili žárlivost k francouzsky mluvícím krajanům (Valonům) z 5. SS-Freiwilligen Sturmbrigade Wallonien, kteří měli povolen jako čestný název jméno své domoviny – „Wallonien“.\n\nPo úspěchu německé bleskové války v Polsku a na západě v letech 1939–1940, vidělo mnoho evropských fašistů v Německu odpověď na komunistický problém. Heinrich Himmler, vůdce SS, začal s podporou Adolfa Hitlera koncem roku 1940 rekrutovat evropské fašisty do národních legií pod velením Waffen-SS. SS-Freiwilligen Standarte „Nordwest“ vytvořili dobrovolníci ze zemí Beneluxu.\n\nDobrovolníci se začali v dubnu 1941 sjíždět do Hamburku. Vlámští dobrovolníci byli přiděleni k 1. Kompanie, 6. (Panzerjäger) Kompanie a 8. (FlaK) Kompanie. Následně prošli základním výcvikem a byli poslání do Radomu a Dębici v okupovaném Polsku k navazujícímu výcviku.\n\nV červenci 1941 bylo dobrovolníků již tolik, že mohla být SS-Freiwilligen Standarte „Nordwest“ rozpuštěna a její příslušníci vytvořili několik samostatných jednotek. Vlámové vytvořili SS-Freiwilligen Verband „Flandern“ (Landesverband „Flandern“). Přísun dalších vlámských dobrovolníků, mnozí byli členy strany VNV (Vlaams Nationaal Verbond), pokračoval a tak v září 1941 dosáhla jednotka velikosti posíleného praporu (SS-Bataillon „Flandern“), jenž měl 5 plně motorizovaných rot. Proto byla následně přejmenována na SS-Freiwilligen Legion „Flandern“, jejíž síla byla 1100 mužů, z nichž 1000 byli Vlámové, z toho 14 důstojníků.\n\n10. listopadu 1941 byla SS-Freiwilligen Legion „Flandern“ odeslána na frontu k Novgorodu, kde spadala pod velení skupiny armád Sever. Zde byla podřízena 2. SS-Motorisierte Infanterie Brigade, mezinárodní jednotce skládající se z Holanďanů, Norů a Lotyšů.\n\nSS-Freiwilligen Legion „Flandern“ přijela v listopadu 1941 na východní frontu u Leningradu a Vlámové se ihned zapojili do bojů poblíž města Volchov. V těžkých bojích jednotka prokázala, že je schopná bojového nasazení a provedla bojový ústup na linii tvořenou řekou Volchov.\n\nDne 13. ledna 1942 zahájili Sověti ofenzívu, která měla ulevit obléhanému Leningradu. Vlámové sváděli těžké obranné boje až do pozdního února. Koncem února se sovětské ofenzíva zastavila a Němci se pokusili vysunuté Rusy obklíčit. Teto operace probíhala až do 21. května 1942, kdy byly sovětské síly obklíčeny.\n\nNásledující měsíc se legie zúčastnila ničení obklíčených jednotek. 27. června 1942 byla jednotka vyvázána z bojů a poslána do týlu k odpočinku, doplnění stavu a přezbrojení.\n\nZa dva měsíce byla jednotka poslána na jih od Ladožského jezera, kde se bránila sovětským útokům, jež měly opět za cíl uvolnit blokádu Leningradu. 31. března 1943 byla legie poslána do Milovic kvůli reorganizaci. 31. května 1943 pak byla legie rozpuštěna a místo ní vznikla SS Freiwilligen Sturmbrigade „Langemarck“, jež byla následně poslána do výcvikového prostoru SS Dębica k dalšímu výcviku.\n\nV Dębici se k vlámským veteránům připojil prapor finských dobrovolníků, množství nových vlámských dobrovolníků, protitanková rota, prapor samohybných děl a protiletadlového dělostřelectva. V říjnu 1943 byl brigáda přejmenována na 6. SS-Freiwilligen-Sturmbrigade „Langemarck“ a v prosinci již byla připravena k nasazení na frontě. Celková síla jednotky dosahovala 2022 mužů.\n\n26. prosince 1943 byla jednotka poslána na Ukrajinu jako součást skupiny armád Jih. V několika dalších týdnech podstoupila brigáda těžké obranné boje. Spolu s 2. SS-Panzer Division „Das Reich“ byla obklíčena v oblasti kolem měst Žytomyr a Jampol. Během průlomu ztratila jednotka většinu své těžké výzbroje a vybavení, přežilo pouze 400 mužů. Koncem dubna 1944 byla jednotka poslána do Čech k odpočinku, doplnění stavu a přezbrojení.\n\nV protektorátu jednotku doplnilo 1700 dobrovolníků, kteří čekali na připojení k jednotce. 19. července 1944 vytvořená Kampfgruppe Rehmann, jejímž velitelem se stal SS-Hauptsturmführer Wilhelm Rehmann byla odeslána k městu Narva. Kampfgruppe se stala částí III. SS Panzerkorps. 23. července 1944 německé jednotky vyčistily město Narva a získaly předmostí za řekou Narva. Kampfgruppe Rehmann dorazila 1944 do Estonska 24. července 1944. Zde se spojila s 5. SS Freiwilligen Sturmbrigade \"Wallonien\". Proti německým silám na Narvě bojoval 3. pobaltský front, který se skládal z 20 divizí. Poté se Sověti připravovali k obklíčení III. SS Panzerkorps a jeho zničení. 25. července 1944 obdržela Kampfgruppe Rehmann rozkaz k přesunu na bojiště u Narvy, známé jako „Kinderheim Höhe“. Ve 22:30 byla Narva evakuována a jednotky převzaly pozice na linii Tannenberg.\n\nVpravo byla 11. SS-Freiwilligen Panzergrenadier Division „Nordland“, vlevo 4. SS Volunteer Panzergrenadier Brigade Nederland a uprostřed Kampfgruppe Rehmann. 26. července 1944 začal sovětský útok na Narvě. Ruské dělostřelectvo zahájilo palbu na pozice na sirotčím vrcholu. Podařilo se jim zasáhnout velitelský bunkr Kampfgruppe Rehmann, velitelé 1. a 2. roty byli zabiti a SS-Hauptsturmführer Wilhelm Rehmann těžce zraněn. Byla tak ztracena většina velících důstojníků. Po masivním dělostřeleckém přepadu byla síla Kampfgruppe značně redukována.\n\n27. července 1944 se staly 3 malé vrcholy linie Tannenberg velmi důležité, protože kontrolovaly okolní krajinu. Německé pozice na kótě 69.9, granátnický a sirotčí vrchol byly odříznuty od hlavní silnice Narva – Reval. Na severu byla 4. SS Volunteer Panzergrenadier Brigade Nederland a odtud podél pobřeží 20. Waffen-Grenadier Division der SS (estnische Nr. 1), Pionier Battailon 54, I/49 a II/49 se spojením na 11. SS-Freiwilligen Panzergrenadier Division „Nordland“ podél hlavní cesty. Jižně byly III/24, II/24 a III/23 se spojením na 11. Infanterie Division. Kampfgruppe Rehmann měla nyní pozice na sirotčím a granátnickém vrcholu. Vrchol 69,9 obsadili Estonci a 2 roty z SS Pionier Battailon 11. 29. července 1944 se podařilo ruský útok odrazit.\n\nNásledující měsíce se zbytek jednotky stahoval do Kurlandské kapsy, odkud byla přepraven přes Baltské moře do Swinnemünde a následně soustředěni u Hammersteinu.\n\nZde byla 18. září 1944 ze zbytků 6. SS-Freiwilligen-Sturmbrigade Langemarck, Vlámů sloužících v Luftwaffe, Kriegsmarine a organizaci Todt vytvořena 27. SS-Freiwilligen Panzergrenadier Division „Langemarck“ (flamische Nr. 1). Síly divize ale jednotka nikdy nedosáhla.\n\nDne 1. ledna 1945 byla divize připravena k návratu na frontu a následně se připojila k III. SS Panzerkorps. 16. února se divize zapojila do operace Sonnenwende, jejímž cílem bylo zničit sovětský výběžek do německých liníí a osvobodit německé jednotky obklíčené ve městě Arnswalde (Choszczno). Tuto operaci zamýšlel Generaloberst Heinz Guderian jako masivní protiútok na celé frontě, ale Hitler ho následně zredukoval na útok lokální. Zpočátku dosáhla divize taktického překvapení a podařilo se jí ve všech sektorech dostat až k jezeru Ihna. Když si Sověti uvědomili co se děje, odpor začal zesilovat a postup se zpomalil. 17. února divize dosáhla města Arnswalde a osvobodila vyčerpanou posádku. Během několika následujících dnů se podařilo evakuovat civilisty. 21. února vydal SS-Obergruppenführer Felix Steiner rozkaz III. (Germanische) SS-Panzerkorps ke všeobecnému ústupu do oblasti kolem Stargardu a Štětína na severním toku Odry.\n\nSovětská ofenzíva z 1. března] tlačila divizi „Langemarck“ a III. (Germanische) SS-Panzerkorps před sebou. I přes vážné ztráty, které Němci Sovětům způsobili, se museli stáhnout k městu Altdamm (Dąbie) do poslední obranné pozici na východní straně Odry. Následujících 14 dní Němci drželi město i za cenu vysokých ztrát. 19. března se divize stáhla za Odru.\n\nPoté divize ustupovala směrem k Meklenbursku, kde se 8. května 1945 vzdala Sovětům. Některé malé části divize se zúčastnily závěrečných bojů v Berlíně.\n\n\n\n\nV prosinci 1944 dosáhla divize síly 7000 mužů.\n"}
{"id": "232328", "url": "https://cs.wikipedia.org/wiki?curid=232328", "title": "Kongó (1912)", "text": "Kongó (1912)\n\nKongó (: 金剛) byla bitevním křižníkem japonského císařského námořnictva třídy \"Kongó\", který byl v letech 1929 až 1931 přestavěn a v roce 1931 překlasifikován na bitevní loď. Za druhé světové války se účastnila několika velkých námořních operací, ale nakonec byla v roce 1944 (jako jediná japonská bitevní loď) potopena americkou ponorkou.\n\nLoď byla pojmenována podle hory Kongó ležící poblíž města Ósaka, přičemž \"kongó\" je japonský výraz pro buddhistickou vadžru (: \"nezničitelný předmět\", někdy překládáno i jako \"diamant\").\n\n\"Kongó\" byla poslední velkou válečnou lodí, které si Japonsko objednalo u anglických loděnic. Její návrh vycházel z tureckého bitevního křižníku \"Reshadieh\", zrekvírovaného britskou admiralitou a zařazeného do Královského námořnictva jako HMS \"Erin\". Japonská objednávka byla podepsána v listopadu 1910 s loděnicí Vickers. Ostatní lodě této třídy byly už stavěny v japonských loděnicích. Pancíř \"Kongó\" měl loď chránit před děly ráže 356 mm na vzdálenost mezi 20 a 25 km. Hlavní výzbroj osmi 356mm děl se nacházela v překrývajících se dělových věžích, na nichž byla namontována 12liberní rychlopalná děla.\n\nLoď byla dokončena v srpnu 1913 a při zkušebních plavbách o tři měsíce dříve dosáhla rychlosti 27,54 uzlů při výkonu 58 362 kW a výtlaku 27 580 tun.\n\nZa první světové války prožila klidnou službu, neboť po odplutí německé Východoasijské eskadry admirála Maximiliána von Spee se v Pacifiku nenacházela žádná nepřátelská loď. V září 1917 se na palubě \"Kongó\" testoval prototyp vzletové plošiny pro letadla. Po skončení války podstoupilo \"Kongó\" modernizaci. Získalo vylepšený systém kontroly řízení palby a odsávače kouře předního komínu. Poté prošlo dvěma rekonstrukcemi (v Jokosuce od září 1929 do března 1931), přičemž v první se zvedl výtlak o 3 915 tun a snížila rychlost na 26 uzlů. Také se snížil počet kotlů z 36 na 16 (6 kotlů vytápěných naftou a 10 se smíšeným vytápěním). Díky tomu mohl být odstraněn přední komín a jeho místo zaujal věžovitý můstek. Přidaly se boční protitorpédové výdutě a palubní pancíř. Odstranila se polovina torpédometů a úhel zdvihu děl ráže 356 mm vzrostl z 33 na 43 stupňů, čímž se zvýšil dostřel na 25 km. Loď získala další tři 78mm protiletadlové kanóny (k původním čtyřem) a mezi třetí a čtvrtou věží byl instalován katapult pro tři hydroplány.\n\nZa druhé světové války bylo \"Kongó\" intenzívně využíváno. Zúčastnilo se vylodění v Malajsii a Holandské východní Indii, podporovalo letadlové lodě při útocích na Cejlon a Darwin, zapojilo se do bitev o Midway, Guadalcanal, Santa Cruz, ve Filipínském moři a v zálivu Leyte. Loď byla potopena ponorkou 21. listopadu 1944 v Tchajwanském průlivu.\n\n"}
{"id": "232330", "url": "https://cs.wikipedia.org/wiki?curid=232330", "title": "Evangelický kostel (Návsí)", "text": "Evangelický kostel (Návsí)\n\nEvangelický kostel v Návsí je jedním z luterských tolerančních kostelů na Těšínsku. Je chráněn jako kulturní památka České republiky.\n\nEvangelická modlitebna v Návsí byla vystavěna v letech 1817–1820 a nahradila starší dřevěnou modlitebnu z roku 1791. Dobová pamětní deska upomínající na výstavbu kostela je zajímavým dokladem nářečí, používaného počátkem devatenáctého století na pomezí tehdejšího rakouského a pruského Slezska (z jazykového hlediska je můžeme označit za přechodový dialekt mezi češtinou a polštinou). Kazatelna byla původně umístěna nad malým oltářem v apsidě. Roku 1835 byl v kostele umístěn současný oltář, zhotovený dle nákresu pastora Jana Winklera a kazatelna byla umístěna k boku chrámové lodi. K modlitebně byla roku 1849 přistavěna věž a byl na ni zavěšen zvon. V roce 1858 přibyl druhý a v roce 1870 třetí zvon. Zvony byly zrekvírovány na válečné účely v roce 1916 a po válce nahrazeny třemi menšími provizorními ocelovými zvony a v roce 1936 třemi mosaznými zvony, z nichž dva byly zkonfiskovány v roce 1942 a na věži zbyl pouze nejmenší o hmotnosti 200 kg. V 90. letech 19. století byly v kostele instalovány nové varhany, které byly nahrazeny současnými varhanami z roku 1953. V roce 1953 došlo také k výměně lavic v kostele. Tři křišťálové lustry jsou z roku 1964. V 70. letech 20. století se uskutečnila generální rekonstrukce kostela, v rámci které byl kostel pokryt měděnou střešní krytinou. V roce 1990 byly na věž zavěšeny dva nové zvony o hmotnosti 700 kg a 400 kg. Roku 2019 došlo k revitalizaci interiéru kostela.\n\nV areálu kostela stojí budova bývalé evangelické školy (založené v roce 1808) a budova fary.\n\n\n"}
{"id": "232332", "url": "https://cs.wikipedia.org/wiki?curid=232332", "title": "Monte Canin", "text": "Monte Canin\n\nMonte Canin ( Kanin) je hora na hranicích Slovinska a Itálie v pohoří Julské Alpy. Jako jediná na území pohoří se může pyšnit přítomností byť malého, ale skutečného ledovce (\"Ghiacciao del Canin\"). Na sever do Itálie spadá strmými stěnami, na slovinskou stranu se svažuje mírněji a přechází do takřka „měsíční“ náhorní planiny Kaninsky podi. Ze slovinské strany je dobře dostupný díky lanovce vedoucí z Bovce až na chatu Postaja podj. Ze severu z Itálie je výstup určen jen zkušeným vysokohorským turistům s kompletní výzbrojí (mačky, cepín, úvazky a přilba).\n\nMonte Canin je nejstarším pojmenovaným vrcholem Julských Alp. Již v roce 1070 je uváděn jako (: ) / Pletium – dnešní Bovec. Italsky znamená Monte Canin „Psí hora“, srozumitelnější je však překlad slovinského názvu – „Kamenná hora“.\n\nK Caninu se také vztahuje část historie italského horolezectví. V roce 1883 vznikla Societa degli Alpinisti Triestini, o dva roky později přejmenovaná na Societa Alpina delle Giulie. Hlavním terénem tohoto spolku byla právě oblast Caninu (později přešel spolek do CAI jako jedna z jeho nejvýznamnějších sekcí).\n\nHora byla poprvé zdolána v roce 1841 Otto Sendnerem, v zimě ji poprvé překonal Julius Kugy (spolu s G. Bolaffiem, A. Oitzingerem a M. Filaferem).\n\nOkolí Caninu rovněž sehrálo svou důležitou roli hned v prvních dnech 1. světové války. 23. května 1915 tehdy neutrální Itálie vyhlásila válku Rakousko-Uhersku. Vojsko zaujalo strategické pozice na Isonzu (Soča) pod Caninem, zatímco Rakušané obsadili vedle ležící vrchol Rombon a město Tolmin.\n\nZde je výchozím bodem výstupu silniční sedlo Sella Nevea (1 190 m). Je zde množství hotelů a penzionů, sloužících především v zimě (významné lyžařské středisko). Velké parkoviště přímo v sedle. Jako skutečný opěrný bod však slouží chata Rif. Celso Gilberti. Pěší výstup na chatu vede v blízkosti lanovky a trvá 2 hodiny.\nHlavním výchozím bodem je malé městečko a sportovní středisko Bovec (483 m) položené pod úpatím Velikého vrchu (Rombon) v Bovšské kotlině na řece Soča. K samotnému nástupu na túru na Monte Canin však musíme vyjet na horní stanici lanovky (start v místní části Dvor, cca 1km od centra). Horní stanice leží pod vrcholem Prestreljnik ve výšce 2 200 m. V provozu je od 8-16 hod., doba jízdy 40 minut, převýšení 1 800 metrů.\n\nZ chaty Gilberti vede značená stezka do sedla Sella Bila Pec odkud míří směrem k ledovci ležícího pod severní stěnou hory Monte Canin. Ledová plocha je sice rozlohou neveliká a bez trhlin, přesto je výstup hodně prudký a většinou vyžaduje použití ledovcové výzbroje. Na konci ledovce (překonání horního odtrhu) začíná zajištěná cesta Via ferrata Julia al Canin (také \"Via Divisione Julia\"). Je velmi kvalitně zajištěna ocelovými lany a kramlemi. Vede po linii 350 metrů vysoké stěny až na hraniční hřeben. V závěru mohou situaci zkomplikovat sněhové římsy. Obtížnost cesty je C. Sestup vede stejnou cestou. \"Délka\" : Rif. Gilberti – Monte Canin (2,5 hod.) – sestup (2 hod.) Celkem 4 až 5 hodin.\nPo značeném chodníku od horní stanice lanovky dojdeme k útvaru zvaném Okno Prestreljniku (do okna možno vstoupit). Dále vpravo a pod stěnou Hudi Vršič dojdeme k rozcestí. Cesta jde opět doprava a postupuje až pod výrazný žleb mířící na hřeben (Kaninska škrbina). Stezka je dále vedena po úzkém vrcholovém hřebeni. Za nedlouho končí u kříže na vrcholu. \"Délka\" : Horní stanice lanovky - Monte Canin (2,30 hod.) – sestup (2 hod.) Celkem 4,30 hod. Tato varianta výstupu je jednodušší než z italské strany.\n\nPostavena v roce 1934. Vlastníkem je CAI. Nabízí 40 lůžek v chatě a 6 ve winterraumu. Otevřená je od června do konce září a od února do května.\nBivak Marussich je vlastně plechová bouda pro 9 lidí. Jsou zde i menší zásoby potravin. Nachází se na severozápadním hřebeni Monte Caninu v sedle Sella di Brubia pod vrcholem Picco di Carnizza. Od chaty Gilberti je vzdálený 2 hod. Na vrchol Canin cca 2,5 hod.\n\n\n"}
{"id": "232333", "url": "https://cs.wikipedia.org/wiki?curid=232333", "title": "August Wilhelm von Bismarck", "text": "August Wilhelm von Bismarck\n\nAugust Wilhelm von Bismarck (* 7. července 1750 v Berlíně – † 3. února 1783) byl pruský ministr financí.\n\nAugust Wilhelm byl synem pruského ministra soudnictví Levina Friedricha von Bismarck. V roce 1772 se stal referendářem Nejvyššího soudu a v roce 1775 členem diplomatického sboru pruského ministerstva zahraničí. V roce 1775 byl jmenován komořím a poslán jako mimořádný vyslanec na dvůr krále Kristiána VII. Dánského do Kodaně, kde pro krále vedl obchody Ove Høegh-Guldberg. Po svém návratu do Berlína v roce 1782 se stal tajným radou na Generálním direktoriu pruského ministerstva financí. Byl pohřben na hřbitově kostela rytířského statku, který zdědil.\n\n"}
{"id": "232337", "url": "https://cs.wikipedia.org/wiki?curid=232337", "title": "Mareš", "text": "Mareš\n\nMareš je české mužské příjmení, které nosí tyto osobnosti:\n\n\n\n"}
{"id": "232338", "url": "https://cs.wikipedia.org/wiki?curid=232338", "title": "Evangelický kostel v Drahomyšli", "text": "Evangelický kostel v Drahomyšli\n\nEvangelický kostel v Drogomyślu (pol. \"Kościół Ewangelicki w Drogomyślu\") je jedním z luterských tolerančních kostelů na Těšínsku.\n\nByl vystavěn v klasicistním stylu (s prvky pozdního baroka) v roce 1788 nákladem barona Bedřicha z Kališe († 1808). Ten si na císaři vymohl privilegium přistavět k modlitebně věž se zvonem. Privilegium mu bylo přiznáno dvorským dekretem z 25. června 1792. Stavba věže byla ukončena roku 1797. Trojlodní kostel byl zasažen požáry v letech 1879 a 1888 (v roce 1888 shořela střecha a roztavily se zvony). Vážně poničen byl během druhé světové války: kostel byl vypálen, došlo ke zhroucení věže a klenby lodi. Zničena byla i fara. Obnova kostela proběhla v letech 1948–1951 podle projektu architekta Karola Kozieła.\n\nKostel je orientovaný, jednolodní, s půlkruhovým presbytářem. Na východní straně se nachází čtyřboká věž. Nad portálem hlavního vchodu je umístěna pamětní tabule s latinským nápisem a erbem Kališů. Pod kostelem je krypta, v níž se původně nacházely ostatky sedmi členů rodiny Kališů.\n\nV sakristii kostela je přechovávána historicky cenná měděná rakev Alžběty Kališové, roz. Petröczyové († 1771), která tam byla přenesena z krypty. Rakev je ozdobena erbovními kartušemi a latinským nápisem.\n\nVedle kostela stojí moderní farní budova, která byla posvěcena roku 2014. Za kostelem se nachází hřbitov, který byl v roce 1945 místem frontových bojů, kvůli nimž byl zdevastován. Zachoval se na něm mj. litinový náhrobek Andrease Wenderlinga z roku 1866.\n\n\n"}
{"id": "232340", "url": "https://cs.wikipedia.org/wiki?curid=232340", "title": "Budgie (album)", "text": "Budgie (album)\n\nBudgie je stejnojmenné debutové album skupiny Budgie, které bylo vydáno v červnu 1971 v hudebním vydavatelství MCA Records.\n\nAmerická verze vydaná u Kapp Records, obsahuje písničku \"Crash Course In Brain Surgery\", původně vydanou jako singl, (bylo přepracováno jako coververze skupinou Metallica na jejich EP z roku 1987 Garage Days Re-Revisited). Další skladba, Homicidal Suicidal, byla předělána grungeovou skupinou Soundgarden ze Seattlu .\n\n\n"}
{"id": "232342", "url": "https://cs.wikipedia.org/wiki?curid=232342", "title": "Kernu", "text": "Kernu\n\nKernu (německy \"Kirna\") je vesnice v estonském kraji Harjumaa, samosprávně patřící do obce Kernu, která je podle ní pojmenována.\n"}
{"id": "232343", "url": "https://cs.wikipedia.org/wiki?curid=232343", "title": "Axel Coon", "text": "Axel Coon\n\nAxel Coon, vlastním jménem Axel Broszeit, (* 23. března 1975, Freiburg im Breisgau, Bádensko-Württembersko, Německo) je německý DJ, producent a bývalý člen skupiny Scooter. Narodil se 23. března 1975 v německém městě Freiburg im Breisgau. Má hnědé vlasy a modré oči a měří asi 185 cm. Je známý také pod přezdívkou \"Lacoon\".\n\nS DJingem začal spolu se svým bratrem. Společně vystupovali jako \"Resident DJs\" v různých klubech (například \"Alice Dee Club\" v Brémách nebo \"Palladium\" a \"Cave\" v Hamburku). První skladby začal vytvářet na syntetizéru „Raven“. Poprvé svou práci předvedl v setu, který hráli v klubu \"Pleasure Dome\". Jedním z přítomných hostů byl i Jens Thele (manažer Scooteru). Přes Jense se seznámil s Rickem Jordanem, který mu nabídl místo u Scooteru. Členem skupiny Scooter se stal v roce 1998 a vystřídal tak Ferrise Buellera. První singl, který se Scooter vydal bylo How Much Is The Fish? a první album No Time To Chill. V roce 2002, během turné, se rozhodl že opustí Scooter a vydá se na sólovou dráhu. Po zakončení turné nejprve odjel na dovolenou se svou přítelkyní a pak opustil Scooter. Vystřídal ho Jay Frog. Poslední singl na kterém se Scooter spolupracoval byl Ramp! (The Logical Song), ve skutečnosti však jeho posledním singlem byla Nessaja projektu 3 AM a album 24 Carat Gold. V současné době pracuje opět jako DJ a spolupracuje například i s Ferrisem Buellerem, kterého v roce 1998 nahradil u Scooteru.\n\n"}
{"id": "232347", "url": "https://cs.wikipedia.org/wiki?curid=232347", "title": "Poprava uvařením", "text": "Poprava uvařením\n\nPoprava uvařením je pomalý a velmi bolestivý způsob vykonání trestu smrti. \nOdsouzený je svlečen a ponořen do již vařící kapaliny nebo svázán a ponořen do velkého kotle se studenou kapalinou, pod kterým popravčí zapálí oheň, který zahřeje kapalinu k varu. Jako kapalinu lze použít vodu, olej, kyselinu, dehet, nebo roztavené olovo. Příčinou smrti jsou v tomto případě rozsáhlé popáleniny.\n\nSice nebylo tohoto trestu užíváno tak často jako jiných metod popravy, zato ale uvaření zaživa bylo široce rozšířené po celé Evropě a Asii po dobu dvou až tří tisíc let.\n\nPoprava uvařením se v Evropě používala už v antice. Ve starověkém Římě bylo vaření v kotli používáno jako způsob mučení a popravy, zejména při pronásledování křesťanů. Svatý Vít a apoštol Jan Evangelista byli podle legend odsouzeni k tomuto způsobu popravy, ale vaření zázračně přežili.\n\nV období po zániku Římské říše zprávy o popravě vařením chybí, Tato metoda se znovu rozšířila v období vrcholného a pozdního středověku (14.-15. století). Tímto způsobem bylo trestáno padělání peněz, výjimečně i kacířství nebo travičství. Za vlády anglického krále Jindřicha VII. na konci 15. stol. byl tento trest používán pro traviče. V Nizozemsku a některých německých zemích byla tato forma trestu smrti vyhrazena pro padělatele a penězokazy a to především v průběhu pozdního středověku i raného novověku. Ve městě Deventer v Nizozemsku lze ještě dnes vidět kotle, ve kterých se v 15. století vařili popravení. Také ve středověké Francii se takto trestalo padělání peněz. Svědčí o tom verše básníka Villona, který v jedné ze svých básní napsal: \"\"..tak mince šidíš, než tě kat pak za trest hodí v olej vřelý...\".\"\n\nV českých zemích byla poprava vařením používána výjimečně, existuje o ní jen několik svědectví, vesměs z 15. století. Husité takto údajně někdy zabíjeli zajaté katolické kněze či mnichy. Kněz Ambrož nechal roku 1425 během rejsy do Slezska uvařit v kotli faráře ve městě Radkově. O několik let později byl ve městě Prachaticích katem uvařen jakýsi Lukáš, který padělal mince.\n\n\nIdi Amin, prezident Ugandy v 70. letech 20. století, a vládní úřady režimu prezidenta Isloma Karimova v Uzbekistánu byli nařčeni, že uvařili zaživa množství politických disidentů, jako např. Muzafara Avazova.\n\n\n"}
{"id": "232351", "url": "https://cs.wikipedia.org/wiki?curid=232351", "title": "Steve Finnan", "text": "Steve Finnan\n\nStephen John „Steve“ Finnan (* 24. dubna 1976 Limerick, Irsko) je bývalý irský fotbalový obránce a reprezentant.\n\nSvou fotbalovou kariéru začal v anglickém klubu Welling United odkud v roce 1995 přestoupil do Birminghamu, kde se ale příliš neprosadil a po roce odešel do Notts County, kde si ho po skvělých výkonech vyhlédl prvoligový Fulham, ve kterém zůstal pět let. V roce 2003 odešel za 4,9 milionu liber do Liverpoolu, se kterým vyhrál i Ligu mistrů. 23. července 2007 s Liverpoolem prodloužil kontrakt o tři roky. Už ale v létě 2008 přestoupil do španělského klubu z Barcelony RCD Espanyol, kde se neprosadil a za celou sezónu nasbíral jen 4 ligové starty. Po roce ve Španělsku se vrátil do Anglie a jako volný hráč podepsal smlouvu s Portsmouthem.\n\nZa Irsko nastupoval Finnan v letech 2000 až 2008. Ačkoli velkou část života prožil v Anglii, je pyšný na to, že je Irem a často o tom mluví i v rozhovorech. Největšího úspěchu s reprezentací se dočkal v roce 2002, kdy se s národním týmem podíval na Mistrovství světa 2002 do Japonska a Jižní Korey, kde postoupili do osmifinále.\n\nV dubnu 2005 byl Finnan zatčen. Obvinilo ho za nebezpečnou jízdu, při které údajně srazil důchodce, který svým zraněním podlehl a ujel. Případ byl ale odložen pro nedostatek důkazů.\n\n"}
{"id": "232355", "url": "https://cs.wikipedia.org/wiki?curid=232355", "title": "Xabi Alonso", "text": "Xabi Alonso\n\nXabier Alonso Olano (* 25. listopadu 1981 Tolosa, Španělsko) je bývalý španělský fotbalový záložník a reprezentant baskické národnosti. Profesionální kariéru ukončil po sezóně 2016/17 v klubu FC Bayern Mnichov.\nMimo Španělsko působil na klubové úrovni v Anglii a Německu.\n\nPochází z fotbalové rodiny, jeho otec Miguel Ángel Alonso hrál například za Barcelonu a jeho bratr Mikel Alonso je také fotbalistou.\n\nKariéru začal v Realu Sociedad. Po krátkém hostování v SD Eibar se vrátil do Realu Sociedad, kde působil jako kapitán. V sezóně 2002/03 obsadil Real Sociedad 2. místo ve španělské La Lize. V srpnu 2004 přestoupil do anglického týmu Liverpool FC. Hned v prvním roce s ním vyhrál Ligu mistrů UEFA, kdy skóroval ve finále proti AC Milán. Následující sezónu vyhrál FA Cup a FA Community Shield. V sezóně 2009/10 přestoupil do Realu Madrid. Po pěti sezónách za Real Madrid, ve kterém vyhrál v sezóně 2011/12 titul LaLigy a v sezóně 2013/14 Ligu mistrů UEFA přestoupil do Bayernu Mnichov, kde působil do konce sezóny 2016/17. Začátkem roku 2017 oznámil konec kariéry po skončení sezóny.\n\nV A-mužstvu Španělska přezdívaném \"La Furia Roja\" debutoval 30. 4. 2003 v Madridu v přátelském zápase proti týmu Ekvádoru (výhra 4:0).\n\nSe španělskou reprezentací vyhrál dvakrát Mistrovství Evropy (2008 a 2012) a jednou Mistrovství světa (2010). Zúčastnil se ještě EURA 2004 v Portugalsku a MS 2006 v Německu.\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B. Poté ukončil reprezentační kariéru.\n\nCelkem odehrál v letech 2003–2014 za španělský národní tým 114 zápasů a vstřelil 16 branek.\n\nPo absolvování trenérského kurzu UEFA se v létě v roce 2018 vrátil do Realu Madrid, aby se stal trenérem hráčů do 14 let.\n\n"}
{"id": "232359", "url": "https://cs.wikipedia.org/wiki?curid=232359", "title": "Masarykovo náměstí", "text": "Masarykovo náměstí\n\nMasarykovo náměstí je náměstí pojmenované po Tomáši Garriguovi Masarykovi a nachází se ve více městech a obcích:\n\n\n\n"}
{"id": "232361", "url": "https://cs.wikipedia.org/wiki?curid=232361", "title": "Brusilovova ofenzíva", "text": "Brusilovova ofenzíva\n\nBrusilovova ofenzíva (rusky \"Брусиловский прорыв\", německy \"Brussilow'scher Durchbruch\") začala 4. června 1916 a skončila 20. září téhož roku.\n\nRuské armády byly v nešťastných bojích roku 1915 nuceny vyklidit území Polska, Haliče a Pobaltí. Na počátku roku 1916, ještě před únorovou konferencí v Chantilly, stály ruské armády zhruba na linii Rižské předmostí – Freidrichstadt – Naročské jezero – Dubno – řeka Strypa – Dněstr a hranice Bukoviny. Z konference v Chantilly stál před ruskou frontou téměř kolosální úkol. Doplnit ohromné mezery v počtu mužů a v množství zbraní do začátku června, kdy měla být zahájena všeobecná ofenzíva dohodových vojsk. Z funkce vrchního velitele ruských armád byl odvolán velkokníže Nikolaj Nikolajevič a v čele stál car. Byla provedena reorganizace z původních 11 ruských armád do tří frontů, z nichž jihozápadní fronta byla svěřena Brusilovovi.\n\nKdyž Němci napadli Verdun, stavka se rozhodla pomoci spojencům zahájením východní ofenzívy a tak na sebe připoutat část německé armády. Brusilovova armáda měla zatím zůstat na hranicích s Rumunskem. Zbytek ruské armády zatím neúspěšně bojoval v Litvě proti dobře opevněné německé armádě. Došlo k velkým ztrátám na ruské straně a car nakonec 30. března ruskou ofenzívu zastavil.\n\nRuská válečná rada zasedající 1. dubna 1916 v Mogilevu rozhodla, že dva fronty vedené generály Kuropatkinem a Evertem, zaútočí na německá vojska a Brusilovova armáda sehraje zatím roli defenzivní. Generál Kuropatkin byl očividně proti ofenzívě. K situaci se měl vyjádřit Brusilov. Generál Alexej Alexejevič Brusilov kritizoval nedostatečnou vybavenost ruské armády. Neviděl důvod proč by se neměl ofenzívy zúčastnit. Kritizoval dosavadní taktiku ruských armád a prohlásil, že hlavní slabinu všech dosud provedených operací vidí v tom, že ruské armády neútočí najednou, po celé délce fronty. Náčelník generálního štábu Alexejev s tím souhlasil, ale nemohl mu slíbit potřebné střelivo.\n\nPo skončení jednání v Mogilevu se Brusilov sešel se svými důstojníky nad mapou Evropy. Vyznačil tužkou všechna místa, kde Němci dosáhli vítězství. Nepřiměřené ztráty lidských životů na ruské straně prohlásil za vinu způsobu válčení. Považoval podmínky pro vedení boje na ruské frontě oproti frontě západní za příznivější. Zákopovou válku nepovažoval podle svého vyjádření za nepřekročitelnou bariéru. Ruská fronta byla daleko širší a početní převaha ruské armády daleko větší než na západní frontě a toho chtěl využít. Brusilov nakreslil svým důstojníkům, jak si představuje svou ofenzívu. Chtěl se vyhnout soustředění dělostřeleckých baterií a vojska v jednom místě. Každá část z Brusilovovy armády bude mít stanoveno pevné místo, kde začne se zákopovými pracemi. V noci budou přivezena děla. Brusilov počítal s tím, že to neunikne pozornosti německého průzkumu, ale když, tyto práce budou konány na více místech, nebude moci německá armáda odhadnout, odkud vzejde útok. Za hlavní směr útoku označil město Luck. Chtěl prolomit rakouskou frontu a pak rychlým úderem napadnout nepřátelské armády. Brusilovovi se podařilo pro ofenzívu získat souhlas svých důstojníků a přikázal, aby byly armády připraveny do 10. května.\n\nGenerál Brusilov zatím připravoval jihozápadní front na zahájení ofenzívy. Prostřednictvím průzkumných letounů zjistil, že rakouské armády nemají prakticky žádné zálohy a že německé vlaky dovážejí na východní frontu málo střeliva. Snímky mu umožnily dokonale poznat rakouské zákopy a obrannou linii drátěných překážek. Brusilov v obrannou hodnotu rakouských opevnění nevěřil. Věděl, že kdyby postupoval starou taktikou, ruští vojáci by na opevnění narazili. Chtěl přinutit rakouské armády, aby se při protiútoku rozmělnily po celé délce fronty. Tím by rakouská obrana velmi ztratila.\n\nRusové se přiblížili při kopání svých zákopů až na 300 m k rakouským. Brusilovovi vojáci jeho taktiku pochopili, ale generál Alexejev a stavka nikoli. Z Petrohradu se k Brusilovovi občas donesla kritická zpráva. Nevšímal si jich, protože věděl, že jeho moc je již ohromná a nad ním stál už jen car.\n\nPřípravu ofenzívy skončil Brusilov kolem 10. května a 19. května byl schopen ji zahájit. Tou dobou se však postoj stavky k jeho ofenzívě náhle změnil. Italská vojska jsou pod náporem Rakušanů poražena u Tridentu a Italové požádali cara o ruskou ofenzívu. Alexejev poslal Brusilovovi telegram s pořadavkem na zahájení ofenzívy. Brusilov souhlasil, ale kladl si podmínku, že na jeho ofenzívu musí navázat nejpozději do týdne ofenzíva generála Everta. Ten měl být připraven vyrazit až k 1. červnu, a proto Brusilov posunul začátek své ofenzívy na 22. květen. Generál Evert nebyl schopen zahájit ofenzívu do týdne od okamžiku, kdy ji zahájí Brusilov. Podrážděný Brusilov to sdělil Alexejovi, jenž mu rozpačitě odpovídá, že Evert bude snad připraven až 10. června. To znamenalo, že na Brusilova připadlo datum 4. června. 31. května vydala stavka rozkaz k zahájení všeobecné ofenzívy na celé ruské frontě. Zahájit ji měl generál Brusilov, jemuž přišel na pomoc pátý sibiřský armádní sbor. Brusilov měl vést hlavní úder směrem na Luck a po dobytí města se obrátit směrem na Kovel.\n\nVýchodní fronta, která se táhla v délce 1 200 km od Baltského moře až k rumunským hranicím, byla rozdělena na část německou, sahající až k pripjaťským bažinám a rakouskou, která dosahovala až k řece Prutu. Poměr sil po celé délce fronty vyzníval od počátku ve prospěch armád ruských. Proti 1 800 000 ruských pěšáků a 142 000 příslušníků jezdeckých divizí stálo na straně Německa a především Rakouska pouze 1 005 000 pěšáků a 50 000 příslušníků jezdeckých divizí. Rakušané však měli převahu ve výzbroji. Brusilov si tento nedostatek uvědomoval, a proto vynakládal tolik péče přípravě ofenzívy.\n\nBrusilovův den přišel 4. června 1916 ve 4:30 hodin, kdy začala na východní frontě ofenzíva, jež se měla stát poslední skutečně účinnou vojenskou akcí Ruska na evropské scéně. Tato akce, nesoucí ve vojenských dějinách Brusilovovo jméno, měla tak ohromující úvodní úspěch, že oživila nadšené sny o nezdolném a nelítostném ruském „parním válci“, snad největší a nejnebezpečnější legendě této války. Místo toho její dokonalý úspěch zazněl Rusku umíráčkem. Dohoda totiž tehdy upírala k Rusku všechny své naděje. Akce měla hlavně poutat síly centrálních mocností a odlehčit západní frontě. Brusilovova jižní skupina se měla původně striktně držet obrany, jelikož její fronta se k ofenzívě nehodila. Právě to však Brusilov považoval za důvod k ofenzívě – poněvadž tím vzniká možnost překvapení – a jako příčinu minulých neúspěchů uváděl, že ruské armády nepříteli umožnily využít jeho středová postavení, když neútočily společně. Výsledkem této diskuse bylo svolení, aby Brusilov jednal podle svého, a se silami, které měl, provedl ofenzívu na odvrácení pozornosti nepřítele od hlavního úderu, který byl plánován na severu.\n\nDělostřelecká palba, která se ozvala ve 4:30, se rozbouřila po celé jižní části východní fronty. Trvala nepřetržitě 6 hodin a na některých místech 45 hodin. Palba ruských děl byla velmi přesná neboť ruští vojáci znali dokonale terén. Rakouské dělostřelectvo palbu opětovalo, ale bez valného výsledku. Ruské zákopy byly zatím prázdné, protože ruské jednotky stály ještě ve výchozích postaveních a do útoku zatím nevyrazily. Kolem páté odpoledne podnikli Rusové několik bojových průzkumů, aby zjistili přesnost vlastní palby. Rakouská a německá děla spustila přehnanou palbu a toho chtěl Brusilov dosáhnout. Za obrovského zmatku, který zachvátil především Rakušany, je začali Rusové porážet. Rakouští pěšáci raději dobrovolně odcházeli do ruského zajetí. U Němců narazili na tužší odpor. Díky Brusilovově dokonalé přípravě a chladné úvaze se podařilo využít momentu překvapení.\n\n5. června ruská osmá armáda přemohla rakouskou čtvrtou, která bránila město Luck, postupovala dál, aby obsadila toto komunikační středisko a zastavila se až šedesát pět kilometrů za výchozím posatavením. Do zajetí padlo ohromné množství nepřátel. Sousedé osmé armády také postupovali, ale největší úspěch byl dosažen na jihu mezi řekou Dněstr a Karpaty, kde rakouská sedmá armáda byla rozražena na dvě části, ztratila 100 000 mužů, z větší části zajatých, a uprostřed června už jen ustupovala. Tímto průlomem na dvou místech fronty generál Brusilov dokázal stavce, že jeho taktika má úspěch. Conrad von Hötzendorf byl tímto překotným vývojem událostí na frontě vyveden z míry. Nevěděl, co hodlá Brusilov dále podniknout. Tísnil ho i nedostatek střeliva a záloh. Hötzendorf musel přiznat, že rakouská fronta v Itálii se hroutí a že už nemá zálohy ani pro tuto frontu. Brusilovovy úspěchy přiměly náhle stavku k úvahám, jak využít generálova nenadálého postupu na jihozápadní frontě. Zatím generál Hötzendorf s obavami a vztekem očekával další Brusilovův úder. Pohroma, jakou dosud nezažil, přišla 6. června ráno. Její obětí se stala 4. rakouská armáda arcivévody Josefa Ferdinanda.\n\n4. rakouské armádě velel generál Martiny. Arcivévoda Josef Ferdinand nechal rakouskou armádu svému osudu. Rakouští vojáci však nebyli po hrozném dni schopni boje. Vypukl šílený zmatek. Martiny ztratil kontrolu nad celou situací. Zavelel k ústupu. Josef Ferdinand byl proti a nařídil Martinymu, aby ústup okamžitě odvolal. Na vše už bylo pozdě. Rakušané se stáhli do města Luck. To sice Rusové dobyli, ale o tři dny později byli nuceni město vyklidit.\n\nRuský útok začal 7. června v 8 hodin ráno. Jeden z Brusilovových generálů Alexej Kaledin zaútočil nejprve na severní, později na jižní část předmostí. Rusové ostřelovali celé lucké předmostí a během dopoledne zahájili všeobecný útok. Rakouské a maďarské jednotky kladly Rusům jen chabý odpor. Panika mezi prchajícími Rakušany byla nepředstavitelná. Rusům se podařilo proniknout do Lucku a obsadit část předmostí.\n\nVelitelství 4. armády vydalo ještě týž večer nový rozkaz, podle něhož nově rozmístilo všechny čtyři armádní sbory na západním břehu řeky Styru. Odpoledne 8. června překročily Kaledinovy jezdecké oddíly mosty přes Styr, ale už neútočily. Ve chvíli, kdy měl Brusilov vítězství téměř na dosah ruky, se však poprvé zadrhl tak dokonale fungující mechanismus jeho ofenzívy. Často byl později citován jeden jeho výrok: „Po zdařilém průlomu otevře se dobré pole působnosti našemu jezdectvu, podporovanému střelci a jezdeckým dělostřelectvem. Nařizuji tudíž, aby našeho četného jezdectva bylo plně využito.“ Generálovo jezdectvo sice Luck zaplavilo, ale z dosud neznámého důvodu se vůbec nepokusilo proniknout ke Kovelu, aby otevřelo Kaledinovým vojákům cestu a zůstalo v Lucku. Rakouská armáda se zatím stačila u Lucku zakopat a zákopy obehnat drátěnými překážkami. Brusilovova ofenzíva dostala první povážlivou trhlinu v době, kdy se po celém Rusku začaly šířit radostné zprávy o ohromném Brusilovově úspěchu. Alexejev znovu povolil generálu Evertovi, který stál na pravém křídle Brusilovovy armády, nový odklad ofenzívy až na 17. červen. Evertovo jednání bylo nepochopitelné. Brusilov musel spoléhat jen sám na sebe, na své vojáky a důstojníky. Jeho jméno budilo úctu spíše u Němců a Rakušanů.\n\nAlexej Brusilov čekal, kde se zastaví všeobecný ústup rakouských vojsk na jihozápadním frontu, který byl zahájen 10. června. 14. června se Brusilov rozhodl provést novou ofenzívu. Tato ofenzíva připomínala ohromné tragické divadlo. Rozdrobila se na lokální útoky, prováděné hlavně v severní a jižní části jeho frontu. Povinností generála Brusilova bylo provést útok na linii Kobryň — Pružany. Brusilov měl sice dostat posily, ale málo vycvičené. 16. června 1916 generál Linsingen zahájil protiofenzívu proti Lucku.\n\nPřekvapení však přichystal nejen jemu, ale i stavce generál Platon A. Lešický na nejjižnější části Brusilovova jihozápadního frontu. V polovině června zaútočil na město Černovice a 19. června 1916 jej dobyl. Dále dobyl blízké vesnice obsazené do té doby Rakušany. Bez vědomí Brusilova se rozhodl dobýt a obsadit celou Bukovinu. Před sebou tlačil Rakušany směrem ke karpatským hřebenům. Evert odložil slíbený útok opět na neurčito. Byla vytvořena nová 4. armáda, která měla zaútočit na Vilno, aby 23. června mohl Brusilov konečně zaútočit na Kovel. Generál Brusilov si získal na obou stranách fronty uznání a úctu, nazývali ho novodobým Suvorovem. Přesvědčil svět o slabosti rakouské armády.\n\nBrusilov začal pochybovat o smyslu dobytí Kovelu. Po rozbití 4. rakouské armády mohl ze západu obejít Luck, nepřipustit Linsingenovu ofenzívu a podél střední části jihozápadního frontu táhnout na Lvov. Ve svých Pamětech Brusilov později přiznal, že už se bál rozsáhlejšího přeskupování svých armád a koneckonců podlehl mínění stavky, které ležel Kovel na srdci. Začátkem července ruské armády severně od Pripjaťských bažin také zahájily ofenzívu, těžily z Brusilovova úspěchu a ze zmatku panujícího v rakouském a německém vrchním velení, dohadujícím se, kde nejlépe nasadit své velice řídké zálohy. Evertova ofenzíva proti německým jednotkám byla brzy zastavena, ale Brusilovova armádní skupina zužitkovala svůj červencový a srpnový úspěch až do září. 28. července byly zahájeny mohutné útoky ruských armád v oblasti kolem řeky Stochodu. V říjnu ruská ofenzíva pomalu dohasínala.\n\nBrusilovova ofenzíva měla především vliv na ruského vojáka. Jako jeden z mála ruských generálů měl Brusilov velmi citlivý vztah k řadovému vojáku. Ve svých Pamětech dostatečně popsal, jakým utrpením musel voják carské armády projít: „Začali jsme si také stěžovat na nedostatek oděvů, obuvi a výstroje a nakonec začala být nedostatečná i strava. Byli jsme nuceni svou technickou zaostalost v nástrojích nahrazovat zbytečnou krví, kterou jsme hojně zalévali bojiště, nemaje jiných prostředků boje. Armády, které v roce 1916 projevily zázraky statečnosti a neomezené oddanosti Rusku, spatřily jako výsledek svých bojů žalostný konec, který přičítaly nerozhodnosti a neschopnosti nejvyššího velení. Temné jitření všech myslí v zázemí mimoděk se odráželo na frontě a lze říci, že v únoru 1917 celá armáda byla připravená k revoluci, na jedné frontě více, na druhé méně. Hesla vydaná později bolševiky „za dělnicko - rolnickou vládu” a „pryč s kapitalistickými měšťáky” byla lidu zcela srozumitelná a přijatelná. Spravedlivě znova řeknu, že dosud nedovedu pochopit kadetů, menševiků a eserů, kteří vzájemně se požírali, zápasili o vládu a horlivě bořili základy, na kterých, jak se domnívali, pevně seděli. Ať to bylo jakkoli, konali jsme dál svou těžkou práci.“\n\nPřesto Brusilovova ofenzíva byla co do měřítka, kterým se zvažoval úspěch pěšího válčení za první světové války, největším vítězstvím, k jakému na kterékoliv frontě došlo od doby, kdy byly před dvěma lety na Aisně vykopány zákopové linie. Brusilovova ofenzíva se stala jednou z klíčových událostí války. Svým rozsáhlým útokem podstatně odlehčila italské frontě, zabránila odsunu německých jednotek k Verdunu a později na Sommu, ovlivnila rozhodnutí Rumunska připojit se k dohodovým státům, ochromila všechna rozhodnutí centrálních mocností, která se týkala mimoruských bojišť, protože na sebe po dlouhou dobu vázala značné rakouské a německé síly, podlomila citelně morálku rakouské armády a uspíšila její dokonalý rozpad.\n\nOperace Brusilovova frontu způsobila největší porážku centrálním mocnostem od vypuknutí války. Rakouská a německá vojska byla nucena ustoupit o 60 a místy až 120 km. Od 4. června do 31. srpna ztratila celkem 614 000 mužů<nowiki>, z toho bylo 327 000 padlých a nezvěstných. Za </nowiki>Brusilovovy ofenzívy padlo 800 000 ruských vojáků, což podstatnou měrou přispělo k mohutnému vzepětí revoluční vlny v ruské armádě a lidu.\n\n\n\n"}
{"id": "232362", "url": "https://cs.wikipedia.org/wiki?curid=232362", "title": "Meitner", "text": "Meitner\n\nPříjmení Meitner vzniklo z německého názvu pro obec Majetín (\"Majetein\") u Olomouce\nv době Josefa II. (Patent Josefa II. z června. 1787 s platností od 1. ledna. 1788). Všichni židé, žijící na území monarchie, museli přijmout německá příjmení. Některá příjmení se odvozovala podle místa původu, jako v tomto případě. Z Majetína pochází rodina fyzičky Lise Meitnerové a malíře Jiřího Meitnera..\n\nU nás\n\nV zahraničí\n"}
{"id": "232364", "url": "https://cs.wikipedia.org/wiki?curid=232364", "title": "Kolonizace", "text": "Kolonizace\n\nKolonizace (z lat. \"colonus\", rolník) znamená osidlování dosud nevyužívaného nebo málo osídleného prostoru, později také zakládání nebo dobývání vzdálených kolonií (kolonialismus). Lidská kolonizace se obvykle dělí na vnitřní (místní, např. mýcení lesů) a vnější. Příčinou kolonizace bylo zejména přelidnění a hledání či dobývání nové zemědělské půdy, budování vzdálených obchodních stanic a osad a konečně dobyvačná expanze zejména západoevropských států v novověku. V přeneseném smyslu se od 19. století hovoří i o kolonizaci bakteriální, rostlinné nebo živočišné jako o pronikání do nových míst, kde daný druh dosud nesídlil.\n\nVnitřní kolonizace, příprava a obdělávání zemědělské půdy, začíná se vznikem usedlého zemědělství jako klučení a mýcení lesů a podobně. Zemědělský způsob života sice umožňuje obživu podstatně více lidem na stejném prostoru než způsob sběračsko-lovecký, vytváří však také velké demografické přebytky a tím přelidnění. Zemědělské osady tak stále hledaly vhodnou půdu pro kolonizaci ve svém okolí a když byla vyčerpána, podnikali mladí lidé i výpravy do vzdálenějších krajin.\n\nTento pohyb lidí a usídlování v okrajových částech říší podporovali také panovníci. Chammurapiho zákoník počítá s tím, že vojáci dostávali půdu na hranicích, aby říši bránili a římští císařové usazovali vysloužilé vojáky jako kolóny v okrajových částech říše. Přelidněné řecké obce kolonizovaly západní pobřeží Malé Asie, ostrovy v Egejském moři, Sicílii a jižní Itálii. Od vrcholného středověku naopak panovníci méně rozvinutých částí Evropy zvali kolonisty z přelidněného západu, aby kolonizovali neobydlené kraje jejich zemí a zakládali tam i města, která významně zvyšovala jejich příjmy. Tak vznikla od 12. století i převážně německá kolonizace českých zemí, která vyvrcholila zakládáním měst ve 13. a 14. století a pokračovala v horských krajích až do 16. století. Češi se rovněž osvědčili jako zemědělští kolonisté. Na severu dnešního Chorvatska žije stále ještě početná česká menšina, první čeští kolonisté přicházeli už za Marie Terezie. Také kolonizace Severní Ameriky od 17. století začala jako kolonizace zemědělská a v 19. století osidlovali ruští carové evropskými kolonisty Rusko a Sibiř.\n\nOd 8. století př. n. l. začali féničtí obchodníci zakládat obchodní stanice a osady po celém pobřeží Středozemního moře, kde s místními obyvateli směňovali své výrobky a dováželi za ně suroviny a obilí. Od 6. století je začali následovat také Řekové, kteří osídlili i pobřeží Černého moře. Z úspěšných obchodních stanic postupně vznikala města a v jejich okolí se usidlovali přistěhovalí zemědělci. Ve 2. století př. n. l. se fénické osady, vedené Kartágem, střetly s expandujícím Římem a po jeho vítězství ovládli středomořský obchod Římané. Síť svých osad rozšířili až do Británie a současně kolonizovali Balkán, západní i střední Evropu. Koncem císařské doby už byl Řím závislý na dovozu oblílí z Egypta a dalších kolonií.\n\nObchodní stanice na východě měli od 10. století Benátčané a ve vrcholném středověku pěstovali v dnešním Libanonu cukrovou třtinu. Nový rozmach koloniálního obchodu začal díky lepším lodím v 15. století, kdy Portugalsko obsadilo Ceutu (1415) a Azory (1427) a do poloviny 16. století vybudovali síť osad kolem Afriky do Indie, Číny a Japonska (založení Nagasaki 1553). Jejich osady postupně dobyli a ovládli Nizozemci a od 18. století Angličané.\n\nJinak probíhala kolonializace Střední a Jižní Ameriky, kde španělští a portugalští mořeplavci narazili na zbytky vyspělých říší s vyvinutým zemědělstvím a velkým bohatstvím. Když poměrně malé skupiny dobrodruhů dobyly a zničily jejich centra, mohly ovládat rozsáhlá území a dovážet odtud množství drahých kovů. Od 17. století začali Španělé a Portugalci zakládat velké plantáže cenných plodin a dovážet tam otroky zejména ze západní Afriky.\n\nKolonizaci Severní Ameriky zahájili Španělé už roku 1535 a jejich „Nové Španělsko“ zahrnovalo vedle Mexika i jižní a jihozápadní části dnešních USA. Francouzští kolonisté založili 1609 kanadský Quebec a vybudovali rozsáhlou síť pro obchod s kožešinami na severu a bavlnou na jihu. Roku 1682 založili nynější St. Louis a 1718 New Orleans. V 18. století tak ovládli rozsáhlé území od západní Kanady až po Mexický záliv. Britská kolonizace Severní Ameriky začala zemědělským osidlováním východního pobřeží (Virginia 1607), kde britští, švédští, později němečtí a další kolonisté postupně vytlačili a vyhubili domácí obyvatelstvo a nakonec ovládli celou Severní Ameriku s výjimkou Aljašky, kterou obsadili Rusové. V průběhu 18. a 19. století evropské koloniální mocnosti - především Velká Británie, Španělsko, Portugalsko, Nizozemsko, Francie a nakonec i Německo a Belgie - ovládly velkou část světa a téměř celou Afriku. Kolonialismus vyvrcholil počátkem 20. století, než se v jeho druhé polovině velmi rychle rozpadl a zhroutil.\n\nZájem o jiné světy vyvolal svými romány francouzský vědec a spisovatel Camille Flammarion (1842-1925). S myšlenkou osidlování Měsíce a dalších těles přišel ruský filosof Nikolaj Fjodorovič Fjodorov koncem 19. století a podnítil tak ruský zájem o stavbu raket. Ty nabyly ve 20. století velký vojenský význam, který vedl i k podpoře kosmického výzkumu. V této souvislosti se v literatuře začalo znovu psát o vesmírných cestách, člověk vstoupil na Měsíc a vznikly i kosmické stanice s dlouhodobou posádkou. Přesto se osidlování Měsíce - a tím spíše vzdálenějších těles - nezdá dnes příliš pravděpodobné vzhledem k obrovským nákladům a malé naději na nějaký hospodářský prospěch. Nicméně zůstává oblíbeným tématem románů a filmů.\n\n\n"}
{"id": "232367", "url": "https://cs.wikipedia.org/wiki?curid=232367", "title": "Kriminálka Las Vegas", "text": "Kriminálka Las Vegas\n\nKriminálka Las Vegas (v anglickém originále CSI: Crime Scene Investigation) je americký kriminální televizní seriál, jehož autorem je Anthony E. Zuiker. Premiérově byl vysílán na stanici CBS v letech 2000–2015, celkem vzniklo 337 dílů v šestnácti řadách. Seriál sleduje práci elitních forenzních kriminalistů z policejního oddělení v Las Vegas. Jejich úkolem je odhalit okolnosti kolem mysteriózních, tajemných a neobvyklých trestných činů či úmrtí.\n\n\"Kriminálka Las Vegas\", která získala několik cen Emmy, je prvním seriálem z televizní franšízy \"CSI\". Navázaly na ni spin-offy \"Kriminálka Miami\", \"Kriminálka New York\" a \"\".\n\nSeriál sleduje případy divize vyšetřovatelů místa činu (v originále \"Crime Scene Investigators\") policejního sboru v Las Vegas, většinou důstojníků Lasvegaské kriminalistické laboratoře. Divize řeší zločiny na základě výsledků forenzní analýzy, které mohou, ale také nemusí, vést k uzavření vraždy nebo náhodné smrti.\n\nČlenové CSI za pomoci nejmodernějších vědeckých metod řeší případy, které jsou na první pohled neřešitelné. Jsou to ty nejsložitější a často nejbrutálnější kriminální případy, mezi které patří v prvé řadě vraždy, loupeže, ale i „prosté“ krádeže. Je vcelku jedno, jaké vztahy mezi sebou jednotliví členové týmu mají. Vždy se snaží co nejrychleji vyřešit každý případ, ke kterému jsou povoláni. I přes moderní vědecké metody nezapomínají ale ani na osvědčenou kriminalistickou rutinu. Celý tým pod vedením ostříleného kriminalisty a vědce Grissoma razí heslo „\"Nikdo nesmí říci, že jsme se alespoň nepokusili.\"”\n\n\nV 90. letech 20. století zaujal producenta Jerryho Bruckheimera se svým prvním filmovým scénářem Anthony E. Zuiker. Zjišťoval od něj nápad pro televizní seriál, Zuiker ale žádný neměl. Jeho manželka mu však řekla o dokumentu stanice Discovery Channel o forenzních detektivech, kteří využívali analýzy DNA a jiných důkazů k řešení odložených případů. Zuiker začal následně trávit čas se skutečnými vyšetřovateli policejního sboru v Las Vegas a zpracoval koncept seriálu, který Bruckheimer schválil. Zuiker si pro seriál vybral Las Vegas, protože, jak je zmíněno v pilotním díle, kriminalistická laboratoř v tomto městě je druhou nejaktivnější ve Spojených státech, hned po laboratoři FBI v Quanticu ve Virginii.\n\nZuicker s Bruckheimerem si sjednali schůzku s ředitelem společnosti Touchstone Pictures. Tomu se scénář líbil a předložil ho manažerům televizí ABC, NBC a Fox, kteří jej však odmítli. Ředitel odboru dramat televize CBS ale viděl ve scénáři potenciál. Stanice zároveň měla smlouvu s hercem Williamem Petersenem, který chtěl hrát v pilotním díle seriálu, který byl natočen. Vedení televize se tato epizoda líbila, proto se rozhodli zařadit seriál do vysílání.\n\nSeriál se původně natáčel v Rye Canyon, firemním kampusu společnosti Lockheed Martin v Santa Claritě v Kalifornii. Po jedenáctém díle se natáčení přesunulo do Santa Clarita Studios. V Las Vegas filmoval pouze druhý štáb, který snímal ulice a jiné exteriéry ve městě a okolí. Příležitostně v Las Vegas natáčeli i herci, častěji však byly exteriérové scény s herci natáčeny v Kalifornii. Santa Claritu si filmaři vybrali díky její podobnosti s okrajovými částmi Las Vegas.\n\nV roce 2005 se celý štáb přesunul do studií Universal Studios v Universal City v Kalifornii. Santa Clarita však byla nadále využívána pro exteriérové scény.\n\nPro úvodní znělku byla využita píseň „Who Are You“ od skupiny The Who, kterou napsal kytarista Pete Townshend a nazpíval Roger Daltrey. Vydána byla na albu \"Who Are You\" v roce 1978. I ostatní seriály franšízy \"CSI\" využívají písně od The Who.\n\nSeriál \"Kriminálka Las Vegas\" byl do vysílání původně nasazen o pátečních večerech po seriálu \"Uprchlík\" v říjnu 2000. Televize chtěla dosáhnout, aby seriál těžil ze sledovanosti \"Uprchlíka\", protože očekávala, že bude hitem. Ke konci roku však měla \"Kriminálka\" mnohem větší počet diváků a byla přesunuta na čtvrteční večery, kde zůstala až do roku 2011.\n\nOd druhé do sedmé řady patřila \"Kriminálka Las Vegas\" mezi pět nejsledovanějších primetimeových seriálů v USA, každý díl sledovalo až 30 milionů diváků.\n\nStandardní vysílání \"Kriminálky Las Vegas\" bylo ukončeno po 15 řadách na jaře 2015. O několik měsíců později byl odvysílán ještě speciální závěrečný televizní film \"Immortality\", který tvoří šestnáctou řadu seriálu a který je při reprízách a vysílání v zahraničí rozdělen do dvou standardních dílů.\n\nDíky diváckému úspěchu \"Kriminálky Las Vegas\" z ní byly odvozeny další seriály, spin-offy, které vytvořily celou franšízu \"CSI\". V letech 2002–2012 byla vysílána \"Kriminálka Miami\", v letech 2004–2013 \"Kriminálka New York\" a v letech 2015–2016 \"\".\n\n"}
{"id": "232368", "url": "https://cs.wikipedia.org/wiki?curid=232368", "title": "Masarykovo náměstí (Ostrava)", "text": "Masarykovo náměstí (Ostrava)\n\nMasarykovo náměstí je centrální náměstí v Ostravě. Původně obdélníkové náměstí má nyní nepravidelný tvar písmene L. Dominantami jsou mariánský sloup a socha sv. Floriána z 18. století a novodobý vodotrysk zabudovaný do dlažby z roku 2007. Dále je zde bronzová busta Prezidenta Osvoboditele a jedná se o zbudování jeho památníku (sochy).\n\nOd založení města jej lemovaly nízké dřevěné měšťanské domy na postavené na protáhlých úzkých parcelách. Zděné objekty je zcela nahradily až v 19. století. Kromě konání výročních trhů bylo náměstí centrem kulturního, společenského a politického dění. Dominantou náměstí je budova Staré radnice s věží, dnešní sídlo Ostravského muzea. Důstojnější vzhled prostranství podtrhla instalace mariánského sloupu v roce 1702 a sochy svatého Floriána v roce 1763. Do kašny poblíž proudila voda z prvního městského vodovodu. Kromě těchto prvků však náměstí připomínalo spíše náves, neboť zde chyběla dlažba, volně protékaly splašky a před domy stály kupy hnoje.\n\nRozvoj těžkého průmyslu v 19. století přispěl ke změnám k lepšímu. Byla vybudována dlažba a veřejné osvětlení. Velkou událostí byla návštěva prezidenta Masaryka v červnu 1924. V padesátých a šedesátých letech 20. století došlo k asanaci domů mezi ulicemi 28. října, Velkou a Zámeckou. V rámci „estetizace“ byly odstraněny sloup, socha i kašna.\n\nV průběhu času se měnilo i označení samotného místa. Nejprve to byl Ringplatz, poté Hlavní náměstí a od roku 1919 Masarykovo náměstí. Za druhé světové války se roku 1940 vrátilo označení Hlavní náměstí, po ní 1945 až do roku 1953 Masarykovo náměstí. Následně došlo k přejmenování na náměstí Lidových milicí. Tento název vydržel až do roku 1989, kdy byl vrácen původní název Masarykovo náměstí.\nV červnu 2007 byla dokončena generální rekonstrukce. Plocha 9500 m² byla vydlážděna žulovými dlaždicemi o váze 60 kg. Do dlažby jsou vsazeny mosazné desky s třiceti nejvýznamnějšími milníky z historie Ostravy. Na náměstí byla přemístěna busta prezidenta Masaryka z foyer Nové radnice. Novou dominantou je vodotrysk zabudovaný přímo do dlažby, který v noci barevně září. V domě nad lékárnou sídlí Citerárium, ojedinělé muzeum citer.\n\nRekonstrukce za téměř sto milionů korun byla veřejností přijata s rozpaky. Občané např. kritizují vykácení vzrostlých stromů a jejich náhradu mladými stromky, které neposkytují prakticky žádný stín. Rovněž fotografové kritizují odstranění stromů, které odhalilo architektonickou nesourodost domů, z nichž některé navíc mají omšelé fasády. Celkově pak náměstí hodnotí v roce 2007 jako nefotogenickou šedou plochu.\n\nDne 4. května 2008 se na náměstí vrátila socha svatého Floriána, která zde byla od roku 1763 do roku 1960. Do roku 1983 byla umístěna v Kravařích, poté následoval její přesun do Hrabůvky.\n\nV srpnu 2016 byl na Masarykově náměstí zřízen u příležitosti XXXI. olympiády v brazilském Rio de Janeiro velkolepý \"Olympijský park\".\n\nV sobotu 9. září 2017 se na Masarykově náměstí konala slavnostní děkovná mše k 750. výročí města Ostravy, kterou celebroval diecézní biskup František Václav Lobkowicz za účasti 15 tisíc věřících, občanů Ostravy a oficiálních hostí. Projevy přednesli také ostravský primátor pan Tomáš Macura, Damian Zimoń, polský emeritní arcibiskup města Katowice, a biskup Slezské církve evangelické v Ostravě. Součástí dopoledního obřadu za nádherného počasí, který byl zakončen průvodem za zpěvu Svatováclavského chorálu bylo i žehnání spolkových praporů (hornické spolky, hasičské a městské spolky, Skaut, Orel, Sokol a další). Bohoslužba byla vysílána TV Noe v přímém televizním přenosu. Oslavy byly zakončeny symbolicky až dne 29. listopadu 2017, které právě historicky upomíná na 29. listopad 1267, uvedený v souvislosti se založením města v závěti biskupa Bruna ze Schauenburku.\n"}
{"id": "232369", "url": "https://cs.wikipedia.org/wiki?curid=232369", "title": "Celebrate the Nun", "text": "Celebrate the Nun\n\nCelebrate the Nun byla německá synthpopová formace, založená v roce 1987 H.P. Baxxterem, Rickem J. Jordanem, Britt Maxime ( sestra H.P. Baxxtera) a Slinem Tompsonem. První singl „Ordinary Town“ vydalo hudební vydavatelství EMI a byl to hit. Další singl „Will You Be There“ byl ještě více úspěšný a umístil se na čtvrtém místě v USA Billboard-Club-Charts. V USA se prodalo 30.000 desek. V roce 1989 vydali svoje první album „Meanwhile“ (Německo, USA, Kanada). V roce 1990 Slin opustil skupinu kvůli účinkování v jiných projektech. H.P., Rick a Britt nahráli druhé album „Continuous“. Skupina nedosáhla žádného velkého úspěchu a později se rozpadla. V roce 1993 H.P. a Rick spolu s Ferrisem Buellerem vytvořili remixovací tým The Loop! a v roce 1994 se z The Loop! stala samostatná skupina Scooter.\n\n\n"}
{"id": "232371", "url": "https://cs.wikipedia.org/wiki?curid=232371", "title": "Padise", "text": "Padise\n\nPadise (německy \"Padis\") je vesnice v estonském kraji Harjumaa, samosprávně patřící do obce Padise, jejímž je administrativním centrem.\n\n"}
{"id": "232372", "url": "https://cs.wikipedia.org/wiki?curid=232372", "title": "Meanwhile", "text": "Meanwhile\n\nMeanwhile je první album německé skupiny Celebrate the Nun. Bylo vydáno roku 1990 a je na něm 12 písniček.\n\n\nMatthias Blazek: \"Das niedersächsische Bandkompendium 1963–2003 – Daten und Fakten von 100 Rockgruppen aus Niedersachsen\". Celle, 2006, ISBN 978-3-00-018947-0, s. 34–35.\n"}
{"id": "232374", "url": "https://cs.wikipedia.org/wiki?curid=232374", "title": "Čas (filosofie)", "text": "Čas (filosofie)\n\nČas patří mezi ty základní a samozřejmé pojmy, s nimiž denně zacházíme, neumíme však říci, co to je. „Když se mne nikdo neptá, vím \"[co je čas]\"; kdybych to chtěl tázajícímu vysvětlit, nevím.“ Čas je zřejmě mnohoznačný pojem, jehož různé stránky nicméně spolu souvisejí a je úlohou filosofie, aby se tomu pokusila porozumět.\n\nV běžném životě se obvykle neptáme, ale podíváme se na hodinky: čas je pro nás něco, co se počítá a měří. Toto dnes nejběžnější pojetí pochází od Aristotela: „Čas je počítaný pohyb vzhledem k „před“ a „po“.“ Pohybem se zde rozumí pravidelné střídání dne a noci, léta a zimy, zdánlivý pohyb Slunce po obloze, a čas je tu – stejně jako pro nás – nejspíše číslo, počet.\n\nNicméně i v běžném životě mluvíme o čase i v úplně jiném významu: věta „Nemám čas“ neznamená, že nevím, kolik je hodin. Říká spíše to, že se mi něco nevejde do mého rozvrhu, do diáře. „Čas jsou peníze“ neznamená, že by z hodin padaly peníze, ale to, že s časem mám dobře hospodařit, šetřit; můj čas, čas mého života, je totiž omezený a má pro mne nenahraditelnou cenu. „Čas je to, z čeho je život udělán“ (\"Time is the stuff life is made of\"), říká americké úsloví. Čas tedy není jen něco, co probíhá někde mimo mne, ale co také vnímám a prožívám – můj čas. „Čas je život duše v pohybu, která přechází z jednoho životního stavu do jiného“, říká jiný řecký filosof, Plótinos.\n\nDvojí pohled na čas je dobře vidět na časových grafech. Parabola, znázorňující závislost polohy vrženého tělesa na čase, je vždy a všude stejná. Víme ji předem a na časové ose grafu není třeba vyznačovat, kde se právě teď nacházíme. Naproti tomu graf, znázorňující třeba směnný kurz koruny a eura, se rozpadá na dvě velmi odlišné části: vlevo bude minulost, kterou víme, vpravo extrapolace do budoucnosti, kterou můžeme jen odhadovat. Proto bude tato část grafu obvykle nakreslena přerušovanou čarou. A mezi těmito dvěma částmi je „přítomný bod“, místo, kde se právě teď nacházíme.\n\nPrávě tak vyjadřuje naše chápání času gramatický čas: minulý, přítomný a budoucí. Vědec, který pracuje s pohyby přísně zákonitými, může toto strukturu zanedbat a místo skutečného průběhu nakreslit jeho zákonitost – třeba parabolu vrženého tělesa. Jenže většina pohybů a procesů, mezi nimiž žijeme, zákonitá není, jako třeba vývoj směnného kurzu. A zde je mezi minulým, přítomným a budoucím zásadní rozdíl. To, co už proběhlo, můžeme přesně vědět, nemůžeme to však již změnit. Jednat můžeme jen v přítomnosti, kdežto budoucí ještě není a můžeme se na ně jen chystat a odhadovat, co asi přijde. Také Albert Einstein ke konci života přemýšlel o „času bez přítomnosti“, jak s ním pracuje fyzika, a „času s přítomností“, v němž sami žijeme.\n\nJe-li čas „počítaný pohyb“, musí tu být i někdo (nebo něco), kdo pohyby počítá; podle Aristotela je to duše, svatý Augustin připisuje tuto funkci paměti. I obyčejné hodinky „počítají“ pohyby setrvačky nebo oscilátoru tak, že si pamatují: to je funkce ručiček na ciferníku nebo elektronické paměti. I náš vnímaný a prožívaný čas je založen na tom, že si pamatujeme, co bylo, co trvá a co se mění. Teprve paměť vytváří souvislost času a dovoluje srovnávat; ostatně pohyb ani trvání nemůžeme nikdy „vidět“ v přítomném okamžiku, stejně jako je nemůže zachytit momentka. Augustin proto na jiném místě říká, že čas je nějaké rozpětí, nejspíš duše samé.\n\nPro Johna Locka se čas zakládá na ideji trvání, dané právě pohybem a střídáním, proudem myšlenek v naší mysli (the train of ideas). Isaac Newton rozlišil „relativní, zdánlivý a obecný čas“ běžného života od „absolutního času“ jako pevně dané a na obsahu nezávislé souřadnici Vesmíru, tak jak jej nahlíží sám Bůh (\"sensorium Dei\"). Na to navázal Henri Bergson rozlišením mezi časem jako měřitelnou veličinou, danou zvenčí a nezávisle na obsahu, a trváním, totiž prožitkem plynutí, uplývání a stálosti, který je určován svým obsahem, tím, co se „v čase“ děje. Pro Bergsona je ovšem trvání tou základní životní intuicí, kdežto představa absolutního a měřitelného času je abstrakce, odvozená od představy prostoru čili „zprostorovělý čas“ vědy.\n\nProti empiristickým představám, že všechna zkušenost pochází ze smyslových vjemů, namítl Immanuel Kant, že naopak každá zkušenost a každé poznání už představu času předpokládá a vyžaduje. Nejenže se každá smyslová zkušenost odehrává v čase, ale dokonce ani logické soudy se bez něho neobejdou; tak zákon vyloučeného třetího říká, že nemůže současně platit A i non-A. Čas je tedy apriorní podmínkou každého poznání.\n\nNa tento náhled navázal Edmund Husserl podrobnou analýzou našeho časového vědomí. Toto vědomí je vždycky a zásadně přítomné (dokonce přítomnost samo určuje), a jen v přítomnosti můžeme poznávat a jednat. Tato přítomnost ale nemůže být bezrozměrná, bodová, neboť každé vnímání i jednání nějakou dobu trvá. Řeč, kterou poslouchám, není nikdy přítomná „teď“, nýbrž plyne hláska za hláskou a slovo za slovem a mluvčí i posluchač musí podržovat jako přítomné i to, co už odeznělo, a naopak vždy už očekává, co bude následovat. Tento výkon přítomnosti přitom nelze ztotožnit s pamětí, kde se minulé obsahy musí vyvolávat zvláštním aktem, kdežto uplynulá souvislost přítomného je k dispozici přímo jako “retinovaná“ čili podržená. Podobně při poslechu hudby nebo sledování příběhu posluchač stále protencí předjímá, co přijde; jinak totiž nelze vysvětlit fenomén překvapení: kdybych nic neočekával, nemohl bych být ani překvapen.\n\nSama přítomnost tedy není bezrozměrný bod na časové ose, nýbrž složitá struktura „přítomné minulosti, přítomnosti a přítomné budoucnosti“ (Augustin), či „rozlehlé přítomnosti“ amerického psychologa Williama Jamese, která nám vůbec umožňuje vnímat, rozumět i jednat. Z této základní ideje přítomnosti pak vyrůstá i pochopení minulosti a budoucnosti, což ostatně prokázaly i Piagetovy psychologické pokusy s dětmi. Jak se lidské vědomí času rozšiřuje oběma směry, naráží na hranice individuálního života, zejména na jeho omezenost čili smrtelnost. Čas života je člověku vyměřen a člověk to také ví, proto má pro něho čas takovou cenu. Dalším rozšířením vědomí času vzniká místo pro představu dějin, případně věčnosti.\nNáš vědomý život, existence čili Heideggerův pobyt se tedy nejen „odehrává v čase“, ale sám je v jistém smyslu tvořením času čili „časováním“. To vždycky vychází z přítomnosti a vzdálenější časové údaje vztahuje právě vůči ní: něco bylo včera, vloni nebo před deseti lety, bude za chvíli nebo zítra. Zde tedy ještě žádná „absolutní“ časová osa ani škála není potřeba. Ta může vzniknout až na základě této základní „časovosti“, a to především pro potřeby společenských dohod: potřebujeme se domluvit, kdy se sejdeme, do kdy něco uděláme. Teprve zde vzniká potřeba společného časového měřítka, „lineárního času“, jemuž proto Heidegger říká „zveřejněný“. Jenom ten se pak dá také měřit a vyjadřovat číslem.\n\nČas sám tedy není jen nějaká vnější souřadnice života, číslo, nýbrž je to sama látka našeho života od narození do smrti. Člověk nežije v čase, nýbrž sám si svůj život „časuje“, sám tímto časováním je. Každý přitom „ví“, že jeho čas je omezený a nějak vyměřený, a jedná podle toho: snaží se čas svého života prodloužit, odsouvá chvíli smrti, přesto ale ví, že jí neujde. Proto musí své činnosti odpovědně rozvrhovat a plánovat, zvažovat, na které „má čas“ a na které nemá, které se mu do rozvrhu jeho života nevejdou. Protože je vybaven schopností paměti, měl by si být vědom, že se své minulosti nikdy úplně nezbaví, nýbrž že za své činy nese trvalou odpovědnost. Tuto skutečnost mu připomíná fenomén svědomí, jež mu čas od času připomíná jeho „možnost být vcelku“ (Heidegger), a tedy i nárok, aby se jeho život stal celkem, za nímž by si člověk mohl stát.\n\nNa čas se lze tedy dívat buď z hlediska základní lidské zkušenosti s přítomností, minulostí a budoucností, anebo jako na vnější, objektivní škálu, vůči níž se všechny průběhy měří. Pokud však jazyk pro obojí užívá totéž slovo, mělo by tu být i něco, co je jim společné. Husserlův rozbor časového vědomí přehlíží, že ani toto vědomí neplyne úplně hladce, nýbrž je už v bezprostřední zkušenosti frázováno, artikulováno například rytmy našeho těla. Rytmus srdce sice obvykle nevnímáme, velmi zajímavě se však promítá do vnímání hudebních rytmů, stejně jako rytmy dechu, chůze nebo řeči. Tyto více méně pravidelné pohyby člověk sice nepočítá, nicméně mu neustále připomínají, že „čas plyne“. Časové vědomí tedy patrně nevzniká až pozorováním a počítáním vnějších pohybů Slunce, jak se domníval Aristotelés, na druhé straně ale není ani založeno na střídání myšlenek, jak soudil Locke.\n\nV samém základu lidské časovosti je tedy patrně fakt rytmičnosti našeho těla, který také poznamenává například naše hodnocení rychlého a pomalého. Časové vědomí není vědomím hladkého plynutí, nýbrž plynutí jaksi zrnitého, artikulovaného našimi vlastními a spíše mimovolnými rytmy. Z této tělesné rytmičnosti živého těla se pak odvíjejí i rytmy hudební a básnické, na nichž už Augustin demonstroval vnímání času. Nasvědčuje tomu i fakt, že intenzivní rytmus dokáže člověka z běžného plynutí času jaksi „vytrhnout“ a vyvolat i jakousi extázi, jak to právě dnešní mládež znovu objevuje.\n\nRumunský religionista Mircea Eliade připomněl, že archaické společnosti nevnímaly čas jako přímé, lineární plynutí, nýbrž jako cyklický návrat téhož, jak to vyjadřují mýty. Vzorem cyklického času jim byla pravidelná každoroční obnova přírody, kterou chápaly jako model i pro lidské společnosti: jako je příroda na jaře nová a svěží, snažily se, aby se i společnost každoročně obnovovala a zbavovala nánosu všeho špatného, co se v ní za rok nahromadilo. K tomu sloužily novoroční očistné rituály.\n\nO zásadní změnu, přechod k lineárnímu chápání času jako dění a dějin, ať už se chápou jako pokrok anebo jako úpadek, se přičinily dvě věci. Předně začaly v pokročilejších, zejména městských společnostech převažovat lidské události a činy nad přírodou, a tedy lineární zkušenost dějin a individuálního života od narození k smrti nad cyklickým opakováním přírody. V náboženském myšlení starého Izraele se za druhé objevuje myšlenka, že lidské společnosti se nemusí obnovovat a vracet do „zlatého věku“ kdesi na počátku, ale mohou se těšit na velkou budoucnost, kterou Izraeli slíbil Hospodin.\n\n\n\n\n"}
{"id": "232375", "url": "https://cs.wikipedia.org/wiki?curid=232375", "title": "Continuous", "text": "Continuous\n\nContinuous je druhé a poslední album německé skupiny Celebrate the Nun. Bylo vydáno roku 1991 a je na něm 11 písniček. Na tomto albu už se skupinou nespolupracoval Slin Tompson.\n\n"}
{"id": "232377", "url": "https://cs.wikipedia.org/wiki?curid=232377", "title": "Ordinary Town", "text": "Ordinary Town\n\nOrdinary Town (Obyčejné město) je píseň německé skupiny Celebrate The Nun z alba Meanwhile z roku 1989. Jako singl vyšla píseň v roce 1989.\n\n"}
{"id": "232380", "url": "https://cs.wikipedia.org/wiki?curid=232380", "title": "Boris Grebenščikov", "text": "Boris Grebenščikov\n\nBoris Borisovič Grebenščikov, rusky Бори́с Бори́сович Гребенщико́в (často se používá i monogram БГ, * 27. listopadu 1953 Leningrad SSSR) je ruský básník, skladatel a hudebník, lídr rockové skupiny Akvárium, jeden z \"otců-zakladatelů\" sovětského rocku a kultovní osobnost ruské mládežnické kultury 80. let 20. století až prvního desetiletí 21. století.\n\nBoris Borisovič Grebenščikov se narodil 27. listopadu 1953 v Leningradu. V létě 1972 založil spolu s Anatolijem Gunickým a skupinou stejně smýšlejících založili Akvárium. Ta tehdy fungovala pololegálním způsobem, tvoříc domácí nahrávky a zřídka vyjíždějíc na pohostinská vystoupení do jiných měst.\n\nV roce 1977 ukončil Boris Borisovič Grebenščikov fakultu aplikované matematiky a procesů řízení Leningradské státní univerzity a začal pracovat ve vědeckovýzkumném ústavu sociologie, aniž přestal psát písně, koncertovat a spolupracovat s experimentálním divadlem Leningradské státní univerzity. Po vystoupení na Tbiliském rockovém festivalu v dubnu 1980 byl vyloučen z Komsomolu (kam vstoupil v roce 1967), zbaven hodnosti mladšího vědeckého pracovníka, propuštěn z práce (stal se hlídačem) a skupina Akvárium byla oficiálně zakázána. V roce 1981 se Akvárium stalo členskou skupinou Leningradského rockového klubu a postupně se zúčastnilo prvních pěti jím pořádaných festivalů.\n\nV roce 1982 se Boris Grebenščikov podílel jako producent na prvním albu skupiny Kino \"45\".\nV roce 1989 nahrál spolu s Davem Stewartem ze skupiny Eurythmics své první anglickojazyčné album Radio Silence.\n\nPrvní sestava Akvária ukončila svou činnost na začátku 90. let 20. století; Grebenščikov poté na přechodnou dobu založil skupinu BG Band (БГ-Бэнд), s nímž nahrál Ruské album (Русский альбом) а z jejíchž koncertních nahrávek později vzniklo dvojalbum Dopisy kapitána Voronina (Письма капитана Воронина). V nové sestavě bylo Akvárium (Аквариум 2.0) obnoveno v roce 1993. Do téhož roku se datuje jeho spolupráce na albu Sergeje Čigrakova.\n\nV roce 2003 se při příležitosti Grebenščikovových 50. narozenin konal velký koncert v Kremlu.\n\nV březnu 2005 — vystoupil jako organizátor setkání řady rockových hudebníků a producentů s Vladislavem Surkovem, náměstkem vedoucího úřadu prezidenta; toto setkání vyvolalo velký ohlas ve sdělovacích prostředcích.\n\nOd 22. května 2005 BG moderuje vlastní téměř hodinový pořad Aerostat (Аэростат), který se vysílá (stav k začátku roku 2016) v neděli od 13.10 hodin moskevského času na stanici Ruské rádio (Радио России) a v pátek v 19.00 hodin moskevského času na stanici Rádio Kultura (Радио Культура)\nV roce 2005 prodělal operaci zraku, v roce 2009 operaci srdce.\nV roce 2014 vydal sólové album Sůl (Соль), \"nejlepší za více než 40 let\"\n\nDo současnosti získal Boris Grebenščikov mj. následující ocenění\n\nBorisův otec, Boris Alexandrovič Grebenščikov, byl inženýrem, ředitelem výzkumného závodu Baltské flotily, zemřel v roce 1975. Matka, Ludmila Charitonovna Grebenščikova, v té době byla právní konzultantka Leningradského domu modelů.\n\nPrvní žena BG — Natalja Kozlovskaja (Наталья Козловская) se za Borise Grebenščikova provdala na podzim roku 1976. V roce 1978 se narodila dcera Alisa, která se později stala slavnou herečkou. Rozvedli se v roce 1980 po skandálu v Tbilisi.\n\nDruhá (podle údajů z programu NTV – НТВ – první) žena — Ludmila Šurygina (1980–1989). pracovala jako sekretářka ve škole. Z tohoto manželství se narodil syn Gleb.\n\nOd roku 1991 je Boris Grebenščikov ženatý s Irinou (bývalou ženou Alexandra Titova). Z tohoto svazku se narodila dcera Vasilisa, kromě toho Boris a Irina vychovávali Marka Titova, Irinina syna z předchozího manželství.\n\nDiskografie je stejně jako většina údajů převzata z ruské sekce Wikipedie, kde byla sestavena podle fóra BG. Zhruba do roku 1987 byla alba vydávána samizdatově, po roce 1990 došlo k oficiálním reedicím (kromě alba Menuet pro zemědělce, jehož nahrávka je nezvěstná).\n\n\n\n\nBG napsal několik prozaických děl — novelu Les (román, který i tak není dokončen) – «Лес» («Роман, который так и не окончен») a povídku Ivan a Danilo «Иван и Данило» (stejně se ovšem jmenuje i jedna z jeho písní).\n\nHudba Borise Grebenščikova zní v řadě filmů. Objevil se rovněž v rolích ve filmech Sergeje Solovjova Černá růže – symbol smutku, červená růže – symbol lásky (\"Чёрная роза – эмблема печали, красная роза – эмблема любви\") (1989), Křehký věk (\"Нежный возраст\") (2001). Hrál rovněž ve filmech Dva kapitáni 2 (\"Два капитана-2\") režiséra Sergeje Děbiževa a BG. Lev Tolstoj (\"БГ. Лев Толстой\") režiséra Viktora Tichomirova.\n\n\nNa setkání Borise Grebenščikova se studenty Sanktpetěrburské humanitní univerzity odborů mu byla položena otázka \"Jaký je váš vztah k sexuálním menšinám?\" Grebenščikov odpověděl: \"Podporuji je. Mně se zdá, že když člověk nějak někoho miluje, nechť miluje, pokud existuje vzájemná shoda.\"\n\nBoris Grebenščikov a skupina Akvárium patří mezi oblíbené umělce Fumase ze skupiny Původní Bureš\n\nV červnu 2012 Boris Grebenščikov podpořil členky skupiny Pussy Riot.\n\n"}
{"id": "232381", "url": "https://cs.wikipedia.org/wiki?curid=232381", "title": "Will You Be There", "text": "Will You Be There\n\n„Will You Be There“ (Budeš tady) je píseň německé skupiny Celebrate The Nun z alba \"Meanwhile\" z roku 1990. Jako singl vyšla píseň v roce 1989. Singl vyšel v několika verzích u různých labelů.\n\n\n\n\n"}
{"id": "232382", "url": "https://cs.wikipedia.org/wiki?curid=232382", "title": "Akvárium (hudební skupina)", "text": "Akvárium (hudební skupina)\n\nAkvárium je převážně rocková skupina působící od roku 1972 v Petrohradu. Jejím zakladatelem a vůdčí osobností je Boris Grebenščikov, ruský skladatel, hudebník a básník. Je jednou z nejstarších ruských rockových skupin a jako jedna z mála působí od 70. let 20. století dodnes.\n\n"}
{"id": "232384", "url": "https://cs.wikipedia.org/wiki?curid=232384", "title": "Letní olympijské hry 1924", "text": "Letní olympijské hry 1924\n\nVIII. letní olympijské hry se konaly v Paříži ve Francii 4. května až 27. července 1924.\nVynikli finští běžci – Paavo Nurmi získal pět a Ville Ritola čtyři zlaté medaile. Svých prvních úspěchů tu dosáhli též slavný plavec USA Johnny Weissmüller a slovinský gymnasta Leon Štukelj.\nO pořádání 8. olympijských her se dále ucházel Amsterdam (Nizozemí), Barcelona (Španělsko), Los Angeles (USA), Praha (Československo) a Řím (Itálie).\n"}
{"id": "232385", "url": "https://cs.wikipedia.org/wiki?curid=232385", "title": "Feeder (rybaření)", "text": "Feeder (rybaření)\n\nFeeder (čti „\"fídr\"“) je moderní rybolovná technika, která se v České republice rozšiřuje teprve od konce 90. let 20. století. Svou povahou vychází z položené. Podstatou této techniky je neustálé doplňování vnadicí směsi na lovné místo.\n\nZákladním vybavením při lovu na feeder je: speciální feederový prut, naviják, vlasec, háček a obvykle také krmítko (odtud pochází anglické pojmenování tohoto způsobu lovu).\n\nPodle míry zátěže, které může být vystaven feederový prut, se dělí na:\n\nZ jiného pohledu se feeder rozděluje podle použitého typu krmítka ma tzv. method feeder a feeder klasický. Pro method feeder se používají zejména otevřená plochá krmítka (existují ale i krmítka na peletky a tzv. benja, určená k zimnímu lovu). Pro plnění method krmítek se užívá formička, do které se vloží vnadicí směs (a posléze se namačkne do krmítka). Celou sestavu uzavírá krátký návazec o délce 10 - 15 cm. Na klasický feeder se používají většinou krmítka ve formě košíků. Panuje zde značná variabilita ve tvarech krmítek, v typech montáží (průběžná, balaton, pater noster atd.) i v délce návazců.\n\nV indikaci záběru je největší rozdíl feederu oproti klasické položené. Nepoužívají se zde žádné přídavné indikátory (čihátka, swingery atd.). Tuto funkci zastává velmi jemná špička feederového prutu, která se podle pohybů vlasce ohýbá a vibruje. Díky tomuto systému lze odhalit i drobné a opatrné záběry, které by při použití klasických metod nebyly vůbec rozpoznatelné.\n\nFeederové špičky jsou výměnné a mají různou tuhost pro použití v různých podmínkách, zejména podle síly proudu. Označují se obvykle číslem, které udává, při jaké zátěži (v uncích) se špička ohne do pravého úhlu. Jejich konec bývá natřen reflexní barvou pro lepší viditelnost jemných pohybů.\n\nFeederem lze lovit jak na stojatých vodách, tak i na řekách a potocích.\n\nPodobně jako u položené leží při lovu feederem nástraha na dně, případně se nad ním vznáší. K přidržení nástrahy zde slouží klasická olověná zátěž nebo krmítko, které mimoto plní i druhý účel — svým obsahem láká ryby do blízkosti háčku s nástrahou.\n\nPři lovu je vlasec zcela napnutý a měl by s prutem svírat úhel přibližně 90-110°, aby se jeho pohyby v co největší míře přenášely na pohyb špičky prutu. Na tekoucích vodách se navíc prut staví vysoko (někdy až téměř kolmo), aby byla ponořena co nejmenší část vlasce a nepůsobil na něj tlak vody.\n\nFeeder je univerzální rybolovná technika, lze tedy pomocí ní chytat téměř všechny druhy ryb žijící v České republice. Vzhledem ke svojí citlivosti se však nejvíce využívá pro lov menších a středních ryb, a to zejména kaprovitých. Dá se použít i na lov velkých dravých ryb(štik).Pro tyto ryby to však není klasický feeder ale speciální heavy feeder který je konstruován na větší zatížení.\n\n\n"}
{"id": "232389", "url": "https://cs.wikipedia.org/wiki?curid=232389", "title": "Evangelický kostel v Holešově", "text": "Evangelický kostel v Holešově\n\nEvangelický kostel v Goleszowě (pol. \"Kościół ewangelicki w Goleszowie\") je jedním z luterských tolerančních kostelů na Těšínsku.\n\nStavba zděné evangelické modlitebny v Holešově byla zahájena roku 1793 a nahradila starší dřevěnou modlitebnu z roku 1785. K modlitebně byla v letech 1850–1851 přistavěna věž. Roku 1857 byl obnoven oltář a byl zakoupen oltářní obraz. O rok později byla vytvořena kazatelna. V letech 1877–1878 byly zdi staré modlitebny zcela strženy a kostel byl vystavěn znovu a větší. Byly do něj instalovány nové varhany. Během první světové války byly zrekvírovany zvony z věže. Nové ocelové zvony byly odlity v Kapfenbergu a posvěceny byly v roce 1921, v roce 1928 byly nahrazeny zvony bronzovými, které byly zničeny během druhé světové války. V témže roce byl kostel elektrifikován nákladem goleszowské cementárny. Během přestavby interiéru v letech 1953–1954 byla přesunuta kazatelna, která dosud byla nad oltářem, k levému boku chrámové lodi. Roku 1976 byly na věži zavěšeny tři zvony pocházející z evangelického kostela v Jedlině-Zdroji.\n\n\n"}
{"id": "232390", "url": "https://cs.wikipedia.org/wiki?curid=232390", "title": "Raffaele Pettazzoni", "text": "Raffaele Pettazzoni\n\nRaffaele Pettazzoni (3. února 1883, San Giovanni in Persiceto – 8. prosince 1959) byl italský religionista, etnolog a historik náboženství. Je považován za zakladatele italské religionistiky\n\nNarodil se v San Giovanni. Dějiny náboženství a etnologii studoval na univerzitě v Bologně. Po ukončení studií v roce 1909 začal pracovat jako inspektor římského prehistorického a etnografického muzea. Po pěti letech mu bologneská univerzita nabídla místo profesora dějin náboženství, které přijal. V roce 1923 se přesouvá do Říma na tamější univerzitu, kde zakládá první samostatnou katedru religionistiky v Itálii. V roce 1955 byl Pettazzoni zvolen prezidentem \"International Association for the Study of the History of Religion\" (\"Mezinárodní asociace pro studium dějin náboženství\"). Ve funkci prezidenta setrvává až do své smrti v roce 1959.\n\n\n\n"}
{"id": "232392", "url": "https://cs.wikipedia.org/wiki?curid=232392", "title": "She's a Secretary", "text": "She's a Secretary\n\nShe's A Secretary (Ona je sekretářka) je píseň německé skupiny Celebrate The Nun z alba Meanwhile z roku 1989. Jako singl vyšla píseň v roce 1990.\n\n\n"}
{"id": "232393", "url": "https://cs.wikipedia.org/wiki?curid=232393", "title": "Patience", "text": "Patience\n\nPatience je skladba americké hard rockové skupiny Guns N' Roses, která se objevila na albu \"G N' R Lies\" a roku 1989 byla vydána jako singl. Dosáhla 4. příčky v žebříčku \"Billboard\" Hot 100. Skladba je hrána za pomoci tří akustických kytar a byla zaznamenána v jedné relaci s producentem Mikem Clinkem. Nahráno bylo i hudební video a objevilo se i na DVD \"Welcome to the Videos\". Jak hudbu, tak i text složil Izzy Stradlin.\n"}
{"id": "232395", "url": "https://cs.wikipedia.org/wiki?curid=232395", "title": "Knóssos", "text": "Knóssos\n\nKnóssos (taktéž Knossus, Cnossus, Gnossus, řecky Κνωσός), je největší archeologickou lokalitou doby bronzové na ostrově Kréta. Pravděpodobně se jednalo o správní a politické centrum celé Mínojské civilizace a její kultury. V současnosti se jedná o turistickou atrakci, jenž se nachází poblíž krétského hlavního města Heráklion.\n\nRuiny města objevil roku 1878 krétský obchodník a starožitník Minos Kalokairinos. Začal zde provádět první výzkumy, které odkryly část skladištních prostor rozsáhlého paláce, konkrétně jeho západní části. 16. března 1900 zakoupil celou lokalitu britský archeolog Arthur Evans, který zde zahájil rozsáhlé výzkumné práce. Během několika měsíců jeho pracovníci vykopali podstatnou část paláce, který Evans posléze nazval Mínoovým podle bájného krále Mínoa.\n\nLokalita má za sebou velmi dlouhou historii lidského osídlení. Její první neolitičtí osadníci se zde objevili již kolem roku 7000 př. n. l. Postupem času se sídliště zvětšovalo a procházelo dynamickými společenskými změnami. První palác zde byl postaven již v 19. století př. n. l. - v tzv. prvním palácovém období mínojské civilizace. Během následujících 300 let prošel několika přestavbami způsobenými zemětřesením. V době svého definitivního zničení, pravděpodobně vpádem mořských národů kolem roku 1400 př. n. l., palác představoval rozsáhlé administrativní a náboženské centrum s 5000–8000 obyvateli.\n\nPojem palác je poměrně zavádějící. Spíš se jednalo o mohutný komplex asi 1000 místností různých funkcí, jenž byly navzájem provázány chodbami, připomínající bludiště. Jeho název \"labyrint\" (řecky \"labyrinthos\") pochází od všudypřítomných symbolů dvojitých kultovních seker (řecky \"labrys\"). Tento výraz se již ve starověku stal synonymem pro bludiště.\n\nByl rozdělen do čtyř několikapatrových křídel s velkým centrálním dvorem. Jednotlivé místnosti plnily funkci skladišť, obytných či administrativních prostorů. Jeho obyvatelé byli zásobováni vodou z vodovodů, která byla posléze odváděna stokami, a také měli i koupelny.\n\nStěny ceremoniální části - trůnního sálu byly zdobeny reliéfy a malbami fantastických i živých zvířat, lidí a rostlin. Ve skladištích se našlo množství velkých nádob - \"pithoi\" (sg. pithos), které sloužily jako zásobnice na obilí či oleje. Nálezy množství hliněných destiček s obrázkovým písmem a lineárními písmy A a B potvrzují existenci rozsáhlé palácové administrativy.\n\nMěsto Knóssos zůstalo důležitým centrem i po celé období vývoje starověkého Řecka a římského impéria. V 9. století se jeho obyvatelstvo přestěhovalo do blízkého arabského města Ḫandaq (dnešní Heraklion).\n\n\n\n\n"}
{"id": "232396", "url": "https://cs.wikipedia.org/wiki?curid=232396", "title": "Ma Lin", "text": "Ma Lin\n\nMa Lin (); * 19. února 1980) je čínský stolní tenista, dlouholetý člen absolutní světové špičky a v současnosti (duben 2013) osmý hráč světového žebříčku ITTF.Byl ovšem i dlouho světovým hráčem číslo jedna.\n\nStolní tenis začal hrát v šesti letech a od r. 1994 je členem číského národního týmu.\n\nJe pravák s tužkovým držením pálky. I když je prototypem útočného hráče, je současně i technickým hráčem. Umí měnit styl hry dle soupeře a jako jeden z mála \"penholderů\" ovládá i tzv. \"reverzní\" backhandový topspin. Jak forehandový, tak i backhandový útok dokáže rozehrát i z mimořádně krátkých a nízkých míčků, kde jiní světoví hráči jsou již odkázáni na pasívní údery. Jeho servis, hraný téměř výhradně forehandovou stranou, je považován za jeden z vůbec nejlepších. Mistrně však ovládá i příjem podání a tzv. \"krátkou hru\" kolem síťky. Ma Lin je však také velmi pohyblivý, dokáže si obíhat většinu útočných míčů na forehand a vykrýt přitom velký prostor i daleko za stolem, včetně vysoké lobované obrany. Skvěle též střídá tempo a rotace úderů. Při rychlých výměnách nad stolem s oblibou hraje míč velmi krátce po odrazu, čímž zrychluje hru. \n\nI když získal již nepřeberné množství různých světových titulů, stále mu chybí titul ve dvouhře a je považován tak trochu za smolaře. Dvakrát odešel z mužského finále poražen od svého krajana Wang Liqina. V tom posledním, hraném na mistrovství světa v Záhřebu 2007, vedl ve finále již 3:1 na sety a 7:1 v pátém setu. Poté došlo k nevídanému zvratu v utkání, Wang Liqin nakonec vyhrál pátý set 11:9 a celý zápas 4:3. Toto utkání mělo značnou úroveň, jeho vítězný míč za stavu 2:1 na sety a 5:3 patří k vůbec nejkrásnějším výměnám moderní historie stolního tenisu - viz video.\n\n"}
{"id": "232398", "url": "https://cs.wikipedia.org/wiki?curid=232398", "title": "You Make Me Wonder", "text": "You Make Me Wonder\n\nYou Make Me Wonder (Udivil jsi mě) je píseň německé skupiny Celebrate the Nun z alba Continuous z roku 1991. Jako singl vyšla píseň v roce 1991.\n\n\n\n"}
{"id": "232400", "url": "https://cs.wikipedia.org/wiki?curid=232400", "title": "František Preisler", "text": "František Preisler\n\nFrantišek Preisler ml. (23. října 1973, Olomouc – 30. července 2007, Elba, Itálie) byl český dirigent, operní zpěvák a varhaník, syn režiséra Františka Preislera. Vystudoval hru na varhany na brněnské konzervatoři, soukromě zpěv, kompozici a hru na trombon, později dirigování na Janáčkově akademii múzických umění v Brně. Od roku 1990 byl korepetitorem a od roku 1991 dirigentem brněnské opery. Šéfdirigentem Hudebního divadla v Karlíně se stal roku 1993. V témže roce se stal laureátem Mezinárodní pěvecké soutěže Franze Lehára v Komárně. V roce 1994 nastudoval českou premiéru muzikálu Jesus Christ Superstar. Od roku 1995 do roku 2003 působil jako dirigent opery Národního divadla v Praze. V roce 1996 absolvoval Mistrovský dirigentský kurz ve Vídni u J. Kalmara. Od roku 2002 byl šéfdirigentem Moravské filharmonie Olomouc.\n\n"}
{"id": "232403", "url": "https://cs.wikipedia.org/wiki?curid=232403", "title": "Vindobona", "text": "Vindobona\n\nVindobona je slovo pocházející z latiny. Může mít několik významů:\n\n\n\n"}
{"id": "232404", "url": "https://cs.wikipedia.org/wiki?curid=232404", "title": "Krasnojarský kraj", "text": "Krasnojarský kraj\n\nKrasnojarský kraj (rusky \"Красноя́рский край\") je federální subjekt Ruské federace. Leží přibližně uprostřed asijské části země a zaujímá podstatnou část Sibiře. Po republice Sacha je druhým největším samosprávným celkem Ruska (a třetí největší na světě); svou rozlohou 2 339 700 km² předčí Saúdskou Arábii či Mexiko. Rozloha kraje se znásobila 1. ledna 2007, kdy byly ke kraji na základě referenda připojeny Evencký a Tajmyrský autonomní okruh. Sídlem správy je Krasnojarsk (930 000 obyv.); další významné město je těžařské středisko Norilsk (210 000) na severu kraje.\n\nPodobné vymezení, jako moderní kraj, měla i Jenisejská gubernie, existující v letech 1822–1925.\n\nKraj leží uprostřed Sibiře a patří do Sibiřského federálního okruhu. Rozkládá se mezi pohořím Sajany na jihu, podél řeky Jenisej, až k 3000 km vzdálenému poloostrovu Tajmyr na severu. Kraj sousedí s Ťumeňskou, Tomskou, Irkutskou a Kemerovskou oblastí, Chakaskou republikou a republikami Tuva a Sacha. Na severu ho omílá Karské moře a moře Laptěvů.\n\nOblast je povodím Severního ledového oceánu. Nejvýznamnější řekou celé oblasti je Jenisej a její přítoky Kan, Angara, Dolní Tunguzka a Podkamenná Tunguzka. Významné jsou také řeky Chatanga a Tajmyra na poloostrově Tajmyr.\n\nV kraji panuje kontinentální podnebí s velkými rozdíly teplot během roku. Ve střední a jižní části kraje, nacházející se v mírném podnebném pásu a kde je také soustředěna většina populace, jsou typické chladné zimy a krátká, relativně horká léta. V severní části, většinou pokryté permafrostem, teplota přesáhne 10 °C pouze po dobu 40 dní v roce. Severněji je již polární oblast.\n\n"}
{"id": "232409", "url": "https://cs.wikipedia.org/wiki?curid=232409", "title": "Švýcarské Alpy", "text": "Švýcarské Alpy\n\nŠvýcarské Alpy jsou pomyslným horským systémem skládajícím se z jednotlivých pohoří ležících ve Švýcarsku, která jsou součástí Alp. Na tomto území leží nejvíce vrcholů vyšších 4000 metrů. V nejvyšších částech Švýcarských Alp se nachází nejvyšší koncentrace ledovců v kontinentální Evropě.\n\nŠvýcarské Alpy se podílejí na celkově hornatém povrchu Švýcarska 60 % plochy. Zbytek připadá Švýcarské plošině (Schweizer Mittelland) a pohoří Jura při severní hranici s Francií. Vzhledem k malé rozloze Švýcarska (41 293 km², tedy asi jako Slovensko) patří zemi jen 13 % z celkové rozlohy Alp. Na území Švýcarska tak najdeme především pohoří spadající pod Západní Alpy (celkem asi 40 % rozlohy Alp). Pouze malá část na východě a jihu území náleží k Východním Alpám.\n\nPodle geologického složení dělíme Západní Alpy (ty tvoří většinu masivů na území Švýcarska) do tří skupin. Mezi Vnitřní krystalické Alpy patří především mohutné Walliské Alpy, dále Tessinské Alpy, Adulské Alpy a další. Jak je již patrné z názvu, jsou tvořeny především krystalickými břidlicemi, žulou, rulou, ale také vápenci a slepenci.Druhou významnou skupinou Alp jsou Vnější krystalické Alpy. Ty jsou zde tvořeny především Bernskými Alpami, Freiburskými Alpami, Urnerskými Alpami a Glarnskými Alpami. Poslední skupinou vyskytující se na švýcarském území jsou Vnější vápencové Alpy. Zastoupení zde mají Appenzelské Alpy na severovýchodě země. Zde je pak dominantním prvkem vápenec.\n\nNejvětší švýcarskou řekou je Rýn, který zde vzniká soutokem dvou pramenných řek – Předního Rýna a Zadního Rýna. Nejvýznamnějším švýcarským přítokem Rýna je řeka Aara, pramenící pod nejvyšším vrcholem Bernských Alp. Druhou velkou řekou státu je Rhôna, pramenící v blízkosti silničního sedla Furkapass. Jižní oblasti Švýcarských Alp jsou odvodňovány největším přítokem Pádu – řekou Ticino. Na území Švýcarských Alp pramení jedna z nejvýznamnějších alpských řek Inn. Pramení v blízkosti sedla Maloja v kantonu Grubünden a odvádí toky z nejvýchodnější části státu. Vzhledem ke skutečnosti, že všechny švýcarské řeky mají tzv. alpínský režim (největší průtok v létě, nejnižší v zimě, značný spád), jsou využívány především energeticky. Díky napájení z tajících ledovců mají značnou vodnost.\n\nI poměrně vysoko v horách narazíme na grandiózní stavitelská díla, jakými jsou především přehrady Grande Dixence (400 mil. m³), Mauvoisin (180 mil. m³) ve Walliských Alpách nebo přehradní jezero Emosson v blízkosti Mont Blancu v masivu Chablais. Švýcarsko je zemí neobyčejně bohatou na přírodní jezera. Oficiální údaje hovoří o více jak 2 000 jezerních plochách, které dohromady zabírají asi 5% rozlohy státu. Většina jezer je ledovcového původu, mnohé jsou položeny vysoko v horách a mají jen malou rozlohu. Největším jezerem Alp je Ženevské jezero s rozlohou 581 km² a s maximální hloubkou 310 m. Následuje Bodamské jezero, Lac de Neuchâtel, Lago Maggiore, Vierwaldstätter See, Zürichsee, Thunské jezero a další. Nepřehlédnutelným krajinným prvkem Švýcarských Alp jsou četné a mohutné vodopády. Největší koncentraci padajících vod najdeme na území Bernských Alp. Největším vodopádem je kaskádový Riechenbachfall spadající z výšky 540 m celkem v sedmi stupních.\n\nTak jako sousední alpská země Rakousko patří i Švýcarsko ke středoevropským státům s přechodným klimatem mezi oceánským a kontinentálním typem. Alpy jsou hlavním určujícím podnebným faktorem a mají na svědomí obrovskou různorodost lokálních a regionálních mikroklimat. Hlavní hřeben Alp tvoří přirozenou hradbu převažujícímu severozápadnímu proudění. Jižní část Alp je ve stínu tohoto proudění a je více ve vlivu teplého středomořského podnebí. Teplotu vzduchu určuje na prvním místě nadmořská výška. Rozdíly mezi údolími a vrcholy hor mohou přitom dosáhnout až extrémních hodnot jako je tomu např. mezi hladinou Lago Maggiore a vrcholovými partiemi jen 50 km vzdáleného masivu Monte Rosa. Výškový rozdíl zde činí 4 400 m.Dalším podmiňujícím faktorem jsou typy a směry větrů. Především v chladných měsících určuje vývoj počasí na území Alp teplý a suchý fén. V tomto případě mohou rozdílné hodnoty teplot v dolinách a na vrcholcích hor dosáhnout až 20°C.Švýcarské Alpy jsou velmi bohaté na srážky. Množství spadlých srážek je opět závislé na nadmořské výšce. Čím větší výška, tím více srážek. Průměrná hodnota je zhruba 1 000 mm ročně. Nejméně srážek je evidováno v Locarnu (520 mm a pouhých 11 dní se sněhovou pokrývkou), naopak nejvíce na vrcholu Mönch v Bernských Alpách – 4 140 mm.Sněžná čára je rozdílná podle orientace pohoří směrem ke světovým stranám. Zatímco na jižní straně Švýcarských Alp začíná až od výše 2 900 m, na severních svazích je to již od výše 2 500 m.\n\nVýskyt vegetačních stupňů je závislý především na nadmořské výšce a profilu terénu. S narůstající výškou se zkracuje vegetační období v průměru o 12 dní na 100 m. V praxi to znamená, že zatímco ve výšce 1 000 m trvá vegetační období cca 8 měsíců, ve výšce 1 600 m to jsou již jen 2 měsíce a nad hranicí 2 500 m se toto období zkracuje na pouhých 6 týdnů. Důležitým vegetačním faktorem je také orientace v terénu vzhledem ke slunečnímu záření. Díky tomu mohou teplotní rozdíly dosáhnout až extrémních hodnot. Např. v okolí průsmyku Bernina byly naměřeny rozdíly mezi svahy vystavenými slunečnímu záření a místy ve stínu až 54 °C.\n\nPři dělení vegetačních stupňů ve Švýcarských Alpách začneme na spodní hranici, která zasahuje především údolí a střední pahorkovitou část krajiny do výše 1 300 m (submontánní a montánní stupeň). Vyznačuje se především listnatými a smíšenými lesy, charakter terénu je silně poznamenán lidskou činností, především zemědělstvím a hospodářstvím. O stupni ve výškách 1 600 m – 2 000 m hovoříme jako o subalpínském. Ten charakterizují především smrkové, borovicové či modřínové lesy, které s přibývající výškou vystupují v zakrslejší formě. Zde se většinou nachází horní hranice lesa. V rozmezí 2 000 m – 2 500 m se nachází stupeň alpínský reprezentovaný klečí, rododendrony, mechy a lišejníky. Ve výškách 2 500 m – 2 900 m ovládá prostředí pásmo horských holí, jedná se o stupeň alpínský. Nad hranicí sněžné čáry (zpravidla kolem 3 000 m) se nachází pásmo nivální neboli sněžné. Vegetace zde bývá skromně zastoupena na nezaledněných a skalnatých svazích mechy, lišejníky a bylinami s krátkou dobou vegetačního výskytu.\n\nHorská fauna Švýcarských Alp je vzhledem ke kulturnosti krajiny a drsným velehorským podmínkám ve vysokých polohách poměrně chudá. Vyhubením velkých šelem (medvěda, vlka) došlo k výraznému narušení přirozené rovnováhy, což v důsledku znamenalo přemnožení srnčí a jelení zvěře, ale i kamzíků. Typickým představitelem hor je všudypřítomný svišť horský. Hojně rozšířen je zde kozorožec, kterých je zde na 12 000 kusů. Ze zástupců ptačí říše se v několika lokalitách můžeme setkat s orlem skalním.\n\nNa území Švýcarska najdeme sice jen jediné území se statutem národního parku, zato více jak 500 plošně poměrně málo rozlehlých oblastí chráněných jako přírodní rezervace (celkem 2% z celkové rozlohy státu).\n\nTento park se nachází ve východním Švýcarsku na území kantonu Graubünden nad údolím Dolního Innu. Vznikl v r. 1914 a je tak nejstarším NP v Evropě. Má rozlohu 169 km². Typické pro park jsou modřínové lesy, na Švýcarsko nezvyklé množství zvěře (rys, svišť a kamzík) a pečlivě udržovaných 80 km značených stezek. V létech 1920 – 1924 byl v parku vysazen kozorožec. O dvacet let později také vzácný orlosup bradatý. Švýcarský národní park navazuje na hranicích s Itálií na velké chráněné území Národního parku Stelvio. Správu národního parku nalezneme v městečku Zernez (zároveň vstupní brána do oblasti), její činnost je omezena stejně jako vstup do parku od června do konce října.\nAletschský prales leží v Bernských Alpách v blízkosti největšího alpského ledovce Grosse Aletschgletscher. Na tomto nikterak velkém území (306 ha) najdeme výjimečné exempláře modřínů a limb, z nichž někteří jedinci jsou až 1 000 let staří. Pro zcela jedinečnou hodnotu bylo území zařazeno na listinu kulturního a přírodního dědictví UNESCO.\nToto údolí se nachází v Bernských Alpách a zasahuje do pohoří ze severu. 18 km dlouhé ledovcové údolí, které je sevřeno vápencovými stěnami s výškou až 500 metrů, z nichž spadají stuhy obrovských vodopádů, je nepochybně jedním z nejhezčích v celých Alpách.\nTato přírodní rezervace leží v blízkosti toku řeky Aary a zahrnuje na plošně poměrně rozlehlém území (10 000 ha) reprezentativní vzorek alpské vysokohorské přírody. Vyznačuje se množstvím ledovcových jezer, firnových polí a vysokých štítů.\nJe dalším chráněným celkem Bernských Alp. Jedná se o nejvýše položenou krasovou oblast Alp v blízkosti masivu Diablerets.\nToto chráněné území leží v Glarnských a částečně i v Schwyzských Alpách a může se pochlubit nejrozsáhlejším jeskynním systémem v Evropě. Jeho rozloha je 9 240 ha. Chráněna je zde i vzácná jeskynní fauna.\nNalezneme je v kantonu Graubünden a zahrnuje v sobě soustavu obřích skalních hrnců (hlubokých až 11 metrů s průměrem 22 metrů) vymletých vířivou vodou z ledovců.\nSe rozkládá v pohoří Jura na severozápadě země. Je to největší chráněné území (22 000 ha) a chrání okolí řeky Joux. Najdeme zde bohaté ukázky klasické krasové krajiny v blízkosti nejvyššího vrcholu pohoří Mont Tendre. Je zde hojně zastoupena především vápnomilná flora a žije zde mnoho vzácných zvířat.\nZajišťuje ochranu svahů hory tohoto jména nalézající se v blízkosti Luganského jezera. Je zde bohatý výskyt středomořského rostlinstva.\nOblast hory Matterhorn ve Walliských Alpách je jedním z posledních vyhlášených chráněných přírodních celků.\n\n\nZ hlediska objevování a dobývání hor je za období zrodu turistiky a poznávání Alp uváděno 16. století a území Švýcarska lze považovat za kolébku horolezectví. Rok 1555Za jeden z historicky prvních výstupů na alpský vrchol je uváděn výstup na horu Pilatus (2221 m), který uskutečnil Conrad Gesner.Rok 1574Vyšla první publikace, která seznamovala čtenáře s horami a přírodou Bernských Alp. Obsahovala podrobnější popisy některých hor (Wetterhorn, Jungfrau aj.). Autorem byl Thomas Schöpf.Roky 1703 – 1711V těchto letech bylo prováděno barometrické měření vrcholů. Výzkum prováděl Švýcar J.J.Schuechzer.Rok 1712Uvedený švýcarský učenec vydává precizní a podrobnou mapu Švýcarska. Ta byla technicky a propracovaností překonána až po 100 letech.Roky 1712 – 1778Jean Jacques Rousseau hlásá myšlenku volnosti a poznávání krás přírody. Tento myslitel a spisovatel byl ženevským rodákem.Rok 1741Je rokem prvního dosažení ledovcového vrcholu v Alpách. Povedlo se to čtyřčlenné skupině horolezců pod vedením Ignaze Hesse.Rok 1854Začíná tzv. „zlatý věk alpinismu“, kdy hlavně aktivita britských lezců podněcuje zájem o zdolávání vysokých hor. V roce 1854 byl vylezen vrchol Dufourspitze (4634 m) a o čtyři roky později také Eiger (3970 m).Rok 1863Založen Švýcarský alpský svaz (SAC).\n\nRok 1864Postavení první horské chaty (Grünhornhütte) ve vlastnictví SAC na úpatí hory Tödi (3614 m) v Glarnských Alpách.\n\nZa konec a zároveň vyvrcholení zlatého věku alpinismu je považováno dosažení Matterhornu (4478 m) Edwardem Whymperem a jeho přáteli. Významným mužem této doby byl J.L. Agassiz, který zkoumal pohyb ledovců. Na objevech a zpřístupnění Alp se ve velké míře podíleli také obyčejní turisté a různé soukromé spolky.\n\n"}
{"id": "232411", "url": "https://cs.wikipedia.org/wiki?curid=232411", "title": "Grindavík", "text": "Grindavík\n\nGrindavík je rybářské město a zároveň obec na poloostrově Reykjanes na jihozápadě Islandu. V roce 2014 zde žilo 2 888 obyvatel. Nedaleko města se nacházejí geotermální lázně \"Modrá laguna\" (Bláa Lónið). Zeměpisné souřadnice města jsou 63°50' severní šířky a 22°26' západní délky.\n\n"}
{"id": "232412", "url": "https://cs.wikipedia.org/wiki?curid=232412", "title": "Evangelický kostel v Ustroni", "text": "Evangelický kostel v Ustroni\n\nEvangelický kostel apoštola Jakuba Staršího v Ustroni (pol. \"Kościół ewangelicki p.w. apostoła Jakuba Starszego w Ustroniu\") je jeden z luterských tolerančních kostelů na Těšínsku.\n\nEvangelická modlitebna v Ustroni byla vystavěna v klasicistním stylu v roce 1835 na místě starší dřevěné modlitebny z roku 1785. V letech 1856-1857 byla k modlitebně přistavěna věž. V kostele se nachází rokoková kazatelna z přelomu 18. a 19. století. Oltář je z roku 1883; autorem oltářního obrazu je Július Štetka. Po stranách oltáře jsou na stěnách presbytáře 4 obrazy Eugena Schaeffera z let 1831–1839. Interiér doznal v roce 1990 změny způsobené přemalbou.\n\n\n"}
{"id": "232413", "url": "https://cs.wikipedia.org/wiki?curid=232413", "title": "Edvard Kocbek", "text": "Edvard Kocbek\n\nEdvard Kocbek (27. září 1904, Sveti Jurij ob Ščavnici – 3. listopadu 1981, Lublaň) byl původem slovinský básník, politik a spisovatel.\n\nByl synem varhaníka v římskokatolickém kostele. Narodil se na území bývalého Rakousko-Uherska na úpatí Alp. V kostele strávil s otcem mnoho času, nazýval ho druhým domovem.\n\nPo 1. světové válce vstoupil v Mariboru do semináře s cílem stát se knězem (tehdy se jednalo o území Království Srbů, Chorvatů a Slovinců), po dvou letech na protest proti rigidním pravidlům a jednostrannému pohledu jeho nadřízených kněží odešel. Svou víru však neztratil, odešel do Lublaně, a studoval románské jazyky a literaturu na univerzitě a byl redaktorem katolického časopisu Kříž (1928 - 1930). Začal posílat básně do katolického socialistického periodika Oheň.\n\nSnažil se nalézt střed mezi nábožným provincionalismem většiny tehdejší slovinské literatury, avantgardním konstruktivismem, jehož pionýrem byl básník Srečko Kosovel a sebevědomým dokumentárním realismem spojeným s tehdejší popularitou socialismu.\n\nDvě cesty do západní Evropy byly kruciální pro jeho vývoj: Léto strávené v Berlíně a roční stipendium ve Francii, kdy se setkal s německým expresionismem a francouzským surrealismem a dostal se pod vliv Emmanuela Mouniera a jeho kruhu při katolickém časopise Esprit.\n\nPo návratu do Slovinska napsal výjimečný cyklus básní \"Podzimní básně\". Jednalo se o metafyzický realismus: náboženská odpověď na přírodní svět se snoubila s pokusem o vyrovnání spirituální esence bytí s fyzickou podstatou.\nVe většině z těchto básní Kocbek ignoroval tradiční rytmus a rým ve prospěch volného verše, což přivedlo moderní estetiku do poezie, které do té doby vládl folklor a romanticismus.\n\nDále napsal cykly (\"Milostné básně\", \"Soudružské básně\", \"Básně o Zemi\"), které daly vznik jeho první sbírce básní, \"Země\" (orig. Zemlja, 1934). Díky ní se stal jedním z nejoriginálnějších mladých slovinských básníků.\nBásně z této sbírky jsou situovány do jeho rodného kraje ve východním Slovinsku, plném vinic, kopců a lesů.\n\nPo 2. světové válce byla jeho tvorba zakázaná, ale vyhrál Prešerenovu cenu v roce 1964 (nejvyšší možné ocenění za literární počin ve Slovinsku).\nJe považován za jednoho z nejvýznamnějších moderních evropských poválečných básníků.\n\n(překlad N. Mladkova):\n\nNyní\n\nKdyž jsem povídal,\ntak řekli, že nemám hlas,\nkdyž jsem psal,\ntak řekli, že nevidím,\nvšak když jsem od nich odešel,\ntak řekli, že kulhám.\nA když mě zavolali zpět,\ntak zjistili, že neslyším.\nVšechny mé smysly se pomíchaly\na posoudili, že jsem blázen.\nNyní jsem šťasten.\n"}
{"id": "232415", "url": "https://cs.wikipedia.org/wiki?curid=232415", "title": "Reflexní mlhovina", "text": "Reflexní mlhovina\n\nReflexní mlhovina je oblak prachu, který odráží světlo blízké hvězdy nebo více hvězd. Bývá také místem, kde se tvoří nové hvězdy. U reflexní mlhoviny není zdroj světla dost silný na to, aby došlo k ionizaci plynu jako v emisní mlhovině, ale stačí na to, aby rozptyl světla zviditelnil prach.\n\nFrekvenční spektrum mlhoviny je tedy podobné spektru hvězdy, která ji osvětluje. Mezi mikroskopické částice zodpovědné za rozptyl patří kousky uhlíku (diamantový prach) a kousky jiných prvků, zejména železa a niklu. Tyto dva prvky jsou feromagnetické, takže částice se uspořádají působením galaktického magnetického pole, což způsobuje, že rozptýlené světlo je částečně polarizované. Obvykle jsou modré, protože rozptyl je účinnější pro modré světlo než pro červené. (Jde o stejný jev, který dává obloze modrou barvu ve dne a červenou při západu a východu.)\n\nČasto se objevují současně jevy reflexních a emisních mlhovin. Takovým objektům říkáme obecně difúzní mlhovina, příkladem je Mlhovina v Orionu (M 42).\n\nJe známo okolo pěti set reflexních mlhovin. Jedny z nejkrásnějších obklopují hvězdy v Plejádách. Jejich modrá barva je podtržena tím, že zdrojem světla jsou horké hvězdy spektrální třídy B. Blízko nich je na nebi modrá reflexní mlhovina Trifid (M 20). Červený veleobr Antares osvětluje velkou žluto-oranžovou reflexní mlhovinu.\n\nTypem reflexní mlhoviny je proměnná mlhovina, jejíž jasnost se mění podle změn ve hvězdě. Příkladem jsou objekty NGC 1555 v souhvězdí Býka a NGC 2261 v Jednorožci.\n\nV roce 1922 publikoval Edwin Hubble výsledky svého pozorování zářících mlhovin. Jedním z výsledků této práce je pravidlo, které dává do souvislosti úhlovou velikost (formula_1) reflexní mlhoviny a zdánlivou magnitudu (formula_2) příslušné hvězdy:\nkde formula_4 je konstanta závislá na citlivosti měření.\n\n"}
{"id": "232416", "url": "https://cs.wikipedia.org/wiki?curid=232416", "title": "Mansour Bahrami", "text": "Mansour Bahrami\n\nMansour Bahrami ( , * 26. dubna 1956 v Aráku) je íránský tenista.\n\nBahrami poprvé poznal tenis jako podavač míčků, ale ke hře se dostal až později. Bez vhodného vybavení se učil údery s pánvemi na smažení a podobným vybavením. Když dostal první skutečnou příležitost, brzy prokázal svůj talent. Na začátku osmdesátých let 20. století se stal daviscupovým reprezentantem, ale když byl po islámské revoluci v Íránu tenis považován za nevhodný kapitalistický sport, rozhodl se nakonec k odchodu do Francie.\n\nVzhledem k již poměrně vysokému věku se už neprosadil ve dvouhře, ale dosahoval úspěchů ve čtyřhře. S Winogradským postoupil až do finále French Open v roce 1989. Vyhrál dva turnaje ATP, v Ženevě v roce 1988 s Tomášem Šmídem a v Toulouse v roce 1989 s Winogradským. Ve dvouhře trpěl i kvůli své nepřekonatelné touze bavit diváky, kterou ve čtyřhře omezoval pocit odpovědnosti za partnera.\n\nV roce 1993, kdy vznikl seriál seniorských turnajů ATP (nad 35 let), byl okamžitě zván jako vynikající bavič a hrál úspěšně zápasy s legendami jako byli Jimmy Connors, Björn Borg nebo John McEnroe. Ve čtyřhře hrává s Henrim Lecontem. V repertoáru má různé triky pro pobavení diváků, jako údery mezi nohama, stopbal, který se zásluhou maximální spodní rotace odráží zpět přes síť, podání pod rukou apod.\n\nV roce 2006 vyšla jeho autobiografie \"Les Court Des Miracles\" (\"Dvorec zázraků\"), doplněná DVD nazvaným \"The Man Behind The Moustache\" (\"Muž za knírkem\").\n\n"}
{"id": "232421", "url": "https://cs.wikipedia.org/wiki?curid=232421", "title": "Saint-Tropez", "text": "Saint-Tropez\n\nSaint-Tropez je město v départementu Var na jihu Francie v oblasti Francouzská riviéra, 44 km jihozápadně od Cannes. Do počátku 20. století bylo malou rybářskou osadou s vojenskou pevností. Významný přístav přitahoval do města obchod s různými surovinami. Po 2. světové válce sem přijížděli francouzští umělci a následně se město stalo vyhledávaným přímořským turistickým letoviskem. Nedaleko od Saint-Tropez se nachází známá písečná pláž Pampelonne. V roce 2010 zde žilo přes 4 500 obyvatel.\n\nNázev města se odvozuje od svatého Tropeze. Ten byl podle legendy z 9. století popraven za vlády císaře Nerona v roce 65 v Pise. Mrtvé tělo bylo vloženo do chatrné loďky se psem a kohoutem, která se přes moře dostala na místo dnešního Saint Tropez.\n\nNa konci 2. světové války bylo město osvobozeno 15. srpna 1944 v rámci operace Dragoon.\n\nV letech 1964-1982 zde byla natočena série filmů o četnících s Louisem de Funèsem v hlavní roli: \"Četník ze Saint-Tropez\", \"Četník v New Yorku\", \"Četník se žení\", \"Četník ve výslužbě\", \"Četník a mimozemšťané\" a \"Četník a četnice\". Četnická stanice nebyla využívána jinak než pro natáčení.\n\n\n"}
{"id": "232423", "url": "https://cs.wikipedia.org/wiki?curid=232423", "title": "Grebenščikov", "text": "Grebenščikov\n\nGrebenščikov (Гребенщиков) je ruské příjmení.\n\n"}
{"id": "232424", "url": "https://cs.wikipedia.org/wiki?curid=232424", "title": "Antropologie náboženství", "text": "Antropologie náboženství\n\nAntropologie náboženství je vědní disciplína, která zkoumá náboženství z antropologického hlediska. Hojně tuto metodu využívá religionistika a sociální antropologie.\n\nV 19. století probíhalo mnoho etnografických výzkumů kmenových společenství. Badatelé se úzce setkávali s jejich náboženstvími, které výrazně ovlivňuje i jejich každodenní život. Soustavně kmenová náboženství tehdy nebyla zkoumána, ale vyvinula se potřeba samostatné vědní disciplíny, která by se tímto problémem zabývala. Za předchůdce kulturní antropologie či antropologie náboženství můžeme považovat Johna Lubbocka, Johna Fergusona McLenana či Lewise Henryho Morgana, který sice zkoumal kmenová společenství, ale soustavněji se jejich náboženstvím nezabýval.\n\nZa samotného zakladatele antropologie náboženství se považuje Edward Burnett Tylor. Ve svém díle \"Primitive Culture\" (\"Počátky kultury\" či \"Primitivní kultura\") z roku 1871 shrnuje své dosavadní poznatky a přichází z tzv. teorií animismu, kterou považoval za prvopočátek náboženství. Animismus byl do jisté míry jakýmsi protějškem k teorii dynamismu Herberta Spencera.\n\nDalší badatel, který zasáhl do dějin antropologie náboženství, byl Wilhelm Schmidt, který prováděl výzkum zejména pasteveckých kultur.\n\nZa zakladatele a hlavního představitele tzv. strukturální antropologie je považován Claude Lévi-Strauss. \n\n"}
{"id": "232426", "url": "https://cs.wikipedia.org/wiki?curid=232426", "title": "Břetislav Benda", "text": "Břetislav Benda\n\nBřetislav Benda (28. března 1897 Líšnice u Milevska – 19. srpna 1983 Praha) byl český sochař, který patří mezi významné české sochaře 20. století.\n\nNarodil se jako nejstarší ze sedmi dětí učitele Františka Bendy a jeho ženy Žofie. První tři ročníky měšťanky vychodil v Milevsku, kde na podnět svých učitelů začal rozvíjet svou zálibu v kreslení. Čtvrtý ročník měšťanské školy musel navštěvovat až ve Strakonicích, kde při hodinách nepovinného modelování zcela dozrálo jeho rozhodnutí stát se sochařem. Od roku 1911 do 1915 navštěvoval sochařskou a kamenickou školu v Hořicích.\n\nV roce 1915 byl přijat na Akademii výtvarných umění, kde se stal žákem Josefa Václava Myslbeka. Jeho studia však přerušila první světová válka a v roce 1916 musel narukovat. Pod těžkou palbou v Itálii utrpěl vážná poranění obou dlaní, avšak toto zranění mu v další tvorbě nebylo překážkou. V letech 1919 až 1922 pokračoval ve studiu na Akademii pod vedením Jana Štursy. Od roku 1923 byl členem S.V.U. Mánes. Zemřel roku 1983 v 86 letech a je pohřben na vyšehradském hřbitově.\n\nJeho umělecký projev nejvíce vystihují slova umělce: „Neznám motiv vzácnější, než je lidské tělo, a především ženské.“ Bendovo dílo je pevně novoklasicistní, jako dovršení odkazu Jana Štursy. Avšak i přes důsledné novoklasicistní vyznání se ve 20. letech věnoval sociálnímu uměním pod vlivem Otty Gutfreunda.\n\nPrvním jeho zveřejněným dílem se stal reliéf Panny Marie na kapličce v Líšnici u Milevska. 5. července roku 1931 byla na rodném domku C. A. Straky v Milevsku (dnes čp. 118 v ulici 5. května) odhalena pamětní deska. Dále se věnoval především modelování ženského těla. Kromě bronzových soch tvořil i mnoho soch z mramoru. Jeho díla byla často veřejně vystavena v městských parcích, jako součást staveb a ve veřejně přístupných budovách. K závěru svého života často spolupracoval na svých dílech se svým synem Milanem Bendou (* 6. října 1941).\n\n\n\n"}
{"id": "232427", "url": "https://cs.wikipedia.org/wiki?curid=232427", "title": "Přítomnost", "text": "Přítomnost\n\nPřítomnost, to „při čem“ každý člověk právě je, je složitý fenomén, který zkoumá fenomenologie. Podle E. Husserla tvoří vědomí přítomnosti časový dvorec, totiž bezprostřední jednota\n\n„Co vnímáme jako přítomné, je živý okraj paměti s nádechem očekávání.“ Alfred North Whitehead\n\nJan Patočka mluví o \"jednotné funkci očekávání, zpozorování a podržování jsoucna.\"\n\nPřítomnost, v níž každý člověk neustále žije, neboť ji svým vědomím určuje, nemůže být jen bezrozměrný bod na časové ose, protože „v ní“ probíhá každé vnímání i jednání, které nějakou dobu trvá. Na tento fenomén upozornil už Augustin ve své analýze času: člověk, který recituje báseň, ji musí celou umět čili mít v paměti, recituje ji však verš za veršem a slovo za slovem. Posluchač, který ji nezná, si skládá slova a verše, až má nakonec stejné vědění jako přednášející. Něco podobného se ovšem děje už na úrovni věty a slova: jednotlivé hlásky netrvají, nýbrž okamžitě odezní a jsou nahrazeny jinými, nicméně si je posluchač bez námahy skládá do slov a vět.\n\nRetence se liší od paměti tím, že vzpomínky je třeba vyvolávat zvláštním aktem intence, kdežto právě uplynulé má člověk k dispozici přímo; jinak by řeči nemohl rozumět. Podobně člověk podržuje čili retinuje třeba souvislost filmu nebo příběhu, kdežto kdo začátek neviděl, musí se na souvislosti vyptávat.\n\nV této širší přítomnosti je však obsaženo i očekávání příštího, které Husserl nazývá protence. Jedině tak lze totiž vysvětlit podivuhodný fenomén překvapení: něco mne může překvapit jen proto, že jsem očekával něco jiného. Tak člověka dráždí, když poslouchá pianistu začátečníka, který opakovaně sahá vedle. Tvůrci filmů dbají na to, aby scéna před nějakým dramatickým okamžikem diváka spíše uklidnila, aby účinek překvapení byl větší. V dobře známém prostředí člověk ví, s čím může počítat, a tak se pohybuje směleji než v neznámém nebo neosvětleném, kde nemůže nic předpokládat.\n\nBezprostředně vnímané a zakoušené (prezentace) spolu s retencí a protencí tvoří časový dvorec, zkušenostní přítomnost. Že není bodová, dokládá fakt, že kdykoli potřebujeme své činnosti přesně synchronizovat, musíme si v této přítomnosti vytvořit zvláštní pokud možno bodovou značku, například výstřel startéra v běžeckém závodě. K podobným závěrům došel i americký psycholog William James, který mluvil o „rozlehlé přítomnosti“ (\"spacious present\").\n\nRetence se v přítomném vědomí reprodukují, vytvářejí retence retencí, a přitom slábnou, ztrácejí na obsahu a určitosti. Husserl to přirovnává k ohonu komety a mluví o „ohonu retencí“. Ani protence není časově přesně vymezena, takže hranice přítomného vědomí nejsou ostré. Přesto je lze přibližně vymezit. V psychologických pokusech se testuje tzv. „krátkodobá paměť“, jakou člověk potřebuje na rozumění řeči, v rozsahu kolem deseti sekund. Na druhé straně je člověk schopen vnímat film nebo – s jistým úsilím – celou přednášku.\n\nTato schopnost pozornosti se dá trénovat, vyžaduje úsilí, ale není neomezená. Závisí také na tom, jak silně člověka sledovaný děj či příběh zajímá, jak silně mu na něm záleží atd. Společenský provoz a zkušenost ukázaly, že nárok na pozornost běžného diváka a posluchače se nemá přepínat a nemá překračovat jednu až dvě hodiny. Tak trvá školní hodina 40 minut, koncert, fotbalový zápas nebo přednáška zhruba dvakrát tolik a za mimořádných okolností musí být třeba chirurg schopen udržet souvislou pozornost i několik hodin. To je však velmi namáhavé a vyčerpávající.\n\n\n\n"}
{"id": "232428", "url": "https://cs.wikipedia.org/wiki?curid=232428", "title": "Jan Broda", "text": "Jan Broda\n\nJan Broda (30. ledna 1911, Drahomyšl – 6. ledna 2007, Skočov) byl polský učitel, spisovatel, bibliofil a popularizátor dějin Těšínska.\n\nRoku 1978 byla vydána jeho historická studie \"„Dzieje parafii diecezji cieszyńskiej”\", týkající se dějin evangelických farností na Těšínsku. V roce 1980 mu vyšla folklórně laděná sbírka \"„O czarownicach, utopcach i nocnicach”\".\n"}
{"id": "232430", "url": "https://cs.wikipedia.org/wiki?curid=232430", "title": "Adamův most", "text": "Adamův most\n\nAdamův most, také nazývaný Rámův most nebo Rama Setu (ze sanskrtského ) je řetěz korálových mělčin táhnoucí se mezi ostrovem Manar u severozápadního pobřeží Srí Lanky a ostrovem Raméšvarám u severovýchodního pobřeží Indie. „Most“ je 48 km dlouhý a odděluje Mannárský záliv na jihozápadě od Palkova zálivu na severovýchodě.\n\nNěkteré písčiny vystupují nad vodní hladinu, protože moře v oblasti je velmi mělké. Do 15. století bylo možné po „mostě“ přejít suchou nohou. Podle chrámových zpráv ho poškodil až silný cyklon v roce 1480.\nNyní spojuje ostrov Raméšvarám u indického pobřeží s pevninskou Indií Pambanský most.\n\nPojmenování \"Rámův most\" odráží jednu z teorií o jeho vzniku. Podle hinduistické mytologie, konkrétně eposu Rámájana, byl most zbudován na Rámovu žádost jeho spojenci (opičí armádou). Most byl zbudován na plovoucích píscích, ale bohové později ukotvili skály do mořského dna, tak vytvořili současný řetěz skalnatých mělčin. Tak pomohli Rámovi zachránit jeho manželku Sítu, unesenou králem démonů Rávanou, který se potom stal vládcem Lanky.\n\nV roce 2007 se indická vláda rozhodla prokopat skrz Adamův most kanál, čímž by se cesta lodí podél pobřeží Indie zkrátila o více než třicet hodin. Tento plán však vyvolal silný odpor hinduistických organizací, které argumentovaly, že nelze ničit „most“, který je podle nich dílem bohů. Indický Nejvyšší soud na základě odborných posudků rozhodl, že most byl stvořen přírodními procesy. Jako reakci na toto rozhodnutí odvolala indická ministryně kultury Ambika Soníová dva ředitele archeologického ústavu, kteří vypracovali odborné posudky a pohrozila demisí, pokud by se za ně premiér zasadil.\n\nMédia jako Hindustan Times, Vaishnava News Network a Indolink již dříve prohlašovala, že most je důkazem pravdivosti událostí vyprávěných v Rámájáně. Podle nich je most starý 1 750 000 let a dokazuje tím tedy zároveň přítomnost lidí v oblasti již v této době. Kromě satelitních snímků NASA uvádějí několik geologických argumentů jako důkaz svých tvrzení. Nicméně NASA se distancuje od tvrzení podporujících tuto teorii. Podle NASA není „most“ nic víc než přírodní řada mělčin a není zde žádný důkaz svědčící o lidské přítomnosti dříve než před 350 000 lety.\n\nExistují různé odhady stáří mostu i rozličné teorie jeho vzniku:\n\n"}
{"id": "232431", "url": "https://cs.wikipedia.org/wiki?curid=232431", "title": "Požární sport", "text": "Požární sport\n\nPožární sport, občas také hasičský sport, je oblast sportu, která úzce souvisí s hasičskými jednotkami, zvláště pak se sbory dobrovolných hasičů, nicméně je součástí speciální tělesné přípravy příslušníků hasičských záchranných sborů krajů a zaměstnanců hasičských záchranných sborů podniků. Každoročním vyvrcholením je mistrovství ČR v požárním sportu družstev HZS ČR a mistrovství ČR družstev SDH obcí, kde právo účasti soutěžící získávají v postupových kolech a do mistrovství se kvalifikují nejlepší družstva i jednotlivci.\n\nPrvní větší poznatky o požárním sportu přivezl do naší republiky bývalý náčelník Hlavní správy požární ochrany ČR Ing. Pavel Stoklásek v roce 1967 ze své cesty do bývalého Sovětského svazu, kde tento sport hasiči prováděli již od roku 1937 a stal se u nás jedním ze zakladatelů a velkých propagátorů sportu, jehož cílem je zvyšování obratnosti, rychlosti a fyzické zdatnosti hasičů.\n\nHasiči z České republiky se poprvé zúčastnili mezinárodní soutěže v požárním sportu v roce 1968 v Leningradě. Reprezentovali nás narychlo secvičení hasiči z Prahy a v tomto prvém mezinárodním klání získali stříbrnou medaili v disciplíně požární útok. V roce 1969 v Rumunsku a v roce 1970 v Polsku nás reprezentovali brněnští hasiči, kteří již absolvovali kvalitnější přípravu na tyto mezinárodní soutěže. Výsledkem bylo 2 x 1. místo v požárním útoku, bronz v celkovém hodnocení družstev a 4. místo ve štafetě na 4 x 100 m.\n\nV roce 1970 bylo vrcholnými orgány požární ochrany ČSR a SSR rozhodnuto zavést požární sport do výkonu služby všech profesionálních hasičů v bývalé ČSSR a požární sport se stal součástí jejich odborné a fyzické přípravy.\n\nPrvní celostátní soutěž v požárním sport byla uspořádána v roce 1970 v Ostravě. Tam se ještě projevila nedostatečná zkušenost s pořádáním takovéto soutěže. Chyběl kvalifikovaný sbor rozhodčích, jednotný výkladu pravidel požárního sportu, a rovněž některé \"narychlo\" zhotovené překážky mnohdy nesplňovaly dané technické požadavky. Další mistrovství ČSSR, kde již byla většina chyb a nedostatků odstraněna, proběhlo v roce 1971 v Trenčíně, druhé pak v roce 1972 ve Frýdku-Místku. Tím bylo započato s pravidelným každoročním konáním mistrovství ČSSR profesionálních hasičů a jeho pravidelným střídáním na Slovensku a v Česku. Každému mistrovství ČSSR předcházely národní soutěže, ze kterých se nominovalo prvních šest družstev na celostátní soutěž. V tomto období začala systematická práce v této oblasti tělesné přípravy hasičů, což se projevilo i na sportovních výkonech závodníků nejen na domácí aréně, ale i na mezinárodním kolbišti. Mezi vrcholné období výkonnosti našich závodníků lze zařadit období druhé poloviny 80. let. V té době byl například registrován národní rekord v disciplíně 100 m s překážkami, kterého dosáhl v roce 1989 na mezinárodní soutěži CTIF ve Varšavě Ivan Trojan z Třebíče, časem 16:31s.\n\nDisciplíny požárního sportu jsou:\n\nSoutěží se v kategoriích rozdělených podle věku účastníků. V přípravce závodí nejmladší děti od tří do šesti let. Dále pak mladší žáci (6–11 let), starší žáci (11–15 let). Dále se pak kategorie rozdělují na dorost, které se dále dělí na družstva, kde jsou děti od 14 do 18 let, a na jednotlivce, které se dělí na mladší (13–14), střední (15–16) a starší (17–18). Dále pak na ženy a muže od 18 let.\n\nSoutěží se účastní jak členové dobrovolných hasičských sborů, tak profesionální hasiči. Oficiální pravidla hasičského sportu vydává generální ředitelství Hasičského záchranného sboru České republiky.\n\nJsou pořádány různé místní pohárové soutěže (v rámci okresů), které jsou často součástí oblastní hasičské ligy. Prestižní soutěží je tzv. Extraliga; dále existují například Slovensko-moravská hasičská liga, Zlínská liga, Jihovalašská liga nočních soutěží a postupová kola od úrovně okrsků, přes okresní a krajská kola až po mistrovství republiky. Na mezinárodní úrovni se pak pořádají mistrovství Evropy, olympiády a mistrovství světa.\n\nDvojboj\n\nTato disciplína je určena pouze pro kategorii dorost – jednotlivci. Daný závodník běží sto metrů, během nichž musí proskočit oknem a přenést přenosný hasicí přístroj.\n\nBranný závod \n\nTato disciplína je součástí postupové soutěže pro děti (mladší/starší) a dorost. Na trať se vydávají 5členné týmy nebo v případě dorostu i jednotlivci. Délka trati je ovlivněna kategorií a pořadatelem (Okres, republiku i kraj vždy pořádá jedno SDH v daném okrese/kraji/republice a záleží tak na jeho podmínkách). Kontroly \nNa jednotlivých kontrolách, si kromě zdravovědy, každý člen týmu tahá jednu otázku/uzel/značku. Za každou špatnou odpověď (špatně provedený úkol, neshozené špalíčky) se k času na trati přidávají trestné minuty. \n\nNejrozšířenější disciplínou požárního sportu je požární útok. Spočívá v tom, že za pomocí 2 savic, sacího koše, čerpadla (stříkačka PS12), hadic (2xB 4xC - u žen, muži - 3xB, 4xC), proudnic a rozdělovače musí družstvo utvořit dva útočné proudy a dopravit vodu do dvou terčíků vzdálených obvykle 70 nebo 90 metrů (záleží na kategorii, v které družstvo závodí) od „základny“. Po nastříkání 10 litrů vody (okolo 25 s) nebo po shození signalizačního zařízení (pod 20 s) se zastaví časomíra a je určen výsledný čas pokusu.\n\nDélka dráhy (start–cíl) činí 100 m, šířka dráhy je 2,5 m. Ve vzdálenosti 23 m od startu je umístěna uprostřed dráhy překážka o šířce a výšce 2 m (dorost mladší a střední 1,7 m). Za touto překážkou si závodník umístí dvě hadice C-52 mm, 20 m dlouhou. Deset metrů za hadicemi začíná náběhový můstek kladiny délky 2 m a šířky 25 cm. Stejných rozměrů je i seběhový můstek. Vlastní kladina je dlouhá 8 m, široká 18 cm a vysoká 1,2 m (mladší a střední dorost 0,8 m). Ve vzdálenosti 25 m před cílem je vyznačeno území pro umístění rozdělovače.\n\nSoutěžící zaujme postavení na startu, po odstartování překoná překážku, uchopí hadice a rozvine je na konci kladiny, přeběhne kladinu, seběhne z kladiny za ohraničující čáru do vlastní dráhy, spojí hadice, jednou půlspojkou je napojí na rozdělovač. Připojí proudnici a proběhne cílem. Proudnici odpojí až na pokyn cílového rozhodčího. Ženy a dorostenky místo překážky překonají nízkou bariéru (4 cm tlustá, výška 70 cm, šířka 1,8 až 2 metry) a menší kladinu (šířka 18 cm, délka 8 m, výška 0,8 m) než dorostenci a muži.\n\nHadice mají jiné půlspojky než na 60 m, jsou to takzvané rotky. Hadice i proudnice mají danou váhu a délku. Proudnice má být těžká 0,5 kg a a dlouhá minimálně 25 cm, hadice má být 2,5 kg těžká. Každý má dva pokusy a zapisuje se ten nejlepší.\n\nDélka dráhy je 400 metrů, přičemž šířka dráhy je 2,5 metru. Jako štafetový kolík slouží proudnice.\n\nMuži mají po 30 metrech od startovní čáry postaven domeček, který soutěžící překoná pomocí žebříku se kterým vybíhá. Po té běží 70 metrů do předávky štafety, kde následující člen družstva běží 50 metrů a překoná bariéru o výšce 2 metry, po té pokračuje 50 metrů do další předávky, kde štafetu předá členovi, který sebere dvě štafetové hadice, a překoná s nimi kladinu vzdálenou 25 metrů od předávky, po seběhu z kladiny hadice rozhodí, půlspojky zapojí do sebe, další spojku umístí na připravený rozdělovač a připojí poslední koncovku na proudnici, po té běží 30 metrů, v odpojovacím území jí odpojí a předá ji poslednímu členovi. Zde člen družstva po 20 metrech od předávky uchopí přenosný hasicí přístroj a nese ho po trati 30 metrů a po té ho odloží na podložku, po té běží 50 metrů do cíle a čas se zastavuje.\n\nŽeny musí na prvním úseku proskočit oknem. Další členka překonává po uběhnutí 50 m nízkou bariéru (4 cm tlustá, výška 70 cm, šířka 1,8 až 2 metry). Třetí a čtvrtý úsek je stejný jako u mužů, ženy ale mají nižší kladinu.\n\nJe to zřejmě divácky nejatraktivnější disciplína požárního sportu. Výstup do čtvrtého podlaží cvičné věže je velmi náročná disciplína, spojující v sobě výbušnou sílu rukou s koordinací nohou. Proto v ní mohou soutěžit jen profesionální hasiči. Závodník musí vyšplhat téměř až do 11 metrů. \n\nKonstrukce čtyřpodlažní cvičné věže je tvořena kovovými profily obloženými z přední strany prkny, ve kterých jsou ve druhém, třetím a čtvrtém podlaží umístěna okna. Parapet okna druhého podlaží je ve výšce 4,25 m a vzdálenosti mezi parapety druhého, třetího a čtvrtého podlaží jsou 3,3 m. Podlaží čtvrtého patra je tak ve výšce 10, 85 m. Při plnění disciplíny se pod věží umisťuje z bezpečnostních důvodů zajišťovací poduška. Hmotnost hákového žebříku musí být nejméně 8,5 kg.\n\nSoutěžící s jednohákovým žebříkem v ruce startuje ze vzdálenosti 32,25 m od cvičné věže. Držený žebřík může startovní čáru přesahovat podle potřeby závodníka. Ruce soutěžícího mohou přesahovat přes startovní čáru pokud se dotýkají jen žebříku. Start může být nízký nebo vysoký, při vysokém startu se žebřík musí dotýkat země. Po odstartování doběhne se žebříkem k věži, zavěsí jej na parapetní desku okna druhého podlaží cvičné věže, vystoupí po něm, vysedne na parapetní desku, převěsí žebřík do třetího podlaží, vystoupí po něm, vysedne na parapetní desku, převěsí žebřík do čtvrtého podlaží a vystoupí po něm. Pokus je ukončen při doteku soutěžícího oběma nohama podlahy ve čtvrtém podlaží cvičné věže. \n\n"}
{"id": "232435", "url": "https://cs.wikipedia.org/wiki?curid=232435", "title": "František Dobeš", "text": "František Dobeš\n\nFrantišek Dobeš (17. prosince 1895, Střítež nad Bečvou – 15. března 1975, Valašské Meziříčí) byl český spisovatel.\n\nJeho hlavním dílem je několik svazků \"Knihy o Stříteži\", které byla vydána po druhé světové válce. Dílo má pět svazků, každý popisuje určité spektrum obce. Kniha je psána velice poutavým jazykem. V dnešní době je tato kniha již ve velmi malém počtu kusů a velice těžko se shání. Nejvíce knih zůstalo mezi rodinami starousedlíků.\n\nDále vydal kroniku rodu Dobšů ze Stříteže nad Bečvou a podílel se na vydání knihy \"Valašské Meziříčí v pamětech třicetileté války\" od F. Dostála. Ve spolupráci s J. Janovským vytvořil knihu o historii \"Reichových skláren v Krásně\".\n\n"}
{"id": "232436", "url": "https://cs.wikipedia.org/wiki?curid=232436", "title": "Systema", "text": "Systema\n\nSystema ( [sistjema]) je ruský bojový styl.\n\nSystema (do češtiny přeloženo „systém“) je styl ruského boje. První zmínky o něm pochází z 10. století. Byl vytvořen v reakci na různé bojové styly nepřátel, kteří ohrožovali Rusko z jihu, západu, severu i východu. Boje se odehrávaly na různých typech terénu a v rozdílných klimatických podmínkách (za horkého léta i v kruté zimě), ať už se zbraněmi (nože, bajonety, meče, pistole) nebo bez nich.\n\nNazývá se „systema“ anebo někdy také „system“ především proto, že není pouze bojovým stylem, ale uceleným výchovným, morálním a vzdělávacím systémem, který je založený na \"neničení\" (cílem je ujištění se, že váš trénink ani postoj neublíží vám ani vašemu partnerovi), systema rozvíjí schopnosti člověka na fyzické, psychické i duševní úrovni a je založena na neprotivení se síle a využívání síly a váhy protivníka k jeho vlastní prohře. Systema byla dříve více spjata s pravoslavným křesťanstvím. Po Říjnové revoluci roku 1917 však byla od křesťanské víry částečně odkloněna a začala se více praktikovat u vojenských a policejních jednotek jako SPECNAZ (vojska specialnogo naznačeňja), VDV (výsadkáři) a SOBR (speciální oddíly okamžité reakce), případně u některých jednotek OMON (zásahové oddíly). Je založena na přirozených (instinktivních) reakcích člověka a nemá žádná zbytečná pravidla a omezení (kromě morálních), jedná se o volný styl. Systema není sport a to z ní dělá prakticky použitelný a efektivní bojový styl. Její zvládnutí má být relativně snadné a efektivní. Je velice oblíbená u ruských speciálních jednotek.\n\nSystema má několik významných představitelů:\n\n"}
{"id": "232437", "url": "https://cs.wikipedia.org/wiki?curid=232437", "title": "Sd.Kfz. 254", "text": "Sd.Kfz. 254\n\nSd.Kfz. 254 bylo průzkumné kolopásové vozidlo německého Wehrmachtu, používané během II. světové války.\n\nPodle požadavku velení rakouské armády postavila firma Saurer roku 1935 prototyp kolopásového dělostřeleckého tahače. Prototyp dostal označení RR-6 (Räder-Raupen). Po dalším vývoji vznikl typ RR-7, schválený roku 1937 pro armádní službu. Bylo objednáno 160 vozidel. Produkce začala roku 1938, do anšlusu se podařilo vyrobit jen 15 kusů, poté byla výroba zastavena. Vyrobené tahače převzal Wehrmacht.\nJeště v roce 1938 však německý zbrojní úřad nařídil výrobu dalších 140 vozidel. Byla však požadována pancéřovaná vozidla, určená pro frontový průzkum. Vzniklá pancéřovaná verze nesla tovární označení RK-7 (Räder-Kettenfahrgestell), označení Wehrmachtu Sd.Kfz. 254. Sériová výroba probíhala v letech 1938–1940. V pancéřované verzi bylo dokončeno 129 kusů, zbylých 11 zůstalo ve formě nepancéřovaných tahačů.\n\nSd.Kfz. 254 byly nasazeny v Africe, na východní frontě a na Balkáně. Byly využívány především jako průzkumná vozidla motorizovaných dělostřeleckých pluků tankových divizí. Sloužily v řadách 1.Pz.Div. ,2.Pz.Div., 7.Pz.Div., 11.Pz.Div. a 15.Pz.Div. Z důvodu náročnosti na údržbu a nedostatku náhradních dílů byly postupně stahovány ze služby, poslední snad kolem roku 1944.\n\nV roce 1950 nalezl vrak tahače RR-7 bývalý automechanik Václav Uhlík z Líní u Plzně. Stroj opravil a přestavěl na opancéřovaný transportér. V něm hodlal uprchnout do Bavorska, spolu se svou ženou, dvěma dětmi, Libuší Cloudovou a dalšími třemi uprchlíky. Dne 25. července 1953 prorazili tři pásma drátěných překážek a pronikli třicet kilometrů hluboko na západoněmecké území. Tam požádali o azyl a vystěhovali se do USA, kde byl jejich stroj vystavován jako „Freedom Tank“ (Tank svobody), dokonce se pro svou popularitu objevil i v televizní show Eda Sullivana. Uhlík svůj tank daroval Fordovu muzeu v USA, kde byl jako exponát uložen desítky let. Později ho získal soukromý sběratel z Michiganu, který ho vlastní ve své soukromé sbírce dodnes.\n\nSd.Kfz. 254 je postaven na základě rakouského kolopásového tahače Saurer RR-7. Vozidlo má tedy pásový i kolový podvozek.\n\nPásovou část tvoří sestava šesti pojezdových kol odpružených vinutými pružinami. Dále je zde hnací kolo (vpředu) a napínací kolo (vzadu). Pás je nesen třemi kladkami.\n\nKolovou část tvoří čtyři mechanicky sklopná kola s automobilovými pneumatikami. Při jízdě na kolech jsou poháněna pouze zadní kola, přední kola jsou řiditelná. Sklápění kol zajišťuje pomocný motor přes šnekový převod. Změna podvozku trvá asi 4 sekundy a lze ji provádět pouze při stání. Sklápění je ovládáno z místa řidiče.\n\nVozidlo je poháněno dieselovým motorem Saurer CRDv. Převodovka má 5 stupňů vpřed a 1 vzad.\n\nNástavba vozidla je plně uzavřená, svařená z pancéřových plechů tl. 14,5 mm (vpředu), 10 mm (boky, záď) a 5,5 mm (vrchní a spodní část). Vozidlo je vybaveno radiostanicemi FuG 4 a FuG 8 s rámovou anténou a FuSpr s prutovou anténou.\n\n"}
{"id": "232438", "url": "https://cs.wikipedia.org/wiki?curid=232438", "title": "Dol", "text": "Dol\n\nDol (Na Dole) je bývalý mlýn, dnes areál Výzkumného ústavu včelařského, na pravém břehu Vltavy proti Libčicím nad Vltavou, při ústí Máslovického potoka, asi 20 km severně od Prahy. Katastrálně a samosprávně patří k obci Máslovice v okrese Praha-východ, fakticky je díky zdejšímu přívozu úzce spojen s Libčicemi nad Vltavou v okrese Praha-západ.\n\nPrvní písemná zmínka o máslovickém mlýnu Na Dole je z roku 1298. V 16. století patřil i se vsí Máslovice svatovítské kapitule. V roce 1893 koupil mlýn mladočeský politik Julius Grégr a poblíž něj si postavil letní sídlo, v němž pak žil až do své smrti v roce 1896. Na stráni nad mlýnem zřídil vinici, větrušickou stráň zalesnil smíšeným lesem a usiloval o všestranný rozvoj Máslovic. Celý svůj majetek v Dole pak odkázal jednomu ze synů, Radomírovi, který trpěl silnou padoucnicí a byl plně odkázán na péči ošetřovatele. V letech 1914–1921 objekt měl ve správě Ladislav Prokop Procházka, zeť Julia Grégra, Radomírův poručník, hlavní pražský hygienik a později ministr zdravotnictví. Po Radomírově smrti prodala rodina celý areál státu a ten sem roku 1923 přemístil Výzkumný ústav včelařský.\n\nAč je Dol od Máslovic vzdálen vzdušnou čarou necelý kilometr, nemá s nimi přímé silniční spojení: cesta po silnici přes Vodochody je dlouhá asi 4 kilometry (silnice do Vodochod byla postavena kolem roku 1915), přímo spojuje obě sídla jen strmá lesní cesta. Po pravém břehu nejezdí do Dolu žádná veřejná doprava. Skalnatá stráň mezi Máslovicemi a Dolem je od roku 1999 chráněná jako přírodní památka Máslovická stráň. Severně od Dolu, ještě v katastrálním území Máslovic, začíná pásmo rekreačních chat, které plynule pokračuje až do Dolánek, které již patří k obci Zlončice a okresu Mělník.\n\nHistoricky a dopravně má Dol vazby především na město Libčice nad Vltavou v okrese Praha-západ. K nim odedávna patří školou, farou i poštou. S Libčicemi spojuje Dol celoročně a každodenně přívoz pro osoby a jízdní kola. Ze 40 zaměstnanců výzkumného ústavu jich denně jezdí přívozem 35, přičemž oni i jejich nezaopatřené děti mají přepravu zdarma.\n\nDolský přívoz patří mezi nejstarší vltavské přívozy. Podle záznamu v urbáři svatovítské kapituly z roku 1557 patřilo provozování přívozu (tedy „chovat lodě k lovení ryb a převážení“) k povinnostem a výsadám držitelů mlýna. Později majitelé mlýna přívoz pronajímali. Nájemce Matěj Vlasák měl v roce 1893 povinnost odvádět ročně 120 zlatých a 84 kg ryb. Posledním nájemcem byl Břetislav Kraif z Libčic. V letech 1955–1959 provozovala přívoz obec Máslovice, v letech 1959–1997 okresní správa a údržba silnic a od roku 1997 je provozovatelem Výzkumný ústav včelařský.\n\nDol je však i významným turistickým uzlem, po pravém vltavském břehu přes něj vede páteřní cyklotrasa č. 2 a pěší evropská dálková trasa E10, zde značená červeným pásovým značením jako trasa KČT č. 0005, takže i přívoz je turisty využíván. U přívozu v Dole také začíná místní netradiční naučně-rekreačně-umělecká Máslovická stezka, vedoucí přes Máslovickou stráň do Máslovic, zřízená v roce 2003 účastníky máslovického sochařského sympozia a místními nadšenci podle návrhu sochaře Vladimíra Chalupného.\n"}
{"id": "232439", "url": "https://cs.wikipedia.org/wiki?curid=232439", "title": "Retence", "text": "Retence\n\nRetence (z lat., zadržení, podržení) může znamenat:\n\n"}
{"id": "232441", "url": "https://cs.wikipedia.org/wiki?curid=232441", "title": "José María Narváez", "text": "José María Narváez\n\nJosé María Narváez (1768 Cádiz – 4. srpen 1840, Guadalajara, Mexiko) byl španělský průzkumník a mořeplavec, jehož cesty a objevy souvisí především s oblastí pobřeží amerického severozápadu. 5. července 1791 objevil a prozkoumal oblast v okolí bývalého města West Point Grey - součásti dnešního Vancouveru v kanadské provincii Britská Kolumbie.\n"}
{"id": "232443", "url": "https://cs.wikipedia.org/wiki?curid=232443", "title": "Horkýže Slíže", "text": "Horkýže Slíže\n\nHorkýže Slíže je slovenská rocková kapela z Nitry, která vznikla 4. listopadu 1992. Dvakrát získala platinovou desku. Jejich hudba je označována jako punková, punk rocková, nebo jednoduše rocková.\n\n\n\n\n\n\n\n\n"}
{"id": "232446", "url": "https://cs.wikipedia.org/wiki?curid=232446", "title": "Hradečno", "text": "Hradečno\n\nObec Hradečno se nachází v okrese Kladno, kraj Středočeský. Rozkládá se asi deset kilometrů severozápadně od Kladna. Žije zde obyvatel.\n\n\nPrvní písemná zmínka o vesnici pochází z roku 1523. Zmínka z roku 1413, která připomíná Hanuše z Neprobylic na Hradčanech, se může vztahovat k pražským Hradčanům. V roce 2016 zde žilo 491 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Hradečno \"(přísl. Nová Studnice a Nová Ves, 507 obyvatel)\" byly v roce 1932 evidovány tyto živnosti a obchody: autodrožka, výroba cementového zboží, cihelna, holič, 4 hostince, kolář, konsum Včela, krejčí, obchod s mlékem, 3 obuvníci, řezník, 5 obchodů se smíšeným zbožím, 2 trafiky, truhlář.\n\n\n\n"}
{"id": "232450", "url": "https://cs.wikipedia.org/wiki?curid=232450", "title": "Finnsnes", "text": "Finnsnes\n\nFinnsnes je město v Norsku, které má 4 481 obyvatel (k roku 2015). Tvoří bránu na druhý největší norský ostrov Senja, se kterým je spojeno mostem klenoucím se přes oceán. Město je správním střediskem Lenvik kommune v oblasti Troms.\n\nJelikož je město správním střediskem a jedním z větších měst v oblasti, nachází se zde obchody všeho druhu, pošta, zábavní centrum a přístaviště. Leteckou obsluhu zajišťuje letiště v Bardufossu, které je přibližně 50 km vzdálené. Centrum je z větší části nově vystavené a nedaleko se nachází malé umělé jezírko.\n"}
{"id": "232451", "url": "https://cs.wikipedia.org/wiki?curid=232451", "title": "Julius Grégr", "text": "Julius Grégr\n\nJulius Grégr (19. prosince 1831 v Březhradu u Hradce Králové – 4. října 1896 v Dolu u Libčic nad Vltavou) byl český novinář a politik, spoluzakladatel Národní strany svobodomyslné (mladočeské), poslanec Českého zemského sněmu a Říšské rady, roku 1861 spoluzakladatel a spoluvlastník deníku \"Národní listy\", bratr Eduarda Grégra.\n\nStudoval právo na Karlo-Ferdinandově univerzitě v Praze. V roce 1859 získal titul doktora práv a působil pak do konce roku 1860 jako advokátní koncipient ve Frýdlantu. Následně se vrátil do Prahy.\n\nV roce 1860 se v české společnosti v souvislosti s návratem mocnářství k ústavní formě vlády řešila otázka založení politického deníku prezentujícího názory české populace. Předáci české politiky jako František Ladislav Rieger a František Palacký tehdy potřebovali najít vhodnou osobu pro podání žádosti o koncesi na vydávání takového listu (oni sami nemohli, protože v ještě poměrně přísných tiskových poměrech v roce 1860 nebyli ze strany úřadů považováni za vhodné osoby pro vydávání novin). Emanuel Tonner tehdy doporučil právě Julia Grégra, který do té doby pracoval v advokátní kanceláři Dr. Pulkrábka ve Frýdlantu. Koncese na vydávání zamýšleného deníku pak byla skutečně úspěšně podána v září 1860 a schválena v listopadu 1860 na jméno Julia Grégra (postupujícího ve shodě s Riegrem). Rieger sice mezitím zkusil využít rapidně se uvolňující politické poměry a podal samostatně i vlastní žádost o povolení k vydávání novin, ale ta byla zamítnuta, a tak Rieger opětovně ve spojení s Grégrem ladil spuštění tohoto projektu pod jménem Národní listy. Grégr nebyl nicméně jen formální figurou, stal redaktorem a po necelém roce i majitelem Národních listů. První číslo vyšlo 1. ledna 1861 a deník se na desítky let stal nejvlivnějším českým periodikem. Spolu s ním se na provozu listu podílel i jeho bratr Eduard Grégr. V roce 1865 se s Národními listy sloučil i deník Hlas. V redakci působili přední novináři své doby a celý podnik se stal výdělečným.\n\nV roce 1862 pobyl deset měsíců ve vězení, kam se dostal za tiskové přečiny. Po dobu nepřítomnosti ho v čele redakce zastupoval bratr Eduard Grégr.\nS bratrem Eduardem sdílel i politické názory, které byly liberální, antiklerikální a nacionalistické, a časem se okolo nich vytvořila názorová platforma, z níž se zrodila samostatná Národní strana svobodomyslná (mladočeská). Již v 60. letech se rozcházel v mnohých otázkách s názory hlavního proudu české politiky tak, jak ji reprezentovali František Ladislav Rieger a František Palacký. V roce 1863 to byla například otázka postoje k polskému povstání proti carské vládě, kde Rieger i Palacký razili proruské, slavjanofilské stanovisko. Eduard Grégr tehdy sice přijal Palackého stati k otištění, ale redakční pozice Národních listů byla odlišná. Rieger v roce 1863 proto zahájil vydávání vlastního politického deníku \"Národ\" a Národní listy zůstaly nadále sice nejvýznamnějším českým periodikem, ale trvale si udržovaly vlastní pozici, více či méně odlišnou od oficiální Riegrovy a Palackého platformy. Oba bratři Grégrové se roku 1864 účastnili schůzek, jež svolal Rudolf Thurn-Taxis, na kterých se profiloval program samostatné liberální politické strany. Nakonec ale k formálnímu ustavení nezávislé mladočeské formace nedošlo a oba proudy české politiky i nadále existovaly ve volné alianci.\n\nOd roku 1865 do roku 1870 a znovu v letech 1889–1895 zasedal na Českém zemském sněmu. Zemský sněm ho roku 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii měst a průmyslových míst. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl 23. února 1872 a znovu 11. června 1872 prohlášen pro absenci za zaniklý. Totéž se opakovalo po prvních přímých volbách do Říšské rady roku 1873, kdy Grégr získal mandát poslance za městskou kurii, obvod Hradec Králové, Náchod atd. Z politických důvodů se nedostavil do sněmovny, čímž byl jeho mandát 10. prosince 1873 a znovu po opětovné volbě 18. prosince 1874 prohlášen za zaniklý.\n\nPřitom uvnitř české politické scény se názory na pasivní rezistenci lišily. Většina politiků se shodovala na bojkotu vídeňské Říšské rady, ale část pozdějších mladočechů požadovala aktivnější přístup k uplatňování mandátů na zemském sněmu. V roce 1867 bratří Grégrové, Karel Sladkovský a další mladočeští aktivisté dosáhli alespoň toto, že na zemské mandáty se nebude ihned rezignovat, pouze se poslanci nebudou aktivně účastnit schůzí zemského sněmu. Jinak ale tehdy souzněl s hlavním proudem české Národní strany. Když v roce 1867 proběhlo rakousko-uherské vyrovnání a vznikla dualistická koncepce bez naplnění českých státoprávních aspirací, podílel se na demonstrativních pokusech o zmezinárodnění české otázky a byl jedním z členů české delegace na výstavu do Moskvy (takzvaná pouť na Rus). Spory z roku 1863 okolo hodnocení polského povstání byly v této emotivní době potlačeny. Polemiky okolo smysluplnosti pasivní rezistence vůči Českému zemskému sněmu ale trvaly. V roce 1868 \"mladočeši\" čelili kritice, že jejich zájem o vstup na sněm má zištnou motivaci. Následně pak skupina bratří Grégrů, Sladkovského a několika dalších poslanců demonstrativně složila zemské poslanecké mandáty. Julius Grégr se v této době spolu s bratrem a dalšími mladočeskými předáky podílel aktivně na vlně občanských protestů proti ústavnímu směřování Předlitavska, které vyvrcholily sérií masových demonstrací (táborové hnutí). V tajné policejní zprávě z té doby odeslané do Vídně je J. Grégr řazen mezi cca deset hlavních českých politiků.\n\nV roce 1870 inicioval předseda vlády Alfred Potocki rozhovory s českou opozicí. Existovala zde možnost dohody a naplnění českých požadavků. Zároveň s tím ale ožila aliance Národní strany s českou státoprávně smýšlející šlechtou a naplno se opět rozvinula i historická, konzervativní argumentace na obhajobu českých práv, což mladočeskému proudu nepřipadalo jako nejlepší řešení. Bratři Grégrové tehdy při poradách českých politiků vystupovali proti tomu, aby se jako základ českých požadavků vzal císařský patent z roku 1848 (takzvaná česká charta). Podřídili se ovšem pak většinovému opačnému názoru. Když pak ani následný vážný pokus o česko-rakouské vyrovnání (takzvané fundamentální články) z roku 1871 nebyl úspěšně prosazen, česká společnost opětovně zažívala radikalizaci a frustraci. Zpřísnily se i podmínky pro fungování tisku a Julius Grégr pociťoval silný tlak z úředních míst vůči Národním listů.\n\nNeshody ohledně pasivní rezistence vyvrcholily v roce 1873 a vedly k ustavení Národní strany svobodomyslné (mladočeské). Většina českých politiků nadále souhlasila s neúčastí na vídeňské Říšské radě, ale v otázce zemského sboru nebyly názory jednotné. Když Český klub coby společná sněmovní frakce českých státoprávních poslanců o otázce hlasoval, byla sice odsouhlasena pasivní rezistence i na zemském sněmu, ale pouhým poměrem 47 : 35 hlasů. Poražená (mladočeská) menšina reagovala 25. listopadu 1873 veřejným prohlášením, ve kterém sice předchozí většinové rozhodnutí respektovala, ale demonstrativně vrátila své mandáty \"do rukou voličů\", protože rozhodnutím o pokračujícím bojkotu pozbyly svého účelu. Mezi signatáři tohoto prohlášení byl Sladkovský, bratři Grégrové, Alois Pravoslav Trojan a další politici, kteří v té době již směřovali k ustavení samostatné politické strany. Národní (staročeská) strana označila jejich deklaraci za rozkolnictví. V této fázi ovšem ještě samostatná mladočeská strana nevznikla, protože tlak \"na rozbíječe národní jednoty\" byl ještě příliš silný. Definitivní rozkol v českém táboře a oficiální vznik mladočeské strany nadešel v následujícím roce. Zemské volby v Čechách 1874 poprvé přinesly existenci samostatné konkurenční mladočeské kandidátky. V prosinci 1874 se pak konal první sjezd nové politické formace. Julius Grégr napsal program nově utvořené mladočeské strany. Místo pasivního odporu prosazoval aktivní odpor, byl stoupencem všeobecného volebního práva, kladl důraz na rozvoj českého školství a české ekonomické síly.\n\nPo doplňovacích volbách v dubnu 1877 vstoupil J. Grégr aktivně na Český zemský sněm a stal se tak desátým mladočechem působícím v tomto sboru. V otázce českého bojkotu Říšské rady se schylovalo k zásadnímu obratu a to nejen mezi mladočeskými poslanci. V roce 1879 totiž Eduard Taaffe, představitel konzervativního německorakouského tábora, inicioval jednání s Čechy, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Julius Grégr se 16. září 1879 účastnil na klíčové schůzce mezi Taaffeho emisary a českými politiky (zastupoval na ní nemocného Karla Sladkovského, když koncem 70. let předseda strany Sladkovský onemocněl, převzal J. Grégr fakticky jeho roli.). Výsledkem schůzky bylo, že během několika měsíců po volbách roku 1879 česká reprezentace přistoupila na aktivní účast v parlamentu, kde staročeši, mladočeši, česká šlechta i moravští poslanci následně utvořili střechový Český klub coby jednu z hlavních koaličních formací podporujících vládu Eduarda Taaffeho. I Julius Grégr se stal ve volbách roku 1879 poslancem Říšské rady, za městskou kurii, obvod Slaný, Louny atd.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jeho nástup do Říšské rady byl v roce 1879 provázen velkou aktivitou, ale již od léta roku 1880 začal považovat českou politickou angažovanost ve Vídni za chybu. V lednu 1881 odešel do \"osobní pasivní rezistence\", vzdal se poslaneckého mandátu, rozešel se s Českým klubem a do jisté míry i s tehdejší mladočeskou stranou (která zprvu loajálně podporovala vládu). Nadále pak veřejně a politicky působil jako nezávislý a jeho \"Národní listy\" si udržovaly kritický postoj k vládě i postojům českých poslanců.\n\nCoby nadále nejvlivnější deník byly Národní listy objektem zájmu i pro nastupující politickou a intelektuální elitu. Tomáš Masaryk například v 80. letech vyjednával s Grégrem o spolupráci jeho deníku se skupinou okolo časopisu \"Athenaeum\". Jenže, když naplno propukl roku 1886 spor o Rukopisy, postavil se Grégr na stranu zastánců jejich pravosti. Následujícího roku pak zaútočil na stať Huberta Gordona Schauera v prvním (prosincovém) čísle časopisu \"Čas\", který se v ní kriticky zamýšlel nad samotným smyslem budování českého národa jako samostatné entity, a potažmo na Masaryka a další lidi z jeho okruhu (Grégrův článek byl nazván \"Filosofové samovraždy\", coby odkaz na téma Masarykovy habilitační práce). Přihlásil se tak k národoveckému pojetí české politiky. Mezitím oživovala činnosti mladočeské strany, jež stupňovala svou kritiku vlády a přejímala nyní silněji radikální názory bratrů Grégrových. Pod vlivem Julia a Eduarda odmítla mladočeská strana nadále společné smířlivé pojetí českého politického života a zcela jasně se vymezila proti staročechům (drobečková aféra, punktace atd.).\n\nJiž zemské volby v Čechách 1889 přinesly mladočechům velké zisky a na zemském sněmu mladočeši fungovali jako samostatný subjekt. Julius Grégr zde vystoupil jménem strany a prezentoval postoj k českému státnímu právu, zatímco předák staročechů Rieger s ohledem na vládní angažovanost volil mírnější postup. Rozvrat staročeských pozic pak dovršila mladočeská agitace proti punktacím (pokus o česko-německý smír v Čechách). Volby do Říšské rady roku 1891 pak potvrdily masivní nástup mladočechů a prakticky celkové vymazaní staročeských pozic.\nV této době již ovšem Julius Grégr postupně opouštěl politický život. Ještě v roce 1892 se účastnil polemik na Českém zemském sněmu o národnostních otázkách. V nyní mohutné mladočeské straně ale bratři Grégrové už počátkem 90. let nepředstavovali jediný směr. Zatímco jejich rétorika byla květnatá, protivládní (až protidynastická) a nacionálně vypjatá (v tomto byl Eduard Grégr ještě radikálnější než Julius), ve straně se formovala skupina realističtějších politiků, jejichž hlavním představitelem se stával Josef Kaizl (a také Karel Kramář, Josef Herold nebo Bedřich Pacák a Gustav Eim). Ten prosadil, že v roce 1894 byla přijata nymburská rezoluce mladočechů, v níž se strana přihlásila k praktické politice a odmítla planý radikalismus. Tomáš Masaryk stranu po konfliktu s Grégrem zcela opustil v roce 1893. Důvodem pro Grégrův odchod z aktivní politiky ale byla i nemoc, které roku 1896 podlehl.\n\nJulius Grégr se poprvé oženil roku 1864 s Annou Eleonorou Hulešovou, dcerou pozdějšího pražského purkmistra Josefa Huleše. Měli spolu šest dětí. Nejstarší dcera Ludmila se provdala za profesora pražské techniky Karla Novotného, Božena byla manželkou pozdějšího pražského primátora Karla Groše, syn Prokop se stal lékařem, dcera Doubrava byla manželkou Karla Hlaváče, Syn Slavoj byl podnikatelem, dcera Jitka se provdala za pozdějšího ministra zdravotnictví Ladislava Prokopa Procházku. Po smrti první ženy (1876) se Grégr znovu oženil s Rosou Nobackovou (1880), se kterou měl tři syny a tři dcery, z nichž se Kornelie stala manželkou diplomata Ferdinanda Veverky, syn Odolen během druhé světové války kolaboroval s nacisty a zahynul během květnového povstání a manžel dcery Vladany byl naopak popraven během heydrichiády.\n\n\n"}
{"id": "232453", "url": "https://cs.wikipedia.org/wiki?curid=232453", "title": "Bogna Korjeńkowa", "text": "Bogna Korjeńkowa\n\nBogna Korjeńkowa (německy Bogna Koreng, * 1965) je lužickosrbská televizní moderátorka.\n\nBogna Korjeńkowa vyrostla v dvojjazyčném Radiboru (lužickosrbsky \"Radwor\"), severně od Budyšína (lužickosrbsky \"Budyšin\"). Po maturitě vystudovala germanistiku. Od roku 2003 pracuje jako vedoucí studia v Budyšíně a od 2001 též jako moderátorka hornolužickosrbského televizního vysílání Wuhladko. Její životní dráha u lužickosrbské televize počala v roce 1992, když tam spolupůsobila jako volná spolupracovnice. Dnes Bogna Koreńkowa žije se svou rodinou v obci Panschwitz-Kuckau (lužickosrbsky: \"Pančicy-Kukow\").\n\nV roce 2003 vysílání dostalo 3. cenu u mezinárodního rozhlasového a televizního festivalu národních menšin. Festivalu se zúčastnilo více než 60 evropských lidových skupin. Bogna Korjeńkowa dostala vyznamenání při udílení cen v ukrajinském městě Užhorodu, hlavním městě někdejší Podkarpatské Rusi.\n\n"}
{"id": "232455", "url": "https://cs.wikipedia.org/wiki?curid=232455", "title": "Vstup Chorvatska do Evropské unie", "text": "Vstup Chorvatska do Evropské unie\n\nChorvatsko vstoupilo do Evropské unie dne 1. července 2013, a stalo se tak jejím 28. členským státem. O členství požádalo v roce 2003 a Evropská komise zemi doporučila za oficiálního kandidáta na členství začátku roku 2004. Přístupová jednání komplikovaly zejména pohraniční spory se Slovinskem, členem Evropské unie.\n\nChorvatsko (spolu se Slovinskem) patřilo už v bývalé Jugoslávii k nejvíce proevropsky orientovaným republikám. Různé formy spolupráce s okolními zeměmi rozvíjelo prostřednictvím platformy Alpy-Jadran. Když se po 14. sjezdu jugoslávští komunisté vzdali moci a de facto tím otevřeli cestu k politické pluralitě, hlavním heslem na chorvatské politické scéně byl \"návrat do rodiny evropských demokracií\". \n\nPo Slovinsku se Chorvatsko zotavovalo z války nejlépe z bývalých republik Jugoslávie a doufalo, že se jako druhý stát bývalé Jugoslávie úspěšně začlení do Evropské unie. Vybudovalo stabilní tržní ekonomiku. Hospodářsky patří k rozvinutějším zemím, než tomu bylo v případě Rumunska a Bulharska, které do EU vstoupily v roce 2007.\n\nZa posledních deset let se podařilo díky vysokým nákladům na poválečnou obnovu zrekonstruovat alespoň částečně infrastrukturu Východní Slavonie a dalších míst, kde spolu v 90. letech bojovali Srbové a Chorvati. Pod dohledem mezinárodního společenství navíc proběhla tzv. „mírová reintegrace“ oblastí, které dříve tvořily východní část Republiky Srbská Krajina.\n\nChorvatsko nemohlo počítat s kladným vyřízením žádosti o vstup v dřívějších dobách. Hlavními překážkami byla jednak pro EU nepřijatelná vnitřní situace státu (tj. stav za vlády prezidenta Tuđmana), zejména kvůli komplikovaným vztahům se sousedy, zvláště pak s bývalou federativní republikou Jugoslávií, dále samotná vnitřní nepřipravenost EU k dalšímu rozšiřování (vyřešená přijetím Lisabonské smlouvy), a v konečném sledu přístupová jednání také negativně ovlivňoval spor Chorvatska o hranici se Slovinskem v oblasti Piranského zálivu, přičemž Slovinsko kvůli němu v roce 2009 na několik měsíců přístupová jednání zablokovalo.\n\nMezi další překážky pro zahájení přístupových jednání s Evropskou unií patřila rovněž i míra spolupráce Chorvatska s Mezinárodním trestním tribunálem v Haagu (tato skutečnost rovněž zbrzdila do jisté míry i srbské přístupové rozhovory). Původně mělo dojít k začátku přístupových rozhovorů s Chorvatskem již na začátku roku 2005, ale až v říjnu téhož roku potvrdil ICTY plnou spolupráci Chorvatska s tribunálem.\n\nChorvatsko podepsalo Dohodu o stabilizaci a přidružení dne 29. října 2001 v Lucemburku. Následoval ratifikační proces. Dohoda začala být účinná v roce 2005.\n\nStatus kandidátské země byl Chorvatsku udělen Evropskou komisí v polovině roku 2004. Vstupní jednání byla zahájena v říjnu 2005 a spustila proces prověřování a následně začala přístupová vyjednávání. \n\nPřístupová jednání byla zahájena v říjnu 2005, spolu se screeningem jednotlivých kapitol. Následovala vyjednávání o celkem třiceti pěti kapitolách. Kromě několika základních témat (svoboda pohybu osob, zboží a kapitálu; práce justice, finanční kontrola apod.) se jako nejvíce složitá kapitola nakonec ukázalo být životní prostředí (podobný problém však mají i další země v regionu; jedinou výjimkou je Černá Hora, která se prohlásila \"ekologickým státem\" a přijala striktní legislativu v oblasti životního prostředí). \n\nPoté, co sbor komisařů doporučil členským zemím Unie, aby s Chorvaty uzavřely poslední nedokončené kapitoly přístupových jednání\n\nVstup Chorvatska do Evropské unie podporovaly téměř všechny chorvatské politické strany s výjimkou několika menších euroskeptických a nacionalistických stran. Mezi taková uskupení patří například Akcija za bolju Hrvatsku (ABH), Hrvatska demokršćanska stranka (HDS) a Jedino Hrvatska (JH). Jediná politická strana, zastoupená v Saboru, která odmítala vstup do EU, je Hrvatska stranka prava.\n\nNacionalisté, kteří byli proti vstupu země do Evropské unie, argumentovali tím, že okamžikem vstupu se země otevře cizincům (mj. chorvatské pobřeží Italům) a že o ní budou rozhodovat druzí. V dlouhodobém horizontu by se pak samotné Chorvatsko mohlo stát kolonií silnějších zemí EU, navíc by bylo opět v jednom celku se Srbskem a možná i s Tureckem. Proto kritici Evropské unie často s posměškem častují společenství pojmem \"Euroslávie\" Problematická byla rovněž i otázka odlivu mladých pracovních sil do zahraničí, neboť Chorvatsko jako takové se s tímto fenoménem potýká de facto již od 70. let 20. století..\n\nV neděli 22. ledna 2012 se Chorvaté v referendu vyjádřili pro vstup do Evropské unie. \n\nNejvětší podporu měl vstup do Evropské unie v oblastech, kde žijí početné národnostní menšiny (jak Srbové, tak i Maďaři, Italové a další). Relativně nižší podpora v přímoří a blízkosti Dubrovníka byla dána obavami z případného přílivu především Italů a větší konkurence, které by byli tamní rybáři po vstupu na jednotný evropský trh vystaveni.\n\nKvůli vstupu do Evropské unie musela země přijmout celou řadu nových opatření. Byla přijata celá řada nových zákonů a také došlo k změně celé řady zaběhnutých zvyklostí a praxe. Musela být zreformována státní správa, které byla vyčítána neobratnost a těžkopádnost.\n\nV souvislosti s přijetím evropských norem muselo Chorvatsko rovněž přijmout nový ústavní zákon o právech národnostních menšin. Tento zákon do jisté míry polarizoval chorvatskou veřejnost, neboť na jeho základě byla mnohým menšinám, především té srbské dána mnohem širší práva, než měla dříve. Po celou první polovinu roku 2013 cloumala chorvatskou veřejností diskuze, mají-li mít dle tohoto zákona Srbové v pohraničních oblastech nárok na dvojjazyčné nápisy.\n\nTradiční chorvatské víno Prošek muselo být přejmenováno, neboť jeho dosavadní název je považován z evropské strany za matoucí (příliš blízký italskému Prosecco). Obavy rovněž vzbuzuje i otevření se volnému trhu v oblasti rybářství, které živí velkou část chorvatského pobřeží. Kromě nové konkurence se rybáři obávali nových norem a nařízení, které by jim mohly zvýšit náklady a učinit je nekonkurenceschopné.\n\nVstup Chorvatska do Evropské unie změnil také režim na chorvatsko-slovinských a chorvatsko-maďarských hranicích. Překročení hranic je od 1. července zjednodušeno, neboť hraniční kontroly bude provádět pouze jedna, společná chorvatsko-slovinská policejní služba. Došlo rovněž k snížení stavů personálu. Několik set pohraničníků již proto bylo z důvodu změny režimu na severních hranicích Chorvatska přemístěno na jih, k hraničním přechodům s Černou Horou, Bosnou a Hercegovinou a na východ se Srbskem. Jiní byli převeleni do státní správy.\n\nChorvatské veřejné mínění je mírně nakloněné vstupu do Evropské unie. Okolo 55 - 75 % obyvatel průběžně podporuje myšlenku evropské integrace. Pozitivní naladění Chorvatska ve smyslu vstupu do EU však zhoršila celá řada okolností, především špatná ekonomická situace jak v Chorvatsku, tak i v Evropské unii. Podporu vstupu rovněž snížilo i obvinění Ante Gotoviny u Mezinárodního trestního tribunálu v Haagu. \n\nChorvatská veřejnost si od vstupu do Evropské unie očekávala především snížení cen zboží, a to díky vyšší konkurenci a příchodu zahraničních firem na domácí trh.\n\nEvropská unie vyčlenila na rozvoj projektů na území Chorvatska celkem 3,5 miliardy € na dva roky. V sedmiletém období 2014–2020 počítá EU s 8,7 miliardami €, které mají být investovány do Chorvatska \n\nOčekávání, které Chorvatsko sdílelo spolu s dalšími zeměmi střední a východní Evropy, tedy, že Evropská unie pomůže zemi dosáhnout vyšší životní úrovně, však rozptýlila dlouhotrvající hospodářská a později dluhová krize v EU a vysoká míra nezaměstnanosti v Chorvatsku samotném. \n\nNěkteré země EU se rozhodly zavést pro Chorvatsko v oblasti volného pohybu pracovní sil přechodné období, aby si tak ochránily svůj trh práce. Mezi takové země patří např. jazykově blízké Slovinsko, dále Německo, Rakousko, Francie, Bulharsko a Spojené království, Řecko Některé země umožní přístup jen v oblasti některých profesí. Česko, Slovensko, Dánsko, Finsko, Estonsko, Litva a Irsko otevřely svůj pracovní trh bez jakýchkoliv omezení.\n\nObavy z nákupu půdy Chorvatsko vyřešilo vlastním přechodným obdobím. Po dobu sedmi let zakázalo příslušníkům jiných zemí (včetně EU) nákup zemědělské půdy na území Chorvatska.\n\nPo složitých vyjednáváních, kterými Chorvatsko úspěšně prošlo, následovala ratifikace přístupové smlouvy ve stávajících členských státech. Tento proces byl ukončen během roku 2012.\n\nV České republice se přístupovou smlouvou zabýval nejprve Senát, který smlouvu 25. dubna 2012 jednohlasně schválil (přítomno 59 senátorů).Následně se smlouvu zabývala Poslanecká sněmovna, zde byla smlouva schválena dne 8. června 2012, když pro přijetí hlasovalo 151 ze 164 přítomných poslanců. Ratifikační proces pak ukončil prezident republiky, který smlouvu podepsal 27. června 2012.\n\n14. dubna 2013 se v Chorvatsku uskutečnily první volby do Evropského parlamentu, kde zemi reprezentuje 12 zástupců.\n\n1. července 2013 Chorvatsko vstoupilo do Evropské unie. Toto datum stanovila Evropská komise dne 10. června 2011. Oficiální oslavy vstupu Chorvatska do EU se konaly dne 30. června 2013 na Náměstí bána Jelačiće v Záhřebu za přítomnosti José Manuela Barrosa a dalších představitelů Evropské unie.\n"}
{"id": "232456", "url": "https://cs.wikipedia.org/wiki?curid=232456", "title": "Tharsis", "text": "Tharsis\n\nTharsis je obrovská atypická vulkanická oblast poblíž rovníku Marsu západně od systému údolí Valles Marineris, která se táhne přes 4000 km a oproti okolním pláním se zvedá až do výšky 10 km. Rozkládá se na ploše přibližně 30 miliónů kilometrů čtverečních, čímž je velice výraznou dominantou celé západní polokoule planety.Její hmotnost se odhaduje na 10 kg. Celá oblast tak působí jako obrovská vypuklina. V oblasti se v rozsahu 1 500 km nacházejí od sebe čtyři obrovské štítové sopky včetně největší sopky sluneční soustavy Olympus Mons, třemi dalšími jsou Ascraeus Mons, Pavonis Mons a Arsia Mons. Tyto sopky jsou desetkrát až stokrát větší než pozemské ekvivalenty. Na severním okraji oblasti se pak nachází prastará sopka Alba Patera, která je rozměrnější, co se šířky týče, než Olympus Mons.\n\nDle geologických pozorování se předpokládá, že se jedná o nejmladší oblast na Marsu, ve které v nedávné době (z pohledu geologického času) docházelo k sopečným erupcím. Celá vystupující oblast vytváří zvláštní stavbu planety Mars tzv. dichotomii, kdy obě dvě polokoule jsou od sebe značně rozdílné.\n\nHmotnost Tharsis je tak obrovská, že pravděpodobně způsobila posun kůry a pláště Marsu přibližně o 20°. Tharsis se tak původně nacházela na severní polokouli, nikoliv v oblasti rovníku, kde jí můžeme pozorovat dnes. V oblasti Tharsis se často vyskytují mraky, které jsou pozorovatelné i pozemskými dalekohledy.\n\nOblast Tharsis se vyskytuje přibližně mezi 50° jižní šířky až 50° severní šířky a 60° až 150° západní délky, ale jedná se jen o přibližné vymezení. Oblast je natolik rozsáhlá a nesourodá, že přesné určení její hranice je složité. Na jihovýchodním okraji oblasti se nachází velký impaktní kráter Argyre Planitia. Na východním okraji je oblast Thaumasia Planitia, ohraničená na severu obřím údolím Valles Marineris, dále severněji se nachází Lunae Planum a Xanthe Terra klesající do nížiny Chryse Planitia. V severovýchodní části je oblast starší popraskané kůry s výraznými projevy vulkanismu Tempe Terra, které je částečně ovlivněno atypickou sopkou Alba Patera ležící vůči Tharsis na severním okraji. Severozápadní okraj tvoří Arkadia Planitia a západní Amazonis Planitia. Jihozápadní ohraničení přibližně tvoří Terra Sirenum.\n\nExistují hlavní teorie vzniku oblasti. První předpokládá, že za vznikem stojí procesy spojené s pláštěm Marsu. Druhá méně obvyklá a v současnosti již téměř nepřijímaná spojuje vznik s impaktní událostí v oblasti Hellas Planitia. Plášťové modely předpokládají, že se od hranice jádra-pláště začal směrem vzhůru zvedat obrovská masa teplejšího materiálu. Jelikož teplejší magma má menší hustotu než chladnější, začalo teplejší magma stoupat k povrchu. Teplejší magma začalo zatlačovat chladnější magma do spodních oblastí, což mohlo nastartovat cirkulaci v podobě plášťové konvekce.\n\nPři postupu vzhůru narazilo teplejší magma na planetární kůru, kterou začalo vyklenovat. Sestupující chladnější magma na druhou stranu po stranách vytvářelo místa, kde materiál chyběl a kůra zde začala klesat. Tyto pochody způsobily obrovské pnutí kůry, které se mělo projevit jejím popraskáním, vytvořením obrovských zlomových oblastí a mělo přispět i ke vzniku Valles Marineris. Odhaduje se, že celkové množství magmatu se pohybovalo okolo 3×10 km.\n\nPředpokládá se, že oblast začala vznikat v raném období Noachianu a její vývoj probíhal i nadále po celý Noachian. Dlouhodobá erupce ve stejné oblasti je nápadně podobná s vulkanismem v oblasti Havajských ostrovů, které jsou v této oblasti způsobovány podpovrchovou horkou skvrnou. Během magmatického vzniku oblasti se nejspíše do atmosféry Marsu uvolnilo extrémně obrovské množství sopečných plynů (převážně CO a HO) odpovídající nárůstu atmosférického tlaku na celé planetě až o 1,5 baru a nebo vytvoření vodní vrstvy na povrchu planety o mocnosti 120 metrů. Množství, které teoreticky mohlo být dostatečné, aby ohřálo atmosféru natolik, že se na povrchu mohla vyskytovat kapalná voda.\n\nDle měření je centrální část Tharsis nejspíše 8 kilometrů nad střední hodnotou povrchu. Celá tato vyvýšená oblast se obecně nazývá jako Tharsis Planitia. V oblasti se nachází 12 velkých sopek, které se všechny dohromady nazývají Tharsis Montes. Oblast je známá již od dob pozorování dalekohledy, jelikož se projevovala nápadným albedem povrchu. Sonda Mariner 9 v roce 1971 zjistila, že v oblasti se udály silné projevy vulkanické aktivity.\n\nOd jihozápadu k severovýchodu se oblastí táhne pás tří obřích štítových sopek. Jsou pojmenované jako \"Ascraeus Mons\" (nejdále od rovníku), \"Pavonis Mons\" (uprostřed) a \"Arsia Mons\" (spodní). Všechny tři sopky jsou menší než severozápadním směrem se nacházející Olympus Mons. Průměr jejich základny se pohybuje od 350 do 450 km a všechny se zvedají přes 15 km do výšky. Jelikož všechny tři sopky vyrůstají z vyvýšené oblasti Tharsis, mají v absolutních hodnotách téměř totožnou výšku s Olympus Mons.\n\nOblast Tharsis tvoří střed rozsáhlé zlomové oblasti, která pokrývá až jednu třetinu celé planety. Předpokládá se, že tento rozsáhlý zlomový systém mohl vzniknout jako reakce kůry na extenzivní síly vzniklých při vzniku této obrovské vyvýšeniny. Na základě měření počtu kráterů na povrchu Tharsis se předpokládá, že oblast je místy stará až miliardu let. Některé lávové výlevy jsou ale pouze 3 milióny let staré, jiné mohou být ještě mladší.\n\n"}
{"id": "232482", "url": "https://cs.wikipedia.org/wiki?curid=232482", "title": "Stidda", "text": "Stidda\n\nStidda je italská zločinecká organizace působící na Sicílii. Z pěti hlavních známých organizací mafiánského typu činných v Itálii je Stidda nejmenší a nejmladší. Vznikla jako odnož Cosa Nostry.\n\nPoprvé se o organizaci Stidda začalo veřejně mluvit v roce 1989. Francesco Marino Mannoia tehdy před soudem vylíčil její aktivity. Proces vedl soudce Giovanni Falcone (ten byl roku 1992 zavražděn).\n\nV roce 1992 o ní promluvil také Leonardo Messina, stejně jako Mannoia to byl bývalý člen Cosa Nostry. \n\nStiddu založili na přelomu 70. a 80. let 20. století členové Cosa Nostry, kteří nesouhlasili se svým bossem Riinou (Toto Riina je od roku 1993 ve vězení). Buďto dobrovolně odešli nebo byli k odchodu přinuceni. Za zakladatele jsou považováni Giuseppe Croce Benvento a Salvatore Calafato.\n\nStidda nemá jednoznačnou strukturu jako ostatní mafiánské organizace. Její jednotlivé klany operují v podstatě nezávisle na sobě. Noví členové neprochází přísným výběrem a starými rituály. Do Stiddy tak mohou přicházet zločinci a rváči z ulice, kteří by se jinak do ostatních organizací nedostali (kromě Stiddy a Cosa Nostry působí v Itálii Camorra, 'Ndrangheta a Sacra Corona Unita).\n\nNěkteří lidé ze Stiddy mají na pravé ruce mezi palcem a ukazováčkem malé tetování. Je to pět bodů v kruhu spojených do hvězdy (\"stidda\" znamená v sicilském nářečí \"hvězda\").\n\nČlenové Stiddy jsou nazýváni \"stiddari\" (v oblasti Caltanissetta) nebo \"stiddaroli\" (v oblasti Agrigento). Jejich počet se odhaduje na nejméně 5 000.\n\nStidda působí na jihu Itálie jako konkurent Cosa Nostry. Je aktivní zejména na jihu a východě Sicílie, v provinciích Caltanissetta, Agrigento, Siracusa, Catania a Ragusa. Za její centrum bývá označováno město Gela.\n\nStidda se zaměřuje na krádeže, vydírání a především na obchod s drogami. Spolupracuje přitom s albánskou mafií.\n\n\n"}
{"id": "232486", "url": "https://cs.wikipedia.org/wiki?curid=232486", "title": "Gibraltarská vlajka", "text": "Gibraltarská vlajka\n\nVlajka Gibraltaru je rozdělená na vodorovné třetiny, z nichž dvě horní jsou bílé a jedna spodní červená. Uprostřed bílého pruhu je umístěn červený hrad se třemi věžemi. Z hradu visí do červeného pruhu žlutý klíč obrácený k žerdi.\n\nZnak symbolizuje skutečnost, že Gibraltar je klíčem k Středomoří. Byl městu udělený Ferdinandem Aragonským a Isabelou Kastilskou 10. července 1502. Angličané ho potvrdili roku 1936. Vlajka je oficiálně používána od 8. listopadu 1982 a od vlajek jiných zámořských území Spojeného království se liší tím, že neobsahuje znak Británie.\n\nVlajka je symbolem gibraltarského nacionalismu a u obyvatel Gibraltaru je velmi oblíbená. Na Gibraltarský národní den (10. září) vyvěšují mnozí obyvatelé vlajky z oken a balkónů. V kulturním centru John Mackintosh Hall je k vidění 4 metry vysoká a 8 metrů dlouhá vlajka Gibraltaru vytvořená z Lega. V době svého vzniku to byla největší legová vlajka. Tvoří ji 393 857 legových dílků.\n\n\n"}
{"id": "232490", "url": "https://cs.wikipedia.org/wiki?curid=232490", "title": "Uničov", "text": "Uničov\n\nUničov ( ) je město v okrese Olomouc v Olomouckém kraji, 22 km severozápadně od Olomouce na řece Oskavě. Uničov býval královským městem, založen byl roku 1213 moravským markrabětem Vladislavem Jindřichem. Katastrální výměra činí 48,27 km² a žije zde obyvatel.\n\nDějiny nejstaršího osídlení Uničovska sahají až do doby kamenné. Archeologické nálezy keramických nádob, například páskové a malované keramiky z Brníčka, Dolní Sukolomi a Želechovic, později také keramiky nálevkovitých a zvoncovitých pohárů, se vyznačují typickou výzdobou a tvarem. Vedle zbytků nádob byly v okolí Uničova a v cihelnách v Brníčku a Dolní Sukolomi nalezeny také pazourkové nástroje, jejichž způsob opracování je podobný jako u nálezů v Předmostí a v Mladči. V cihelnách byly nalezeny i zvířecí kosti: např. mamutí kly o délce 160 cm v cihelně na Šibeníku, v Dolní Sukolomi čelist mladého nosorožce. V cihelně v Dolní Sukolomi byly kromě jiného nalezeny i hroby čtyř skrčenců s nádobami. Počet nálezů je dokladem existence velkého pravěkého tábořiště.\n\nOblast Uničovska byla osídlena i v následující době bronzové, z níž pocházejí nálezy ucelených pohřebišť lužického lidu. V Uničově bylo prozkoumáno 98 hrobů, Brníčku čtrnáct a Nové Dědině pět. Na pohřebištích byly vedle uren nalezeny i kultovní nádoby, výzbroj a ženské šperky. Z pozdější doby, někdy označované jako slezská kultura, pocházejí hromadné nálezy bronzu na stejných nalezištích.\n\nČetné důkazy osídlení pocházejí i z doby železné, z halštatského i laténského období. Z doby kdy při výrobě zbraní a nástrojů byl bronz nahrazen železem, jsou z oblasti Uničovska známy nálezy dokládající nejen rozsah osídlení, ale i kontakty s řemeslnicky vyspělou keltskou civilizací, jež se věnovala také obchodu a rýžování zlata (mezi vykopávkami z Dolní Sukolomi je i nádobka se zlatými zrnky). Důkaz o rozvoji obchodu v prvních stoletích našeho letopočtu podávají též nálezy římských mincí v cihelně v Brníčku – mince císaře Claudia z 1. století a Valentiniana ze 4. století.\n\nNe zcela podložené historické domněnky praví, že v době slovanského osídlení, jež začíná na přelomu 5. a 6. století, patřilo Uničovsko k území kmene tradicí označovaného jménem Hanáci.\n\nBlízká ložiska železné rudy byla příčinou rozvoje metalurgické výroby; z 8.–9. století pocházejí pece na tavení železa nalezené u Dolní Sukolomi, Brníčka a Želechovic. Želechovický nález tavicích pecí patří mezi nejvýznamnější archeologické památky na Uničovsku. V roce 1950 akademik Josef Poulík prokázal, že jde o rozsáhlou soustavu pecí ve dvou rovnoběžných řadách pocházející z 8.–9. století, tedy velmi pravděpodobně z doby před vznikem Velké Moravy. Ve vzdálenosti asi třiceti metrů od pecí byly nalezeny základy osady a nedaleko pak i povrchové naleziště železné rudy. Celkem archeologové odkryli 24 pecí, z nichž bylo možno při jedné tavbě získat až jeden metrický cent čistého železa.\n\nV 9. století se Uničovsko stalo součástí jádra Velkomoravské říše. Po jejím rozpadu bylo toto území, stejně jako většina Moravy, přičleněno ke vznikajícímu českému státu.\nDějiny města Uničova začínají roku 1213. Město vzniklo na místě, kde již dříve existovala slovanská osada, jež možná byla původně součástí vodního hradiska z doby Velké Moravy. Osada byla latinsky označovaná jako \"Vnisov\" či \"Vnichov\", tedy česky \"Unisov\", resp. \"Uničov\".\n\nNázev osady byl odvozen patrně od jména jejího zakladatele, jenž se nazýval Unik (resp. Uniš) a který tak dal základ pojmenování osady a budoucího města. Jiné vysvětlení názvu města nabízí uničovský historik Johann Kux, který jej odvozuje od německého pojmenování \"Hundshof\", tj. „psí dvůr“. Existuje ovšem také třetí teorie, která vychází ze souvislosti jména Uničov a latinského pojmu \"unicus\", tj. samojediný či zvláštní – toto pojmenování tedy mohlo odkazovat k izolovanému objektu v jinak neosídlené krajině.\n\nNa pečeti města je nápis v latině \"Unitas vita civitas\", přeloženo „jednotný život městský“, zkráceně a zkomoleně \"Uni civ\".\n\nNa počátku 13. století začali na sever Moravy přicházet noví obyvatelé – kolonisté zejména z německého území. Často tak činili na pozvání feudálních majitelů nevyužité půdy, aby zde založili nové osady a města. Do oblasti budoucího Uničova pozval tyto kolonisty markrabě Vladislav Jindřich, bratr tehdejšího krále Přemysla Otakara I. Tím dal podnět k založení města Uničova, a protože tak učinil jako králův moravský zástupce, byl Uničov od samého počátku městem královským.\n\nMarkrabí uzavřel smlouvu se zástupcem německých kolonistů Theodorichem (Dětřichem), aby jako tzv. lokátor vytyčil na propůjčené půdě poblíž brodu přes říčku Oskavu budoucí město, vyznačil náměstí a vyměřil pozemky pro budování domů (tzv. městiště). Smlouva byla pravděpodobně jen ústní, její originální text není znám. Vysazení města bylo úspěšné a Theodorich se stal prvním uničovským fojtem čili rychtářem. Tato funkce mu byla dána dědičně. Theodorichovo jméno dodnes nese obec Dětřichov nedaleko Uničova, již uničovský rychtář velmi pravděpodobně též založil.\n\nKolonisté začali s výstavbou města a zúrodňováním půdy. Každý si mohl zabrat tolik půdy, kolik stačil během třiceti let obdělat. Za půdu a držení usedlosti musel platit – podle tzv. emfyteutického práva uzavřel s majitelem půdy smlouvu, podle které pak pravidelně odváděl platby. Roční poplatek za městiště činil šest denárů, za každý lán orné půdy 60 denárů a k tomu po jednom korci (asi 93 litrů) pšenice, žita a ovsa.\n\nK městu tehdy patřil obvod zahrnující již existující vesnice Medlov a Střelice, k nimž později přibyly nově založené osady: již zmíněný Dětřichov, Benkov a Renoty. S městem splynula i původní osada Uničov; její název se zachoval v lidovém povědomí i v následujících stoletích, avšak stále více jej překrývalo nové jméno, jež městu dali němečtí zakladatelé – \"Nové Město\" neboli \"Neustadt\". V historických pramenech jej najdeme i pod názvy \"Nova Civitas\", \"Neunstadt\", \"Newnstedtlein\" a od roku 1601 jako \"Mährisch Neustadt\".\n\nNěmečtí kolonisté se zcela přirozeně stali v novém městě rozhodující společenskou vrstvou. Němci obývali vnitřní město a jejich rodiny náležely k movitějším. Navíc měli zásadní podíl na samotné existenci města, a proto se i jeho správa ocitla v jejich rukou. České obyvatelstvo bylo ve městě a v okolí též silně zastoupeno, avšak jeho hospodářský a politický význam byl zřejmě menší.\n\nPo smrti Vladislava Jindřicha bylo třeba znovu stvrdit původní zakladatelskou smlouvu. Potvrzení se událo písemně roku 1223 listinou krále Přemysla Otakara I. V latinském dokumentu, jenž je první městskou listinou v historii českého státu, král potvrdil dříve dané výsady a některé body upřesnil.\n\nUž při založení města Přemyslovci zjevně předpokládali, že se Uničov stane důležitým centrem severozápadní Moravy, čemuž odpovídalo například velkoryse vyměřené náměstí. Předpokládaný význam města tkvěl v zamýšlené těžbě stříbra a železné rudy. Podle listiny z roku 1234 měli těžaři sídlit v Uničově, kontrolovat hornictví od horního toku Moravy až po řeku Bystřici a vytěžené kovy svážet přímo do města – tato ustanovení jsou prvním dokladem horního práva v Česku. Očekávání, jež stát do Uničova vkládal, se však zcela nenaplnila.\n\nPanovník měl jako „zřizovatel“ města samozřejmě zájem na jeho ekonomické prosperitě. Příjmy plynoucí z poplatků obyvatel byly důležitou součástí státního rozpočtu. Pro ekonomiku města měla velký význam městská práva, tj. výsady udělené panovníkem. Uničovští měšťané měli například výhradní právo prodeje masa a chleba do vzdálenosti jedné míle od hradeb (později bylo rozšířeno i na řemesla), právo na výnos z mýta (přičemž uničovští měšťané naopak v jiných městech platit mýto nemuseli), právo pořádat výroční trhy, právo skladu atd. Vedle výsad hospodářského rázu získal Uničov také další práva, například právo zvolit si městský soud.\n\nVe 13. a 14. století patřil Uničov mezi nejvýznamnější moravská města. Plynuly do něj nemalé příjmy z rozvinutého obchodu, v okolí se pozvolna začínalo s těžbou rud. Podobných měst však bylo v oblasti několik a zejména Olomouc jako zemské hlavní město představovala pro Uničov velmi vážnou konkurenci. Když později Olomouc získala funkci vrchní odvolací soudní stolice, zařadil se Uničov mezi méně významná města typu Šternberka či Litovle.\n\nZatím však město díky obchodu a řemeslům vzkvétalo – v polovině 14. století již mělo například vydlážděno náměstí a snad i některé přístupové cesty. Dláždění a údržbu cest platilo město z peněz získaných z výnosu mýta. Od roku 1354 mělo město, jako první na severní Moravě, právo konat osmidenní výroční trh a uničovští měšťané mohli svobodně obchodovat po celé Moravě. V roce 1373 získali Uničovští právo i na druhý výroční trh (počet výročních trhů ve městě nakonec dosáhl šesti). Pro rozmnožování majetku uničovských obyvatel mělo velký význam udělení práva odúmrti; díky jemu mohli od roku 1359 měšťané odkazovat majetek svým příbuzným či jiným osobám, zatímco dosud měl na jejich dědictví právo výhradně moravský markrabí.\n\nO významu města hovoří i další historický fakt. V polovině 14. století uzavřel Uničov s Olomoucí a Litovlí, jež byla čerstvě „povýšena“ na město, pakt o vzájemné pomoci. Členové tohoto trojměstí měli společně prosazovat právo a dbát na bezpečnost v celé oblasti a v případě potřeby si pomoci i vojensky. V dobách husitských válek dokázala tato unie postavit vojsko o síle až čtyř tisíc mužů. Dohoda mezi městy platila téměř sto let.\n\nI když v Uničově měly již od jeho založení rozhodující vliv rody německých kolonistů, počet Čechů i jejich význam v životě města se zřejmě postupně zvyšoval. Někteří němečtí obyvatelé se vystěhovali do Olomouce a Litovle a jejich místa začali vyplňovat čeští přistěhovalci z okolí. Z nejstaršího období dějin města Uničova, od počátku 13. století do roku 1430, jsou známa jména 36 německých měšťanů, jedenácti Čechů a jednoho žida, Beneše. U dalších jedenácti dochovaných jmen měšťanů je jejich národnostní zařazení nejisté.\n\nMezi měšťany té doby najdeme i pozdějšího osobního lékaře Václava IV. a pražského arcibiskupa Zikmunda Albíka z Uničova (1358–1427), řečeného Moudrý (Weis). Lékařství vystudoval v letech 1378–1382 na univerzitě v Praze a toto vysoké učení si vybral za své další působiště. Sigismundus Albicus byl jedním z prvních autorů lékařských spisů, které studenti medicíny v Praze používali. Roku 1403 si jej král Václav IV. vybral za osobního lékaře. Byl oblíbeným a vyhledávaným lékařem a svou praxi provozoval po celé Praze. V roce 1411 se na přání Václava IV. nakrátko stal pražským arcibiskupem – král se tak chtěl odměnit svému lékaři a příteli. Možná i pro toto přátelství potvrdil Václav IV. téhož roku městu Uničovu všechna dříve udělená privilegia. Arcibiskupský úřad Albík opustil v září 1412 v ovzduší počínajících reformačních půtek. Po náhlém úmrtí krále Václava IV. roku 1419 odjel Albík z Prahy do Olomouce, pak do Brna a nakonec do Vratislavi. V roce 1425 se stal v Budíně osobním lékařem císaře Zikmunda a o dva roky později tam také zemřel. Třebaže v některých historických pracích bývá vyzdvihován Albíkův český původ, podle dobových zpráv to byl údajně „tuhý a skúpý Němec“, který prý dokonce ani neuměl česky.\n\nDosud převážně německý národnostní charakter města se začal velmi rychle proměňovat po vzplanutí husitské revoluce. Také v Uničově se ve dvacátých letech 15. století střetli husitští kališníci s katolíky. Ke kalichu se hlásilo zejména slovanské obyvatelstvo, zatímco katolicismus vyznávali především Němci. Roku 1421 dal král Zikmund Lucemburský město do podřízenosti olomouckému biskupovi Janu Železnému, aby je učinil oporou katolické strany. Již následujícího roku však Uničov obsadilo vojsko litevského knížete Zikmunda Korybutoviče, „dožádaného krále českého“, jehož husité zamýšleli učinit novým panovníkem. Korybut ustanovil vojenským velitelem města hejtmana Dobeslava Puchalu, zlikvidoval dosud německou správu Uničova a ve farním kostele zavedl přijímání pod obojí způsobou. Město se počeštilo a na několik let se stalo jednou z významných bašt husitství na Moravě. Tato situace však trvala jen krátce. Někdy mezi roky 1427–1430 město přešlo do rukou markrabího Albrechta, spojence Zikmunda Lucemburského; Albrecht dal problematické město nakonec vojensky obsadit v září roku 1436. Vliv německých katolíků ve městě se začal opět posilovat, a tak již roku 1432 Uničov po boku Litovle a Olomouce vojensky zaútočil na husitský Šternberk. O pět let později se trojměstí znovu spojilo, když Litovel obsadili táborité vedení hejtmanem Pardusem z Horky. Uničov spolu s Olomoucí neprodleně přispěchal na pomoc a během desetihodinového boje byla Litovel od husitských vojáků osvobozena.\n\nSoupeření mezi Čechy a Němci, utrakvisty a katolíky pokračovalo i po skončení husitských bojů. Na správě města se střídavě podílely obě národnosti, v městské radě měli převahu spíše němečtí katolíci. Kostel znesvěcený kališníky byl znovu katolicky posvěcen roku 1444, avšak mezi lety 1451–1469 opět přešel do rukou utrakvistů. Ani po zvolení nového krále Jiřího z Poděbrad se situace hned nevyjasnila. Teprve roku 1467 došlo k rozhodujícímu zlomu – král Jiří byl dán do papežské klatby a Uničov se tehdy postavil na jeho stranu. Tento krok se promítl i do vnitřních záležitostí města. Z nastalého národnostního sváru vyšli vítězně čeští měšťané, kteří z města vypudili německé sympatizanty Jiříkova odpůrce, uherského krále Matyáše Korvína, a majetek vyhnaných Němců zabavili. V roce 1468 muselo město vzdorovat Korvínovým křižákům – ubránilo se a tím si vysloužilo Jiříkovo uznání.\n\nJiří z Poděbrad město osobně navštívil ve dnech 31. března – 1. dubna 1469. Aby měšťany odměnil za prokázanou věrnost a upevnil jeho českou správu, udělil městu 4. dubna velké privilegium. Král v něm stanovil, že Uničov navždy zůstane královským městem a majetek vyhnaných Němců připadne městu. Především však určil, aby „nyní i budúcně žádný Němec cizozemec v tomž městě ouřadníkem v duchovním i světském řádě nebyl, ani měštěnínem, než který by tu byl, aby jako za hostě jmín byl“. Mimoto mohlo město od nynějška používat červenou pečeť, což byla výsada královské kanceláře a vyšších vrstev. Za svou podporu „husitského krále“ si město vysloužilo papežskou klatbu trvající až do roku 1515.\n\nPo smrti Jiřího z Poděbrad se stal novým českým králem Vladislav Jagellonský. Ten udělil Uničovu právo kácet ročně pro městskou potřebu sedmdesát dubů v lese zvaném Doubrava a udělil městu mílové právo na obchod se železem a solí. Roku 1479 odstoupil Vladislav Moravu společně se Slezskem a Lužicemi uherskému králi Matyáši Korvínovi. Matyáš přijal Uničov do poddanství 25. července 1479, přičemž městu velkoryse prominul jeho vzpurnou minulost, kdy proti němu bojovalo na straně Jiřího z Poděbrad, a dokonce mu potvrdil všechna předchozí privilegia.\n\nSpráva města byla plně v českých rukou, i když nařízení Jiřího z Poděbrad nebylo pravděpodobně realizováno zcela důsledně. V letech 1477–1480 žilo ve městě šest německých měšťanů, kteří zde buď přečkali minulá léta, anebo se do města vrátili, když se situace začala uklidňovat. Na navrácení vyhnaných Němců měl od roku 1479 hlavní zásluhu král Matyáš, který uprchlíkům umožnil návrat a dovolil, aby mohli usilovat o vrácení konfiskovaného majetku. Na počátku 17. století žily v Uničově asi dvě třetiny Čechů a čtvrtina Němců. Postupný návrat německých měšťanů znamenal též upevňování katolictví. Již od počátku 16. století byl uničovský farní kostel zcela v rukou katolíků, resp. staroutrakvistů, pouze v letech 1619–1621 a 1642–1650 jej díky protestantské vládě ve městě spravovali luteráni.\n\nJedním z katolických farářů, který ve městě působil v letech 1609–1611, byl Jan Sarkander. Tento katolický duchovní byl již jako holešovský farář umučen 17. března 1620 za bojů mezi protestanty a katolíky pro podezření ze spolupráce s polským vojskem (u příležitosti svatořečení Jana Sarkandra byla v Uničově 20. května 1995 odhalena jeho socha nedaleko farního kostela).\n\nPo skončení husitských bojů nastala pro město doba hospodářského rozkvětu. Nebývalou měrou se začala rozvíjet místní řemeslná výroba a ve městě vznikly i první cechy. Do konce 16. století Uničovští k dosavadním vesnicím přikoupili Horní (Moravskou) Sukolom (tu zanedlouho vyměnili za Dětřichov), Německou (Horní) Libinu, Loštice a Rudu. Na počátku 16. století město tvořilo okolo 200 obydlených domů, z toho 115 šenkovních. Řada domů náležela erbovním měšťanům či přímo šlechticům z blízkého i vzdálenějšího okolí. Léta prosperity přerušily pouze tři větší požáry v letech 1522, 1531 a 1594 a morová epidemie v roce 1585.\n\nRozvoj ekonomiky města zastavila třicetiletá válka, která se stala prvotní příčinou úpadku významu Uničova v následujících desetiletích. Do stavovského povstání byl Uničov zapojen víceméně proti vůli svých obyvatel. 15. května 1619 přijela do města stavovská komise a podpořena rotou rejtarů ustavila novou městskou radu. Na místa původních, většinou již katolických konšelů byli jmenováni evangelíci v čele s úsovským písařem Václavem Držovským. Když bylo stavovské povstání na Bílé hoře poraženo, došlo na tresty. Za to, že se Uničov „účastnil“ stavovského povstání, mu byla roku 1622 odňata privilegia královského města a do svého vlastnictví jej jako léno od panovníka převzal pán úsovského hradu Karel z Lichtenštejna. Potupné poddanství trvalo deset let. Roku 1629 se měšťané proti trestu odvolali a požádali o nové přešetření. Královská kancelář záležitost prozkoumala a roku 1632 bylo město od rozsudku osvobozeno. Císař Ferdinand II. Štýrský potvrdil dřívější privilegia – ovšem s tím, že se budou vztahovat jen na katolíky, kteří jediní se nadále budou moci stávat uničovskými měšťany. O rok později bylo město osvobozeno od pivní daně (tzv. pivního tácu), získalo povolení konat dobytčí trhy a právo mílové na obchod s obilím.\n\nMezitím i na město dolehla tíže třicetileté války. Lichtenštejnové jako dočasní majitelé o město příliš nedbali, takže když Uničov roku 1626 ohrožovalo protestantské mansfeldovské vojsko, museli si obyvatelé sami opatřit zbraně a munici a sami své město ubránit. Hlavní pohroma však teprve měla přijít.\n\nRoku 1642 vtrhlo na Moravu švédské vojsko vedené Lennartem Torstensonem. Olomouc dobylo 14. června, Litovel a Mohelnici krátce nato. Uničovští měšťané se hrdinně bránili a švédské přesile podlehli až po šestidenním odporu 18. června. Na výplatném muselo město zaplatit 109 000 říšských tolarů. Vlády ve městě se ujal plukovník Dankvart, na jehož způsoby si Uničovští stěžovali dokonce u samotného Torstenssona. Další rána postihla Uničov 2. června 1643, kdy velký požár zničil většinu města i s předměstím – vedle 357 domů vyhořel i kostel a fara. Zatímco město hořelo, švédští vojáci se 4. června ubránili útoku císařské armády. Švédové zůstali v Uničově až do konce války a odešli teprve roku 1650, když byla naplněna ujednání vestfálského míru.\n\nNásledky švédské okupace a požáru pociťovalo město ještě dlouhá léta. Počet obyvatel snížený válečnými útrapami na 800–900 osob sice po válce začal vzrůstat, ale město zůstávalo z velké části v ruinách. V roce 1658 zde žilo 963 obyvatel v pouhých 170 obydlených domech. Až na počátku 18. století město částečně obnovilo svou původní tvář a velikost; v roce 1701 zde bylo napočítáno 234 domů ve vnitřním městě a 94 domů na předměstí.\n\nPři poválečné obnově byl nejprve opraven kostel, což připomíná latinská pamětní deska na jedné z kostelních věží, a v 60. letech také radnice. Správa města tehdy ještě byla v rukou Čechů, ovšem podíl německého obyvatelstva již výrazně narůstal. Na českém obyvatelstvu se výrazně podepsala morová rána roku 1679. Úbytek obyvatelstva vyrovnávali v dalších letech přistěhovalci zejména z německých oblastí. V roce 1695 se v kostele začalo kázat i německy, zápisy o činnosti uničovských cechů se začaly vést v němčině, při sčítání roku 1701 bylo uvnitř hradeb napočítáno 149 majitelů domů s německým příjmením, zatímco s českým jen 85; na předměstí drželi Češi 24 domů, Němci 70. Čeští obyvatelé si začali svá jména poněmčovat. Na přelomu 17. a 18. století se i správa města vrátila do ruku Němců. Poslední česky psanou listinu potvrzující městská privilegia vydal městu roku 1702 císař Leopold I., další listiny již byly psány německy. Na poněmčení městské správy měl výrazný podíl tehdejší císařský rychtář Ferdinand Ignác Doleator, jenž svůj úřad vykonával v letech 1684–1726.\n\nNěkdejší sláva města byla nenávratně pryč. V poslední čtvrtině 17. století sice ve městě nějakou dobu působil královský tribunál a byly zde zemské desky, ovšem praktický účinek na povznesení města tato okolnost neměla. Obchod stagnoval, hospodářské potíže město řešilo rozprodáváním majetku, negativní dopad mělo i obsazení rabujícím pruským vojskem v roce 1741 během první slezské války a 1758 za sedmileté války, kdy se ve městě objevila i cholera.\n\nEkonomicky se město propadlo mezi desítky podobných druhořadých měst. V polovině 18. století zde působilo 13 cechů se 110 mistry, 22 tovaryši a 10 učni. Nejstarší byl cech krejčovský, zmiňovaný již v roce 1494, mezi významnější patřil také cech pekařský, ševcovský, tesařský, zednický a soukenický. V roce 1767 (poté, co byla z Uničova přeložena do Hodonína tabáková manufaktura založená roku 1714) vznikla ve městě textilní manufaktura na zpracování vlny, která se časem stala jednou z nejvýznamnějších v monarchii. Roce 1778 zahájil provoz měšťanský pivovar v nynější Panské ulici. Dalším důležitým podnikem se od roku 1815 stala barvírna a tiskárna kartounů Eduarda Jerzabka vyrábějící modrotisky napodobující vzory ze středomoravských lidových krojů.\nNejvýznamnějším okamžikem v ospalém životě venkovského městečka se roku 1770 stalo setkání císaře Josefa II. s pruským králem Fridrichem II. Velikým. Uničov se v týdnu od 31. srpna do 7. září stal pomyslným centrem habsburské monarchie. Smyslem schůzky státníků, jíž se účastnil i kancléř Kaunic, bylo dohodnout společný postup Rakouska a Pruska vůči Rusku, jež stále intenzivněji pronikalo na Balkán. Císař Josef II. byl ubytován na náměstí v domě moravských stavů, králi Fridrichovi II. byl dán k dispozici dům U Černého orla spolu se dvěma domy v sousedství. Při setkání se chtěl císař pochlubit zdatností své armády, a proto nechal k Uničovu přesunout 26 regimentů infanterie a 36 švadron jízdy. Vojáci pod velením maršálů Laudona a Stampy se utábořili mezi Újezdem a Želechovicemi a v okolí města začaly velké manévry. Již 5. srpna však cvičení značně zkomplikovalo počasí; průtrž mračen zvedla hladinu Oskavy, která vyplavila část vojenského ležení, a v rozbahněném terénu za vytrvalého deště nebylo možné v manévrech pokračovat. Císař s králem proto trávili většinu času mimo jednání při hostinách a divadelních představeních – pro vídeňskou operu a balet byl dokonce před radnicí postaven dřevěný pavilón.\n\nV roce 1850 se uzavřela historie Uničova jako královského města. V letech 1848–1850 byly z uničovského poddanství propuštěny vsi Dětřichov, Libina, Nová Dědina, Renoty, Ruda, Střelice a městečko Loštice.\n\nUničov zůstal po roce 1850 pouze centrem soudního okresu a tedy sídlem okresního soudu. Do roku 1909 spadalo město pod litovelský politický okres, pak si ovšem obyvatelé téměř zcela německého Uničova vymohli „přesun“ do okresu šternberského. Při sčítáních obyvatelstva, kdy se u občanů nezjišťovala národnost, ale tzv. obcovací jazyk, se k němčině hlásila naprostá většina obyvatel: v roce 1880 se k češtině přihlásilo 299 z celkového počtu 4667 obyvatel (tj. 6,4 %), zatímco v roce 1900 už jen 90 ze 4973 obyvatel (tj. 1,8 %). Národnost se poprvé přesněji zjišťovala až roku 1910 – ovšem i tehdy se k českému původu přihlásilo jen 112 obyvatel z celkových 4863.\n\nVe druhé polovině 19. století byl Uničov stále ještě převážně zemědělským městem, v němž se jen pomalu rozvíjela průmyslová výroba. Jediným větším podnikem vzniklým v této době byl cukrovar K. V. Fleischmanna založený roku 1850, významnou se stala také továrna na výrobu hedvábného zboží J. Göbla. Jistou proslulost získala v letech 1874–1940 firma Thöndel, sídlící v dnešní ulici Dr. Beneše, jež vyráběla věžní hodiny, varhanářská firma bratří Braunerů a stavební firma Vodička.\n\nRoku 1852 byla nedaleko hřbitova zřízena městská nemocnice, v roce 1869 byl uveden do provozu telegrafní úřad, v roce 1872 vyrostl na náměstí městský hotel, o rok později byla do Uničova přivedena železnice (tzv. Pohraniční dráha) a zároveň s ní zde vznikl poštovní úřad. Intenzivní rozvoj zaznamenalo uničovské školství, jazykově samozřejmě německé. V roce 1853 vznikla hlavní škola a dívčí škola, v roce 1875 obecné školy chlapecká a dívčí a od října 1870 bylo v Uničově reálné gymnázium, nejprve pouze nižší a od roku 1894 i vyšší.\n\nSpolkový život v Uničově se stejně jako jinde v habsburské monarchii výrazněji rozvinul až od 60. let 19. století. Spolčování v Uničově bylo podmíněno národnostní a sociální skladbou obyvatelstva. Protože česká menšina představovala jen nepatrnou část obyvatel, byly místní spolky vesměs německé. Svou povahou byly především zájmové – kulturní a sportovní. Český spolkový život se rozvinul až po vzniku samostatné Československé republiky. Nejstarším uničovským spolkem byl \"Ostrostřelecký spolek\" založený dokonce snad již roku 1719. K němu se roku 1871 přidružil veteránský spolek válečných vysloužilců; oba spolky byly zaměřeny výrazně monarchisticky.\n\nKulturní ambice měla měšťanská společnost \"Musikalischer – Verein\" založená roku 1818; její činnost však skončila zřejmě již roku 1827. V roce 1849 vznikl z podnětu pěvce a dirigenta Edmunda Kosche \"Mužský pěvecký spolek\" (Männergesangverein), jejž roku 1886 doplnil \"Ženský pěvecký spolek\" (Damensingverein) společně s instrumentálním oddělením.\n\nPodobně jako v jiných městech fungoval i v Uničově sbor dobrovolných hasičů (Freiwillige Feuerwehr), jenž byl založen roku 1867 po požáru na Litovelském předměstí, kde tehdy shořelo dvanáct domů. Patrně obdobou raiffeisenek byl \"Záloženský spolek\" (Vorschussverein) vytvořený roku 1871 a podobně jako další města monarchie měl i Uničov svůj \"Okrašlovací spolek\" založený v roce 1884.\n\nNěmecký spolkový život v Uničově měl po dlouhá léta (až do roku 1930) středisko v městské střelnici. Od osmdesátých let 19. století zde působily pobočky spolků s výrazným politickým, ba až nacionalistickým zaměřením: Německého školského spolku (Deutscher Schulverein – založen 1880) a Svazu Němců severní Moravy (Bund der Deutschen Nordmährens, resp. Nordmährenbund – založen 1883). Němečtí studenti byli od roku 1888 organizováni v prázdninovém (feriálním) spolku Marsignii. Uvedené spolky spolu s tělocvičným spolkem Turnverein založeným v roce 1883 upevňovaly německý charakter města, který Uničovu zůstal zachován i po celé období první československé republiky.\n\nKlidný život venkovského městečka přerušila roku 1914 první světová válka. Města se boje sice bezprostředně nedotkly, ale obyvatelé citelně vnímali klesající životní úroveň i válečné ztráty na životech.\n\nKdyž byla 28. října 1918 vyhlášena samostatná Československá republika, německé obyvatelstvo Uničova z toho žádnou radost nemělo. Sudetští Němci již během světové války nesouhlasili s úsilím českých politiků o vytvoření národního československého státu a na říjnové události reagovali po svém – podle práva na sebeurčení národů prohlásili oblasti s převahou německého obyvatelstva za samostatné provincie.\n\nJiž 27. října se v Uničově sešla schůze zástupců německých obcí Uničovska, jíž se zúčastnil i uničovský starosta Franz Schischma a notář dr. Karel Marzelli. Účastníci se vyslovili pro připojení ke vznikajícímu novému Rakousku. 30. října sudetští Němci vyhlásili samostatnou provincii nazvanou Sudetenland. Uničov byl její součástí a své poválečné dějiny tak zahájil vzpourou proti právě ustavené Československé republice.\n\nŽivot uničovského soudního okresu nyní řídil výkonný výbor v čele s dr. Marzellim. Nezávislost provincie a pořádek ve městě měl zabezpečovat ozbrojený Bürgerwehr – měšťanská obrana složená z mužů od 18 do 35 let – a Volkswehr sestavený z demobilizovaných vojáků. Němci pokračovali v upevňování své domnělé nezávislosti, leč československá vláda nehodlala jejich odtržení akceptovat.\n\nČeští obyvatelé Uničovska byli přesvědčeni, že samostatnost Sudetenlandu zanikne sama. \"„Věděli jsme, že Němci začínají míti své „samostatnosti“ pomalu dost, že v Uničově začíná Volkswehr přerůstati měšťanům přes hlavu,“\" vzpomínal později Josef Loutocký, ředitel školy v Troubelicích. \"„Vůči bohatým měšťanům chovali se jejich žoldnéři i útočně, takže se večer neodvažovali ani ven. Vydržování Volkswehru stávalo se nepříjemným břemenem.“\"\n\n\"„Šestnáctý prosinec bude zapsán v dějinách města černě,“\" napsaly později městské noviny Nordmährische Rundschau. Ve dvě hodiny odpoledne dorazily do města tři stovky československých vojáků, obsadily nádraží a v útočné formaci vešly do města. Německá domobrana, která měla město bránit, se ani neukázala. Vojáci, ozdobení stužkami ve slovanských barvách, obsadili náměstí a úřady. O půl čtvrté se velitel jednotky nadporučík Emil Frerking setkal s představiteli města a německého okresního výboru. Němečtí reprezentanti města v čele s dr. Marzellim sice prohlásili, že město se i nadále považuje za součást Německého Rakouska, avšak ustupuje násilí československých úřadů – toto prohlášení bylo ovšem čistě formální. Odpovědnost za klid a pořádek ve městě převzala československá vojenská posádka.\n\nDemontáž Sudetenlandu proběhla v Uničově rychle a bez incidentů. Zcela bez krve se však tyto události přece jen neobešly. Večer 4. ledna 1919 \"„několik nerozvážných mladých lidí pod vedením bolševických elementů“\" (jak se píše v městské kronice) odzbrojilo hlídku u radnice a dav asi dvou set lidí pak vyrazil směrem ke kasárnám. V přestřelce byl smrtelně zraněn jeden z vůdců davu, na straně vojáků podlehl těžkému zranění nadporučík Illek.\n\nSoužití Čechů a Němců ve městě bylo až do počátku 30. let veskrze poklidné. Obě národnosti se mezi sebou pouze čas od času „pošťuchovaly“ v místním tisku, ale žádné zásadnější rozpory mezi nimi nebyly. Teprve až se roku 1933 ujal v Německu moci Adolf Hitler, začalo se stále více Němců i v Uničově obírat zcela jinými myšlenkami. I mezi československými Němci byla znovu oživena idea jejich „návratu do vlasti“. Nositelem této ideje sloučení pohraničních Sudet s Německem bylo postupně několik politických stran – zejména však Sudetendeutsche Partei (SdP) Konrada Henleina, jejíž kroky dirigoval z Berlína sám Hitler. Nová, výrazně nacionalistická strana měla mnoho příznivců i v Uničově. Ve vítězných parlamentních volbách roku 1935 zde Henlein získal z celkového počtu 2 908 voličů plných 1 858 hlasů do poslanecké sněmovny a 1679 hlasů do senátu. Jeho sympatizanti, kteří se hlásili k ideologii nacismu, se připravovali na budoucí státní převrat.\n\nJednou z nejvýznamnějších tradičních slavností ve městě byl až do roku 1938 „Svátek voskové svíce“ (Wachsstockfest). Zvlášť velkolepá oslava se konala 17. srpna 1924, kdy si Uničov připomněl 500 let od obležení města husity – a od své legendární záchrany, již svátek připomínal. Podle pověsti přitáhli husité večer před svátkem Nanebevzetí Panny Marie k městu, aby jej dobyli. Vystrašení měšťané se v modlitbách obrátili o pomoc k Panně Marii a uničovské ženy slíbily každoročně obětovat svíci dlouhou jako městské hradby. Panna Maria prosby vyslyšela, sestoupila z nebes a husity od města zahnala. Na paměť této události se každý rok slavíval „Svátek voskové svíce“. Také roku 1924 byl slavnostně vyzdoben kostel i mariánské sousoší na náměstí. Jak zachytil kronikář, „jedna ze ctitelek voskové svíce Josefina Hanke věnovala k tomuto účelu 2200 aster“. Po slavnostním kázání a mši svaté byla odpoledne u mariánské sochy posvěcena vosková svíce a po společné modlitbě pak do spirály stočenou dlouhou voskovici nesly členky spolku voskové svíce za doprovodu kněží kolem náměstí do kostela.\n\nProgram připojení Sudet k Velkoněmecké říši našel i v Uničově rostoucí sympatie; zatímco v únoru 1938 měla uničovská skupina SdP 700 členů, 24. dubna jich bylo už 1121 (tj. 27 % místních Němců). 1. května 1938 uspořádalo německé obyvatelstvo v Uničově mohutnou manifestaci spojenou s průvodem a táborem lidu, jehož se údajně zúčastnilo na dvanáct tisíc lidí a jenž jednoznačně podpořil Henleinovy (a Hitlerovy) plány. Od toho dne atmosféra ve městě zhoustla. V české poválečné kronice se píše: \"„Když se setmělo, vylepovali ordneři na dveře, okna a domy různá hesla, mazali české firmy, české obchody hlídali, aby tam Němci nekupovali. Všichni čeští občané byli pod neustálou kontrolou, byla o nich vedena kartotéka.“\"\n\nAni částečná mobilizace československého vojska 21. května 1938 vývoj nezvrátila. Jak píše kronikář: \"„Němci se připravovali dále, organisovali, konali cvičení a říkali: „Es kommt der Tag.“\" Státní moc nedokázala klíčícímu nacismu účinně vzdorovat; na počátku června byl například povolen pozdrav „Sieg Heil!“ a policie si jeho uživatele mohla pouze zaznamenávat. Za této situace proběhly 12. června 1938 obecní volby; při předvolební kampani město navštívil samotný Henlein. Výsledky potvrdily očekávání: Češi získali pouhé tři mandáty, zatímco Němci 27; nejvíce hlasů obdržela SdP – 2 394. Český kronikář si později, po válce, neodpustil sarkastickou poznámku: \"„Mezi zvolenými Němci je charakteristické, odkud se rekrutovali nejzuřivější Němci. Jsou mezi nimi mužové s ultragermánskými jmény: Zatloukal, Petzny, Dostal, Skiwa.“\" Volební vítězství Němce povzbudilo a třenice mezi německou většinou a českou menšinou nabývaly na intenzitě. V rozjitřené situaci vláda Henleinovu stranu zakázala a její aktivisté se ukryli za hranicemi.\n\nS otevřeným nátlakem na odstoupení Sudet nyní přišel sám Hitler. Na něj odpověděla nová úřednická vláda generála Syrového všeobecnou mobilizací 23. září. Také Uničovem projížděly vojenské vlaky a automobilové kolony mířící k pohraničním pevnostem. Řada mužů německé národnosti ovšem nenarukovala. Skryli se v lesích, kde vytvářeli sudetské legie a čekali na příchod wehrmachtu. Češi se obávali nejhoršího. Německý kronikář o těchto dnech napsal: \"„Češi, komunisté a jiní podezřelí lidé se stávali drzými, hovořili o rabování a vyhrožovali, že raději všechno zničí, než aby něco zanechali Němcům. Dříve než čeští učitelé uprchli, pokáleli co nejhruběji alespoň třídy. Ustrašení lidé spali v noci v postelích oblečeni nebo v cizích domech. Pro případ útěku měli připraven sbalený ruční kufřík a své nepočetné zlaté předměty zakopávali na zahradě…“\" 24. září policie zatkla čtrnáct osob z řad „nepřátel státu“, internovala je v prázdné hale štěpánovských železáren a později v Prostějově, odkud byli propuštěni až 4. října.\n\n29. září rozhodli účastníci Mnichovské konference, že ČSR musí odstoupit Hitlerovi značnou část svého pohraničního území. „Osvobozování“ Sudet německým vojskem začalo hned 1. října – všechna čtyři dohodnutá okupační pásma byla obsazena během sedmi dnů. Hitlerovi to ale bylo málo. Státy zúčastněné na Mnichovské konferenci proto dodatečně vymezily ještě páté pásmo – a jeho součástí byl i Uničov. Šest stovek uničovských Čechů s obavami hledělo vstříc příštím dnům. Scházeli se v Národním domě a s napětím poslouchali rozhlasové zprávy. Do města přicházeli, často bez majetku, první uprchlíci z Krnovska a Šumperska. Uničovští Češi prožívali stejně kruté chvíle, jako čeští obyvatelé desítek dalších sudetských měst. Český kronikář po válce zapsal: \"„Čechům bylo vyhrožováno oběšením, uvězněním a mnozí také ihned byli uvězněni.“\" Většina Čechů nečekala a o překot opouštěla město. Při exodu pomáhali českoslovenští vojáci vracející se z pohraničních opevnění, jež byla vydána do rukou Němců.\n\nNěmecký pěší pluk 49 z Breslau (Vratislavi) pod velením plukovníka Schmidta dorazil do Uničova (nyní již opět Mährisch Neustadtu) v neděli 9. října. Jen chvíli před ním opustili město poslední čeští vojáci a pohraniční stráže. \"„Veškeré obyvatelstvo spěchalo do Šternberské ulice a očekávalo v průběhu dopoledne příchod vojska,“\" píše se v německé kronice. \"„Bylo 6 hodin večer, když pluk za zvučné hudby připochodoval a starosta Dr. Hans Petzny na čele městského zastupitelstva mohl přivítat za jásotu obyvatel velitele pluku i jeho pluk.“\" Nadšení většiny uničovských Němců neznalo mezí. \"„Rok naší spásy“\", takové jméno dal roku 1938 tehdejší německý kronikář, který v pamětním zápisu zvěčnil své díky za říjnové \"„osvobození z českého jha“\". Město vyzdobily vlajky s hákovými kříži, na domech visely věnce a girlandy, městem zněla hudba a jásot. Na náměstí zhlédl vojenskou přehlídku dokonce sám generál Brauchitsch, který se při té příležitosti zapsal i do městské kroniky.\n\nČechů se zmocnila malomyslnost plynoucí ze zklamání. Ve městě zůstali jen nemnozí, kteří zde setrvali i přesto, že Němci jim dávali pocítit svou nadřazenost a později je dokonce připravovali o jejich majetky. Někteří z Čechů pod tlakem okolností „přestoupili“ k německé národnosti. V roce 1939 žilo ve městě podle údajů německých úřadů 68 Čechů. Z toho lze usoudit, že z Uničova uprchlo více než 500 osob české národnosti; tento údaj však nelze nijak doložit.\n\nMasovou akcí, která měla demonstrovat vůli obyvatel zabraného území, se staly doplňovací volby do říšského sněmu. O volby tu však zdaleka nešlo. Noví občané Říše měli v podstatě tímto „hlasováním“ pouze stvrdit, že souhlasí se vším, co se v Sudetech po Mnichovu seběhlo. Z „hlasování“ byli vyřazeni Židé, antifašisté a podstatná část Čechů; ti Češi, kteří byli k volbám připuštěni, navíc v mnoha volebních obvodech dostali speciální zelené lístky – kvůli lepší identifikaci odevzdaných hlasů. Výsledek „voleb“ v Uničově nalezneme v městské kronice doprovozený hesly „Sieg Heil!“ a „Heil Hitler!“. Celkem hlasovalo 3073 osob, z toho 3070 zaškrtlo „ano“, pouze jeden hlasoval pro „ne“ a dva volební lístky byly neplatné. Budoucnosti v hitlerovské Říši řeklo tenkrát v celých Sudetech své „ano“ 2 496 000 osob, tedy 98,9 % voličů.\n\nHranice druhé republiky ležela nedaleko za městem směrem na jih. Hraniční linie zůstala zachována i po okupaci zbytku českých zemí 15. března 1939. Mezi Sudety a protektorátem zde existoval malý pohraniční styk. Obyvatelé českého původu však jen těžko získávali propustky k překročení hranice, a proto leckdy upláceli celníky potravinami, nebo prostě hranici přecházeli ilegálně.\n\nNadšení uničovských Němců z návratu do náruče vlasti nemělo dlouhého trvání. „Osvobození“ s sebou přineslo i nutnost podřídit se potřebám Říše – se všemi důsledky. V květnu 1939 navštívil město Konrad Henlein. Tenkrát jej ještě jeho soukmenovci nadšeně vítali. Když však přijel podruhé o čtyři roky později, chovali se již k němu chladně. Na obyvatele plně dolehly válečné strasti. Do úřadů byli dosazováni říšští Němci, předmnichovské demokratické ovzduší vystřídala přísná kázeň totalitního státu a také životní úroveň znatelně poklesla. I když v prvních letech války obyvatelstvo nepociťovalo obzvláštní nouzi, přídělový systém se rozhodně nedal srovnat s poměry za první republiky. Válečné situaci se podřizoval veškerý život: mládež musela vykonávat pracovní službu u sedláků v okolí a o její ideovou vyspělost dbaly nejen školy, v nichž se výuka v průběhu války neustále zkracovala, ale i organizace Hitlerjugend, která měla své sídlo v někdejším Národním domě (nyní přejmenovaném na Horst Wessels Haus) v Panské ulici. Ve městě působila i NSDAP; jejím střediskem byl Volkshaus na dnešním náměstí Osvobození.\n\nKonec války se stal pro uničovské Němce tragédií. Tak jako jinde v Říši byl i zde před koncem války vytvořen ze zbývajících chlapců, nemocných a starých mužů tzv. Volkssturm, který měl město bránit před Rusy. Do bojů však nezasáhl. Na denním pořádku byly popravy vojenských zběhů, jež probíhaly na Šibeníku; jeden případ zachytila i kronika: \"„Jeden voják, 22 roků starý, byl zvlášť pro výstrahu pověšen … na elektrickém sloupě, když byl nejdřív zastřelen do čela. U něho byla cedule s nápisem: Wer den Tod in Ehren fürchtet, stirbt in Schande. Er verliess seine schwer wümpfenden Kameraden an der Front, um sein erbärmliches Leben zu retten.“\"\n\nDne 5. května 1945 dorazil do Uničova generál Schörner. Chtěl Uničov opevnit a bránit. Uničovský starosta Siegel však obranu města odmítl. Poté složil funkci starosty, odešel domů, kde zastřelil svou ženu a sám se oběsil. Němečtí obyvatelé Uničova v hrůze prchali, 81 místních Němců spáchalo sebevraždu. V podvečer 6. května byl Uničov osvobozen vojáky 4. ukrajinského frontu Rudé armády pod velením nadporučíka Maximova.\n\nSprávu města převzal krátce po osvobození do svých rukou Revoluční národní výbor v Uničově, jehož předsedou se stal Antonín Stebnický. Výbor nahradila 7. července pětičlenná místní správní komise. Do jejího čela byl zvolen JUDr. Tomáš Soušek. Komise řídila město do voleb v roce 1946, kdy městská správa přešla na třicetičlenný městský národní výbor složený ze dvanácti komunistů, deseti národních socialistů, pěti sociálních demokratů a tří lidovců.\n\nSituace ve městě se postupně ustalovala. Váleční uprchlíci z jiných oblastí museli opustit město a nad bezpečností ve městě bděl strážní oddíl. Zásobování obyvatel zajišťoval lístkový přídělový systém, do podniků, živností, obchodů a statků byli dosazeni národní správci, aby zajistili hospodářský chod města, využití pracovních sil (zejména při odstraňování pozůstatků války a polních pracích) organizoval pracovní úřad.\n\nJeště během roku 1945 se začala proměňovat skladba obyvatel. Část Němců odešla ještě před zahájením odsunu a do města se naopak vraceli Mnichovem vyhnaní Češi. Na konci roku 1945 bylo v Uničově 1828 Čechů a 2799 Němců. Vedle Čechů do města přibyli též repatrianti z ruské Volyně. Odsun obyvatel německé národnosti byl dokončen v roce 1946. Celkem z Uničova muselo odejít 2736 Němců, zůstalo jich jen 213. Počet Čechů se do konce roku 1946 zvýšil na 2468. Nejpestřejší národnostní složení měl Uničov v roce 1947; tehdy zde žilo 3039 Čechů, 180 Němců, 26 Rakušanů, 12 Bulharů, 8 Maďarů, 7 Rusů, 6 Jugoslávců, 5 Rumunů, 4 Poláci a 1 Ital.\n\nPoválečná obnova s sebou nesla i rekonstrukci školství, zdravotnictví a kulturního života. Ještě v roce 1945 začala zásluhou učitele Aloise Čepa fungovat obecná škola a měšťanka, dále reálné gymnázium, obchodní škola, zimní rolnická škola, mateřská škola a také škola hudební. Na obnovení zdravotní péče měl hlavní zásluhu MUDr. Karel Číhal. O tělovýchovu a organizování kulturních podniků pečoval Sokol se svými 138 členy. V budově sokolovny (předválečném Národním domě) pracovala knihovna. Kulturním centrem se stal někdejší německý Volkshaus, nyní Dům svobody. V roce 1946 bylo založeno Vlastenecké kulturní uničovské sdružení (VKUS), jež sdružovalo kulturní a společenské aktivity ve městě (zejména pěvecké, hudební a dramatické) a jehož duší byl MUDr. František Ticháček.\n\nKomunistický převrat v únoru roku 1948 proběhl v Uničově podle stejného scénáře jako prakticky v celé republice. Večer 25. února byla svolána do uničovského Národního domu veřejná schůze členů všech stran Národní fronty, schůzi předsedal Jaroslav Straka, přednosta železniční stanice a současně předseda uničovských komunistů. K převzetí vlády v zemi komunistickou stranou zaujali delegáti kladný postoj a po schůzi ze svého středu vytvořili místní akční výbor Národní fronty. Tvořili jej nejen komunisté, ale i zástupci dalších stran a organizací. Akční výbory vznikly také v řadě uničovských podniků a institucí a samozřejmě i v okolních obcích. Program jejich činnosti byl prostý: odstranit z veřejného života či z významnějších pozic všechny „nespolehlivé“, tedy především ty, kdo více či méně nesouhlasili s úmysly komunistů.\n\nMístní národní výbor v Uničově muselo v březnu 1948 opustit podle údajů kronikáře celkem dvacet členů – vesměs zástupců národních socialistů a lidovců. Na jejich místa přišly osoby delegované ROH a jinými celostátními organizacemi spolupracujícími s KSČ. Pod nejrůznějšími záminkami byla řada nepohodlných osob propuštěna ze zaměstnání. Na Uničovsku „očista“ mířila také proti občanům německé národnosti, jež nastupující moc považovala za „podvratné živly“.\n\nV prvních poúnorových týdnech vstoupilo do KSČ přes 150 nových členů a také mnozí národní socialisté a lidovci přestoupili ke komunistům. 30. května 1948 proběhly parlamentní volby, jež měly potvrdit, že lid si cestu ke komunismu skutečně „přeje“. Volič ovšem nevybíral z několika nabízených stran jako dříve – dostal pouhé dva volební lístky: jeden s kandidáty Národní fronty (v čele se členy KSČ), druhý prázdný. \"„Rozhlas a plakáty varovaly před bílými lístky hesly jako např. Kdo má republiku rád, bude pro ni hlasovat!“.\" Bílých lístků bylo v Uničově odevzdáno 44, 12 obálek bylo zcela prázdných.\n\nÚnorové změny měly pro Uničov dalekosáhlý význam – především v tom, že svými důsledky docílily přeměny ospalého zemědělského městečka druhého řádu v dynamicky rostoucí průmyslové město. Přímo „na zelené louce“ tu 13. září 1948 začal vyrůstat velkolepý průmyslový podnik – pobočka plzeňských Škodových závodů (později Závodů Vladimíra Iljiče Lenina). Výroba v první dokončené hale byla zahájena 30. dubna 1950, druhá hala byla uvedena do provozu následujícího roku. Od roku 1953 nesl podnik název Uničovské strojírny; v tomto roce byla předána do užívání třetí výrobní hala.\n\nJednou z prvních velkých zakázek byla sice dodávka patnácti přístavních jeřábů pro švédský Göteborg, ale základním kamenem výrobního programu se stala lopatová a kolesová rýpadla. Uničovský podnik se stal jedním z hlavních dodavatelů těchto strojů pro státy sovětského bloku. Kolesová rýpadla KU 300 a KU 800 byla dodávána do povrchových dolů nejen v severočeském hnědouhelném revíru, ale také v Rusku i jinde. Kvůli továrně přicházely do města stovky nových obyvatel (jen v roce 1950 se přistěhovalo přes sedm stovek lidí).\n\nPrudký nárůst počtu obyvatel znamenal větší potřebu bytů, obchodů, nutnost nových jeslí a školek, byla vybudována i nová velká škola v ulici Pionýrů. Uničov se během následujících let symbioticky propojil s továrnou, kde naprostá většina uničovských občanů našla své zaměstnání a především díky které město získalo svou moderní podobu.\n\nDoklady budovatelského úsilí 50. a 60. let najdeme i jinde. Rozšiřovaly se již dříve existující podniky (cukrovar, dřevozpracující závod, Farmakon), další nové podniky vznikly (komunální služby, pekárna, později technické služby a v Brníčku pobočka Technolenu), zlepšovalo se vybavení města, jež získalo elektrické veřejné osvětlení, vodovod či hloubkovou kanalizaci. V roce 1956 se začalo stavět zcela nové koupaliště, na počátku 60. let z bývalé nemocnice vznikla poliklinika, vybudovalo se autobusové nádraží. Mezi lety 1950 a 1961 se počet obyvatel města zdvojnásobil – z 3544 na 7092; třetinu tohoto počtu představovaly děti mladší čtrnácti let.\n\nOd roku 1950 probíhala na Uničovsku také kolektivizace. Hospodářství malých a středních rolníků, jichž bylo v Uničově celkem 80, byla sjednocována do zemědělských družstev. Hned v prvním roce vstoupilo do jednotného zemědělského družstva 25 rolníků. V dalších letech se družstva v okolí města slučovala, až se nakonec většina zemědělské produkce dostala pod kontrolu družstva sídlícího v Újezdu u Uničova. Další družstva působila ve Střelicích a v Renotech.\n\nZměny potkaly od 50. let i uničovskou kulturu. Nezávislý VKUS nahradila Osvětová beseda podřízená národnímu výboru, vedle níž později vznikl ještě Závodní klub ROH Uničovských strojíren. Obě organizace byly posléze sloučeny v Spojeném závodním klubu ROH Uničovských strojíren a jeho součástí se stala i knihovna. Sídlem klubu se stal dřívější Dům svobody. Pod hlavičkou klubu pracovala různá umělecká tělesa – stočlenný divadelní soubor vedený K. Šenkem či dechový orchestr a pěvecký sbor řízený MUDr. Ticháčkem.\n\nUdálosti roku 1968 se života města dotkly jen nakrátko. Společenská atmosféra i duch veřejného života se před srpnem znatelně proměnily – stejně jako jinde v zemi. Žádné velké změny však ve městě neproběhly. Srpnová okupace vojsky Varšavské smlouvy byla i pro Uničov překvapením. Již časně ráno 21. srpna město spatřilo polské tanky, jež projížděly Uničovem směrem na Medlov. Vojáci se zastavili jen u Uničovských strojíren. Příslušníci Lidových milicí okupantům sdělili, že o podnik se dokáží postarat sami a žádnou „bratrskou pomoc“ nepotřebují.\n\nZaměstnanci Uničovských strojíren toho dne nepracovali a ve městě se shromažďovali dezorientovaní občané. Předseda městského národního výboru Jaroslav Nikl vystoupil s projevem v městském rozhlase. Prohlásil, že národní výbor plně stojí za Dubčekem, Svobodou a Černíkem a vyzval občany k zachování klidu a rozvahy. Obyvatelé města však byli přes veškeré uklidňování znepokojeni a v prvé řadě si zajišťovali zásoby potravin.\n\nV dalších srpnových dnech se ve městě rozběhla podpisová akce na podporu vládních a stranických představitelů. Ve dvou dnech podepsalo rezoluci proti vstupu vojsk 4 503 občanů, tedy zhruba polovina všech obyvatel města. Na zdech a plotech přibývalo protestních nápisů. Přímo na radnici byla vyvěšena výzva v polském jazyce \"„U nás není kontrarevoluce! Vraťte se do své vlasti, kterou jistě milujete stejně, jako my naši Československou republiku.“\" a vedle ní výzva k mladým \"„Mládeži! Nenechte se strhnout okupanty. Jen legální vláda je představitelem našeho státu. Neposkytujte žádnou pomoc!“\". Městské orgány vydaly prohlášení, v němž odsoudily okupaci republiky a porušení suverenity státu a deklarovaly svůj respekt k legální vládě.\n\nDne 23. srpna od 12 do 13 hodin proběhla i v Uničově hodinová stávka. Vlajky před radnicí a na některých budovách byly spuštěny na půl žerdi. Občané likvidovali orientační tabule u silnic a malovali a vyvěšovali další protestní hesla. 26. a 27. srpna od devíti hodin zněly městem po čtvrt hodiny zvony a sirény. Kronikář zaznamenal: \"„Počet letáků a hesel se zvýšil a nebylo téměř okna ve městě, kde by nebyly obrazy a jména našich státníků a předních československých představitelů, k nimž se upíraly naděje občanů.“\" Naděje padly, když občané zjistili, jak bylo o osudu jejich země (a „dočasné“ vojenské přítomnosti „bratrských“ armád) rozhodnuto. Před radnicí vlál prapor spuštěný na půl žerdi.\n\nV dalších dnech byli občané města vyzváni k rychlému odstranění všeho, co mohlo připomínat kvas minulých dnů. Ještě před třemi dny představitelé města protestovali, vyzývali k vydávání letáků a psaní hesel, spolupráce s okupanty byla zradou národa… Nyní přišla kapitulace – a normalizace. I v Uničově byly desítky lidí postiženy za svoje postoje v uplynulých měsících. Někteří byli ze svých funkcí odstaveni, jiným bylo odpuštěno poté, co přiznali své „pomýlení“.\n\nSystematické budování Uničova pokračovalo i v letech normalizace. Stavěly se nové obytné domy, garáže, v první polovině 70. let bylo vystavěno moderní kino pro 440 diváků, průmyslová škola dokončila novou tělocvičnu, postupně byl budován zimní stadion, v roce 1977 družstvo Jednota otevřelo obchodní dům, v průběhu 80. let byla vybudována dvě velká sídliště v ulicích Generála Svobody a Nemocniční a také nová základní škola v sousedství fotbalového stadionu. Budovatelský optimismus občané každoročně manifestovali při prvomájových oslavách.\nMěsto bylo postupně rozšířeno o devět integrovaných obcí: Brníčko, Dolní Sukolom, Horní Sukolom, Želechovice, Novou Dědinu, Střelice, Benkov, Renoty a Dětřichov; Želechovice se v roce 1990 osamostatnily. V roce 1980 bydlelo přímo ve městě 10 517 osob, dalších 1990 žilo v obcích.\n\nListopadová revoluce roku 1989 proběhla v Uničově opravdu „sametově“. Bouřlivé manifestace známé z řady míst tehdejší republiky měly v Uničově podobu relativně malých shromáždění s účastí nejvýše stovek, ale častěji jen desítek osob. Komunistická strana vyslyšela mínění obyvatel a po volbách roku 1990 opustila své dosavadní posty. Prvním porevolučním starostou města se stal František Šváb.\n\nUničov se kromě vlastního města dělí na dalších 8 částí \"(údaje k roku 2011)\":\n\nV letech 1974–1990 byla součástí města také obec Želechovice.\n\nPočet obyvatel je uváděn podle výsledků sčítání lidu za Uničov včetně těch místních částí, které k němu v konkrétní době patřily.\n\nV čele města je starosta. Zastupitelstvo má 21 členů.\n\nPo komunálních volbách roku 2010 se starostou města stal Dalibor Horák z ODS. Dosavadní dlouholetá starostka Jarmila Kaprálová z KDU-ČSL přešla na post místostarostky. Městská rada má podle dohody po volbách v roce 2010 sedm členů. Radu města obsadili zástupci ODS, KDU-ČSL, ČSSD a TOP 09.\n\nMladá kamera je mezinárodní soutěž filmové tvorby amatérských i neamatérských filmařů mladších třiceti let a probíhá v Uničově každoročně již od roku 1975. Jejím pořadatelem je Sdružení pro film a video Uničov.\n\nSamospráva obce od roku 2010 pravidelně vyvěšuje zlato-červenou moravskou vlajku, a to nejen ve svátek moravských patronů Cyrila a Metoděje, ale ve všechny významné moravské dny. Na počest svatých věrozvěstů bývá 5. července také zpřístupněno za zvýhodněné vstupné městské muzeum. \n\n\n\n\n\n"}
{"id": "232492", "url": "https://cs.wikipedia.org/wiki?curid=232492", "title": "Royal Aircraft Factory R.A.F.4", "text": "Royal Aircraft Factory R.A.F.4\n\nRoyal Aircraft Factory R.A.F.4 byl vzduchem chlazený vidlicový dvanáctiválcový letecký motor, vyvinutý roku 1915 na základě zkušeností s předchozími konstrukcemi motorů R.A.F.1 a R.A.F.3. Poháněl, mj. letouny Armstrong Whitworth F.K.8, Royal Aircraft Factory B.E.12, Royal Aircraft Factory R.E.7 a Royal Aircraft Factory R.E.8. Motor zkonstruoval A. J. Rowledge (* 1876, † 1957), který později pracoval na vývoji leteckých motorů u firmy Rolls-Royce Ltd.\n\n\nCelkem bylo vyrobeno minimálně 3624 motorů R.A.F.4.\n\n\n"}
{"id": "232493", "url": "https://cs.wikipedia.org/wiki?curid=232493", "title": "Royal Aircraft Factory R.A.F.1", "text": "Royal Aircraft Factory R.A.F.1\n\nRoyal Aircraft Factory R.A.F.1 byl vzduchem chlazený letecký motor, který byl postupně vyvinut z vidlicového osmiválce francouzské firmy Moteurs Louis Renault Cie (firma měla v Londýně, ve čtvrti West Brompton, pobočku Renault Limited).\n\nMotor mj. poháněl letouny Armstrong Whitworth F.K.2, Armstrong Whitworth F.K.3, Boulton & Paul P.6, Boulton & Paul P.9 či Royal Aircraft Factory B.E.2.\n\nRoyal Aircraft Factory R.A.F.1a, 90 hp\n\n\nRoyal Aircraft Factory R.A.F.1b, 105 hp\n"}
{"id": "232496", "url": "https://cs.wikipedia.org/wiki?curid=232496", "title": "Syn Reův", "text": "Syn Reův\n\nJméno (resp. titul) syn Reův, v egyptologii někdy označované jako tzv. nomen, je součást královské titulatury ve starověkém Egyptě. V její úplné podobě složené z pěti jmen bylo uváděno jako poslední v pořadí a zapisováno do druhé ze dvou královských kartuší. Poprvé se objevuje v době 4. dynastie za panovníka Rachefa a spojuje krále se slunečním bohem Reem. Pravidelnou součástí titulatury se stalo od doby prvního panovníka 5. dynastie Veserkafa.\n\nDůležitost a ideologická jedinečnost tohoto spojení vyniká v souvislosti se skutečností, že ačkoli panovník býval označován za syna různých bohů, stalo se deklarování tohoto vztahu pravidelnou součástí titulatury pouze v případě Rea. Není pochyb, že to souvisí se vzestupem slunečního kultu, nicméně přesný význam tohoto vývoje je nejasný. Zejména dřívější badatelé zastávali názor, že jde o projev omezení panovnické moci – protože král je \"synem Rea\", odvozuje oprávnění držet moc od svého \"otce\" a vládne jako jeho \"zástupce\" na základě jeho vůle a schválení. \n\nTato interpretace je dnes většinově pokládána za překonanou: slovo \"„syn“\" je na základě pramenů z pozdějších období kladeno na stejnou úroveň jako slovo \"„obraz“\", které může znamenat i sochu a kultovní zobrazení, což znamená, že „pozemský syn se božskému otci v každém ohledu vyrovná – podobou, jednáním i povahou, ale také společenským postavením a místem, které zaujímá.“ Označením syn Reův je tedy panovník slunečnímu bohu nikoli podřizován, ale je s ním v kontextu své vlády ztotožněn jako jeho bezvýhradná a jedinečná pozemská podoba. Tento blízký vztah možná mohl být chápán jako vyjádření zvláštní moci krále „umožňující mu opakovat na zemi skutky, jež sluneční bůh konal při stvoření“, jak je to pro ideologický charakter královské vlády doloženo od Střední říše.\n\nJméno uvozované tímto titulem bylo osobním jménem panovníka, které měl od svého narození ještě jako soukromá osoba a nebylo užíváno jako panovnické (tuto roli plnilo jméno nisut-bitej). Zdá se, že v pozdější době vykazuje charakter jakéhosi jména rodového, typického pro určitou královskou dynastii nebo její část. V 11. dynastii to bylo jméno Mentuhotep, ve 12. jména Amenemhet a Senusret, ve 13. jméno Sobekhotep, v 18. jména Amenhotep a Thutmose a ve 20. dynastii jméno Ramesse. Zejména v době pozdní Nové říše bylo spojováno s titulem \"„pán (slunečních) obzorů“\".\n\nVývoj panovnické titulatury byl uzavřen na počátku Střední říše, nejpozději od této doby se skládala celkem z pěti jmen uvozených znaky vypovídajících o povaze královské moci (podle pořadí):\n\n"}
{"id": "232499", "url": "https://cs.wikipedia.org/wiki?curid=232499", "title": "Copak je to za vojáka...", "text": "Copak je to za vojáka...\n\nCopak je to za vojáka… je česká filmová komedie, kterou v roce 1987 natočil režisér Petr Tuček. Film se natáčel v obci Janovice nad Úhlavou, Klatovy a Mníšek pod Brdy (Kytín). Vojenská kasárna byste dnes našli v Janovicích nad Úhlavou a v Klatovech.\n\nSvobodník Kouba slouží u výsadkářů. Má ale jednu slabost – ženy. Toto se mu taky vymstí poté, co se zamiluje do sestry velitele, kterému se to vůbec nelíbí. Avšak během vojenského cvičení prokáže své lidské kvality, když zachrání odvozem do nemocnice malého kluka, který si pořezal nohu, nebo objeví prodejce masa na černém trhu. Avšak toto není vše, co svobodníka Koubu potká na cestě do kasáren.\n\n"}
{"id": "232501", "url": "https://cs.wikipedia.org/wiki?curid=232501", "title": "Jiří Opočenský", "text": "Jiří Opočenský\n\nJiří Opočenský (21. ledna 1781 Peřimov – 5. ledna 1842 Jimramov ) byl český reformovaný kazatel a spisovatel doby toleranční.\n\nBohosloví vystudoval v Šarišském Potoku a v Debrecíně v Uhrách. V letech 1810–1829 byl kazatelem v Klášteře u Třebechovic, následně působil v Jimramově. Zastával úřad superintendenta. Zasloužil se o vydání kancionálu, který byl vytištěn v Praze v letech 1819–1820.\n\nS manželkou Karolinou měl tři syny a jednu dceru; všichni synové i zeť byli faráři.\n"}
{"id": "232502", "url": "https://cs.wikipedia.org/wiki?curid=232502", "title": "Philip Kotler", "text": "Philip Kotler\n\nPhilip Kotler (* 27. května 1931, Chicago) je v současnosti považován za jednu ze špičkových a nejznámějších autorit v oboru marketingu. Philip Kotler je držitelem čestné profesury S. C. Johnson and Son v oboru mezinárodní marketing na J. L. Kellogg Graduate School of Management na Northwestern University. Magisterský titul získal na University of Chicago a titul Ph.D na MIT, oba v oboru ekonomie. Profesor Kotler napsal více než 50 knih o všech aspektech marketingu. Mezi ně patří i celosvětově nejužívanější učebnice pro vysoké školy, Marketing Management. Ta vyšla již ve 14 edicích. Kotler publikoval více než 150 článků v předních časopisech, např. Harvard Business Review, Sloan Management Review, Journal of Marketing, Management Science a v Journal of Business Strategy. Jeho práce jsou zmíněny alespoň jednou v každé kapitole jakékoliv knihy, která se věnuje největším teoretikům byznysu a managementu. Pracoval jako poradce v oblasti strategie marketingu, plánování, organizace marketingu a mezinárodní marketing pro společnosti IBM, General Electric, AT&T, Honeywell, Bank of America, Merck a další. Spolupracoval také s některými vládami jako poradce v otázkách, jak vyvíjet a využívat schopnosti a zdroje vládních firem ke konkurenci na globálním trhu. Kotler je také zakladatelem světového marketingového summitu, jehož každoroční konference se věnují hledání způsobu, jak zlepšit kvalitu lidského života. Je také spoluzakladatelem prvního světového muzea marketingu v Ubudu a prvním odborníkem na marketing, který se objevil na poštovní známce.\n\nKotler vidí marketing jako disciplínu ekonomie, i když se s ním ekonomové v tomto názoru neshodují. Rozhodl se pustit se do výuky marketingu, aby vyzvedl otázky, které ekonomy nezajímají. Především jak zákazníci činí svá rozhodnutí, jak měřit efektivitu reklamy, jak alokovat zdroje kupní síly, jak vybrat optimální distribuční toky apod. Kotler sám sebe definuje jako ekonoma trhu, v kontrastu s makroekonomy a mikroekonomy.\n\nJako jediný získal třikrát cenu Alpha Kappa Psi za nejlepší článek roku v časopise Journal of Marketing. Obdržel řadu dalších významných ocenění, včetně Ceny Paula D. Converse, udělované American Marketing Association za \"význačný přínos pro teorii marketingu\", a Ceny Stuarta Hendersona Britta pro Marketéra roku. Byl prvním, kdo roku 1985 obdržel dvě významná ocenění: Nejlepší pedagog roku v oboru marketing, udělovanou American Marketing Association, a Cenu Phillipa Kotlera za vynikající marketingovou práci ve zdravotnictví. Kotler obdržel 14 čestných doktorátů z celého světa.\n\n\n"}
{"id": "232509", "url": "https://cs.wikipedia.org/wiki?curid=232509", "title": "Binární halda", "text": "Binární halda\n\nBinární halda je obzvláště jednoduchý typ datové struktury halda, která je vytvořená použitím binárního stromu. Můžeme si jej představit jako binární strom se dvěma dalšími omezeními.\n\n\n\n„Větší než“ je chápáno ve smyslu porovnávací funkce zvolené k uspořádání haldy, nemusí se nutně jednat o „větší než“ v matematickém významu (nejedná se vždy o číselné hodnoty). Haldy, kde porovnávací funkcí je matematické „větší než“, jsou zvané max-haldy. Tam kde porovnávací funkcí je matematické „menší než“, jedná se o min-haldu. Častější jsou min-haldy, které lze jednoduše použít v prioritních frontách.\n\nVšimněte si, že pořadí sourozenců v haldě není v jejích vlastnostech určeno. Dva potomky téhož rodiče lze volně vyměnit (pokud to neporušuje vlastnosti haldy, porovnejte s binárním vyhledávacím stromem).\n\nPokud chceme přidat prvek do existující haldy, lze vykonat operaci známou jako \"up-heap\", \"buble-up\", \"percolate-up\", nebo \"sift-up\". Tyto funkce slouží k obnovení vlastností haldy. Při použití binární haldy to lze provést v čase formula_1 pomocí následujícího algoritmu:\n\nPočet kroků je maximálně roven počtu úrovní ve stromě – hloubce stromu, která je O(log n). Nicméně přibližně 50% prvků jsou listy a 75% prvků haldy se nachází ve spodních dvou úrovních. Je tedy pravděpodobné, že nově vkládaný prvek se přesune jen o pár úrovní nahoru, aby halda zůstala zachována. Binární halda proto podporuje vkládání v \"průměrném\" konstantním čase O(1).\n\nŘekněme, že máme haldu\na chceme do ní přidat číslo 15. Nejprve umístíme 15 na pozici označenou X. Avšak vlastnost haldy je porušena protože 15 je větší než 8, proto musíme prohodit 15 a 8. Zde je obrázek haldy jako po prvním přesunu:\nAle vlastnosti haldy jsou stále porušeny, 15 je větší než 11, tedy potřebujeme další přesun:\nNyní jsme již získali validní max-haldu.\n\nProcedura pro mazání kořene z haldy – vlastně odebíraní maximálního prvku z max-haldy nebo minimálního prvku z min-haldy - začíná výměnou kořene za poslední prvek v poslední úrovni. Takže, máme-li max-haldu z prvního obrázku, odebereme 11 a nahradíme ji 4.\n\nNyní je vlastnost haldy porušena, protože 8 je větší než 4. Operace, která obnoví vlastnosti haldy, se nazývá down-heap, bubble-down, percolate-down nebo sift-down. V tomto případě stačí výměna dvou prvků 4 a 8 k obnovení vlastností haldy a již nepotřebujeme prohazovat další prvky.\n\nObecně, nesprávný uzel je prohozen s jeho větším potomkem v max-haldě (v min-haldě by měla být výměna s menším potomkem), dokud nejsou splněny vlastnosti haldy. Všimněte si, že down-heap operaci (bez předcházející výměny) lze obecně použít ke změně hodnoty kořene, i když žádný prvek nebyl smazán.\n\n\"n = počet prvků, n1 = počet prvků 1. haldy, n2 = počet prvků 2. haldy\"\n\nZ důvodu neefektivní operace sloučení dvou hald se závadějí binomiální a Fibonacciho haldy.\n\nTato procedura sestavuje haldu z pole. Jinými slovy přerovnává prvky pole tak, aby pole mělo vlastnosti haldy. Začíná se pracovat od středu pole. Časová náročnost tohoto algoritmu je formula_2 při implementaci haldy založené na poli, kde formula_3 je počet uzlů v haldě. Většina změn (označovaných jako heapify) se provádí, když má halda malou výšku, proto má operace menší časovou náročnost, než by se zdálo.\n\nKonkrétně heapify zaberou formula_4 času, kde h je nynější výška haldy. Počet uzlů ve výšce h je formula_5. Proto celková cena heapify činí\nformula_6\n\nK implementaci binární haldy je možné použít datové struktury binárního stromu. Je zde problém s hledáním sousedního prvku v poslední úrovni při přidávání prvku, což lze řešit algoritmicky nebo přidáním dodatečných dat do uzlů, čemuž se říká „threading“ (zřetězení) – kromě odkazů na potomky ukládáme také odkaz na následující uzel.\n\nObvyklejším přístupem, který také odpovídá teorii stojící za haldou, je uložení haldy do pole. Každý binární strom může být uložen v poli, ale protože halda je vždy skoro kompletní binární strom, může být uložen kompaktně/pevně. Není nutný žádný prostor pro ukazatele, místo toho rodič a potomek každého uzlu mohou být nalezeni jednoduchou aritmetikou v indexovaném poli. Detaily závisí na pozici kořene (který zase závisí na omezení programovacího jazyka použitého pro implementaci). Pokud má kořen stromu index formula_7 (formula_3 je počet prvků stromu, které jsou \"a[0].a[n−1]\"), potom pro každý index formula_9 má prvek formula_10 potomky formula_11 a formula_12, a rodiče \"a[floor((i−1)/2)]\", jak ukazuje obrázek. Pokud je kořen formula_13 (prvky stromu jsou formula_14), pak prvek formula_10 má potomky formula_16 a formula_11, a rodiče je formula_18. Toto je jednoduchý příklad implicitní datové struktury.\n\nTento přístup je obzvláště užitečný v algoritmu heapsort, kde umožňuje využít prostor ve vstupním poli k opětovnému uložení haldy. Nicméně vyžaduje alokaci pole před naplněním, což dělá tuto metodu ne tak použitelnou pro implementaci prioritní fronty, kde počet úloh (prvků haldy) nemusí být znám předem.\n\nOperace \"unheap/downheap\" lze v podmínkách pole provést následovně: předpokládejme, že vlastnosti haldy platí pro indexy formula_19. Funkce \"sift-down\" rozšiřuje vlastnosti haldy na formula_20. Jen index formula_21 porušuje vlastnosti haldy. Nechť formula_22 je index největšího potomka formula_10 (pro max-haldu, nebo nejmenšího potomka pro min-haldu), v rozsahu formula_24. (Jestliže takový index neexistuje, protože formula_25, potom vlastnost haldy platí pro nově rozšířený rozsah a není třeba nic dělat.) Přehozením hodnot formula_10 a formula_27 je dodržena vlastnost haldy pro index formula_9. V tomto bodě je jediným problémem, že vlastnost haldy nemusí platit pro index formula_22. Funkce \"sift-down\" je aplikována rekurzivně na index formula_22 dokud nebude vlastnost haldy dodržena pro všechny prvky.\n\nFunkce \"sift-down\" je rychlá. V každém kroku potřebuje jen dvě porovnání a jednu výměnu. Hodnota indexu, kde pracuje, se zdvojnásobí v každé iteraci, takže je nutno provést nanejvýš formula_31 kroků.\n\nSpojovací operace v binární haldě spotřebuje Θ(\"n\") pro stejně setříděné haldy. Pokud je spojení prováděno často, doporučuje se jiná implementace haldy, jako třeba binomiální halda.\n\n\n"}
{"id": "232510", "url": "https://cs.wikipedia.org/wiki?curid=232510", "title": "Přírodní park Rokytka", "text": "Přírodní park Rokytka\n\nRokytka je přírodní park nacházející se na území městských částí Praha-Nedvězí, Praha-Královice a Praha 22. Jeho osou je říčka (potok) Rokytka.\n\nPřírodní park Rokytka byl vyhlášen v roce 1990, jeho rozloha činí 136,5 ha. Součástí PřP je i zámek a obora v Kolodějích a také přírodní rezervace Mýto, význačná svými geomorfologickými jevy (boční eroze Rokytky).\n\nNachází se při východní hranici pražského území a vyznačuje se velmi protáhlým úzkým tvarem, který je dán mělkým údolím Rokytky zaříznutým do bezlesé zemědělské krajiny Říčanské plošiny. Údolí je zahloubeno do břidlic a drob mladších starohor štěchovické skupiny. Jen na severním konci parku u Hájku vystupují břidlice a pískovce spodního ordoviku. Z půd převažují kambizemě a hnědozemě, na údolních svazích s ploškami rankerů. Jižní konec leží u Radešovic a Pacova, severní tvoří okraj Kolodějské obory. V přírodním parku se nacházejí dvě menší vesnice – pražské části Nedvězí a Královice, na severu pak na levém břehu Rokytky Hájek. Jde z velké části o kulturní krajinu podél většího potoka s lukami, břehovými porosty a menšími ostrůvky křovin na nevysokých údolních stráních. Jen v jižní části se rozkládá větší lesní komplex přírodní rezervace Mýto, v němž se uplatňují především dubohabřiny, ptačincové olšiny a habrové javořiny přerušované loučkami v nivě, dnes neobhospodařovanými. Rokytka zde tvoří přirozené meandry. v přírodním parku se vyskytuje hájová květena a dosti zajímavá fauna bezobratlých, mimo jiné i plž význačný pro teplé háje Sphyradium doliolum. Na silně zarůstajících skalách se ještě udrželo několik malých populací křivatce českého.\n\nNad severním okrajem přírodního parku se rozkládá obora zámku v Kolodějích. Do přírodního parku nebyla zahrnuta, neboť zámek byl v minulosti využíván pro vládní účely (letní sídlo prezidenta T. G. Masaryka, později sloužil pro výjezdní zasedání československé a české vlády). Zámek i přilehlá obora byly restituovány, tvoří největší lesní a přírodně krajinářský komplex v širokém okolí, který by měl být posuzován mj. v kontextu s navazujícím přírodním parkem. Zde se také nalézá možná nejstarší památný strom na území hl. m. Prahy – dub Karla IV.\nDále proti proudu Rokytky leží ostrožna Markéta, která byla v minulosti 7,5 ha velkým slovanským hradištěm. Dodnes se zde zachovaly až 7 metrů vysoké valy (vnější je dlouhý 340 metrů) a až 11 metrů široký příkop. Zdá se, že hradiště hrálo důležitou roli zvláště v 11. a 12. století, kdy sloužilo k ochraně stezky vedoucí z Prahy do východních Čech. Bylo však obýváno až do středověku a údajně právě zde v r. 1296 porodila královna Guta, manželka Václava II., dceru Markétu. Později zde byl vybudován gotický kostel zasvěcený sv. Markétě. Kostel byl renesančně, později barokně přestavěn a jeho nevšední architektura dodnes přitahuje pozornost.\n\nV přírodním parku leží také obec Královice, jež je poprvé připomínána v r. 1207. Je pravděpodobné, že právě ve 13. století svým významem zastínila blízké slovanské hradiště. Největší památkou je 20 metrů vysoká gotická tvrz, jejíž počátek se klade do 13. století. Na návsi jsou staré lípy, které se však svým stářím nemohou s gotickou tvrzí rovnat. Památné stromy – lípu a dub, najdeme i v nedalekém Nedvězí, které je rovněž součástí přírodního parku.\n\nNejvětší přírodní hodnotou této oblasti je přírodní rezervace Mýto, která se táhne jižně od obce Nedvězí. Tvoří ji údolí Rokytky s přirozeně zalesněnými svahy a údolními loukami. Ve stěnách údolí jsou výchozy starohorních modrošedých břidlic štěchovické skupiny, které mají místy silnou příměs písku. Vzhledem k tomu, že se jedná o poměrně měkké horniny, jsou většinou svahy údolí pozvolné. Rokytka si zde razí svoji cestu poslušna pouze zákonů gravitace a tak zde můžeme pozorovat přirozeně meandrující tok. Řeka teče ve svých vlastních náplavech a tak si zvláště za povodní vytváří čas od času nové koryto. Jedná se o tzv. divočení řeky, což je jev, který je v české kulturně přeměněné krajině poměrně vzácný. Údolí Rokytky tak představuje jiný svět, který bychom při průchodu okolní, po staletí zemědělsky využívanou plochou krajinou, ani nečekali. Mělké potoční údolí má zachovaný původní charakter s černýšovou dubohabřinou a habrovou javořinou na svazích, s luční nivou a suchomilnou skalní vegetací na výchozech skalek.\n\nPřírodní rezervace slouží jako útočiště druhů, které mizí z okolní zemědělsky využívané krajiny. k zajímavým druhům patří koniklec luční český a křivatec český. Z motýlů tu můžeme vidět například otakárka ovocného, okáče rosíčkového či okáče skalního. Z ptáků zde hnízdí např. budníček lesní, králíček obecný a šoupálek dlouhoprstý. Přírodovědecký průzkum tu zaznamenal 22 druhů savců, mj. rejska malého, norníka rudého a hrabošíka podzemního.\n\nNa Rokytce se rozkládá řada menších rybníků, které zlepšují mikroklima okolní krajiny a v minulosti byly i důležitou součástí hospodářského využívání oblasti. Při ichtyologickém průzkumu zde byla zjištěna řada druhů ryb. K nejhojnějším patří plotice obecná.\n\nPark představuje úzký pás zpestřující jinak jednotvárnou polní krajinu, která se táhne po jeho obou stranách. z hlediska ekologického představuje typický stream-koridor, tj. údolí s vodním tokem umožňujícím šíření různých rostlin i živočichů, kteří se jinak v okolí nevyskytují. v našem případě jde o druhy šířící se z vlhčí, chladnější pahorkatiny na jihu směrem do nižší, odlesněné oblasti dále na severu. Oblast parku i jeho okolí zatím nenabyla příměstského charakteru a zachovala si venkovský vzhled. Přírodní ráz si nejlépe zachovala lesnatá partie nad Nedvězím, kde je dnes vyhlášena přírodní rezervace Mýto. Nejlepší čas pro návštěvu oblasti představuje časné jaro, kdy si můžeme vychutnat krásu hájové květeny v čele se sasankami a dymnivkami.\n"}
{"id": "232512", "url": "https://cs.wikipedia.org/wiki?curid=232512", "title": "Paul de Lagarde", "text": "Paul de Lagarde\n\nPaul Anton de Lagarde (2. listopadu 1827 Berlín - 22. prosince 1891 Göttingen) byl německý biblista a orientalista. Patřil ke skupině pruských konzervativců. Byl zarytým antisemitou, což se odrazilo i v jeho nacionálně orientované práci \"Deutsche Schriften\" (1878-81). Angažoval se i v politickém životě.\n\nNarodil se v Berlíně. Na pokraji dospělosti přijal rodinné jméno z matčiny strany. Mezi lety 1844–1846 studoval ve svém rodném městě, do roku 1847 na univerzitě v Halle filozofii, teologii a orientální jazyky.\n\nRoku 1852 ho studia přivedla do Londýna a Paříže. V roce 1854 začíná učit na Berlínské státní škole a zároveň se dále věnuje biblickým studiím. Stal se editorem spisu \"Didascalia apostolorum syriace\" (1854) a dalších syrských textů. V roce 1866 dostal tříletou dovolenou, aby sesbíral nový materiál.\n\nLagard se věnoval mnoha různorodým tématům a jazykům, ale jeho prvotním cílem byla vždy biblistika. Editoval veliké množství překladů z arabštiny, aramejštiny a koptštiny. Publikoval mnoho studií o orientálních jazycích, zabýval se i studiem perštiny.\n\nLagardův antisemitský postoj položil základ národně socialistické ideologii a velmi ovlivnil Alfreda Rosenberga. Lagarde tvrdil, že Německo by mělo vytvořit národní formu křesťanství, které by bylo „očištěné“ od veškerých semitských vlivů a zbavené všech Židů.\n\n\n"}
{"id": "232517", "url": "https://cs.wikipedia.org/wiki?curid=232517", "title": "Antilopa skákavá", "text": "Antilopa skákavá\n\nAntilopa skákavá (\"Antidorcas marsupialis\"), neboli springbok (afrikánsky a nizozemsky: s\"pring\" = skok; \"bok\" = antilopa, jelenovití, nebo koza) je velká a elegantní antilopa z podčeledi pravé antilopy (Antilopinae), která se vyznačuje vysokými a dlouhými skoky.\n\nObývá jižní Afriku, konkrétně Angolu, Jihoafrickou republiku, Namibii, Botswanu (poušť Kalahari).\n\nAntilopa skákavá se řadí mezi pravé antilopy (podčeleď Antilopinae), konkrétně do tribu Antilopini, kde vytváří monotypický rod \"Antidorcas\". Tento rod se zřejmě vyvinul z rodu \"Gazella\" před více než 3 miliony lety ve východní Africe. Ještě v pleistocénu byl zastoupen více druhy, například \"Antidorcas recki\", \"A. bondi\" a \"A. australis\". Do druhu \"Antidorcas marsupialis\" s typovým podruhem \"A. m. marsupialis\" bývají jako poddruhy obvykle řazeny i antilopy \"Antidorcas marsupialis angolensis a Antidorcas marsupialis hofmeyri\". Jednotlivé subspecie se od sebe liší velikostí a zbarvením. Některé autority je nicméně vedou jako samostatné druhy \"Antidorcas angolensis\" a \"Antidorcas hofmeyri\".\n\nAntilopa skákavá je štíhlá antilopa s dlouhýma nohama a dlouhým krkem. Výška v kohoutku činí 70–89 centimetrů. Délka včetně ocasu dosahuje 120–150 cm. Délka rohů je 16–40 cm. Ocas je dlouhý 19–27 cm. Hmotnost samce dosahuje 20–48 kilogramů, hmotnost samice pak 20–44 kilogramů. Zubní vzorec je I 0/3, C 0/1, P 2/2, M 3/3 = 28.\n\nAntilopa je kontrastně zbarvena. Její srst je krátká, na hřbetě a krku je světle hnědá. Má také tmavý pruh na hlavě, který vede od ucha, přes oko, až k čenichu. Na bocích vytváří hnědá barva tmavší pruh, který se táhne od horní části předních končetin až k bokům zadních nohou. Hlava a břicho jsou obvykle bílé, výjimečně do šediva.\n\nSamci a samice vypadají podobně a obě pohlaví mají černé růžky se zřetelnými prstenci. Růžky samic jsou však kratší a tenčí a to především u poddruhu \"A. m. marsupialis\". Springboci mají neobvyklý kožní záhyb, který se táhne od prostředka hřbetu ke kořeni ocasu. Když je zvíře vzrušené nebo vyplašené, rozevře tento záhyb a vztyčí dlouhé, bílé chlupy, které rostou uvnitř.\n\nObývá sušší travnaté oblasti do nadmořské výšky 2 000 metrů. Zalesněným oblastem se vyhýbá zřejmě hlavně kvůli přítomnosti klíšťat, která přenášejí smrtelnou chorobu zvanou zavodnění srdce (\"heartwater\"), vůči níž postrádá jakoukoliv imunitu. Nevadí ji stanoviště bez stálého vodního zdroje.\n\nŽiví se především listy keřů a stromů a v poněkud menší míře i trávou. Jídelníček si doplňuje jedlými kořeny, divokým ovocem a zeleninou. Jde řádově o desítky různých druhů. Například v přeshraničním parku Kgalagadi konzumuje celkem 57 druhů a v Lomard Reserve 68 druhů rostlin. Je-li k dispozici voda, vypije průměrná antilopa necelé 3 litry každý druhý den, v oblastech bez vody získává tekutiny z potravy. \n\nV době rozmnožování si samec může zakládat teritorium (cca 0,2 až 1 km) a harém 10 až 30 samic, ale běžná jsou i smíšená stáda. Boje samců v období říje jsou pozoruhodné, jelikož při nich samci vyskakují do výšky a sráží se svými rohy. Smrtelné úrazy jsou však výjimkou. Springboci se páří většinou v období sucha a porody přicházejí většinou v říjnu a listopadu, kdy je období dešťů, nicméně nemusí jít o pravidlo a porody můžou nastávat kdykoliv v průběhu roku. Samice rodí po asi šestiměsíční březosti jediné mládě, vzácně může vrhnout dvojčata. Čerstvě narozená antilopka váží 3,8 až 5 kg. Ve volné přírodě se dožívá nejčastěji 7 až 10, výjimečně až 19 let.\n\nObvykle žijí v rodinných skupinách o počtu 5 až 100 zvířat. Během období dešťů a tedy dostatku potravy se mohou skupiny sdružovat i do větších stád čítajících až 2 200 jedinců. Tento druh se vyznačuje vysokými skoky, které se především zasloužily o její známost. Skáče tak, že se odrazí všemi čtyřmi končetinami do vzduchu, skloní hlavu a záda prohne do obloukovitého tvaru a na hřbetě se jí rozevře a zvýrazní bílý pruh, kterým dává ostatním členům stáda najevo, že je něco v nepořádku. U stád těchto antilop se můžou občas zdržovat i stáda jiných velkých savců (zeber, buvolů), které při poplachu prchají s nimi. Skákat ale může springbok třeba jen při hře. Vyskočit dokáže pravděpodobně do výše až tři metry, ale tato hodnota nebyla nikdy řádně doložena. Obdivuhodná je nicméně i svou výkonností v běhu a obecně se předpokládá, že dokáže dosáhnout rychlosti okolo 80 km/h, případně 88 km/h, nebo možná až 97 km/h.\n\nMezi predátory antilopy skákavé se řadí jakékoliv střední a větší šelmy a velcí škrtiči. Jedná se především o gepardy, levharty, hyeny, karakaly, psy hyenovité, šakaly, lvy a krajty. Velcí draví ptáci a menší kočkovité či kunovité šelmy mohou ulovit velmi mladé jedince. \n\nHlavními parazity jsou vši, blechy, klíšťata a hlístice. Nemoci zahrnují zavodnění srdce a anthrax.\n\nV celkovém vyčíslení populace se autority poněkud rozcházejí. V publikaci \"Mammals of Africa\" (2013) je uveden odhad 2 až 2,5 milionu jedinců, IUCN v roce 2016 ohodnotila celkovou populaci na 1,4 až 1,75 milionu dospělých jedinců.\n\nKdysi byly velice početné a stáda čítající až stovky tisíc jedinců podnikala v období sucha migraci za čerstvou pastvou, přičemž zničila veškeré pastviny i zemědělskou půdu, které jim ležely v cestě. V důsledku toho byly antilopy pronásledovány a tisíce jich bylo zabito, ale dnes jsou ve svém původním areálu znovu vysazovány a jejich stavy opět stoupají.\n\n\n"}
{"id": "232534", "url": "https://cs.wikipedia.org/wiki?curid=232534", "title": "Wuhladko", "text": "Wuhladko\n\nWuhladko (česky „vyhlídka“) je název televizního vysílání v hornolužickosrbském jazyce, které Mitteldeutscher Rundfunk vysílá každý měsíc od září 2005, moderátorkou je Bogna Koreng. Vysílání se zabývá tématy, jež souvisí nejen s Lužickými Srby Horní Lužice, ale též všeobecně politikou ze Saska a Německa, která se týká Lužických Srbů v celé Lužici.\n\nPříspěvky se týkají kultury, všedního dne, zvyků, tradic a tradičních řemesel této slovanské menšiny.\n\nHornolužickosrbské televizní vysílání \"Wuhladko\" je sourozencem dolnolužickosrbského vysílání „Łužyca“ (\"Lužice\"), které Rundfunk Berlin-Brandenburg (RBB) vysílá každý 4. týden od roku 1992. Christian Matthée moderuje dolnolužickosrbský televizní magazín střídavě s Anjou Kochovou.\n\n"}
{"id": "232547", "url": "https://cs.wikipedia.org/wiki?curid=232547", "title": "Hněv", "text": "Hněv\n\nHněv je silná afektivní reakce na překážku, která se staví do cesty při dosahování nějakého cíle nebo brání rozvíjení jednání. Jde o emoci, jejímž původním smyslem bylo připravit jedince na útok. Podle intenzity se rozlišuje rozzlobenost neboli zloba (nejslabší), hněv, zlost a vztek (nejsilnější). Projevy hněvu zpravidla trvají krátce, dlouhodobějším projevem je hostilita (nepřátelství).\n\nProtože hněv je primárně násilnou reakcí, snaží se ho lidé pokud možno brzdit, emočními výjevy (např. zčervenáním, roněním slz, atd.). Při velké zlosti se místo fyzického napadení uchylují spíše k urážkám, výhrůžkám. Projevy hněvu nejčastěji narušují vztahy mezi lidmi. Nakonec mohou vést k izolaci a bolestné osamělosti. I když projevy hněvu mají často svůj důvod, jsou většinou přehnané a nepřiměřené situaci, která je vyvolala. Z hlediska náboženského bývá odsuzován jako hřích, např. katolická nauka jej považuje za jeden ze sedmi hlavních hříchů, byť zároveň zdůrazňuje, že existuje i tzv. spravedlivý (či svatý) hněv, který hříchem není. Vlastnost, s níž člověk snadno podléhá vzteku, označujeme jako prchlivost.\n\nFyziologickými projevy hněvu jsou některé změny v tělesné činnosti, směřující ke zvýšení fyzické síly organismu – zvyšuje se srdeční tep, stoupá krevní tlak, člověk zčervená. Zlost vyvolávají některé drogy, například alkohol, ale i stimulanty .\n\nOpakem hněvu je mírumilovnost.\n\n\n\n"}
{"id": "232548", "url": "https://cs.wikipedia.org/wiki?curid=232548", "title": "Tahkuranna", "text": "Tahkuranna\n\nTahkuranna (německy \"Tackerort\") je vesnice v estonském kraji Pärnumaa, samosprávně patřící do obce Tahkuranna, která je podle ní pojmenována.\n\n"}
{"id": "232550", "url": "https://cs.wikipedia.org/wiki?curid=232550", "title": "Mars superliga 2001/02", "text": "Mars superliga 2001/02\n\nMars superliga v sezóně 2001/02.\n\n"}
{"id": "232554", "url": "https://cs.wikipedia.org/wiki?curid=232554", "title": "Samuel L. Jackson", "text": "Samuel L. Jackson\n\nSamuel Leroy Jackson (* 21. prosince 1948 Washington, D.C.) je americký herec, známý například ze snímků Quentina Tarantina \"\", \"Nespoutaný Django\" a \"Osm hrozných\". Dále hrál například ve snímku \"Sirotčinec slečny Peregrinové pro podivné děti\" a v několika snímcích série Marvel Cinematic Universe.\n\nSamuel Leroy Jackson se narodil 21. prosince 1948 jako jediné dítě manželů Elizabeth (rozené Montgomeryové) a Roye Henryho Jacksonových. Za svůj život nicméně vyrůstal pouze s matkou, otce viděl asi dvakrát. Jeho rodina má původ v africkém Gabonu. V roce 1980 se oženil s LaTanyou Richardsonovou a o dva roky později se páru narodila dcera Zoe.\n\nHereckou kariéru v filmu a televizi zahájil již na začátku 70. let 20. století, v následujících dvou dekádách se však jednalo pouze o menší role. Přelomem byl pro něj film \"Tropická horečka\" (1991), kde ztvárnil postavu Gatora, který byl závislý na cracku. V následujících letech byl obsazen například do snímků \"Amos & Andrew\", \"\", \"Velký švindl\", \"Čas zabíjet\" či \"Vyjednavač\". Zahrál si také ve \"Star Wars\" nebo ve filmové sérii Marvel Cinematic Universe.\n\nMá hvězdu na Hollywoodském chodníku slávy.\n\nPo zastřelení neozbrojených Afroameričanů Michaela Browna a Erica Garnera policisty ve Fergusonu a New Yorku v roce 2014 odsoudil Jackson „násilí rasistické policie“ a podpořil protesty aktivistického hnutí Black Lives Matter, které upozorňuje na případy policejního násilí, jež měly za následek úmrtí lidí černé pleti.\n\n"}
{"id": "232556", "url": "https://cs.wikipedia.org/wiki?curid=232556", "title": "Pete Doherty", "text": "Pete Doherty\n\nPeter Doherty (* 12. března 1979, Hexham, Anglie) je anglický hudebník, umělec a básník. V dnešní době je zpěvákem a textařem skupiny Babyshambles a znovu se krátce spojil s Carlem Barâtem, který byl frontmanem a textařem (spolu s Dohertym) skupiny The Libertines a s kterým se poprvé proslavil. Od roku 2005 se stal pro veřejnost velmi známým především díky svému vztahu se supermodelkou Kate Moss, věhlasu mezi fanoušky a svému neblaze proslulému rock'n'rollovému životnímu stylu. Jeho užívání drog, zatčení a dostavování se k soudu jsou často líčeny v bulvárním tisku.\n\nPeter Doherty se narodil v Hexhamu v Northumberlandu v Anglii. Protože jeho otec pracoval jako důstojník u britské armády, vyrůstal Peter v mnoha vojenských posádkách, žil proměnlivě v posádkách v Cattericku, Belfastu, Německu, Bedworthu, Dorsetu a Larnace spolu s matkou Jacqueline, zdravotní sestrou zčásti ruského původu a dvěma sestrami, Amy Jo a Emily. Doherty byl druhým ze tří dětí. Na střední škole byl velmi úspěšný, dosáhl 5 známek A* a 6 známek A v hodnocení GCSE na Nicholas Chamberlain Comprehensive School v Bedworthu (ačkoli bylo chybně šířeno, že dosáhl 11 známek A*) a čtyř zkoušek A Level, se dvěma z nich oznámkovaných A. Ve věku šestnácti let vyhrál básnickou soutěž a dal se do vystupování v Rusku organizovaného British Councilem.\n\nPo zkouškách A-Level se přestěhoval do bytu své matky v Londýně, k čemuž se, jak řekl, cítil „předurčen“, a dostal práci hrobníka na Willesdenském hřbitově, třebaže většinu času trávil čtením a psaním zatímco seděl na náhrobních kamenech. Navštěvoval Queen Mary, část Londýnské univerzity, kde studoval anglickou literaturu, ale po prvním roce studium ukončil. Po opuštění univerzity se spolu se svým kamarádem a hudebníkem Carlem Barâtem, který byl spolužákem Dohertyho starší sestry na Brunel University, přestěhoval do londýnského bytu. Doherty byl zvolen spolu s Carlem Baratem na první místo 2004 Cool Listu alternativního hudebního magazínu NME. Obvyklá je mylná představa, že prvního místa dosáhl pouze sám Doherty. Následující rok se umístil šestý, a 10. května 2006 dosáhl druhého místa v anketě o 50 největších rockových hrdinů.\n\nDoherty a Barât založili skupinu The Libertines na konci devadesátých let, ale teprve vydáním svého debutového alba Up the Bracket v roce 2002 se stali známými pro širokou veřejnost.\n\nSkupina dosáhla velkého komerčního úspěchu i úspěchu u hudebních kritiků a získala horlivé, nadšené fanoušky, zejména Doherty byl chválen fanoušky i kritiky jako jeden z nejvíce slibných textařů, který se na britské hudební scéně za nějaký čas vyskytl. Ale Dohertyho množící se problémy s drogami vedly k jeho odcizení od skupiny. V roce 2003 byl uvězněn za vloupání do Barâtova bytu. Oboje mělo zpočátku velký dopad, ale změnilo se to zatímco byl Doherty ve vězení. Původně byl odsouzen k šesti měsícům, ale trest byl zkrácen na pouhé dva na příkaz soudce, který to okomentoval: „Cítíme, že odsouzení k vazbě bylo v tomto případě oprávněné, ale nebyla dána dostatečná důvěra v jeho trestuhodnost, jaká měla být. Snížili jsme mu trest na dva měsíce, což mu dovolí bezprostřední propuštění.“ Po svém propuštění se Doherty ihned spojil s Carlem a zbytkem skupiny, aby odehráli vystoupení v hospůdce Tap 'n' Tin v Chathamu v Kentu.\n\nPo opětovném připojení se ke skupině hledal Doherty řešení své drogové závislosti. Navštěvoval alternativní detoxikační centrum Wat Tham Krabok, chrám v Thajsku, známý pro svůj rehabilitační program pro uživatele cracku a kokainu, kde byl bit bambusovými proutky a nucen pít odporné bylinné odvary, což mělo navodit zvracení. Centrum po třech dnech opustil a vrátil se zpět do Anglie.\n\nTo mělo za následek, že The Libertines zrušili svá vystoupení na Isle Of Wight a festivalu v Glastonbury.\n\nZatímco si v červnu 2004 jejich postprodukční práce našla místo na druhém albu The Libertines (nazvaném také \"The Libertines\"), Doherty byl opětovně požádán o odchod z kapely. Skupina poukazovala na Dohertyho pokračující drogovou závislost jako na důvod jeho odmítnutí, ale zdůraznila svou ochotu vzít ho zpátky, až se jednou vypořádá se svojí závislostí. Ačkoli Barât dříve uvedl, že The Libertines měli jenom přestávku během nevyřešeného Dohertyho uzdravování, skupina se definitivně rozpadla s Dohertyho odchodem na konci roku 2004. Všichni členové jsou nyní zapojeni v jiných projektech (např.Yeti a Dirty Pretty Things)\n\n12. dubna 2007 zahráli Pete Doherty a Carl Barât 13 songů na druhém Dohertyho vystoupení „Večer s Petem Dohertym“ v Hackney Empire v Londýně. Znovu spojení Libertines zahráli \"What A Waster\", \"Death On The Stairs\", \"The Good Old Days\", \"What Katie Did\", \"Dilly Boys\", \"Seven Deadly Sins\", \"France\", \"Tell The King\", \"Don't Look Back Into The Sun\", \"Dream A Little Dream Of Me\", \"Time For Heroes\", \"Albion\" a \"The Delaney\".\n\nPo rozpadu The Libertines začal Doherty spolupracovat s místním básníkem Wolfmanem. Dohromady nahráli singl \"For Lovers\", který vstoupil do top 10 a umístil se na sedmé příčce, v dubnu stejného roku. Navzdory úspěchu singlu, který byl nominován na prestižní Ivor Novello Award za textařství, Doherty a Wolfman obdrželi poměrně málo peněz, vydavatelská práva už prodali za malou sumu v hospodě.\n\nPozději, v roce 2004, Doherty nazpíval vokály k písni „Down to the Underground“ od britské skupiny Client. Píseň byla vydána v červnu 2004 jako B-side k singlu \"In It for the Money\" a objevila se také na jejich druhém albu \"City\". V roce 2005 Doherty spolupracoval s britskou rockovou skupinou Littl'ans na singlu \"Their Way\". V roce 2006 Doherty figuroval v singlu pro charitu \"Janie Jones\", který byl vydán, aby pomohl fondu pro Strummerville. Mnoho umělců a skupin, například Dirty Pretty Things, We Are Scientists, The Kooks, a The Holloways na písni také spolupracovali.\n\nV srpnu 2006 bylo oznámeno, že Doherty pracuje s frontmanem The Streets Mikem Skinnerem na nové verzi \"Prangin' Out\" ze Skinnerova posledního alba.\n\nDne 3. dubna 2016 vystoupil s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Společně s Barâtem zpíval písně „White Light/White Heat“, „European Son“ a „Run Run Run“ a společně se všemi zúčastněnými hosty hráli také v závěrečné písni „Sister Ray“.\n\nDoherty založil Babyshambles ke konci jeho působení v The Libertines. Skupina vydala jedno album, \"Down in Albion\", v listopadu 2005 a jejich singl \"Fuck Forever\" se ve Spojeném království umístil na čtvrté příčce hitparády. Naplánované koncerty skupiny byly ohroženy Dohertyho pokračujícími problémy se zákonem. Během té doby se stala jeho přítelkyní supermodelka Kate Moss. Na albu \"Down in Albion\" zpívá vokály k písni „La Belle et la Bête“. Obsazení skupiny se změnilo několikrát: Gemma Clarke (bicí) opustila skupinu kvůli Dohertyho problémům s drogami a byla nahrazena Adamem Ficekem, a kytarista a textař Patrick Walden opustil skupinu nejméně při jedné příležitosti, než se začal nepravidelně vracet. Další britská skupina, Oasis, si Babyshambles zamluvila, aby je podporovali při jejich turné po Británii v roce 2005. Doherty šel spolu s Kate Moss na narozeninovou party módního návrháře Hediho Slimanea a mluvčí skupiny oznámil, že Pete nebyl schopen dopravit se do Británie včas, aby stihnul jejich první vystoupení. Kvůli tomu Oasis zrušili jejich předskokanství. V srpnu 2006 uzavřeli Babyshambles smlouvu s nahrávací společností Parlophone, u které 9. prosince 2006 vydali \"The Blinding EP\", jemuž se dostalo chvály kritiků. V lednu 2007 s Parlophonem podepsali dlouhotrvající dohodu o nahrávání.\n\nDoherty šel ve stopách své bývalé snoubenky a modelky Kate Moss a stal se hlavní tváří Roberto Cavalli reklamní módní kampaně pro podzim a zimu 07/08.\n\n"}
{"id": "232557", "url": "https://cs.wikipedia.org/wiki?curid=232557", "title": "Renegade (album, HammerFall)", "text": "Renegade (album, HammerFall)\n\nRenegade je třetí studiové album heavy metalové skupiny HammerFall. Album vyšlo 9. října 2000 prostřednictvím Nuclear Blast.\n\nNahrávání probíhalo ve Wire World Studios v Nashville, USA s producentem Michaelem Wagenerem. Na skladbách se podílel i bývalý člen Jesper Strömblad. Jde o první album s bubeníkem Andersem Johanssonem a také první album, na kterém se objevila instrumenální skladba \"\"Raise the Hammer\"\".\n\nAlbum bylo komerčně velmi úspěšné. Ve Švédsku se umísitlo na první místě v prodejním žebříčku a získalo i zlatou desku.\n\nPřed vydáním alba, 21. srpna 2000, vyšel singl \"Renegade\" a 9. dubna 2001 \"Always Will Be\". K oboum byl natočen videoklip.\n\n\n\n"}
{"id": "232558", "url": "https://cs.wikipedia.org/wiki?curid=232558", "title": "Sunbeam Maori", "text": "Sunbeam Maori\n\nSunbeam Maori byl letecký motor zkonstruovaný firmou Sunbeam Motor Car Co. Ltd., sídlící v anglickém Wolverhamptonu, zavedený do výroby v roce 1918. Motory Maori mj. poháněly letouny Fairey F.22 Campania, Grahame-White Ganymede, Handley Page O/400, Short 184 či vzducholoď R 34.\n\nZajímavostí koncepce motorů Sunbeam Maori I a Maori II bylo umístění výfukových ventilů na vnitřní straně válců, takže výfuky vyúsťovaly mezi řady válců, do společného sběrače.\n\n\n\n\n"}
{"id": "232561", "url": "https://cs.wikipedia.org/wiki?curid=232561", "title": "Grand Prix Maďarska 2007", "text": "Grand Prix Maďarska 2007\n\nXXIII Magyar Nagydíj\n\n\n Kimi Räikkönen - Ferrari F2007- 1:20.047\n\n Lewis Hamilton- McLaren- 1:19.781\n\n\n"}
{"id": "232567", "url": "https://cs.wikipedia.org/wiki?curid=232567", "title": "Josef Totušek mladší", "text": "Josef Totušek mladší\n\nJosef Totušek (6. ledna 1836 – 2. března 1899) byl český reformovaný kazatel.\nPůsobil ve sborech v Kloboukách u Brna, ve Veselí a v Jimramově. Byl pátým moravským reformovaným superintendentem.\n"}
{"id": "232569", "url": "https://cs.wikipedia.org/wiki?curid=232569", "title": "Uulu", "text": "Uulu\n\nUulu (německy \"Uhla\") je vesnice v estonském kraji Pärnumaa, samosprávně patřící do obce Tahkuranna, jejímž je administrativním centrem.\n\n"}
{"id": "232570", "url": "https://cs.wikipedia.org/wiki?curid=232570", "title": "Sunbeam Cossack", "text": "Sunbeam Cossack\n\nSunbeam Cossack letecký motor firmy Sunbeam Motor Car Co. Ltd., vyráběný v menším počtu (pravděpodobně 350 kusů) od roku 1916. Jeho konstrukce vycházela z řadového šestiválce Amazon.\n\nVyráběl se ve verzích Cossack I, Cossack II (měl přepracované zapalování, se čtyřmi zapalovacími magnety) a Cossack III (upravený pro pohon vzducholodí).\n\nMotory Cossack poháněly kupříkladu letouny Handley Page O/100 či Short 310, rovněž byly použity na vzducholodích R 36 a R 38.\n\n\n"}
{"id": "232572", "url": "https://cs.wikipedia.org/wiki?curid=232572", "title": "Sunbeam Amazon", "text": "Sunbeam Amazon\n\nSunbeam Amazon byl letecký motor firmy Sunbeam Motor Car Co. Ltd., vyrobený pouze v 77 kusech.\n\nZ konstrukce řadového šestiválce Amazon byly odvozeny motory Cossack (vidlicový dvanáctiválec) a Viking (třířadý osmnáctiválec), s kterým mají shodné rozměry válců.\n\n\n\n"}
{"id": "232573", "url": "https://cs.wikipedia.org/wiki?curid=232573", "title": "Úmluva proti mučení a jinému krutému, nelidskému či ponižujícímu zacházení nebo trestání", "text": "Úmluva proti mučení a jinému krutému, nelidskému či ponižujícímu zacházení nebo trestání\n\nÚmluva proti mučení a jinému krutému, nelidskému či ponižujícímu zacházení nebo trestání je mezinárodní smlouva, která byla přijata Valným shromážděním OSN dne 10. prosince 1984 v New Yorku. Úmluva vstoupila v platnost 26. června 1987 poté, co byla ratifikována 20 státy.\n\nČeskoslovensko úmluvu podepsalo 8. září 1986 a následně ratifikovalo Federálním shromážděním Československé socialistické republiky a prezidentem. Úmluva byla vyhlášena vyhláškou Ministerstva zahraničních věcí ČSSR č. 143/1988 Sb. Česká republika závazky plynoucí z úmluvy při svém vzniku převzala.\n\nTéto úmluvě předcházela Deklarace o ochraně všech osob před mučením a jiným krutým, nelidským či ponižujícím zacházením nebo trestáním, kterou přijalo Valné shromáždění OSN dne 9. prosince 1975. Valné shromáždění požádalo Komisi pro lidská práva o sledování, zda jsou učiněny veškeré nezbytné kroky pro zajištění dodržování Deklarace.\n\nO dva roky později (8. prosince 1977) požádalo Valné shromáždění Komisi pro lidská práva, aby vypracovala návrh úmluvy proti mučení a jinému krutému, nelidskému či ponižujícímu zacházení nebo trestání v souladu se zásadami obsaženými v Deklaraci. Komise zahájila zasedání v roce 1978 a hlavní návrh úmluvy předložilo Švédsko. Skupina se scházela až do roku 1984. Valné shromáždění dne 10. prosince 1984, na doporučení Třetího výboru, hlasovalo a úmluva byla přijata a připravena k podpisu. V platnost vstoupila 26. června 1987 ratifikací 20 států. \n\nÚmluva má za cíl zabraňovat mučení a jinému krutému, nelidskému či ponižujícímu zacházení nebo trestání po celém světě a hájit tak lidská práva. Obsahem úmluvy jsou jednak ustanovení hmotněprávní, která specifikují závazek státu zabránit mučení a jinému krutému, nelidskému či ponižujícímu zacházení nebo trestání na území pod jeho jurisdikcí, jednak ustanovení organizační a procesní povahy. Úmluva je rozdělena na tři části a má 33 článků.\n\nČást I. (články 1–16) obsahuje v článku 1 definici mučení, které představuje jakékoli jednání, jímž je člověku úmyslně působena silná bolest nebo tělesné či duševní utrpení s cílem získat od něho nebo od třetí osoby informace nebo přiznání, potrestat jej za jednání, jehož se dopustil on nebo třetí osoba nebo z něhož jsou podezřelí nebo s cílem zastrašit nebo přinutit jej nebo třetí osobu nebo z jakéhokoli jiného důvodu založeného na diskriminaci jakéhokoli druhu, když taková bolest nebo utrpení jsou působeny veřejným činitelem nebo jinou osobou jednající z úředního pověření nebo z jejich podnětu či s jejich výslovným nebo tichým souhlasem. Toto vymezení nezahrnuje bolest nebo utrpení, které vznikají pouze v důsledku zákonných sankcí, jsou od těchto sankcí neoddělitelné nebo jsou jimi vyvolány náhodou.\n\nZavazuje smluvní strany k přijetí účinných opatření, které zabrání mučení na celém území pod jejich jurisdikcí. Dále mimo jiné obsahuje, že stát nesmí vydat, vypovědět či vrátit osobu jinému státu, má-li podezření, že by jí následně hrozilo mučení. Popisuje proces trestního řízení v případě, že nějaká osoba spáchala některý z trestných činů uvedených v čl. 4. Trestné činy uvedené v článku 4 musí být zahrnuty do každé extradiční smlouvy, kterou daný stát sjedná. Trestní řízení musí být provedeno příslušnými orgány a to urychleně a nestranně. Státy jsou si navzájem zavázány poskytnout pomoc v trestním řízení a poskytnutí všech důkazů. Státy jsou povinny zajistit, učební materiály a informace týkající se zákazu mučení osobám, které se vyskytují v profesi, ve které by mohlo dojít k mučení.  V případě, že osoba se stala obětí mučení, má právo podat stížnost. Oběť má právo na spravedlivé a přiměřené odškodnění. Strany jsou rovněž povinny zabránit dalším činům krutého, nelidského či ponižujícího zacházení nebo trestání, a zkoumat jakékoliv tvrzení o takovém zacházení v rámci své pravomoci.\n\nČást II. (články 17–24) popisuje volbu členů do Výboru proti mučení, postup šetření systematického mučení a řešení sporů mezi smluvními stranami.\n\nČást III. (články 25–33) upravuje ratifikaci úmluvy, kdy vstoupí úmluva v platnost, změny této úmluvy a  její vypovězení. \n\nÚmluva disponuje vlastním kontrolním mechanismem - \"Výborem proti mučení\", který hodnotí každé čtyři roky na základě zpráv předkládaných smluvními státy podle čl. 19 úmluvy praktické uplatňování úmluvy. Využít může i podklady poskytnuté specializovanými orgány a mezinárodními či nevládními organizacemi. Po vyhodnocení podkladů a projednání se zástupci států výbor vydá doporučení, která by smluvní státy měly naplňovat.\n\nVýbor se schází dvakrát ročně v Ženevě.  Na každém zasedání zkoumá zprávy států, které jsou smluvními stranami úmluvy.  Každá zpráva je zkoumána ústně v přítomnosti jednoho nebo více zástupců státu. Každý stát, jehož zpráva bude projednávána na zasedání, je předem informován o hlavních otázkách, které chce Výbor projednávat.  Po přezkoumání každé zprávy, Výbor přijme své závěry a doporučení.  Výbor může rovněž přijmout obecné připomínky týkající se zvláštních ustanovení této úmluvy, nebo otázky týkající se jejich provádění. \n\nVýbor proti mučení rovněž zřídil pracovní skupinu, která připravuje posouzení jednotlivých sdělení a dává doporučení Výboru.\n\nVýbor proti mučení se skládá z deseti expertů vysokého morálního charakteru a uznávaných schopností v oblasti lidských práv, působících v něm jako soukromé osoby. Experti musí mít právnické zkušenosti. Experti jsou voleni státy, které přijaly úmluvu a z každého státu může být jen jeden zástupce. Členové Výboru jsou voleni tajným hlasováním na zasedání států, svolávaných generálním tajemníkem OSN. Členové jsou voleni na čtyři roky, mohou být zvoleni opakovaně v případě, že budou znovu navrženi.\n\nKromě toho úmluva zakotvuje i další kontrolní procedury - provedení důvěrného šetření, posouzení oznámení státu a posouzení oznámení jednotlivců.\n\nKe dni 30. července 2014 přijalo Úmluvu proti mučení a jinému krutému, nelidskému či ponižujícímu zacházení nebo trestání 155 států.\n\n"}
{"id": "232574", "url": "https://cs.wikipedia.org/wiki?curid=232574", "title": "Pharrell Williams", "text": "Pharrell Williams\n\nPharrell Williams (* 5. dubna 1973 Virginia Beach) je americký zpěvák, rapper, producent, skladatel a zakladatel labelu \"Star Trak Records\". Je držitelem deseti cen Grammy. Pharrell tvoří jednu část známého producentského dua The Neptunes, které tvořil s Chadem Hugem. Také je leaderem rockové skupiny N.E.R.D. a spoluzakladatelem módních značek Billionaire Boys Club a Ice Cream Clothing. Za dobu svého působení na scéně stihl spolupracovat s rapovými superstars, jako jsou Snoop Dogg, Nelly, Busta Rhymes nebo Jay-Z, ale i s hvězdami rnb, jako je například Janet Jackson, Kelis nebo Mariah Carey. Pharellovy dovednosti však občas využijí i interpreti, kteří již spadají spíš do kategorie pop. Jedná se například o Britney Spears, *NSYNC a další.\n\nJako polovina dua The Neptunes vytvořil spoustu písní pro známé osobnosti jako jsou například: P. Diddy, Snoop Dogg, Jay-Z, Britney Spears, T.I., Babyface, Busta Rhymes, Nelly, Janet Jackson, Justin Timberlake, Beyoncé, Mary J. Blige a Gwen Stefani.\n\nV roce 2004 obdržel cenu Grammy za produkci alba Justina Timberlakea \"Justified\".\n\nRoku 2010 produkoval hudbu k filmu \"Já, padouch\" (\"Despicable Me\"). Roku 2013 pak pro pokračování \"Já, padouch 2\".\nSe svou skupinou N.E.R.D., kterou mimo něj tvoří Chad Hugo a Shay Haley, a která kombinuje prvky rocku, funku a hip hopu, vydal čtyři alba. A to dvě zlatá alba \"In Search Of...\" (2002) a \"Fly or Die\" (2004). Ty následovaly již méně úspěšná \"Seeing Sounds\" (2008) a \"Nothing\" (2010).\n\nJeho debutová sólová deska byla vydána v červenci 2006 a dostala název \"In My Mind\". Celosvětově se prodalo přes 800 000 kusů. Z alba pochází singly „Can I Have It Like That“ (ft. Gwen Stefani) (49. příčka) a „Number One“ (ft. Kanye West) (57. příčka).\n\nV roce 2007 obdržel cenu Grammy za spolupráci na písni „Money Maker“ od Ludacrise.\n\nV roce 2013 vydal singl „Happy“, který původně pocházel ze soundtracku k filmu \"Já, padouch 2\". Píseň se stala hitem a vedla k rozhodnutí, že Pharrell po osmi letech vydá nové sólové album. Deska \"G I R L\" byla vydána v březnu 2014. Ve stejné době singl „Happy“ dosáhl prvního místa v žebříčku Billboard Hot 100, jedná se tak o jeho nejúspěšnější sólo singl. V USA se píseň stala 6x platinovou s prodejem kolem šesti milionů kusů. Na albu hostovali Justin Timberlake, Miley Cyrus a Alicia Keys. Veškerou hudbu si produkoval sám Pharrell. Album debutovalo na 2. příčce žebříčku Billboard 200 se 113 000 prodanými kusy v první týden prodeje v USA. Celkem se v USA prodalo 519 500 kusů. V USA se tak stala zlatou. Druhý singl, píseň „Marilyn Monroe“, v USA nezabodoval, ale byl vcelku úspěšný v Evropě. Třetí singl „Come Get It Bae“ byl naopak opět velmi úspěšný v USA.\n\nNa 56. předávání hudebních cen Grammy, konaném v lednu 2014, získal čtyři ceny, a to za nejlepšího hudebního producenta, album roku (\"Random Access Memories\" od Daft Punk (jako přizvaný umělec)), nejlepší nahrávku roku a nejlepší počin pop dua/skupiny (obě za „Get Lucky“ (s Daft Punk)). V roce 2014 získal nominaci na cenu Oscar za píseň „Happy“.\n\nNa 57. předávání hudebních cen Grammy, konaném v únoru 2015, získal tři ceny, a to za nejlepší živé vystoupení (píseň „Happy“), nejlepší videoklip (píseň „Happy“) a nejlepší současné urban album (GIRL).\n\n\n"}
{"id": "232575", "url": "https://cs.wikipedia.org/wiki?curid=232575", "title": "Ivalo", "text": "Ivalo\n\nIvalo (inarskou sámštinou \"Avveel\", severosámsky \"Avvil\", skoltskou sámštinou \"Âˊvvel\") je největší sídlo obce Inari ve finském Laponsku. Ivalo leží na stejnojmenné řece asi 20 km jižně od jezera Inari. V roce 2003 dosáhl počet obyvatel Ivala 3 998. Je zde menší letiště. 30 km na jih od Ivala se nachází hojně navštěvovaná turistická destinace Saariselkä.\n"}
{"id": "232578", "url": "https://cs.wikipedia.org/wiki?curid=232578", "title": "Český luštič", "text": "Český luštič\n\nČeský luštič je plemeno králíka. Je českým nejmladším domácím plemenem. Byl nezávisle na sobě vyšlechtěn ve více zemích – Československu, Británii, Německu a Nizozemsku. V Česku toto plemeno vyšlechtil Václav Pém z Dolan u Kralup nad Vltavou v letech 1954–1959.\n\nZvláštností Českého luštiče je, že barva srsti je zcela recesivní vůči všem ostatním barvám srsti a proto se používá ke zjišťování čistokrevnosti jiných plemen – odtud původ jména luštič. Patří mezi středně velká plemena s všestrannou užitkovostí.\n\nGenotyp: AA bb cc dd gg\n\n"}
{"id": "232579", "url": "https://cs.wikipedia.org/wiki?curid=232579", "title": "Josef Souček", "text": "Josef Souček\n\nJosef Souček (10. října 1864 Jestřabí Lhota – 7. června 1938 Praha) byl český evangelický teolog, duchovní, jeden ze spoluzakladatelů a v letech 1918–1938 první synodní senior Českobratrské církve evangelické.\n\nPo absolvování teologických studií v zahraničí (Vídeň, Německo, Skotsko) působil jako vikář v reformovaných sborech Velim (1889–1891), Německé (od roku 1948 Sněžné) pro Daňkovice (1891–1895), Praha-Nové Město (Kliment, 1895–1897), od 11. listopadu 1897 do 31. prosince 1932 farář tamtéž, byl také seniorem pražského obvodu.\n\nKromě plnění svých pastoračních povinností se s plným osobním nasazením zúčastnil procesů směřujících k sjednocení českých, moravských a slezských evangelíků. Již 28. listopadu 1903 předsedal v pražském Národním domě na Vinohradech \"Prvnímu sjezdu českých evangelíků z Čech a Moravy\", který mj. dal podnět k založení první ekumenické organizace na našem území – Kostnické jednoty. V dalších letech se klimentský sbor stal jedním z ideových a organizačních center řady akcí, které vedly po vzniku samostatného československého státu ke spojení helvetských (reformovaných) a augsburských (luterských) farních sborů do nového církevního společenství – \"Evangelické církve bratrské\", od roku 1919 Českobratrské církve evangelické. Do jejího čela generální sněm (synod), konaný ve dnech 17. – 18. prosince 1918 v Praze, zvolil Josefa Součka, který jako synodní senior v letech 1918–1932 souběžně působil také ve funkci faráře klimentského sboru v Praze 1, následně od 1. ledna 1933 až do své smrti (7. června 1938) zastával pozici synodního seniora bez dalších služebních závazků.\n\nPatřil k váženým a uznávaným představitelům ČCE, pod jeho vedením došlo k poměrně rychlé organizační konsolidaci života ve stávajících a nově zakládaných sborech, seniorátech i na celocírkevní úrovni, výstavbě a rekonstrukcím bohoslužebných a farních budov, nárůstu počtu kazatelů a jejich hmotného zebezpečení. K významným událostem této doby patřily zejména vznik Husovy československé evangelické fakulty bohoslovecké (8. dubna 1919), první státní autonomní vysoké školy pro přípravu protestantských duchovních na našem území, vybudování materiální i personální základny pro sociální práci církve a ucelené struktury tiskové a vydavatelské činnosti ČCE, soustředěné od roku 1920 zvláště v \"Nakladatelské akciové společnosti Kalich\". Za jeho vedení se v letech 1921–1935 konalo sedm synodů, předsedal \"Svazu evangelických církví v ČSR\" (byl založen ve dnech 5. – 7. července 1928 v Bratislavě), publikoval řadu statí a článků k vnitrocírkevním i společenským událostem v periodických tiskovinách církve a udržoval rozsáhlé ekumenické kontakty s evropským i světovým protestantismem.\n\nJeho záslužná domácí i zahraniční činnost byla oceněna udělením čestných doktorátů teologie pražskou Husovou československou evangelickou fakultou bohosloveckou (1927) a teologickou fakultou University of St Andrews (1933).\n\n\n\n"}
{"id": "232581", "url": "https://cs.wikipedia.org/wiki?curid=232581", "title": "Logický analyzátor", "text": "Logický analyzátor\n\nLogický analyzátor je zařízení, které umožňuje zobrazit logické signály v digitálním zařízení. Proti osciloskopu umožňuje logický analyzátor zobrazit mnohem více průběhů (řádově desítky, stovky, až tisíce). Od 90. let 20. století se ale vyrábějí i osciloskopy pro smíšené signály, které mají kromě analogových vstupů i vstupy digitální (obvykle nejméně 16). Takové osciloskopy pak plní i funkci logických analyzátorů.\n\nV současné době jsou k dispozici tři typy logických analyzátorů:\n\n\nKlasické logické analyzátory se připojují ke sledovanému zařízení obvykle pomocí mnoha jednotlivých vodičů. Pro sledování sběrnic je možné k logickému analyzátoru připojit modul, který usnadní propojení sběrnice a logického analyzátoru. U zařízení se sběrnicí JTAG je možné sledovat libovolné množství signálů s využitím pouze 4 vodičů vyhrazených pro JTAG, ovšem za cenu nižší vzorkovací frekvence.\n\nNejznámější výrobci logických analyzátorů, Agilent a Tektronix, tvoří cca 95% trhu.\n"}
{"id": "232584", "url": "https://cs.wikipedia.org/wiki?curid=232584", "title": "Mlhovina Kosatec", "text": "Mlhovina Kosatec\n\nMlhovina Iris nebo česky Kosatec (NGC 7023, také známá jako Caldwell 4) je velmi mladá reflexní mlhovina v souhvězdí Cefea, kterou jako první zaznamenal William Herschel 18. října 1794.\nOd Země je vzdálená asi 1 400 světelných let.\n\nCentrální hvězda SAO 19158 (HD 200775) sedmé magnitudy je takřka hvězdné batole, její stáří se odhaduje na pouhých 5 tisíc let.\nOsvětluje zbytky prachových a molekulárních oblaků, ze kterých vznikla. Jako čistá reflexní mlhovina svítí mračno zejména modrou barvou. V jasněji ozářeném středu lze najít najít nádech červené způsobený luminiscencí, kdy některé částice mění neviditelné ultrafialové světlo na viditelné červené.\n\nNa obloze se nachází v západní části souhvězdí Cefea, 3,5 stupně jihozápadně od hvězdy s magnitudou 3,2 β Cephei, zajímavé proměnné dvojhvězdy, jejíž hlavní složka je navíc spektroskopickou dvojhvězdou. Mlhovina obklopuje hvězdu s magnitudou 7,7, která se dá jednoduše vyhledat triedrem. Za vhodných podmínek se dá velkým triedrem pozorovat i samotná mlhovina. Středně velký amatérský hvězdářský dalekohled už může v mlhovině ukázat některé podrobnosti, jako například zvláštní středovou příčku, která je protažená od severu na jih.\n\nNGC 7023 má velkou severní deklinaci, proto je na velké části severní polokoule cirkumpolární. I když největší výšky nad obzorem na večerní obloze dosahuje od srpna do listopadu, zůstává viditelná celou noc až po severní subtropické oblasti. Naopak na jižní polokouli je viditelná pouze od rovníku po obratník Kozoroha.\n\nV minulosti vznikl určitý zmatek ohledně podstaty tohoto objektu; William Herschel, její objevitel, správně tvrdil, že jde o mlhovinu, která obklopuje hvězdu sedmé magnitudy, a stejně je to zapsáno i v prvním vydání New General Catalogue, ve kterém je zapsán pod číslem 7023. Zmatek pravděpodobně vznikl tehdy, když ho Per Collinder, který je známý sepsáním svého katalogu otevřených hvězdokup, zapsal mezi tyto hvězdokupy a označil jako Cr 429. Tato chyba se pak rozšířila a dokonce i databáze SIMBAD ho ještě v roce 2009 označovala pouze jako otevřenou hvězdokupu. Ve skutečnosti se hvězdokupa nachází uvnitř této mlhoviny.\n\nNGC 7023 je reflexní mlhovina, neboli odráží světlo nějaké blízké hvězdy; touto hvězdou je pravděpodobně samotná hvězda sedmé magnitudy, která se označuje jako SAO 19158 a nachází se uvnitř této mlhoviny spolu s dalšími méně jasnými hvězdami, které v mlhovině vznikly a dohromady tvoří otevřenou hvězdokupu. Mlhovina se nachází v odhadované vzdálenosti 1 400 světelných let od Země a její průměr je kolem 6 světelných let. Pravděpodobně je součástí rozsáhlé skupiny molekulárních mračen v Cefeovi.\n\n"}
{"id": "232585", "url": "https://cs.wikipedia.org/wiki?curid=232585", "title": "Bruce Willis", "text": "Bruce Willis\n\nBruce Willis (19. března 1955, Idar-Oberstein, Porýní-Falc, Západní Německo) celým jménem Walter Bruce Willis, je americký filmový herec a producent a také zpěvák. Proslavil se ve filmech \"Smrtonosná past\", kde hrál detektiva Johna McClanea, dále v dobrodružném filmu \"Armageddon\", kde ztvárnil roli naftaře Harryho S. Stampera, a ve filmu \"\" s rolí boxera Butche Coolidge. S herečkou Demi Moore má tři dcery – Rumer (nar. 1988), která se stala také herečkou, Scout LaRue (nar. 1991) a Tallulah Bell (nar. 1994).\n\nOtec Bruce Willise, David Willis, byl Američan, sloužící v Německu jako voják americké armády. Jeho matka Marlene byla Němka, narozená ve městě Kassel. Willis je nejstarší ze 4 dětí: má sestru Florence a bratra Davida. Další bratr Robert zemřel roku 2001. Když mu byly dva roky, přestěhovali se jeho rodiče do New Jersey v USA. Již od dětství se zajímal o hru na harmoniku a jeho snem bylo stát se profesionálním hráčem na tento hudební nástroj. Poté co se jeho rodiče v roce 1971 rozvedli, pracoval v nejrůznějších profesích - jako tovární dělník, pumpař, automechanik apod.\n\nPo střední škole přijal Willis práci jako člen ochranky v Salemské jaderné elektrárně a pak pracoval jako člen přepravní pracovní čety v továrně DuPont Chambers ve městě Deepwater ve státě New Jersey.\n\nPoté, co pracoval jako soukromý detektiv (takovou roli následně hrál v televizním seriálu Měsíční svit, stejně jako ve filmu Poslední skaut), se Willis obrátil k herectví a rozhodl se zkusit dramatický kurz na Státní univerzitě Montclair, kde byl obsazen do školního projektu Kočka na rozpálené plechové střeše.\n\nWillis ve svých 24 letech opustil školu a přestěhoval se do New Yorku, kde se na začátku roku 1980 živil jako barman na Západní 19. ulici v art-baru Kamikaze. Začal také hrát v Leviho reklamních spotech a po několika konkurzech debutoval v první divadelní hře v \"off-brodwayové\" produkci \"Nebe a Země\". Willis také hrál hlavní roli v \"off-broadwayové\" produkci scenáristy a režiséra Dennise Watlingtona \"Lapák na čtyři roky\".\n\nNásledovaly role na Broadwayi v New Yorku. Od 80. let se začal také objevovat v televizi a filmu.\n\nV roce 1985 získal roli detektiva v televizním seriálu \"Měsíční svit\", za nějž v roce 1989 získal cenu Emmy. Jeho další rolí se stal snímek \"Schůzka naslepo\". V roce 1987 se oženil s herečkou Demi Moore. O rok později si zahrál roli Johna McClana ve filmu \"Smrtonosná past\", díky které se dostal mezi herecké superhvězdy Hollywoodu, o dva roky později přišla \"Smrtonosná past 2\" a dále následovala role Joe Hallenbecka ve filmu \"Poslední skaut\".\n\nV roce 1994 hrál ve filmu \"Pulp Fiction: Historky z podsvětí\", o rok později natočil třetí díl Smrtonosné pasti. V roce 1998 byl obsazen ve filmu \"Armageddon\", kde ztvárnil naftového vrtaře, který se vydal do vesmíru, aby zachránil planetu Zemi. V roce 2000 účinkoval ve filmu \"Můj soused zabiják\". O čtyři roky bylo natočeno jeho pokračování. V roce 2007 natočil čtvrté pokračování \"Smrtonosné pasti\".\n\nV roce 2010 začal Bruce Willis spolupracovat s německou kosmetickou společností přímého prodeje LR Health & Beauty Systems GmbH. Jejich spolupráce je založena na vytvoření a propagaci parfému. Od roku 2010 bylo vytvořeno několik parfémů: \n\n\nObě vůně (Bruce Willis a Lovingly) byly nominovány na německou cenu parfémů Duftstars. Jak v roce 2015 řekl: „Profesionálnímu týmu z LR se podařilo splnit moje přání a požadavky na vůně. To vedlo ke společnému vytváření kvalitních pánských a dámských vůní, které odrážejí můj charakter a na které jsem velmi pyšný.“ \n\nV roce 2018 se Bruce Willis stal tváří energetických nápojů značky Hell Energy Drink. Tyto nápoje vyrábí maďarská společnosti Hell Energy Magyarország Kft. \n\n\n"}
{"id": "232586", "url": "https://cs.wikipedia.org/wiki?curid=232586", "title": "Ranua", "text": "Ranua\n\nRanua je obec ve finské provincii Lappi (Laponsko). Obec má rozlohu 3 694,45 km² (z čehož je 230,92 km² vodních ploch) a 4 922 obyvatel. Hustota zalidnění je 1,33/km². Jazykem obce je finština. Nejznámější atrakcí obce je nejsevernější zoologická zahrada na světě specializující se na arktické druhy zvířat.\n\n\n"}
{"id": "232587", "url": "https://cs.wikipedia.org/wiki?curid=232587", "title": "Hebrejská univerzita v Jeruzalémě", "text": "Hebrejská univerzita v Jeruzalémě\n\nHebrejská univerzita v Jeruzalémě ( , \"ha-Universita ha-ivrit bi-Jrušalajim\"; , \"al-Džamíjat ul-'ibríja fí-l-Quds\"; , \"HUJI\") je druhá nejstarší izraelská vysoká škola otevřená v roce 1925.\n\nV první univerzitní radě byly takové osobnosti jako Albert Einstein, Sigmund Freud, Martin Buber nebo Chajim Weizmann. Hebrejská univerzita spravuje největší židovskou knihovnu. Mezi zdejší akademické pracovníky patří Geršom Šolem, Ješajahu Leibowitz, Daniel Kahneman a Robert Aumann. Mezi absolventy univerzity jsou i tři dosavadní izraelští premiéři a prezidenti. Univerzita se dlouhodobě řadí mezi nejlepší univerzity v Izraeli a ve světě.\n\nZaložení Hebrejské univerzity v Zemi izraelské bylo jako jedna ze sionistických vizí navrženo již v roce 1884 na konferenci sionistické organizace Chovevej Cijon v Katovicích. Jedním z hlavních zastánců této myšlenky byl německý fyzik židovského původu Albert Einstein, který univerzitě odkázal své studie a knihovnu.\n\nZákladní kámen univerzity byl položen roku 1918. O sedm let později, 1. dubna 1925, byl slavnostně otevřen univerzitní kampus na hoře Skopus v Jeruzalémě. Otevření se zúčastnily mnohé významné osobnosti, včetně zástupců britské mandátní správy, mezi nimiž byli například lord Arthur Balfour, vikomt Edmund Allenby a sir Herbert Samuel. Prvním rektorem fakulty se stal dr. Juda Leon Magnes. Historicky první přednášku na Hebrejské univerzitě měl Albert Einstein.\nV průběhu následujících dvaceti let se univerzita rozvinula ve velkou a uznávanou vzdělávací instituci. Vznikly fakulty přírodních a humanitních věd, medicíny, zemědělských věd (ve městě Rechovot, asi 20 kilometrů jižně od Tel Avivu), Židovská národní knihovna (dnes Izraelská národní knihovna), univerzitní nakladatelství a centrum pro vzdělávání dospělých.\n\nBěhem izraelské války za nezávislost v roce 1948 Arabové opakovaně napadali horu Skopus na severovýchodě Jeruzaléma a konvoje, které putovaly z Izraelem kontrolovaných částí Jeruzaléma na univerzitu.\n\nDne 13. dubna 1948 napadli Arabové lékařský konvoj směřující do nemocnice Hadasa, při kterém zmasakrovali sedmdesát sedm židovských lékařů, sester a pacientů, čímž Skopus odřízli od ostatních židovských částí Jeruzaléma. Jordánská vláda odmítla Izraeli po uzavření příměří v roce 1949 umožnit na horu trvalý přístup. Univerzita proto musela přesídlit do nového kampusu ve čtvrti Giv'at Ram v západním Jeruzalémě, který byl dokončen roku 1953. Lékařská fakulta se po několika letech přestěhovala do nového lékařského kampusu ve čtvrti Ejn Kerem v jihozápadním Jeruzalémě, kam se přesunula i nemocnice Hadasa.\n\nV roce 1967 studovalo na univerzitě 12 500 studentů ve dvou kampusech v Jeruzalémě a na zemědělské fakultě v Rechovot. Po sjednocení Jeruzaléma po šestidenní válce v červnu 1967 se univerzita mohla vrátit na své původní místo na hoře Skopus. Po ukončení rekonstrukce v roce 1981 se kampus Skopus opět stal hlavním kampusem Hebrejské univerzity.\n\nV současnosti (2003) má univerzita přibližně 12 000 pregraduálních a 10 000 postgraduálních studentů. V odborných žebříčcích kvality univerzit se umístila na 77., 78., respektive 131. místě na světě.\n\nHebrejská univerzita má čtyři kampusy, tři v Jeruzalémě a jeden v Rechovot. K roku 2003 měla 23 tisíc studentů.\n\nKampus na hoře Skopus ( , \"har ha-Cofim\") ve východním Jeruzalémě je domovem fakulty humanitních a společenských věd, právní fakulty, obchodní školy, Rothbergovy mezinárodní školy, Mezinárodního studentského centra Franka Sinatry, Výzkumného institutu Harry S. Trumana, Mandelova institutu židovských studií a nově založené školy veřejné politiky.\n\nV kampusu Giv'at Ram, pojmenovaném po Edmondu Safrovi, se nalézají vědecké katedry, Židovská národní knihovna nebo synagoga Israela Goldsteina.\nKampus Ejn Kerem se nachází ve stejném komplexu jako nemocnice Hadasa Ejn Kerem. Kromě lékařské a zubní katedry se zde nachází i katedra molekulární biologie.\n\nV Rechovot se nachází zemědělská fakulta a škola veterinární medicíny. Zemědělská fakulta byla založena v roce 1942, zatímco veterinární fakulta v roce 1985. Jedná se o jediné instituce vyššího vzdělávání v Izraeli, jež nabízejí vzdělávací i výzkumné programy v příslušných oblastech.\n\nV roce 2004 získali tři absolventi univerzity Nobelovu cenu (David Jonathan Gross za fyziku, Aaron Ciechanover a Avram Herško za chemii).\n\n\n"}
{"id": "232589", "url": "https://cs.wikipedia.org/wiki?curid=232589", "title": "Brian Kendrick", "text": "Brian Kendrick\n\nBrian David Kendrick (* 29. května 1979, Fairfax, Virginie) je americký profesionální wrestler, známější pod pseudonymem The Brian Kendrick. V současné době pracuje pro společnost World Wrestling Entertainment, jakožto člen 205 live, což je divize zápasníků do 93 kilogramů. \n\nJeho debutový zápas se uskutečnil 8. října 1999. Pod jménem Spanky absolvoval mač pro společnost Texas Wrestling Alliance, kde i trénoval. Jeho soupeřem byl American Dragon a zápas skončil 10minutovou remízou. Měsíc nato už se mohl radovat z prvního titulu ve své kariéře, když porazil Rudy Boye Gonzáleze o televizní titul společnosti.Titul držel 63 dní, než si ho bývalý šampión vzal zpět. Zanedlouho přišlo spojení s American Dragonem, které přineslo týmové tituly TWA. Jejich panování s tituly trvalo jenom 14 dní. \n\nBrzy si Kendricka všimli i skauti WWE a společnost s ním v únoru 2000 podepsala vývojový kontrakt. Brian byl poslán do vývojového centra Memphis Championship Wrestling. V září téhož roku získal i první titul, když porazil American Dragona a stal se šampiónem v lehké váze. 190 dnů trvající panování s titulem ukončil Tyler Gates. Poprvé se stal i duálním a to, když vyhrál i týmové tituly. Jeho partner nebbyl nikdo jiný než American Dragon. Tento tým se rozpadl, když po 43 dnech prohráli tituly. Spanky si ve společnosti připsal vítězství nad wrestlery jako Jerry Lynn, Low Ki nebo Spike Dudley. Nakonec společnost v polovině roku 2001 skončila a Kendrick byl propuštěn.\n\nV tomto období mimo vystupování v Ring of Honor nebo Japonsku vystupoval v amerických společnostech Ultimate Pro-Wrestling, Revolution Pro-Wrestling, Liberty All-Star Wrestling, Hearthland Wrestling Association a All Pro-Wrestling, kde se v roce 2001 zúčastnil turnaje King of the Indies, ve kterém sice vypadl v prvním kole, ale zápas s American Dragonem jim vynesl potlesk ve stoje. V květnu 2002 se na akci společnosti HWA objevil po boku Reye Mysteria v zápase proti BJ Whitmerovi a Chadu Collyerymu.\n\nV létě odletěl na své první turné po Japonsku pro společnost ZERO-1. V zemi vycházejícího slunce působil pod jménem Leonardo Spanky a ztvárňoval tanečníka chippendales. V druhém zápase této šňůry se stal prvním mezinárodním ZERO-ONE šampiónem lehké váhy. Během dvou měsíců titul dvakrát obhájil proti Nahoiru Hoshikawovi a CW Andersonovi. Poprvé se tento titul obhajoval i na půdě Spojených států, když Spanky poráží Frankieho Kazariana a B-Boye během akce Ultimate Pro-Wrestling. Další obhajoba probíhá na půdě Japonského Gifu proti Yoshihitu Sasakemu. O titul Spankyho připravil až Low Ki v Tokiu, čímž mu ukončil 79 dnů dlouhé panování.\n\nBrian debutoval hned při první akci ROH s názvem \"Era of Honor Beggins.\" Tehdy jakožto Spanky byl součástí týmového zápasu, kde s Ikaikou Loaem bojoval proti Michaelu Shaneovi a Ozovi. Ten, kdo získá vítězství pro své mužstvo získá i kontrakt s ROH, tak zněla podmínka zápasu, který Spanky vyhrál. Jeho charakter představoval do sebe zahleděného, namyšleného nadějného wrestlera, který by mohl dosáhnout úspěchů jeho mentora, Shawna Michaelse. Na druhé akci společnosti si připsal vítězství nad Jayem Briscoem. Měsíc nato na akci \"A Night of Appreciation\" získal další cennou výhru, když přežil gauntlet zápas bývalých učňů texaské wrestlingové akademie a odpočítal Michaela Shanea a American Dragona. Později této noci, která byla vzdána Eddiemu Guerrerovi, neboť měl svůj poslední zápas na nezávislé scéně před návratem do World Wrestling Entertainment, byl Spanky nalezen jak jako jediný nesleduje onen zápas Eddieho Guerrera, poněvadž si myslel, že lidé platí, aby se přišli podívat na něj, což rozpoutalo potyčku v zákulisí. \n\nRing of Honor 4 měsíce od svého založení chtěl korunovat svého prvního šampióna, který měl vzejít z turnaje. Spanky se v prvním kole turnaje setkal se svým pozdějším parťákem Paulem Londonem a přešel skrze něj do finále svého bloku, v němž si poradil i s Jodym Fleischem. Spanky se kvalifikoval s Low Kim, Christopherem Danielsem a Dougem Williamse do korunovačního Fatal 4-Waye, jenž měl 60minutovou podmínku. V tomto bylo prioritou odpočítat soupeře, co nejvícekrát a sám nebýt odpočítán. Spanky nedokázal nikoho odpočítat a sám byl odpočítán jednou. V ROH se objevil až za tři měsíce v triple threat zápase s Paulem Londonem a Michaelem Shanem, který v době jeho nepřítomnosti se nad Spankyho povyšoval. Shane nabyl svých slov, když Spankyho v tom zápase odpočítal. To byl prozatím poslední zápas Spankyho v Ring of Honor. \n\nPozději v roce 2002 Kendrick opět podepsal vývojovou smlouvu s WWE, ale musel ještě odpracovat domluvené termíny v Japonsku. Ke konci roku už se začal objevovat na nevysílaných akcích Smackdownu po boku Shanea Moorea nebo i vyzval Billyho Kidmana o Cruiserweight titul WWE. První účast Spankyho v televizním pořadu WWE bylo ve Velocity z 10.1.2002, kde se převlékl jako maskot místního sportovního týmu Arizona Diamondbacks a porazil Funakiho. Týden nato v epizodě Velocity působil jako The Jet a porazil Shanona Mooreho. Další týden zase zápasil jako The River Rat proti Chucku Palumbovi. Poprvé se v hlavním programu WWE ukázal ve Smackdownu 30.1.2001, kde sehrál roli poslíčka, který měl předat Undertakerovi zprávu od Big Showa. První zápas v hlavním pořadu WWE měl ve Smackdownu 27.2.2003, jakožto oponent Kurta Anglea v pětiminutové výzvě bojoval o smlouvu s WWE, ale byl poražen za 4 minuty a 58 sekund. Následně se ukázal v epizodě Smackdownu z 17.3.2003 jako Pittsburský tučňák, který přijal netitulovou výzvu Matta Hardyho.\n\nKontrakt si vysloužil až 20.3.2003, kdy ve Smackdownu porazil Shanona Moorea. O týden později porazil i Jamieho Noblea. Následující díl Smackdownu vynechal, neboť byl uvolněn, aby se mohl zúčastnit turnaje společnosti ECWA, kde vypadl v semifinále. Další epizodu už nevynechal a po boku s Torrie WIlson porazil Jamieho Nobla a Nidiu. První titulový zápas na obrazovkách WWE si odbyl následující týden, kdy během tří minut podlehl Cruiserweight šampiónovi Mattu Hardymu.\n\nZa tři týdny se objevil v modré show WWE jako Spanky a opět porazil Jamieho Nobla. Za další dva týdny se objevil jako soupeř Johna Ceny, který si s ním poradil během tří minut. Poslední květnovou epizodu Smackdownu se spojil s Rikishim, ale ani to mu nepřineslo vítězství nad The Basham Brothers. Po dvou měsících učinkování ve Velocity se Spanky poprvé podíval na placenou akci WWE, kde se zúčastnil 20členného APA Invitational Bar Room Brawlu na akci Vengeance. Další titulová možnost přišla, když Spanky spojil síly s Funakim, ale nestačili na Charlieho Haase a Sheltona Benjamina. \n\nDalší Spankyho účast ve Smackdownu se datuje k 12.8.2003, kde porazil Brocka Lesnara přes diskvalifikaci. Na konci segmentu skončil v kaluži vlastní krve. 13.9.2003 poprvé došlo na nevysílané show ke spojení Spankyho s Paulem Londonem. Také se spolu poprvé ukázali ve Velocity, když porazili Mikea Taylora a Roba Begleyho. Spojení pokračovalo i následující měsíce, než 13.1.2004 požádal WWE o propuštění. Svůj odchod odůvodnil tak, že se v WWE necítil kreativně svobodný tak, jako v Japonsku. \n\n\n\n\n\n"}
{"id": "232590", "url": "https://cs.wikipedia.org/wiki?curid=232590", "title": "Uma Thurman", "text": "Uma Thurman\n\nUma Karuna Thurman (* 29. dubna 1970 Boston, Massachusetts) je americká herečka, která proslula rolí manželky Mii mafiána Marselluse Wallace ve filmu \"\". Další výraznou postavu nevěsty ztvárnila ve dvoudílném filmu \"Kill Bill\".\n\nNarodila se v roce 1970 v Bostonu matce Nene, bývalé modelce a otci Robertovi, profesorovi buddhismu. Má tři bratry Gandena, Mipama, Dechena, kteří dostali, stejně jako ona, jméno z buddhistické mytologie. V patnácti letech se rozhodla pokračovat ve studiu v New Yorku obor herectví. Dále herectví studovala na Professional Children´s School. Peníze si vydělávala jako modelka, ale také se musela rozhodnout pro práci pomocné síly v kuchyni.\n\nV roce 1987 se objevila ve své první roli, jako Laura ve filmu \"Polib tatínka na dobrou noc\", poté hrála v roce 1988 ve filmech \"Dobrodružství barona Prášila,\" \"Johnny, buď hodný\" a v roli Cecile ve snímku \"Nebezpečné známosti.\"\n\n\n"}
{"id": "232591", "url": "https://cs.wikipedia.org/wiki?curid=232591", "title": "Rovaniemen maalaiskunta", "text": "Rovaniemen maalaiskunta\n\nRovaniemen maalaiskunta (švédsky \"Rovaniemi landskommun\", do češtiny volně přeložitelné jako \"Rovaniemi-Venkov\") byla obec ve finské provincii Lappi (Laponsko). 1. ledna 2006 se obec sloučila s městem Rovaniemi.\nPopulace obce byla 21 803 obyvatel a její rozloha 7 915,51 km² (z čehož 409,06 km² připadalo na vodní plochy). Hustota zalidnění byla 2,9 obyvatel na km².\nÚzemí obce obklopovalo samostatnou obec Rovaniemi. V roce 2004 se představitelé obou obcí dohodli na vytvoření jediné obce, která vznikla 1. ledna 2006 pod názvem \"Rovaniemen kaupunki\" (Město Rovaniemi). Populace nové obce je téměř 61 000 obyvatel a s 8 016,84 km² je Rovaniemi nejrozlehlejším městem Finska a jedním z nejrozlehlejších na světě.\n"}
{"id": "232592", "url": "https://cs.wikipedia.org/wiki?curid=232592", "title": "Candice Michelle", "text": "Candice Michelle\n\nCandice Michelle Beckman-Ehrlich (narozena 30. září 1978 v Milwaukee) je americká profesionální wrestlerka, herečka a modelka. Je více známa pod svými „ring names“ Candice Michelle nebo jednoduše Candice. Je také výjimečná svým oblečením a jako její theme song je píseň „What Lowe Is“ od neznámého autora. O Candice je známo, že se jeden čas nesnášela s Melinou Perez a Torrie Wilson.\nDlouhou dobu před tím, než byla roku 2004 najata společností WWE, pracovala jako modelka a herečka. Zúčastnila se soutěže Divas Search, kde se jí moc nedařilo. V dubnu 2006 zapózovala nahá pro časopis \"Playboy\". Na Vengeance na Night of Champions 7. ledna 2007 porazila svým heel kickem Melinu a vyhrála WWE Women's šampionát. Následně se dostala do feudu s Beth Phoenix, která si začala říkat the Glamazon. Když Beth na Summer Slamu vyhrála Divas battle royal, stala se vyzyvatelkou číslo 1 na Women's šampionátu. S Candice se utkaly na Unforgivenu, kde Candice započítala Beth s Crucifix pinem, ačkoli Beth dominovala. Tím svůj titul obhájila. Následovala odplata. Beth vyhrála, když skočila na lana, mezitím co byla Candice na nejvyšším laně a spadla na zem obličejem, krkem a rameny, což ji vyřadilo na dva týdny z obrazovek. Na No Mercy Candice s přehledem dominavala. Když chtěla použít svůj zakončovací chvat Candywrapper, vymstilo se jí to, protože skvěle přihrála Beth na Glam slam a tím ztratila šanci se podruhé stát Women's šampionkou. Candice se po dlouhé době vrátila do 6 diva týmového zápasu s Kelly Kelly a Mickie James proti Jillian Hall, Katie Lea Burchill a Beth Phoenix. Candice vyhrála, když použila na Beth Small package.\n\n\n\nCandice je německo-kostarického původu a je manželkou losangeleského doktora Kena Gee Ehrlicha. Je fanynkou hráčů amerického fotbalu z týmu Green Bay Packers.\n"}
{"id": "232593", "url": "https://cs.wikipedia.org/wiki?curid=232593", "title": "Amanda Plummer", "text": "Amanda Plummer\n\nAmanda Plummer (23. března 1957 New York, USA) je americká herečka.\n\n\n"}
{"id": "232594", "url": "https://cs.wikipedia.org/wiki?curid=232594", "title": "Kamenný Most (okres Nové Zámky)", "text": "Kamenný Most (okres Nové Zámky)\n\nKamenný Most je obec na Slovensku v okrese Nové Zámky v kraji Nitra.\n\nPrvní písemná zmínka o obci pochází z roku 1271.\n\nObec leží v nadmořské výšce 114 metru a rozkládá se na ploše 20.336 km². Vesnice má kolem 1040 obyvatel.\n\n\nObec má veřejnou knihovnu a fotbalové hřiště.\n"}
{"id": "232596", "url": "https://cs.wikipedia.org/wiki?curid=232596", "title": "Kemi", "text": "Kemi\n\nKemi (severosámsky \"Giepma\") je obec ležící na stejnojmenné řece ve finské provincii Lappi.\nNa území obce žije 23 424 obyvatel. Obec leží na území o velikosti 91,96 km², z čehož 1,25 km² jsou vodní plochy. Hustota zalidnění je 256,2 obyvatel na km².\n\nPrůmysl města se soustředí především na zpracování dřeva a papírenství. V Kemi je také jediný chromový důl v Evropě, který dodává chrom ferochromové elektrárně v nedalekém Torniu. V Kemi je situována \"Univerzita aplikovaných věd Kemi-Tornio.\"\n\nKemi je ve světě známé největším hradem ze sněhu na světě (který je každoročně rekonstruován).\n\nKemi je domovem power metalové skupiny Sonata Arctica.\n\n\n"}
{"id": "232600", "url": "https://cs.wikipedia.org/wiki?curid=232600", "title": "Kemský kostel", "text": "Kemský kostel\n\nKemský kostel (ale i též Kemijský kostel) je luterský kostel ve městě Kemi ve finském Laponsku. Autorem stavby je finský architekt Josef Stenbäck. Kostel byl dokončen roku 1902. Jde o cihlovou novogotickou stavbu s věží a dvěma postranními loděmi. Na věži jsou malé rohové vížky. Do kostela se vejde tisíc lidí. Kostelní varhany byly vyrobeny v roce 1935 v Kangasale. Mají 26+4 rejstříků a tři manuály. Věžní hodiny jsou z roku 1901.\n\nOltářním obrazem je od roku 1986 obraz na skle tří oken na oltářní zdi Lauriho Ahlgrena představující Svatou Trojici. Pod okny stojí velký krucifix. Předchozí oltářní obraz z roku 1953 od Erkkiho Koponena \"Zmrtvýchvstání\" byl přemístěn do kaple severního kemského hřbitova.\n\nV roce 2003 byl kostel renovován.\n\n"}
{"id": "232604", "url": "https://cs.wikipedia.org/wiki?curid=232604", "title": "Carlos Colón", "text": "Carlos Colón\n\nCarlos Edwin Colón, Jr. (narozen 21. února 1979 v San Juan) je portorický profesionální wrestler. Je více znám pod svojí ringovou přezdívkou Carlito.\nv roce 2010 odešel z WWE kvůli tomu, že se nechtěl podrobit rehabilitaci. Carlitovo poslední vystoupení bylo napadení R-Trutha se svým bratrem Primem\n\n\n"}
{"id": "232606", "url": "https://cs.wikipedia.org/wiki?curid=232606", "title": "Sněhový hrad v Kemi", "text": "Sněhový hrad v Kemi\n\nSněhový hrad v Kemi (finsky \"Kemin lumilinna\") je největším sněhovým hradem světa. Každoročně je postaven znovu a nikdy nevypadá dva roky po sobě stejně. První hrad byl postaven v roce 1996 a navštívilo ho 300 000 návštěvníků.\n\nRozloha hradu se pohybuje mezi 13 000 a 20 000 m. Nejvyšší věže bývají přes 20 metrů vysoké a nejdelší zdi přes 1 km dlouhé. Hrad mívá až tři poschodí. Ačkoli podoba hradu se mění, tři prvky má hrad vždycky, a to kapli, restauraci a hotel.\n\n\n\nSněhový hrad nabízí také věci jako pohádkovou zemi pro děti, divadlo a výstavy ledového umění. Účinkovalo zde již mnoho tanečníků a operních pěvců a pěvkyň.\n\n"}
{"id": "232608", "url": "https://cs.wikipedia.org/wiki?curid=232608", "title": "Mateční hornina", "text": "Mateční hornina\n\nMateční hornina nebo matečná hornina je pojem, kterým se v pedologii určuje hornina, která dala vzniknout dané půdě. Je nutné si ale uvědomit, že u některých půd dochází k transportu. Pak to znamená, že hornina nacházející se pod touto půdou není mateční. \n\nV obecnějším smyslu se v geologii používá termín mateční hornina pro označení veškerých druhů hornin, které tvoří podkladový skalní masív. V některých případech může dojít k jejímu obnažení, kdy se pak mateční hornina objevuje i na zemském povrchu. Nejčastěji se jedná o vyvřelou horninu, která je nejčastěji zastoupena ve spodních partiích zemské kůry.\n\nMatečná hornina je pevná, přírodními činiteli nenarušená hornina magmatického, metamorfovaného či sedimentárního původu.\n\n"}
{"id": "232611", "url": "https://cs.wikipedia.org/wiki?curid=232611", "title": "Charlie Haas", "text": "Charlie Haas\n\nCharles David Haas Jr. (* 27. března 1972, Edmond) je americký profesionální wrestler. Je známější pod „ring name“ Charlie Haas.\n\n\n\n10. června 2005 si vzal wrestlerku Jackie Gayda, se kterou má dceru Kaylu Jacquelyn.\n"}
{"id": "232614", "url": "https://cs.wikipedia.org/wiki?curid=232614", "title": "Keminmaa", "text": "Keminmaa\n\nKeminmaa je obec ve finské provincii Laponsko.\n\n\nKeminmaa je rovněž rodištěm fotbalisty Hannu Tihinena (FC Curych) či herce Petera Franzéna.\n"}
{"id": "232615", "url": "https://cs.wikipedia.org/wiki?curid=232615", "title": "Fobos-Grunt", "text": "Fobos-Grunt\n\nFobos-Grunt (rus. Фобос-Грунт) byla nepilotovaná mise Ruska na Phobos, jeden z měsíců Marsu. Jednalo se o první meziplanetární misi Ruska od nepodařené mise Mars 96. Start proběhl 8. listopadu 2011 z kosmodromu Bajkonur, do vesmíru sondu vynesla raketa Zenit-2SB. Po oddělení druhého stupně nosné rakety však nedošlo k zážehu raket, které měly sondu navést na dráhu k Marsu. Sonda zůstala na nízké oběžné dráze Země, pokusy o spojení nepřinesly užitečné výsledky a neovládaný Fobos-Grunt 15. ledna 2012 zanikl v atmosféře Země.\n\nAnatolij Perminov, ředitel Ruské kosmické agentury, v roce 2006 oznámil, že plánuje uzavřít kontrakt s Čínou. Dohoda spočívala v tom, že společně s ruskou sondou poletí k Marsu i čínská sonda Yinghuo-1. Start se plánoval na rok 2009, byl však odložen na příští startovní okno roku 2011. Po 10 - 11,5 měsíční pouti vesmírem se měla čínská sonda oddělit od sondy Phobos-Grunt a vstoupit na rovníkovou oběžnou dráhu kolem Marsu. Čínská sonda poté měla setrvat na oběžné dráze po dobu jednoho roku, zatímco Fobos-Grunt měl pokračovat k Phobosu.\n\nMise Phobos-Grunt byla koncipována jako mise s návratem vzorku zpět na Zemi, podobně jako např. sovětská Luna přinesla vzorky měsíční horniny. „Grunt“ (\"грунт\") znamená rusky půda nebo hornina. Phobos-Grunt měl také studovat Mars a podmínky na něm, jeho atmosféru, prachové bouře, plazma a radiaci.\n\nVývoj sondy začal v roce 2001 a předběžný design byl dokončen v roce 2004, poté byl zahájen výběr vědeckých nástrojů. Pro tuto misi byl také vytvořen elektrický tryskový pohon.\n\n\nStart proběhl 8. listopadu 2011 z kosmodromu Bajkonur, do vesmíru sondu vynesla raketa Zenit-2SB. Po oddělení druhého stupně nosné rakety však nedošlo k zážehu raket, které měly sondu navést na dráhu k Marsu. Sonda zůstala na oběžné dráze Země (perigeum 207 km, apogeum 342 km, oběžná doba 90 minut, sklon dráhy 51,43°).\n\nSonda nebyla nalezena na své plánované dráze po prvním zážehu a byla následně objevena na své prvotní oběžné dráze. Nejprve měli inženýři asi tři dny k záchraně sondy předtím, než se vyčerpají baterie. Poté však bylo zjištěno, že solární panely se rozvinuly a inženýři měli více času na obnovení kontroly.\n\n22. listopadu stanice ESA v australském Perthu krátce navázala první spojení se sondou poté, co vyslala k sondě příkaz k zapnutí jednoho z vysílačů. 23. listopadu se stanici v Perthu znovu podařilo navázat spojení se sondou na šest minut. Množství informací získaných během tohoto přenosu nebylo dostačující, a proto nebylo možné identifikovat problém. Sonda nereagovala na příkazy ESA zaslané k zážehu a zvýšení své oběžné dráhy. Roskosmos tyto příkazy poskytl společnosti ESA.\n\nDalší signály zachytila stanice v Bajkonuru v Kazachstánu 24. listopadu, ale snahy o kontakt se sondou selhaly. Signály prokázaly, že rádiové zařízení sondy bylo v provozu. Podle Roskosmosu byla sonda funkční, stabilně orientovaná a nabíjela baterie prostřednictvím svých solárních panelů. Koncem listopadu se ESA znovu neúspěšně snažila zaslat sondě příkazy k zažehnutí motorů. Pracovník ESA tehdy uvedl, že by mohl být problém s napájením sondy. ESA se rozhodla ukončit úsilí o kontaktování sondy 2. prosince 2011. Roskosmos prováděl pokusy o kontaktování dokud sonda nevstoupila do atmosféry.\n\nVesmírné operační středisko USA identifikovalo sondu na začátku prosince v eliptické dráze v nadmořské výšce mezi 209 kilometry a 305 kilometry, sonda však padala k zemi několik kilometrů každý den. Dráha sondy se postupně snižovala (112–125 km k 15. lednu), až 15. ledna 2012 zanikla v atmosféře Země.\n\nPodle šéfa Roskosmosu, Vladimíra Popovkina, mohlo být selhání sondy výsledkem sabotáže jiné země. Uvedl také, že riziková technická rozhodnutí byla učiněna z důvodu omezeného financování. Anonymní ruský úředník koncem ledna spekuloval, že americký radar umístěný na Marshallových ostrovech mohl neúmyslně zabránit misi, neuvedl však žádný důkaz.\n\nRoskosmos koncem ledna uvedl, že kosmické záření mohlo poškodit dvě operační paměti palubního počítače a způsobit restart počítače a přechod do pohotovostního režimu. Někteří průmysloví experti to však zpochybnili s tím, že záření není tak vysoce účinné na nízké oběžné dráze, uvnitř ochrany magnetického pole Země.\n\n6. února 2012 komise dospěla k závěru, že mise se nezdařila z důvodu chyby v programování, která vedla k současnému restartu dvou pracovních kanálů palubního počítače. Zásobník rakety se kvůli restartu nikdy nezažehl a zanechal plavidlo uvízlé na oběžné dráze Země.\n\n\n"}
{"id": "232616", "url": "https://cs.wikipedia.org/wiki?curid=232616", "title": "Ivan Franko", "text": "Ivan Franko\n\nIvan Jakovyč Franko ( ; 27. srpna 1856, Nahujevyči u Drohobyče – 28. května 1916 Lvov) byl haličský rodák, občan Rakousko-Uherska, ukrajinský básník, spisovatel, dramatik, esejista a literární kritik, organizátor kulturního života, národní buditel, politik, historik, etnograf, filosof a překladatel.\n\nVystudoval gymnázium v Drohobyči (zde jeho učitelem byl ukrajinský politik Ksenofont Ochrymovyč), později klasickou a ukrajinskou filologii na Lvovské univerzitě, odkud byl pro společensko-politickou a revoluční protistátní činnost vyloučen. Ve studiu pokračoval nejdřív na Černovické univerzitě v Bukovině, pak na Vídeňské univerzitě, kde obhájil disertaci u známého slavisty chorvatského původu Vatroslava Jagiće (1893).\n\nStylově Franko patří k prvním ukrajinským realistům. Bývá považován za nejvýznamnějšího básníka po Ševčenkovi. Už jeho druhá sbírka „Z veršyn i nyzyn“ (1887) nese novátorské elementy. Sbírky jako „Věčný revolucionář“ nebo „Kameník“ šířily mezi mládeži revoluční náladu, proto byly např. v Rusku zakázány. Vrcholem Frankovy intimní lyriky je sbírka „Uvadlé listí“ (1896), která obsahuje prvky modernismu a dekadence. \n\nFrankova prozaická tvorba je představená více než stovkou povídek a novel a desítkou románů. Pro jeho prózu je příznačná žánrové bohatství (od sociálně kritické, přes historické a buditelské, až po filosoficko-reflexivní) a realistické zobrazení života všech společenských vrstev. \n\nV roce 1891 básník navštívil Prahu a, jak hlásá pamětní deska na Žofíně, 18. května zde vystoupil na sjezdu slovanské pokrokové mládeže. Je pochován na Lyčakivského hřbitově (ukr. \"Личаківський цвинтар\") ve Lvově.\n\nPomník či pamětní desku Ivana Franka dnes najdeme v mnoha ukrajinských městech, z nichž jedno – Stanislav – bylo dokonce přejmenováno na Ivano-Frankivsk (1961). Frankův portrét je také motivem dvacetihřivnové bankovky.\n\nFrankova díla vydaná v češtině:\n\nPo nim bylo pojmenováno:\n\n\n"}
{"id": "232617", "url": "https://cs.wikipedia.org/wiki?curid=232617", "title": "Seskvioxidy", "text": "Seskvioxidy\n\nSeskvioxidy, též sesquioxidy jsou oxidy vždy s třemi atomy kyslíku a dvěma atomy jiného prvku (RO). Vznikají zvětráváním matečné horniny v průběhu půdotvorného procesu, přičemž z těchto látek dále vznikají druhotné minerály (např. jílové). To jsou např. oxid hlinitý (AlO) nebo oxid lanthanitý (LaO), které můžeme najít v půdě.\n\nEtymologicky předpona \"seskvi-\" pochází z latinského \"sēsqui\", která je sama vlastně složeninou slov \"semi-\" (polovina) a přípony \"-que\" (a), čili znamená jeden a půl. V chemii označuje obecně poměr 3:2, tedy nejen u oxidů.\n\n"}
{"id": "232619", "url": "https://cs.wikipedia.org/wiki?curid=232619", "title": "Sami Hyypiä", "text": "Sami Hyypiä\n\nSami Tuomas Hyypiä (* 7. října 1973, Porvoo, Finsko) je finský fotbalový trenér a bývalý fotbalový obránce.\n\nKontrakt s Liverpoolem měl uzavřený až do roku 2009, přesto se v létě 2007 často mluvilo o jeho odchodu do jiného anglického týmu. Ucházely se o něj týmy jako Fulham FC nebo Newcastle United FC. Hyypiä se rozhodl ale svou smlouvu dodržet a v Liverpoolu zůstal. Za toto období sa stal jedním z nejlepších stoperů, kteří v Liverpoolu působili.\n\nPo deseti letech strávených v Liverpoolu odešel jako volný hráč v červenci roku 2009 do Leverkusenu. Svoji fotbalovou kariéru ukončil v roce 2011.\n\nSami je hráč s druhým nejvyšším počtem startů v A-mužstvu Finska (po Jari Litmanenovi, který jich má 137).\nPoté krátce působil u finské fotbalové reprezentace a v roce 2012 se stal trenérem německého klubu Bayer 04 Leverkusen. V dubnu 2014 byl společně se svým asistentem Lichtem z funkce propuštěn.\n"}
{"id": "232622", "url": "https://cs.wikipedia.org/wiki?curid=232622", "title": "Maria Kanellis", "text": "Maria Kanellis\n\nMaria Kanellis (* 25. února 1982) je americká zpěvačka, textařka, herečka, modelka a profesionální wrestlerka, známa jednoduše jako Maria. Největší slávu ji přinesla její práce ve World Wrestling Entertainment a Ring of Honor jako manažerka Mikea Bennetta.\n\nSvou kariéru začala jako účastnice reality show \"Outback Jack\" v roce 2004. Ten samý rok se umístila na pátém místě v soutěži Raw Diva Search a poté byla najata pro WWE jako zákulisní reportérka. Jako wrestlerka začala působit v roce 2005. V dubnu 2008 pózovala na titulní straně magazínu \"Playboy\", což bylo částí storyline na show Raw. 13. dubna 2010 vydala na iTunes své debutové album Sevin Sins.\n\nMá mladší sestru Janny a bratra Billa, který slouží v armádě. Jejím partnerem je wrestler Mike Bennett. V dubnu 2008 nafotila sérii aktů pro časopis Playboy.\n\n"}
{"id": "232626", "url": "https://cs.wikipedia.org/wiki?curid=232626", "title": "Jílové minerály", "text": "Jílové minerály\n\nJílové minerály jsou široce definovaná skupina hydratovaných hlinitokřemičitanů s rozvrstvenou strukturou (tzv. fylosilikáty), tvořenou tetraedricky a oktaedricky uspořádanými molekulami s kationty (K, Mg, Na, Fe a jiné). Tvoří mikroskopické (méně než 2 um) šestiúhelníkové plotýnkové částice podobné slídě. Vyskytují se však v jemnozrnných agregátech, po smíchání s vodou s různým stupněm plasticity, což je jedna z jejich nejcharakterističtějších vlastností. Pro některé je typické bobtnání (montmorillonit). Tvoří jednu ze základních složek usazených hornin a půd. Vznikají běžně zvětráváním (například ze živců) nebo nízkoteplotní hydrotermálních alterací. Jde o druhotné minerály vznikající většinou v rámci půdotvorného procesu ze seskvioxidů. Většinou mají krystalickou strukturu, pouze alofány jsou amorfní.\n\nPřesná definice termínu jílový minerál však neexistuje. K přesnému určení jílových minerálů je nutná rentgenová prášková difrakční analýza.\n\nJílové minerály jsou podobně jako fylosilikáty tvořeny vrstvami tetraedrů a oktaedrů. Tetraedry (čtyřstěny) jsou molekuly tvořené křemíkem obklopeným 4 atomy kyslíku (SiO). Spojením několika tetraedrů, sdílením 3 okrajových kyslíků, mohou vzniknout větší destičky tvořené tetraedry, ve kterých se nesdílené kyslíku nacházejí na stejné straně, zatímco druhou stranu tvoří hexagonální mřížka sdílených atomů kyslíku.\n\nOktaedrická vrstva je tvořena dvěma vrstvami blízko sebe se nacházejících kyslíků nebo hydroxylových kationtů, mezi nimiž se nachází jeden kation (XO). Tímto kationem (X) může být hliník, železo nebo hořčík. Kvůli různému podílu nábojů kationtů (např. Al, Fe, Fe) jsou rozeznávána dioktaedrická (s trojmocnými kationty) a trioktaedrická uspořádání (s bivalentními ionty).\n\nSpojováním vrstev oktaedrů a tetraedrů lze vytvořit různé typy vrstevnatých struktur, což má v přírodě za následek existenci různých typů jílových minerálů. Zajímavostí je že 1 g smektitu může mít díky komplikované rozvrstvené struktuře jeho minerálů povrch 500 až 850 m², přičemž illit, jehož krystaly jsou větší, má při stejné hmotnosti povrch jen 7 až 30 m².\n\nJílové minerály se dělí na tyto skupiny (za hlavní jílové minerály, tvořící jílovité sedimenty jsou považovány především první 3 skupiny):\n\n\nJíly vznikají přestavbou struktury jiných minerálů nebo hornin, nejčastěji chemickým zvětráváním nebo hydrotermálně. Zvětráváním živců vzniká kaolinit, zvětráváním slíd illit a zvětráváním vulkanického skla smektit. K nahromadění jílů pak může docházet dodatečnou erozí kůr zvětrávání a přesunu tohoto materiálu do sedimentační pánve.\n\nJílové minerály mají velký hospodářský význam. Tvoří základ půd a mnoha usazených hornin. Jsou použitelné jako účinný indikátor geologických procesů (např. charakter a rychlost zvětrávání, (paleo) klima, PT podmínky diageneze a anchimetamorfózy a další). Používají se při výrobě keramiky a porcelánu. Využívají se jako absorbenty ropy, plnidla (bílá barva), vrtné výplachy, izolanty a jiné. Důležité je jejich použití při peletizaci železných rud. Některé lze považovat za nanomateriály (např. smektit).\n\nV Čechách se jíly nacházejí blízko Žatce, Loun, v chebské a budějovické pánvi. Kvalitní kaolin se v České republice nachází a těží v okolí Kadaně, Podbořan, Karlových Varů, Plzně a Znojma.\n\nVýznamným ložiskem bentonitu v ČR je lokalita Rokle u Kadaně.\n\n"}
{"id": "232627", "url": "https://cs.wikipedia.org/wiki?curid=232627", "title": "5,45 × 39 mm", "text": "5,45 × 39 mm\n\nSovětský náboj 5,45x39mm se začal používat v roce 1974 pro AKS-74U a útočnou pušku AK-74. Nahradil tak starší náboj 7,62 x 39 mm.\n\nJádro střely se skládá zejména z měkké oceli.V přední části střely pod tenkým měděným pláštěm je dutina naplněná vzduchem. Zadní část má kuželovitý tvar, aby při letu za střelou nevznikalo vakuum. Navíc je na konci střely jakási zátka z olova. Tyto všechny okolnosti mají za následek velmi výrazné posunutí těžiště do zadní části střely. Díky tomu při nárazu do pevné překážky se střela velmi snadno destabilizuje a při průletu tkáněmi neletí rovně, ale otáčí se. Tím se výrazně zvětšuje velikost střelného kanálu.\n\nKdysi se mělo chybně za to, že hlavní vliv na poškození tkání má otáčení se střely kolem své osy a tím zvětšování vytvořených dutin v tkáni, které střela vytvoří. Ale Dr. Martin Fackler prokázal, že klíčový vliv na ranivý efekt tohoto náboje má jeho fragmentace.\n\nTento náboj ale vzhledem ke své pevné konstrukci většinou nefragmentuje. Pokud někdy došlo k tomu, že jím byla způsobena nějaká závažná zranění, tak se často ukázalo, že použitý projektil byl vadný. Jedinou výjimkou byl zásah jater. Tam zásah způsobí velké poškození z důvodu tuhosti jaterní tkáně. Jiné tkáně jsou mnohem flexibilnější a tudíž vytvořené dočasné dutiny nezpůsobí velká poškození\n\nTím, že se střela otáčí kolem své osy, vytvoří dvě dočasné dutiny. Jednu v hloubce 10cm a druhou v hloubce 40cm (Průměrná šířka lidského trupu je 40 cm). To je srovnatelné s moderní municí 7,62 x 39 mm.\n\nPrůměrná hmotnost střely: 3.25 g \nPrůměrná úsťová rychlost: 900 m/s\nPrůměrná úsťová energie: 1316J\n\nObdobné či alternativní názvy této ráže:\n\n\n\n"}
{"id": "232628", "url": "https://cs.wikipedia.org/wiki?curid=232628", "title": "Hurikán Floyd", "text": "Hurikán Floyd\n\nHurikán Floyd je šestou pojmenovanou bouří, v pořadí čtvrtým a rozsahem třetím největším hurikánem atlantické hurikánové sezóny roku 1999. V době svého řádění byl nejsmrtonosnějším hurikánem od hurikánu Agnes z roku 1972, zabil 57 lidí, z toho 34 v Severní Karolíně, a způsobil škody ve výši 4,5 miliardy dolarů. Většinu škod a úmrtí způsobily záplavy.\n\nHurikán Floyd se zformoval počátkem září 1999 a postupně zesílil až do čtvrté kategorie Saffirovy-Simpsonovy stupnice, těsně pod pátou kategorii. S obrovskou silou se přehnal přes Bahamy, které těžce poničil. Jeho hrozba vyvolala podle viceprezidenta Al Gora do té doby největší evakuaci v dějinách USA, kdy bylo urychleně vyklízeno ohrožené východní pobřeží USA (své domovy opustilo více než 2,5 miliónu obyvatel v pěti státech. Hurikán se však kus před pobřežím obrátil na sever a podstatně zpomalil, což velká část americké veřejnosti mylně pochopila jako pominutí nebezpečí. Tento přístup však byl mylný – Floyd sice přestal představovat extrémní hrozbu svým větrem (klesl do kategorie 2), ovšem stále představoval hrozbu pro enormní množství srážek, které nesl a které díky poklesu rychlosti jeho postupu spadly na poměrně malém území, které bylo navíc stále ještě nasáklé vodou z hurikánu Dennis, který je postihl týden před tím. Většina vody tak dopadla na Severní Karolínu a to zejména v povodí řeky Tar a způsobila jedny z nejstrašnějších povodní v historii tohoto státu. \n\nŘada měst na řece Tar byla zcela zničena a musela být vybudována úplně znovu: např. Princeville – první město založené osvobozenými černošskými otroky po americké občanské válce: řeka Tar se v něm převalila přes speciální protipovodňovou hráz (dimenzovanou k zadržení pětisetleté vody) a pokryla je do výše 6 metrů na více než deset dní. Povodním na řece Tar zapřičiněným hurikánem Floyd byl věnován jeden díl televizního seriálu Katastrofy.\n"}
{"id": "232629", "url": "https://cs.wikipedia.org/wiki?curid=232629", "title": "Hygroskopická voda", "text": "Hygroskopická voda\n\nHygroskopická voda je forma vody, která vzniká v hornině při pohlcování par.\n\nVyskytuje se i na povrchu a uvnitř jílových minerálů. Její význam spočívá v tom, že způsobuje bobtnání těchto minerálů. \n\nNejvětší bobtnavost má montmorillonit. V případě vyschnutí půdy obsahující tyto minerály se tvoří hluboké praskliny. \n\n"}
{"id": "232630", "url": "https://cs.wikipedia.org/wiki?curid=232630", "title": "Toni Braxton", "text": "Toni Braxton\n\nToni Michelle Braxton (* 7. října 1967 Severn, Maryland) je americká zpěvačka, skladatelka a herečka.\n\nProslavila se v roce 1993, kdy vydala svou nejznámější píseň \"Un-Break My Heart\". Za svou kariéru získala šest cen Grammy a patří k nejprodávanějším interpretům.\n"}
{"id": "232635", "url": "https://cs.wikipedia.org/wiki?curid=232635", "title": "MŠK Púchov", "text": "MŠK Púchov\n\nMŠK Púchov (celým názvem: Mestský športový klub Púchov) je slovenský fotbalový klub, který sídlí ve městě Púchov. Založen byl v roce 1920 pod názvem ŠK Púchov. Od roku 1993 klub nosil název Matador Púchov. V roce 2006 byl klub, po odstoupení hlavního sponzora, přejmenován na FK Púchov. V roce 2013 došlo k fúzi s OTJ Moravany nad Váhom, díky čemuž klubu připadla třetiligová licence. Od sezóny 2013/14 působí ve třetí fotbalové lize, sk. Západ.\n\nSvé domácí zápasy odehrává na městském stadionu Púchov s kapacitou 6 614 diváků.\n\n\nZdroj: \n\n\nMestský štadion Púchov má kapacitu 6 614 (místa k sezení: 5 963).\n\n\n\nZdroj: \n\n\n\nZdroj: \n\n"}
{"id": "232637", "url": "https://cs.wikipedia.org/wiki?curid=232637", "title": "Princeville (Severní Karolína)", "text": "Princeville (Severní Karolína)\n\nPrincenville je nejstarší městečko v USA, založené bývalými černými otroky osvobozenými v Americké občanské válce. Ti založili osídlení v roce 1865, v roce 1885 se stalo městem a získalo své dnešní jméno. Leží v Edgecombe County na řece Tar. Má něco málo přes 2000 obyvatel. Census z roku 2000 sice udává necelých 1000, tento rozdíl však je způsoben, že většina města byla v důsledku předchozí povodně v době sčítání neobyvatelná a lidé bydleli mimo ně.\n\nMěsto dlouhodobě trpělo povodněmi, proto zde byla v polovině 20. století vybudována speciální protipovodňová hráz, která měla být schopna zadržet více než pětisetletou vodu. To hrozbu povodní ukončilo až do roku 1999, kdy město se zničující silou zasáhly záplavy způsobené hurikánem Floyd. Během nich se řeka Tar přelila přes hráz (přestože ta byla pytli s pískem navýšena ještě o jeden metr) a zalila město do výše 6 metrů na celých šest dní. Prakticky celé město bylo zničeno a muselo být vybudováno v podstatě celé znovu.\n"}
{"id": "232638", "url": "https://cs.wikipedia.org/wiki?curid=232638", "title": "Půdní zrnitost", "text": "Půdní zrnitost\n\nPůdní zrnitost je fyzikální vlastnost půdy určující fyzikální frakcionizaci půdy.\n\nZrnitost ovlivňuje mechanické vlastnosti půdy (např. při orbě) a texturu. Zrnitost se určuje pomocí sít, sedimentací, vyplavováním nebo jiným způsobem. Při určování zrnitosti takřka vždy dochází k rozdělení na dvě frakce: jemnozem a skelet. To se provádí u půdy suché po rozdrcení hrud na jemnou složku na sítech o průměru děr 2 mm. Jemnozem se dále upravuje chemickými nebo fyzikálními metodami, aby došlo k rozdělení jemných stmelených částí. Výsledky se vyjadřují v procentech hmotnosti jednotlivých frakcí.\n\nK rozdělení zrnitostních frakcí se v pedologické praxi užívá několik systémů, protože tato problematika nebyla dosud sjednocena. V ČR se používá např. \"rozdělení zrnitostních frakcí podle Nováka\" nebo rozdělení frakcí dle československé státní normy \"ČSN 72 1001\".\n\nAni při rozdělení půd na půdní druhy nepanuje v pedologické praxi jednotné členění. Půdní druhy se vyčleňují na základě procentuálního zastoupení jednotlivých frakcí ve vzorku. Obecným problémem členění je fakt, že s nárůstem hloubky roste i skeletovitost a některé půdy jsou dosti heterogenní ve svém profilu. V ČR se nejčastěji používá dvou klasifikačních systémů: \"dle Nováka\" a \"Kopeckého klasifikační stupnice\".\n\n1. lehká (písčitá) – sypká půda\n\n2. středně těžká (hlinitá) půda; převažuje\n\n3. těžká půda (jílovitá)\n\nVychází z velikosti částic v půdě.<br>\nDle obsahu I. kategorie < (0,01 mm) v procentech (%) dělí Novák půdní druhy na:\n\nPodle Nováka\n"}
{"id": "232639", "url": "https://cs.wikipedia.org/wiki?curid=232639", "title": "Sinobo Stadium", "text": "Sinobo Stadium\n\nSinobo Stadium je fotbalový stadion v pražských Vršovicích v oblasti takzvaného Edenu. S kapacitou 19 370 sedících diváků je to největší a nejmodernější fotbalový stadion v Česku. Na stadionu hraje své domácí zápasy tým SK Slavia Praha, hrají se zde ale i některé zápasy české fotbalové reprezentace a konají se zde i další sportovní a kulturní akce.\n\nV sezonách 2010/11 a 2011/12 byl stadion také domovským stánkem pro tým Bohemians 1905, který kvůli nevyhovujícím podmínkám nemohl hrát na svém stadionu v Ďolíčku.\n\nVlastníkem fotbalové Slavie Praha je od listopadu 2018 čínská společnost Sinobo, podle které nese jméno i tento stadion.\n\nJiž při výstavbě probíhala jednání o případném prodeji práv na pojmenování stadionu, komerční název však stadion získal až jedenáct měsíců po otevření, kdy na základě smlouvy se společností Synot získal stadion od 1. dubna 2009 název \"Synot Tip Aréna\".\n\nSmlouva o pojmenování byla ukončena k 30. červnu 2012, načež se na základě ankety rozhodl nový majitel stadion pojmenovat názvem \"Eden Aréna\".\n\nV roce 2013 pak majitel opět uzavřel sponzorskou smlouvu se společností Synot a stadion opět získal název \"Synot Tip Aréna\".\n\nNa konci ligového ročníku 2014/2015 však tato smlouva vypršela, a stadion se tedy vrátil k názvu \"EDEN ARÉNA\" (oficiálně takto velkými písmeny).\n\nV listopadu 2018 získala rozhodující podíl ve Slavii čínská společnost Sinobo, a stadion byl přejmenován na \"Sinobo Stadium\".\n\nNa místě dnešního stadionu stál od roku 1953 předchozí stadion, který byl jako dlouhodobě nevyhovující v roce 2003 zbořen se záměrem postavit místo něj novou multifunkční arénu.\n\nInvestorem stavby stadionu byla firma E Side Property Limited, která byla účelově založena právě pro tento účel a v níž měli spolumajitelé stejné akcionářské podíly jako v SK Slavia Praha – fotbal a. s. Projektovým manažerem stavby byla firma ARCADIS Project Manager, s.r.o., a hlavním zhotovitelem firma Hochtief CZ, a. s. Projektantem a zároveň architektem byl Martin Kotík, architekty dále byli Daniel Dvořák a Leoš Zeman. Stavbyvedoucím byl Michal Přibil. Hlavní architekt Kotík však s výslednou podobou stadionu zcela spokojen není, neboť se podle něj finální podoba kvůli značnému šetření v závěru výstavby hodně liší od původních představ.\n\nStadion byl slavnostně otevřen 7. května 2008 exhibičním zápasem proti týmu Oxford University A.F.C., což byl první anglický tým, proti kterému v historii Slavia hrála (zápas hraný 28. března 1899 na Letné Slavia prohrála 5:0). Zápas hraný na dvakrát 35 minut zahájil slavnostním výkopem František Veselý, za Slavii kromě hráčů současného kádru nastoupila řada slavných hráčů klubové historie. Slavia v tomto zápase zvítězila 5:0 (branky: 2. Vladimír Šmicer, 6. Pavel Kuka, 38. Marek Jarolím, 53. Jaroslav Černý, 67. Ivo Knoflíček), přihlíželo 14 618 diváků.\n\nPrvní soutěžní zápas se na stadionu hrál 17. května, kdy zde v posledním kole 1. Gambrinus ligy 2007/2008 Slavia remizovala s Jabloncem 2:2, čímž před vyprodaným stadionem získala mistrovský titul.\n\nV roce 2011 se po odkoupení londýnské firmy Eden Sport Investments Limited, mateřské společnosti firmy E Side Property, stala většinovým vlastníkem stadionu investiční skupina Natland Group, která o něco dříve zachránila před krachem také Slavii.\n\nPo letech, kdy nebylo jasné, komu stadion patří, stadion odkoupil 17. dubna 2017 vlastník slavie, společnost CEFC. V únoru 2018 přinesla média zprávu, že si CEFC vzala krátkodobý bankovní úvěr u banky J&T, a Eden použila jako zástavu, aby získala výhodnější podmínky úvěru. V květnu 2018, kdy došlo k vyostření sporu mezi CEFC a J&T ohledně splácení úvěru, J&T stadion krátce převzala. CEFC poté dluh splatila a stadion se jí vrátil. Od listopadu 2018 stadion vlastní čínská společnost Sinobo.\n\nStadion leží mezi ulicemi Vladivostocká, U Slavie, dále pak tréninkovými plochami a železniční tratí (na níž se počítá se zřízením nové železniční zastávky Praha-Eden).\n\nStadion dříve pojmul 20 232 sedících diváků, později byla kapacita snížena na 19 370 sedících diváků, jsou zde vybudovány VIP boxy (celkem 40 boxů s 400 místy) a také sektor pro invalidy, který pojme 42 diváků a dalších 42 jako doprovod. Hřiště je vyhříváno a září na něj světlo o intenzitě 1400 luxů. Parkoviště pojme 1300 automobilů, dále jsou zhotovena stání pro autobusy (celkem 25), další plochy pro autobusy fotbalových týmů a také speciální plochy pro VIP hosty. Stadion je vybaven velkoplošnými obrazovkami v rozích stadionu o rozměrech 5×7 metrů. Uvnitř stadionu je možné nalézt Fan shop, restauraci s výhledem na hřiště, fastfoody (včetně provozovny McDonald’s) či Sport café. VIP Boxy jsou chráněny nerozbitným sklem.\n\nV severním křídle stadionu funguje čtyřhvězdičkový Exe Iris Hotel s kapacitou 150 pokojů.\n\nStadion je domácím hřištěm pro mužský A-tým SK Slavia Praha a hrají se zde všechny jeho domácí zápasy.\n\nV sezonách 2010/11 a 2011/12 byl stadion také domovským stánkem pro tým Bohemians 1905, který kvůli nevyhovujícím podmínkám nemohl hrát na svém stadionu v Ďolíčku. Podle původních plánů se měl tým Bohemians do Edenu přestěhovat trvale a stadion se Slavií sdílet.\n\nEden je jedním ze stadionů, které pravidelně hostí domácí zápasy České fotbalové reprezentace. Předurčuje jej k tomu poloha v centru Prahy i fakt, že je jedním z nejmodernějších fotbalových stánků a má největší kapacitu v Česku.\n\nIhned po dokončení výstavby Eden převzal část utkání reprezentace od letenského stadionu Sparty a dnes se s ním dělí o nejvýznamnější reprezentační utkání. První zápas zde sehrála reprezentace krátce po otevření, 27. května 2008 proti Litvě. Přátelské utkání skončilo výhrou českého výběru 2:0.\n\nKe konci roku 2019 zde česká fotbalová reprezentace odehrála celkem jedenáct zápasů:\n\nV květnu 2011 stadion poničili rozčílení fanoušci Slavie, poté co Slavia nedostala profesionální licenci a tehdejší ředitel klubu nedokázal fanouškům vysvětlit, jak hodlá tuto situaci řešit. Škoda na stadionu byla vyčíslena na 700 000 korun.\n\nDne 30. srpna 2013 se na stadionu hrál duel o Superpohár UEFA 2013, což bylo poprvé od zavedení jednozápasového formátu této soutěže, kdy se zápas konal jinde než v Monaku. V zápase, ve kterém se utkal německý FC Bayern Mnichov a anglický Chelsea FC, zvítězil až v penaltovém rozstřelu Bayern, když základní hrací doba skončila 1:1 a i v prodloužení vstřelil každý tým jeden gól.\n\nV roce 2014 se v Edenu konal finálový zápas Poháru České pošty mezi AC Sparta Praha a FC Viktoria Plzeň. Zápas skončil v základní hrací době 2:2, o vítězi tedy rozhodl penaltový rozstřel, ve kterém zvítězila Sparta. Kvůli výtržnostem fanoušků v předešlých utkáních, sporům fanoušků s fotbalovým svazem a zejména jeho předsedou Miroslavem Peltou a následným obavám z výtržností při tomto finále se svaz rozhodl výrazně omezit prodej vstupenek na toto utkání, takže fanoušci obou týmů měli přístup pouze do sektorů za brankami. Při samotném zápase pak proti tomuto omezení fanoušci protestovali tím, že prvních 30 minut nefandili; zbytek zápasu pak proběhl bez incidentů, až po penaltovém rozstřelu někteří fanoušci Sparty vběhli na hrací plochu a od předávacího ceremoniálu je musela oddělit policie.\n\nV červnu 2015 stadion hostil část zápasů Mistrovství Evropy ve fotbale hráčů do 21 let, hrála se zde tři z šesti utkání pražské skupiny A a finále, ve kterém na penalty zvítězilo Švédsko nad Portugalskem.\n\nVedle fotbalu se na stadionu konají i některé další významné sportovní akce. Pravidelně se zde koná finále České ligy amerického fotbalu, několikrát se zde konalo finále české ragbyové extraligy.\n\nV roce 2009 se na stadionu hrálo finále a zápas o třetí místo mistrovství světa žen v lakrosu. V zápase o třetí místo porazila Kanada Anglii 14:9, zlato vyhrály Američanky nad Australankami 8:7.\n\nV roce 2012 resp. 2018 se na stadionu konala hromadná cvičení XV. resp. XVI.všesokolského sletu.\n\nDíky dobré akustice je vyhledávána pořadateli zejména pro koncerty v letním období. Stadion však nedostal kolaudační povolení na pořádání koncertů, neboť není pro takové účely dostatečně odhlučněn. Pořádané koncerty tak obvykle porušují hlukové limity a po 22. hodině noční klid, načež jsou pořadatelé sankcionováni pokutami.\n\nJako první otestovala arénu metalová kapela Metallica necelý měsíc po otevření, 3. 6. 2008. Skupina se sem vrátila i o pět let později, 7. 5. 2012. Dále zde proběhly koncerty Iron Maiden (8. 8. 2008, 29. 6. 2013 a 5. 7. 2016) R.E.M. (17. 8. 2008), Depeche Mode (25. 6. 2009, 27. 7. 2013 a 24. 5. 2017), Pink (20. 7. 2010), Red Hot Chili Peppers (27. 8. 2012), Bruce Springsteena (11. 7. 2012), Coldplay (16. 9. 2012), Bon Jovi (24. 6. 2013) a Rammstein (28. a 29. 5. 2017).\n\n"}
{"id": "232640", "url": "https://cs.wikipedia.org/wiki?curid=232640", "title": "Pórovitost půdy", "text": "Pórovitost půdy\n\nPórovitost půdy je fyzikální vlastnost půdy vyjadřující objem všech prostor mezi pevnými částicemi. Tato číselná hodnota se udává v procentech. Stanovuje se pyknometry, nebo se vypočítává.\n"}
{"id": "232642", "url": "https://cs.wikipedia.org/wiki?curid=232642", "title": "Struktura půdy", "text": "Struktura půdy\n\nStruktura půdy je fyzikální vlastnost půdy vyjadřující způsob uspořádání tuhých pevných částic, tzv. agregátů v půdě.\n\nPůdní struktura je uspořádání jednotlivých půdních částic např. písek, prach, jíl do přírodních agregátů, které se nazývají pedy. Pokud považujeme půdní agregáty za základ půdní struktury, potom se dá struktura zhruba definovat jako:\n\nStruktura je velmi výrazným znakem, důležitou roli při její tvorbě hrají také stmelující látky, jako např. jílové substance, organické látky, sloučeniny železa aj. Půdní horizonty mají svou vlastní jedinečnou strukturu, která závisí na množství organického materiálu a biotické aktivitě, textuře a množství cyklů mrznutí → tání a vlhko → sucho. Díky těmto a jiným stavům, se při tvorbě půdy uplatňují nejrůznější pochody. Kupříkladu smršťování a bobtnání jsou společné jevy pro určité typy jílů, které podléhají střídavému vysychání a provlhčení. K měření tohoto jevu se běžně využívá koeficient lineární extenzibility (COLE – coefficient of linear extensibility).\n\nU lesních půd, zejména u jejich humusových horizontů je významným strukturotvorným činitelem zvláště zooedafon (hlavně jeho exkrementy). Pevnost stmelení strukturních agregátů nazýváme stabilitou struktury; ta se nejvýrazněji projevuje ve vztahu k ovlhčení. Půdní struktura nás v mnohých případech může upozornit na procesy probíhající v půdě.\n\nPůdní struktura je popisována pomocí stupně vývoje, velikosti a typu agregátů. Pokud půdní horizont obsahuje agregáty z více než jednoho stupně, velikosti nebo typu, doporučuje se popsat jednotlivé agregáty zvlášť a určit pak vazby mezi nimi. Kritérium pro rozlišení půdních agregátů spočívá hlavně v silné vnitřní kohezi, která zabraňuje rozpadnutí agregátů působením vnějších sil, které se pravidelně vyskytují v půdě.\n\nUrčení stupně vývoje půdní struktury závisí na výskytu pedů v půdě. Pokud se pedy nevyskytují, jedná se o půdy bezstrukturní, pokud se vyskytují, rozlišujeme podle jejich výskytu stupně na „slabé – WE“ (minimální množství agregátů v půdě, spíše spojovací materiál – weak), „střední – MO“ (moderate) a „silné – ST“ (agregáty jsou jasně viditelné – strong).\n\nHlavní přírodní typy struktury jsou rozděleny podle druhů pedů na: kvádrovitý, hrubozrnný, plochý, prizmatický (hranolovitý), skalní struktury, klínovitý a drobtovitý, vločkovitý a hrudkovitý. Podle typu vzniku se mohou dělit na biotické a abiotické a různé další (viz obrázek).\nTřídy velikosti se různí s typem struktury. Pro prizmatické, kuželové a ploché struktury se velikostní třídy definují měřením nejmenšího rozměru agregátu (viz tabulka). Struktury se také mohou prolínat (například prizmatická struktura se rozpadá do úhlové kvádrové struktury), tedy primární struktura se vlivem času a dalších faktorů přeměňuje na sekundární.\nVedle strukturního stavu půdy rozeznáváme i bezstrukturní stavy, kdy půdní částice strukturu netvoří:\n\nPůdní struktura by se měla popisovat pouze na čerstvě odkrytém profilu nebo neporušeném jádru z půdního vrtu. Pokud ale půda není suchá, nebo jen jemně vlhká, doporučuje se počkat, až vyschne. Viz obrázek.\n\n"}
{"id": "232643", "url": "https://cs.wikipedia.org/wiki?curid=232643", "title": "Kazín", "text": "Kazín\n\nKazín je skalní ostroh (233 m n. m.) na pravém břehu řeky Berounky těsně před hranicí Prahy, v severozápadním cípu katastrálního území Jíloviště, naproti Dolním Mokropsům.\nKazín je rovněž název chatové osady, původně trampské, stojící od 20. let 20. století severně od skalního útvaru, avšak dnes již na území Prahy (katastrální území a městská část Lipence). Na východě na tuto osadu plynule navazuje osada Údolí Hvězd. Ke Kazínu již po mnoho desetiletí neodmyslitelně patří výletní restaurace Tornádo.\n\nZ Lipenců ke Kazínu vede Oddechová ulice. Ta byla donedávna jedinou pojmenovanou ulicí v osadě Kazín. Ulice byly hromadně pojmenovány 24. června 2014, většina chat a budov však má stále registrovány původní adresy s názvem „Kazín“. \n\nPo břehu Berounky vede cesta do Dolních Černošic (které také dnes patří k městské části Praha-Lipence), kde je pěší a cyklistická lávka do města Černošic. Cesta je značená žlutými turistickými značkami.\n\nV letní sezóně jezdí z Kazína přívoz na druhý břeh do osady Pod Kazínem v Dolních Mokropsech, která leží v bezprostřední blízkosti železniční zastávky Černošice-Mokropsy.\n\nV pondělí 20. června 2016 byla zavedena midibusová linka čp. 243 pražské městské hromadné dopravy z Lipenců do osady Kazín, opačná větev linky obsluhuje Dolní Černošice. Linka v Lipencích navazuje na linku 241 a je v provozu pouze v pracovních dnech. \n\nKazínem prochází okružní modře značená turistická trasa, která vede do obce Jíloviště a kolem vrcholu kopce Kopanina, kde stojí televizní vysílač Cukrák. Trasa vedoucí při břehu Berounky přímo po stezce ve skalním masivu Kazína však byla kolem roku 2000 z bezpečnostních důvodů zrušena, je však nadále průchozí. \n\nNázev místa pochází z lidové legendy, která k tomuto místu přiřadila sídlo Krokovy dcery Kazi. Kronikáři a historikové jako Kosmas, Dalimil, Václav Hájek z Libočan či Daniel Adam z Veleslavína se o tuto hypotézu přeli. Archeolog Jan Axamit při výzkumu v roce 1916 určil opevnění na Kazíně jako středověkou tvrz. Nalezeny byly rovněž stopy staršího neolitického osídlení (pozdní doba kamenná) a halštatského hradiště ze starší doby železné. Slovanské hradiště zde podle výzkumů nikdy nebylo.\n\n\n"}
{"id": "232644", "url": "https://cs.wikipedia.org/wiki?curid=232644", "title": "Glum", "text": "Glum\n\nGlum - Sméagol () je fiktivní postava vytvořená spisovatelem J. R. R. Tolkienem. Poprvé se objevil v Tolkienově fantasy novele \"Hobit\" a později se stal důležitou vedlejší postavou v autorově epické trilogii \"Pán Prstenů\". Jeho původní jméno bylo Sméagol, později ho nazývali Glum podle zvuku, který vydával svým hrdlem. K počítačovému vytvoření Gluma vedly nové CGI technologie, poprvé vyzkoušené ve filmu Jurský park.\n\nSméagol byl nejzvídavějším členem bohaté hobití rodiny, patrně příbuzné se Staty, která žila na břehu Velké řeky poblíž Kosatcových polí. Asi v roce 2463 Třetího věku si s přítelem jménem Déagol vyjeli na člunu ke Kosatcovým polím a lovili ryby. Zabrala velká a strhla Déagola pod vodu, ten u dna uviděl něco třpytivého, hrábl po tom a získal Jeden prsten. Sméagol jej ale pozoroval, zatoužil po jeho nálezu a když mu ho přítel nechtěl dát, zabil ho. Neviditelnost, kterou prsten propůjčoval, pak užíval ke zlomyslnostem a špehování druhých, až se stal neoblíbeným, byl nazván Glumem a bába rodu jej vyhnala. Schoval se do jeskyní pod horami a tam mocí Prstenu žil nepřirozeně dlouho po více než 500 let a změnil se k nepoznání.\n\nRoku 2941 však Prsten ztratil, aby jej nalezl Bilbo Pytlík, Glum si však domyslel, kdo jej o Prsten připravil. V roce 2944 touha po něm přemohla jeho strach a po Bilbových stopách se dostal až do Esgarothu a ulic Dolu. Postupně zjistil, kde Bilba najít, a vydal se za ním, ale roku 2951 jej pověst o Stínu na jihu přiměla ke změně směru. Myslel si, že tam najde přátele, kteří mu pomohou k pomstě. V roce 2980 se seznámil na okraji Mordoru s Odulou. Sauronovi služebníci jej však nakonec chytili a odvedli k výslechu, kde prozradil, co věděl. Roku 3017 byl z Mordoru propuštěn a zajal ho Aragorn v Mrtvých močálech, který jej zavedl k Thranduilovi v Temném hvozdu. V červnu příštího roku byli Thranduilovi elfové napadeni skřety a Glum osvobozen. Někdy kolem srpna ve snaze uniknout pronásledování našel útočiště v Morii.\n\nTam čekal poblíž Západní brány Morie až 13. ledna 3019 narazil na Společenstvo prstenu a začal jej sledovat. Na hranicích Lórienu unikl před elfy po proudu Stříberky k jihu. 16. února pozoroval ze západního břehu odjezd družiny a pak plaval za ní. 29. února dostihl Froda a Sama na svazích Emyn Muilu, napadl je, ale byl přemožen. Život si zachránil tím, že přísahal při Prstenu, že jim bude pomáhat.\n\nProvedl hobity přes Mrtvé močály na dohled Černé brány, kde Frodovi zabránil vstoupit a přesvědčil jej, aby se raději nechal vést k jeho tajné cestě. Když Froda zajal v Ithilienu Faramir, Glum vyklouzl. Před ránem 8. března ale sám nevědomky přišel do tajného úkrytu, zapovězené tůně v Henneth Annûn a Frodo jej musel, aby mu zachránil život, nalákat do pasti, aby ho gondorští vojáci mohli snadno zajmout. To Glum vnímal jako zradu, kterou mohl ospravedlnit své vlastní temné záměry. Po tajné návštěvě Oduly 11. března sice Glum dostal poslední příležitost se napravit, když při pohledu na spícího Froda pocítil lítost, ale tento okamžik až příliš snadno zkazil Sam. Příští den večer zavedl oba hobity do doupěte Oduly a tam je opustil. Když se navzdory jeho zradě dostali z tunelu, přepadl Sama právě ve chvíli, kdy na Froda útočila Odula a zabránil mu tak pomoci. Sam se Glumovi ubránil a ten proto uprchl.\n\nGlum pronásledoval oba hobity až je 25. března dostihl na svazích Hory osudu. Pochopil jejich úmysl a v zoufalství je napadl, ale byl přemožen. Samovi se jej zželelo a i když jej nejprve chtěl zabít, nedokázal to a nechal ho běžet. Glum ale odešel jen naoko, obrátil se a podruhé hobity přepadl na samém okraji propasti. Srazil Sama k zemi, skočil na neviditelného Froda, zápasil s ním, ukousl Frodovi prst a zmocnil se Prstenu. V záchvěvu štěstí udělal krok navíc, padl do Pukliny Osudu a tím byl Prsten zničen.\n\n"}
{"id": "232645", "url": "https://cs.wikipedia.org/wiki?curid=232645", "title": "Veduta", "text": "Veduta\n\nVeduta je věcný, topograficky přesný malířský nebo grafický záznam například výseku krajiny s bočním pohledem na město, obvykle v širším zorném úhlu. \n\nVeduty byly rozšířeny od 17. století do poloviny 19. století, používány např. na starých mapách; svého vrcholu dosáhlo malířství vedut v 17. a 18. století v Nizozemí a Benátkách. Postupně bylo vytlačováno fotografií.\n\nVýznamnými evropskými vedutisty, tj. malíři vedut, byli mj. oba Canalettové, malíř římských ruin Giovanni Paolo Pannini, Francouz Claude Joseph Vernet nebo vlámský malíř Hendrik Frans van Lint.\n\nPředními českými vedutisty byli:\n\nCo se týče hodnověrnosti vedut jako historického pramene, existují jak veduty s vysokou dokumentační hodnotou, které věrohodně zachycují i drobné detaily, tak i veduty jako historický pramen zcela nepoužitelné, které znázorňují zcela nebo částečně idealizovanou krajinu, jako je posazení neexistující stavby do reálné krajiny nebo pokusy o tzv. ideální rekonstrukci objektů – např. pokusy o „dostavbu“ chrámu sv. Víta v Praze. \n\n\n"}
{"id": "232646", "url": "https://cs.wikipedia.org/wiki?curid=232646", "title": "Půdní agregát", "text": "Půdní agregát\n\nPůdní agregát je jednotka půdního uspořádání, která vzniká shluky elementárních zrn. Za vznikem stojí vlivy chemické, fyzikální i biotické. Nejčastějším důvodem vzniku půdních agregátů je koloidizace. Při koloidizaci je nutná přítomnost určitého množství karbonátů. Půdní agregáty mohou vznikat i činností člověka a to např. orbou či válením.\n\nV zemědělské praxi je vznik půdních agregátů chápán většinou negativně. Proto například po orbě se provádí vláčení, aby došlo k rozbití hrud a k rozmělnění půdy. \n\n"}
{"id": "232648", "url": "https://cs.wikipedia.org/wiki?curid=232648", "title": "1. slovenská fotbalová liga 2002/03", "text": "1. slovenská fotbalová liga 2002/03\n\n1. slovenská fotbalová liga v sezóně 2002/03.\n\n\n"}
{"id": "232650", "url": "https://cs.wikipedia.org/wiki?curid=232650", "title": "Barva půdy", "text": "Barva půdy\n\nBarva půdy je jedním z fyzikálních znaků půdy udávající hlavně chemické složení tohoto tělesa a procesy v něm probíhající. Je to též jeden z hlavních morfologických znaků. Pro přesnější určení barvy půdy v půdním profilu se používá standardizovaná Munsellova barevná tabulka.\n\nFaktory ovlivňující barvu půdního profilu jsou dva: \"chemické složení\" a \"půdní proces\", samostatně, nebo ve vzájemné kombinaci. Následuje hrubý přehled činitelů ovlivňujících barevost půdy:\n\n\n"}
{"id": "232654", "url": "https://cs.wikipedia.org/wiki?curid=232654", "title": "Hispano-Suiza 12X", "text": "Hispano-Suiza 12X\n\nHispano-Suiza 12X byl letecký dvanáctiválcový vidlicový motor francouzské firmy Hispano-Suiza, vyvinutý na základě předchozí konstrukce motoru Hispano-Suiza 12N.\n\nMotor byl rozšířený v 30. letech 20. století, kdy kupříkladu poháněl stíhací letouny Dewoitine D.500 a D.501, Blériot-SPAD S.510 (poslední francouzský stíhací dvouplošník zařazený do služby a také úplně poslední konstrukce firmy Blériot Aéronautique), či čtyřmotorový létající člun Lioré et Olivier H-246 (ten poháněly motory Hispano-Suiza 12Xirsl a 12Xjrsl o výkonu po 720 k). Dobou používání i výkony je srovnatelný s britským motorem Rolls-Royce Kestrel a německým Junkers Jumo 210.\n\nVyráběl se v řadě verzí, mj. HS 12Xbrs, HS 12Xcrs (upravený pro montáž kanónu mezi bloky válců), či dvojice motorů HS 12Xirs a HS 12Xjrs, spolu s HS 12Xirsl a HS 12Xjrsl (motory Xirs a Xirsl byly levotočivé, Xjrs a Xjrsl pravotočivé). Specialitou francouzských konstrukcí vícemotorových letounů byla montáž motorů s protiběžným chodem, vlevo se vesměs montovaly motory pravotočivé, vpravo pak levotočivé (u jednomotorových letounů převažovaly motory levotočivé).\n\nCelkem ve Francii vzniklo 800 kusů HS 12X.\n\n\n"}
{"id": "232655", "url": "https://cs.wikipedia.org/wiki?curid=232655", "title": "Konzistence půdy", "text": "Konzistence půdy\n\nKonzistence půdy je fyzikální stav půdy vyjádřený poměrem soudržnosti a přilnavosti. Jedná se o stupeň poutání částic mezi sebou a jinými předměty. Tato vlastnost je důležitá v zemědělské praxi při orbě a pro agrotechniku jednotlivých plodin. Je ovlivněna obsahem půdních částic a půdní vody. Měří se u ní stupeň lepivosti, plasticity a pevnosti. \n"}
{"id": "232658", "url": "https://cs.wikipedia.org/wiki?curid=232658", "title": "Kmeťovo", "text": "Kmeťovo\n\nKmeťovo (do roku 1948 \"Ďorok\", maďarsky \"Gyarak\") je obec na Slovensku v okrese Nové Zámky v kraji Nitra.\n\nPrvní písemná zmínka o obci pochází z roku 1214.\n\nObec leží v nadmořské výšce 134 metru a rozkládá se na ploše 5.196 km². Vesnice má kolem 960 obyvatel.\n\n\nObec má veřejnou knihovnu a fotbalové hřiště.\n"}
{"id": "232659", "url": "https://cs.wikipedia.org/wiki?curid=232659", "title": "Klimaxové stádium půd", "text": "Klimaxové stádium půd\n\nKlimaxové stádium půd je podle teorie francouzského pedologa Filipa Duchaufoura stádium, kdy se půda nachází ve vyrovnaném stavu ve svém vývoji vzhledem ke klimatu a rostlinnému společenstvu. Jedná se v podstatě o analogii „klimaxové vegetace“ u rostlinných společenstev. Duchaufour též tvrdí, že jednotlivé zonální typy půd jsou vlastně typy klimaxovými . Nutno je při určování klimaxových typů půd zahrnovat i složku vegetace. Tato teorie není však široce uznávána .\n\n"}
{"id": "232660", "url": "https://cs.wikipedia.org/wiki?curid=232660", "title": "Corgoň liga 2003/04", "text": "Corgoň liga 2003/04\n\n1. slovenská fotbalová liga v sezóně 2003/04.\n\n"}
{"id": "232661", "url": "https://cs.wikipedia.org/wiki?curid=232661", "title": "Oudenaarde", "text": "Oudenaarde\n\nOudenaarde ( ) je město v belgické provincii Východní Flandry ve Vlámském regionu. Současně leží také ve Vlámském jazykovém společenství, kde se hovoří převážně vlámskou nizozemštinou. K městu je přidruženo celkem 13 obcí, které tvoří jeho předměstí. V roce 2013 zde žilo přes 30 tisíc obyvatel.\n\nMěsto bylo známé především výrobou tapiserií a textilním průmyslem. Tato odvětví se rozvíjela až do 18. století, největší rozkvět a slávu zažily gobelíny v 16. století. Dnes je Oudenaarde známé především jako perla vlámských Arden.\n\nMěsto bylo založeno roku 974 císařem Otou II. jako obrana německých území Svaté říše římské před Francií. Stalo se součástí opevněné linie na řece Šeldě a zároveň tvořilo jedno z hraničních měst mezi Svatou říší římskou a Francií na území Vlámska (další hraniční města byla Valenciennes a Antverpy). Město se rozrůstalo velice rychle, již v roce 1005 mělo několik kostelů a stalo se největším městem vévodství Lotharingie. V roce 1033 dobyl město vévoda Balduin IV. Flanderský, který tak získal důležitou pozici pro postup na císaře Jindřicha III. Černého, vládce Svaté říše římské. V roce 1047 založila manželka Balduina V. Flanderského v Oudenaarde benediktýnské opatství, a tak společně upevnili dobytou pozici jeho otce. V tomto období se do města stěhovaly rodiny obchodníků a řemeslníků z Francie, které překročily řeku Šeldu.\nOd 11. století se ve městě začaly vyrábět zdobné tapiserie, které přispěly k prudkému rozkvětu města. Podstatný vliv na rozvoj a slávu města měla také výhodná pozice na řece Šeldě. V Oudenaarde postupně vyrostlo několik kostelů, klášterů a nemocnice. Ve středověku bylo známé jako kolébka flanderských hrabat a sídlo šlechty, neboť obrana byla zajištěna z jihu i severně od Gentu. V letech 1526 - 1537 byl v Oudenaarde postavena radnice a známý kostel svaté Walburgy. V roce 1522 zde několik měsíců pobýval král Karel V., kterému se později narodila dcera Markéta Parmská, místodržitelka Nizozemí.\nObyvatelstvo Oudenaarde se v polovině 16. století vzbouřilo proti protestantské reformaci, přidalo se na stranu Gentu a společně bojovali proti císaři Karlu V. Roku 1582 bylo město dlouhodobě obléháno a nakonec se ho Markétin syn Alexander Farnese Parmský vzdal. Uprchlo odtud množství obyvatelstva, řemeslníků, obchodníků i šlechty. Protireformace přinesla do města nový společenský život a na krátkou dobu obnovila výrobu gobelínů. Největší sláva se mu již ale nevrátila. Francie zaútočila na Oudenaarde hned třikrát během následujícího století. Další významnou kapitolou v historii města byla v roce 1708 bitva u Oudenaarde, součást válek o dědictví španělské. Stalo se tak provincií Habsburků. Po roce 1790 trpělo Oudenaarde, stejně jako jiná města, následky Velké francouzské revoluce. První světovou válku dokumentuje několik památníků, které připomínají poničení částí města při bojích.\n\nRadnice Oudenaarde postavená v gotickém slohu a její zvonice byly v roce 1999 připsány na seznam světového dědictví UNESCO. V radnici se nachází unikátní kolekce tapiserií. Je zde také řada kostelů, mezi nejvýznamnější patří kostel Panny Marie z Pamele postavený v roce 1234 na břehu Šeldy a kostel svaté Walburgy. Ve městě sídlí také muzeum cyklistického závodu Kolem Flander. Od roku 2008 je Oudenaarde domovem nejmenšího belgického pivovaru \"Smisje Brewery\", který dříve sídlil v Bruggách.\n\nMezi nejvýznamnější společenské události ve městě patří každoročně pořádaná pivní slavnost. Ta se koná vždy v červnu. Dalšími významnými událostmi jsou hudební festivaly a zemědělský veletrh. Na jaře zde vždy startuje ženská část závodu Kolem Flander (\"Ronde van Vlaanderen voor Vrouwen\") a mužská část tudy prochází až ke kopci Koppenberg. Každých deset let je na náměstí \"Grote Markt\" pořádán květinový festival, kdy se na ploše náměstí zobrazí z květin obrazec. Poslední se uskutečnil v roce 2005.\n\nVe městě působí fotbalový klub K.S.V. Oudenaarde.\n\n\n"}
{"id": "232665", "url": "https://cs.wikipedia.org/wiki?curid=232665", "title": "Dekarbonizace (pedologie)", "text": "Dekarbonizace (pedologie)\n\nDekarbonizace je půdotvorný proces, při kterém dochází k rozpouštění a vymývání uhličitanu vápenatého CaCO. Dochází k absorpci plynného oxidu uhličitého CO srážkovou vodou, přitom se tvoří kyselina uhličitá HCO. Ta následně vytváří s uhličitanem vápenatým hydrogenuhličitan vápenatý Ca(HCO), který je transportován vodou do hlubších vrstev.\n"}
{"id": "232666", "url": "https://cs.wikipedia.org/wiki?curid=232666", "title": "Desalinizace", "text": "Desalinizace\n\nDesalinizace je půdotvorný proces, při kterém dochází k vymývání chloridů, síranů a nitrátů vodou z půdního profilu.\n"}
{"id": "232668", "url": "https://cs.wikipedia.org/wiki?curid=232668", "title": "Debazifikace", "text": "Debazifikace\n\nDebazifikace je chemický proces vyluhování bazických kationtů (např. Ca a Mg) při vzniku půdního tělesa. Díky debazifikaci dochází k okyselení půdy, tzv. acidifikaci. Rozmáhají se acidofilní rostliny, jako mechy. Důvody debazifikace mohou být různé a navzájem působící: intenzivní závlahy a vymívání bazických kationtů, eroze s odkrýváním kyselé spodiny, více obilovin v osevním postupu, které odebírají bazické látky, apod.\n\n"}
{"id": "232670", "url": "https://cs.wikipedia.org/wiki?curid=232670", "title": "Troky", "text": "Troky\n\nSlovo troky nebo Troky se užívá ve více významech:\n\n\nNádoba vytesaná z velkého kmene stromu, užívaná na vesnicích k zpracování domácích zvířat, především prasat. Lidová „zabíjačka“ a troky patří neodmyslitelně k sobě.\n"}
{"id": "232672", "url": "https://cs.wikipedia.org/wiki?curid=232672", "title": "Hnědnutí", "text": "Hnědnutí\n\nHnědnutí (též braunifikace) je půdotvorný proces, který spočívá ve zvětrávání silikátů v kyselých půdách obsahujících dvoumocné železo. Při tomto procesu též dochází k uvolňování seskvioxidů a primárních minerálů, vzniká jíl. Půda při procesu braunifikace hnědne.\n"}
{"id": "232673", "url": "https://cs.wikipedia.org/wiki?curid=232673", "title": "Corgoň liga 2004/05", "text": "Corgoň liga 2004/05\n\n1. slovenská fotbalová liga v sezóně 2004/05.\n \n\n"}
{"id": "232675", "url": "https://cs.wikipedia.org/wiki?curid=232675", "title": "Jesse Owens", "text": "Jesse Owens\n\nJames Cleveland „Jesse“ Owens (12. září 1913 Danville, Alabama – 31. března 1980 Tucson, Arizona) byl americký vrcholový atlet, sprinter a dálkař.\n\nZúčastnil se Letních olympijských her v Berlíně v roce 1936, kde dosáhl mezinárodní slávy, když získal celkem čtyři zlaté medaile: v běhu na 100 metrů a na 200 metrů, ve skoku dalekém a jako člen vítězné štafety na 4×100 metrů. Stejnou sérii po něm jako jediný atlet dokázal zopakovat až v roce 1984 jeho krajan Carl Lewis. O rok dříve dokázal v jediném dni v michiganském Ann Arboru překonat 3 světové rekordy (dálka, 200 m, 200 m překážek) a jeden vyrovnat (100 yardů).\n\nOwens se přesto potýkal s chudobou a v době tehdejší rasové segregace musel dokonce potupně závodit v různých zábavných exhibicích s koňmi a jinými zvířaty. Jeho osobní a světový rekord byl ještě ve 30. letech 10,2 sekundy. Jeho světový rekord v dálce 813 cm vydržel dokonce celých 25 let (1935–1960). Podle propočtů některých atletických expertů z roku 1995 by však Owens na dnešních tratích a při dnešních tréninkových metodách mohl směle soupeřit i se současnými nejlepšími sprintery – stovku by měl údajně zhruba za 9,8 s.\n\nJames Cleveland \"Jesse\" Owens byl nejmladším z deseti dětí Henryho Clevelanda Owense a Mary Emmy Fitzgeraldové. Narodil se v roce 1913 ve městě Oakville v Alabamě. V jeho devíti letech se rodina během tzv. velké migrace Afroameričanů přestěhovala ze zemědělského jihu USA do Clevelandu v Ohiu. Původ jeho přezdívky - Jesse - pochází právě z této doby, kdy se ho jeho nová učitelka zeptala jak se jmenuje, James Cleveland odpověděl, že se jmenuje J.C., ale kvůli jižanskému přízvuku si učitelka myslela, že řekl Jesse. Toto jméno už mu zůstalo po zbytek života.\n\nOd dětství trávil svůj volný čas řadou drobných prací, kdy z výdělku podporoval svou velkou rodinu. Již v této době se začal věnovat běhání. Na přípravce na střední škole (Fairmount Junior High School) již patřil do školního běžeckého týmu. Zde ho trénoval Charles Riley, který Owensovi z důvodu jeho zaměstnání přizpůsoboval tréninky. V patnácti letech na téže škole poznal, tehdy třináctiletou, Minnie Ruth Solomonovou. Brzy poté se začali vídat a v roce 1932 se jim narodila první dcera Glorie. Jesse a Minnie Ruth se vzali dne 5. července 1935. V letech 1939 a 1940 se jim narodily další dvě dcery, Marlene a Beverly.\n\nJesse Owens se poprvé dostal do národního vědomí během svého studia na clevelandské střední škole East Technical High School, kdy v roce 1933 na národním mistrovství středních škol v Chicagu vyrovnal světový rekord v běhu na 100 yardů (91 metrů). Rekord tehdy činil 9,4 sekundy. Rovněž skočil 7,56 metrů ve skoku dalekém.\n\nPo úspěchu na národním mistrovství středních škol byl přijat na Ohio State University, kde získal přezdívku „Buckeye Bullet“ a kde byl trénován bývalým běžcem a v té době univerzitním trenérem Larrym Snyderem. V letech 1935 a 1936 si přivezl celkem 8 zlatých medailí z národního univerzitního mistrovství National Collegiate Athletic Association. Na obou misrovstvích získal rekordní 4 zlaté medaile, což se znovu povedlo až Xavieru Carterovi v roce 2006. I přes své úspěchy byl pro barvu své pleti nucen žít mimo univerzitní kampus a během cest po turnajích, na rozdíl od zbytku univerzitního týmu, jíst v restauracích a bydlet v hotelích určených pro barevné. Ze stejného důvodu neobdržel sportovní stipendium a nadále pracoval na částečné úvazky, aby mohl platit školné.\n\nOwensův zlomový okamžik přišel během pouhých 45 minut dne 25. května 1935 na stadionu Ferry Field ve městě Ann Arbor, stát Michigan. Během zmíněných 45 minut zlomil tři světové rekordy a čtvrtý vyrovnal. Stanovil nový světový rekord ve skoku dalekém (8,13 m), který si udržel dalších 25 let až do roku 1960, kdy ho překonal Ralph Boston; dále v běhu na 220 yardů (20,3 sekundy); v běhu na 220 yardů s nízkými překážkami (22,6 sekundy), kde byl první osobou, která pokořila hranici 23 sekund; a vyrovnal rekord 9,4 sekund v běhu na 100 yardů.\n\nV roce 1936 reprezentoval USA na Letních olympijských hrách v tehdy nacistém Berlíně. Podle amerického olympionika Jamese LuValleho byl Jesse Owens v Berlíně přivítán davem fanoušků, včetně množství fanynek, které se snažily získat na památku kousky jeho oblečení, což vedlo k tomu, že se Jesse Owens musel vrátit do bezpečí vlaku, kterým tým přijel. Od toho okamžiku byl mimo olympijský areál doprovázen vojáky.\n\nOwensovy úspěchy na olympijských hrách kontrastovaly s politikou tehdejšího kancléře Adolfa Hitlera, který chtěl světu ukázat velikost nacistického Německa a prokázat propagandou vyvolávanou nadřazenost árijské rasy. Owens tyto plány překazil získáním čtyř zlatých medailí. Dne 3. srpna 1936 získal zlatou medaili v běhu na 100 m s časem 10,3 sekundy, kdy zvítězil o pouhou desetinu sekundy nad Ralphem Metcalfem (rovněž Afroameričanem). O den později zvítězil ve skoku dalekém s výkonem 8,06 m. O mnoho let později uvedl, že za vítězství vděčí technické radě, kterou mu poskytl německý soupeř Lutz Long, jež nakonec skončil na druhém místě. O další den později Owens zvítězil v běhu na 200 m s časem 20,7 sekund, kdy porazil Macka Robinsona (opět Afroameričana; a staršího bratra baseballisty Jackieho Robinsona). Dne 9. srpna získal svou čtvrtou zlatou medaili ve štafetě na 400 m poté, co trenér Dean Cromwell nahradil dva své běžce (Marty Glickman a Sam Stoller) vyznávající židovskou víru. Americký štafetový tým, který nově tvořili Jesse Owens, Ralph Metcalfe, Frank Wykoff a Foy Draper, zde s časem 39,8 sekundy vytvořil nový světový rekord. Stejný úspěch se znovu jednomu atletovi povedl až v roce 1984, byl jím Carl Lewis.\nPřed začátkem olympijských her Owense navštívili bratři Adi Dassler a Rudi Dassler zakladatelé značek Adidas a Puma, kteří Owensovi nabídli smlouvu, aby olympijské hry proběhal ve sportovní obuvi značky Gebrüder Dassler Schuhfabrik (tehdejší název firmy bratří Dasslerů). Byla to historicky první sportovní sponzoringová smlouva uzavřená s afroamerickým sportovcem.\n\nVítězství Owense na olympijských hrách je zdokumentováno ve filmu \"Olympia\" německé režisérky Leni Riefenstahlové.\n\nJiž po prvním vítězsví Owense se s ním kancléř Adolf Hitler odmítl setkat a poblahopřát mu k vítězství, což tehdy jinak bylo obvyklé gesto hostící země vůči vítězům. Američtí delegáti poté německým pořadatelům vzkázali, že si buď kancléř potřese rukou se všemi americkými vítězi, nebo s žádným. Hitler se poté již předávání cen americkým vítězům neúčastnil. Albert Speer později napsal, že byl Hitler otráven vítězstvími Owense a úspěchy Afroameričanů, které považoval za primitivy, jejichž tělesná konstituce je nespravedlivě odlišná od árijské rasy, a proto by v budoucnu měli být černoši z her vyloučeni. Existují ovšem také názory, které tvrdí, že k setkání Hitlera a Owense v soukromí skutečně došlo.\n\nParadoxem zůstává, že v době rasové segregace v USA a rasové nenávisti v nacistickém Německu, byla olympijská vesnice organizována bez rasové segregace a Owens a další Afroameričané zde netradičně bydleli i se stravovali společně s bílými sportovci. Naopak například po slavnostním návratu do USA se v pětihvězdičkovém newyorském hotelu Waldorf Astoria konala slavnostní recepce oslavující Owensovy úspěchy, kvůli své barvě pleti ovšem nebyl vpuštěn hlavním vchodem a musel projít vstupem pro zaměstnance. Tehdejší prezident USA Franklin D. Roosevelt (z Demokratické strany) rovněž Owense nikdy nepozval na návštěvu Bílého domu, ačkoliv jiní olympionici pozváni byli. Brzy poté Owens vstoupil do konkurenční Republikánské strany a v prezidentských volbách roku 1936 veřejně podporoval republikánského kandidáta Alfa Landona.\n\nPo olympijských hrách se na krátkou dobu stal profesionálním reprezentantem USA, ale již koncem roku 1936 odmítl jet na závody do Švédska, a raději hledal sponzory a obchodní příležitosti. Za toto jednání byl následně vyloučen z americké asociace profesionálních sportovců. Zásadní obchodní příležitosti však nepřicházely. V roce 1937 nějaký čas objížděl zemi s jazzovou skupinou pod smlouvou se společností Consolidated Artists a rovněž byl celebritou během různých sportovních událostí. V roce 1942 díky svému známému z univerzity získal práci v Detroitu ve Ford Motor Company, kde byl do roku 1946 zaměstnán jako personální ředitel.\n\nV roce 1946 on a Abe Saperstein založili černošskou West Coast Baseball Association (WCBA). Owens byl viceprezidentem ligy a majitelem klubu Portland Rosebuds. Během zápasů svého týmu vystupoval jako bavič, občas závodil v běhu proti koni. Neúspěšná liga byla rozpuštěna jen dva měsíce od založení. Od té doby se snažil prosadit jako sporotvní promotér, ale znovu skončil u role baviče, kdy znovu závodil proti koním. Později si otevřel čistírnu, což ovšem nakonec vedlo k bankrotu. V roce 1966 byl dokonce stíhán za daňové úniky. Z bídy mu nakonec pomohla vláda USA, která ho učinila světovým vyslancem dobré vůle, kdy byl ambasadorem pro značky jako Ford Motor Company a United States Olympic Committee.\n\nJesse Owens byl od svých třiceti let náruživým kuřákem, vykouřil krabičku denně. Ve svých 65 letech byl hospitalizován a byla mu diagnostikována vážná rakovina plic. Zemřel v roce 1980.\n\n\n\n\n"}
{"id": "232676", "url": "https://cs.wikipedia.org/wiki?curid=232676", "title": "La Scala", "text": "La Scala\n\nTeatro alla Scala, většinou La Scala // v Miláně, Itálie, je jeden ze světově nejproslulejších operních domů. Divadlo bylo slavnostně otevřeno 3. srpna 1778 pod názvem \"Nuovo Regio Ducal Teatro alla Scala\" Salieriho operou \"L'Europa riconosciuta\".\n\nPůvod názvu divadla je poněkud komplikovaný. V italštině výraz \"„scala“\" představuje \"schodiště\", \"žebřík\", \"stupnici\" apod. (srov. \"škála\"), zdejší místní název je ovšem odvozen od jména náměstí, na kterém bylo postaveno (\"Piazza della Scala\"). Samotné náměstí je pak pojmenováno podle kostela \"Santa Maria della Scala\", který stával na místě dnešního divadla. Tento kostel nechala v roce 1381 postavit šlechtična Regina Beatrix della Scala, manželka milánského vladaře Bernabò Viscontiho. Kostel byl nahrazen divadlem Regio Ducale, které však roku 1776 vyhořelo. Roku 1838 byla provedena rekonstrukce divadla. Roku 1943 byla budova těžce poškozena při leteckém útoku. Provoz byl opětovně zahájen 11. května 1946.\n\nKapacita hlediště je 2 800 diváků.\nOperní dům La Scala dnes, co do uznání soupeří o prvenství s několika divadly, mj. s Metropolitní operou v New Yorku (MET) a Vídeňskou státní operou. Zatímco MET do značné míry předurčuje výši honorářů operních pěvců a pěvkyň (průměrně 300 tis. Kč pro sólistu za večer již v roce 2004 - výjimky potvrzují pravidlo), La Scala proslula svým emotivním publikem. Dlouho se říkalo, že do La Scaly chodí \"vdovci po Marii Callas\". Své angažmá v La Scale komentovala česká sopranistka Eva Urbanová takto:\n\nZačátek sezóny v divadle La Scala je tradičně v den svatého Ambrože, patrona města Milána, 7. prosince. V roce 2016 se konala u této příležitosti obnovená premiéra opery Giacoma Pucciniho \"Madama Butterfly\", která byla nastudována v původním znění z roku 1904. Orchestr divadla byl pod taktovkou dirigenta Riccarda Chaillyho. Hlavní roli vytvořila s velkým úspěchem uruguayská sopranistka Maria José Siri. Roli Pinkertona ztvárnil americký tenorista Bryan Hymel. Jako Suzuki vystoupila italská mezzosopranistka Annalisa Stroppa. Roli amerického konzula v Nagasaki Sharplesse převzal španělský barytonista Carlos Álvarez. Kostýmy a kulisy byly vytvořeny pod vedením Alvise Hermanise. Toto výpravné slavnostní představení bylo přenášeno televizí do mnoha zemí včetně Česka.\n\n"}
{"id": "232677", "url": "https://cs.wikipedia.org/wiki?curid=232677", "title": "USS Nautilus (SSN-571)", "text": "USS Nautilus (SSN-571)\n\nUSS Nautilus (SSN-571) byla první provozuschopná nukleárně poháněná ponorka a první plavidlo, jež dokončilo podmořskou plavbu pod Severním pólem. Tato plavba označená jako operace Sunshine se uskutečnila 3. srpna 1958. Patřila námořnictvu Spojených států amerických. Jméno lodi bylo převzato od fiktivní ponorky \"Nautilus\" ze slavného Verneova románu \"Dvacet tisíc mil pod mořem\". \"Nautilus\" byl postaven především jako experimentální loď k ověření schopností a možností plavidel s principiálně novým pohonem. Loď sloužila až do roku 1980. Dochovala se jako muzejní loď.\n\nAmerické námořnictvo bylo prvním, které do služby zařadilo lodi s jaderným pohonem. Velký podíl na tom měl především admirál Hyman G. Rickover. Americký Kongres stavbu \"Nautilusu\" odsouhlasil v červenci 1951. Kýl lodi byl založen 15. června 1952 v loděnicích Electric Boat Shipyard firmy General Dynamics v Grotonu ve státě Connecticut. Ceremoniálu byl přítomen i tehdejší americký prezident Harry S. Truman. Na vodu byla ponorka spuštěna 21. ledna 1954, přičemž ji pokřtila Mamie Eisenhowerová, manželka Trumanova nástupce Dwighta D. Eisenhowera. Konečně 30. září 1954 \"Nautilus\" vstoupil do služby jako první válečná loď s jaderným pohonem. Prvním velitelem ponorky byl jmenován Eugene P. Wilkinson.\n\n\"Nautilus\" měl délku 98,7 metru a šířku 8,4 metru. Výtlak lodi byl 3533 t na hladině a 4092 t pod hladinou. Tvar lodi ještě odpovídal tvaru dieselelektrických ponorek (revoluční změny v této oblasti přinesla teprve pokusná ponorka USS \"Albacore\"). Výzbroj tvořilo šest 533mm torpédometů. Sonar byl typu BQS 4. Pohon tvořil tlakovodní reaktor typu S2W o výkonu 10MW, díky kterému měl \"Nautilus\" takřka neomezený akční rádius a dvě turbíny.\n\n\"Nautilus\" byl historicky první plavidlo, které dokázalo podplout pod Severním pólem. K této plavbě, označené jako operace Sunshine \"Nautilus\" vyplul 23. července 1958 ze základny Pearl Harbor na Havajských ostrovech. Dne 1. srpna se \"Nautilus\" ponořil a 3. srpna 1958 dosáhl severního pólu, aby se po 96 hodinách strávených pod vodou a překonání vzdálenosti 1830 námořních mil vynořil severovýchodně od Grónska. Za tuto pionýrskou plavbu byla \"Nautilu\", jako první lodi v době míru, udělena Presidential Unit Citation.\n\nV následujících letech \"Nautilus\" sloužil v Atlantiku a Středomoří. Od 60. let byl využíván především k výcviku.\n\nV roce 1980 byl \"Nautilus\" vyřazen z aktivní služby. V roce 1982 byl označen jako National Historic Landmark a začaly jeho úpravy pro funkci muzejní lodi. Veřejnosti byl zpřístupněn 11. dubna 1986 a dodnes je vystaven jako exponát v Submarine Force Museum na základně Naval Submarine Base New London. Návštěvník zde má možnost projít si její interiér.\n\n"}
{"id": "232679", "url": "https://cs.wikipedia.org/wiki?curid=232679", "title": "Kamenné Mosty", "text": "Kamenné Mosty\n\nVesnice Kamenné Mosty () je část obce Žleby v okrese Kutná Hora (Středočeský kraj) asi 3 km jižně od obce. Vesnicí protéká říčka Hostačovka (přítok Doubravy) a její přítoky Zehubský potok a Doubravka.\n\nVesnice byla pojmenována po starobylém kamenném mostu přes říčku. Most má tři oblouky a je dvakrát zakřivený. Je postavený z lomového zdiva včetně parapetů. Pochází patrně ze 14. století a jeho stavitel není znám. Podle jedné verze se na stavbě podílel benediktinský klášter ve Vilémově, jelikož most leží na cestě od Žlebů ke klášteru. V roce 1991 bylo zdivo mostu sanováno betonovým nástřikem.\n"}
{"id": "232680", "url": "https://cs.wikipedia.org/wiki?curid=232680", "title": "Mlhovina Tarantule", "text": "Mlhovina Tarantule\n\nMlhovina Tarantule (známá také jako 30 Doradus, NGC 2070) je velmi velká, pouhým okem viditelná emisní mlhovina. Nachází se v severovýchodní části Velkého Magellanova oblaku, jde o nejjasnější objekt v této nepravidelné galaxii. Název dostala podle svého vzhledu, připomíná pavouka – tarantuli. Nejprve byla kategorizována jako hvězda; že jde o mlhovinu, určil 5. prosince 1751 francouzský astronom Nicolas-Louis de Lacaille.\nJe součástí rozsáhlého komplexu ionizovaného vodíku o hmotnosti asi 800 000 M. Její skutečný rozměr je přibližně 1000 ly. Jde o tak rozsáhlý objekt, že pokud by se tato mlhovina nacházela od Sluneční soustavy stejně daleko jako známá Mlhovina v Orionu, pokrývala by na nebeské sféře oblast asi 30° (60 měsíčních úplňků).\n\nVodík v mlhovině je ionizován horkými a mladými hvězdami a modrými veleobry v jejím jádru. Součástí mlhoviny je řada mladých hvězdokup, v mlhovině se také nachází nejaktivnější oblast překotného zrodu hvězd v celé Místní skupině galaxií.\n\nV roce 1987 na okraji hvězdokupy vzplála supernova SN 1987A – první blízká supernova pozorovaná moderní technikou.\n\nV mlhovině Tarantule se, kromě mnoha jiných, také nachází velmi mladá hvězdokupa R136. V září roku 2001 v ní objevili astronomové Philip Massey, Laura R. Pennyová a Julia Vukovichová hvězdu, která byla v té době považována za nejtěžší známou ve vesmíru. Tato hvězda spektrální třídy O3 je jedna ze složek spektroskopické a zákrytové dvojhvězdy R136-38.\n\nPomocí spektrografu umístěném na Hubbleově vesmírném dalekohledu byly přesně změřeny parametry vzájemného oběhu obou složek této dvojhvězdy a z nich pak byla přesně určena jejich hmotnost. Hmotnost větší hvězdy v tomto páru byla určena na 56,9 ± 0,6 M, její průměr je asi devětkrát větší než průměr Slunce (t.j. asi 12,6×10 km), její povrchová teplota 50 000 K. Slabší složkou této dvojhvězdy je hvězda spektrální třídy O6 s průměrem 6,4 slunečních průměrů a teplotou 42 000 K. Oběžná doba je tři dny a devět hodin.\n\n"}
{"id": "232681", "url": "https://cs.wikipedia.org/wiki?curid=232681", "title": "Číslicové řazení", "text": "Číslicové řazení\n\nČíslicové řazení nebo také radix sort je řadicí algoritmus, který řadí celá čísla postupným procházením všech číslic (často se vstupní čísla převádějí do soustavy o jiném základu, odtud tedy název). Jelikož celočíselné hodnoty mohou reprezentovat řetězce (jména, data apod.), a dokonce i vhodně formátovaná čísla s plovoucí desetinnou čárkou, algoritmus není omezen pouze na řazení celých čísel.\n\nVětšina digitálních počítačů vnitřně reprezentuje všechna data jako binární čísla, nejpřirozenější je pro něj tedy řazení podle skupin bitů (tj. podle číslic o základu 8, 16, 32, 256 apod.).\n\nV některých případech lze dosáhnout asymptotické časové složitosti až O(n) (dolní hranice). Obecně je časová složitost číslicového řazení O((z+n)*logu), kde z je základ zvolené číselné soustavy, n počet čísel na vstupu a u je maximální rozmezí čísel na vstupu. Tedy pokud zvolíme za základ soustavy počet čísel na vstupu (z=n), dostáváme složitost O(n*logu). Pokud je rozmezí čísel polynomiálně velké k velikosti vstupu, lze tedy dosáhnout časové složitosti O(n). Pro neomezeně velký rozsah vstupních čísel se číslicové řazení nehodí.\n\n\n"}
{"id": "232693", "url": "https://cs.wikipedia.org/wiki?curid=232693", "title": "Ferrari 275 GTB", "text": "Ferrari 275 GTB\n\nFerrari 275 GTB je sportovní automobil vyráběný italskou automobilkou Ferrari\nmezi lety 1964, kdy nahradil model 250, a 1968. Jeho nástupcem se stal typ Ferrari 365 GTB/4, nazývaný také Daytona.\n\nNejvýznamnější novinkou, kterou dostal model 275, bylo zcela nové nezávislé zadní odpružení, které poskytlo silničnímu vozu kategorie GT dostatečné pohodlí bez omezení rychlé sportovní jízdy. \nDesign vozu navrhoval Ferrariho častý spolupracovník Pininfarina. Ten se nechal inspirovat \nmodelem \"250 GT\". Pod kapotou se ukrýval vidlicový dvanáctiválec (3,3 l). Výkon jeho základní\nverze 1xOHC činil 280 koní. Označení 275 v názvu vozu představuje objem jednoho válce v krychlových\ncentimetrech. Od roku 1968 se vyráběla druhá řada s označením 275 GTB/4 se čtyřmi vačkovými \nhřídelem, šesti karburátory a mazáním se suchou klikovou skříní. Výkon se zvýšil na 300 koní. Také\nmaximální rychlost se zvýšila na 265 km/h. Tyto modely se lišily především delší přídí. Pro \namerický trh existoval model GTS s otevřenou střechou, která se od té původní lišila hlavně \npředními světlomety. Návrh opět udělal Pininfarina. Kromě těchto modelů vznikly mnohem vzácnější\ntypy s označením \"Nart Spider\", kterých bylo vyrobeno pouze 9 kusů a model GTB/C s lehkou \nhliníkovou karoserií určenou pro závody, kterého se vyrobilo 12 exemplářů.\n\n"}
{"id": "232699", "url": "https://cs.wikipedia.org/wiki?curid=232699", "title": "BepiColombo", "text": "BepiColombo\n\nBepiColombo je společná mise Evropské vesmírné agentury (ESA) a Japonské vesmírné agentury (JAXA) k planetě Merkur. Součástí mise jsou dva orbitery, sonda na povrch Merkuru (\", MSE\") byla zrušena kvůli nedostatku peněz. Start proběhl 20. října 2018 z Kourou pomocí rakety Ariane 5.\n\nMise je složena ze dvou sond: ' (MPO) vyrobený ESA a ' (MMO) vyrobený JAXA.\n\nTyto dvě sondy byly společně vyslány k Merkuru raketou Ariane 5 v říjnu 2018. Společně absolvují šest meziplanetárních přeletů, než se dostanou k Merkuru. Využijí slunečního a elektrického pohonu a gravitačního praku Země, Venuše a Merkuru.\n\nPřílet na oběžnou dráhu Merkuru je plánován na 5. prosince 2025, délka hlavní mise bude činit jeden rok s případným prodloužením o další rok. MPO je vybaven sadou jedenácti vědeckých přístrojů poskytnutých různými evropskými zeměmi (kamera ve viditelném spektru, laserový výškoměr a spektrometr v rentgenovém spektru). Rusko poskytne gamma a neutronový spektrometr. Sonda se pokusí zmapovat celý povrch v několika různých vlnových délkách a bude hledat vodní led v kráterech na pólech, které jsou trvale ve slunečním stínu.\n\nMTM je umístěn v zadní části celku a slouží k pohonu při přeletu ze Země k Merkuru a k brzdění po příletu. Nenese žádný podstatný vědecký přístroj.\n\nModul je osazen dvěma pohonnými systémy: elektrický iontový a standardní chemický používající Monomethylhydrazin a oxid dusičitý. Chemický se využije při odletu z nízké oběžné dráhy Země a elektrický během přeletu k cíli. Dvojitý iontový motor QinetiQ T6 zvládne kombinovaný výkon až 290 mN. MTM zásobuje elektřinou obě hibernující družice stejně jako vlastní elektrický pohon.\n\nDružice vybudovaná ESA má hmotnost 1 150 kg a jeho boky jsou pokryty solárními články poskytující až 150 W. Na další straně je připojen radiátor o ploše 1,5 m pro zajištění regulace teploty. Ten je vždy natočený směrem od Slunce a je chráněn před Infračerveným vyzařováním planety.\n\n\nJaponská družice se bude zabývat především výzkumem magnetického pole.\n\nPřistávací pouzdro bylo v roce 2003 zrušeno z rozpočtových důvodů. Ještě před zrušením to byl 44 kg vážící modul s očekávanou výdrží jednoho týdne na povrchu planety.\n"}
{"id": "232703", "url": "https://cs.wikipedia.org/wiki?curid=232703", "title": "Don Quijote (sonda)", "text": "Don Quijote (sonda)\n\nDon Quijote je plánovaná mise Evropské vesmírné agentury ESA, která bude zkoumat efekty dopadu vesmírné sondy na asteroid. Mise má za úkol zjistit, jestli vesmírná sonda může úspěšně odchýlit asteroid z dráhy a zabránit tak případné kolizi se Zemí. Ve své interní studii uvažovala ESA o provedení mise u asteroidu 2002AT4 nebo 1989ML. Mise je stále ve fázi plánování a start je očekáván v roce 2011. Délka mise je předpokládána na 7 let.\n\nNázev mise byl zvolen podle hlavní postavy románu \"Důmyslný rytíř Don Quijote de la Mancha\" z roku 1605, jehož autorem je Španěl Miguel de Cervantes y Saavedra a představuje paralelu k jeho románovému boji s větrnými mlýny.\n\nMise si klade za cíl pomocí dvou odděleně startujících sond Sancho (dle Don Quijotova zbrojnoše, který se raději držel v povzdálí) a Hidalgo (dle titulu, který měl Don Quijote než získal \"Don\") získat informace o tom, zda a jakým zpusobem lze ovlivnit dráhu asteroidu kolizí s malou sondou. K odchýlení asteroidu bude přitom použita pouze kinetická energie sondy Hidalgo, nikoli exploze bojových hlavic, tah motorů apod. Druhotným cílem je přistání na povrchu asteroidu, které má být provedeno zařízením Autonomous Surface Package (ASP), neseném sondou Sancho. Po dopadu Hidalga bude úkolem ASP oddělit se od sondy Sancho a samostatně přistát v určené vzdálenosti od kráteru vytvořeného dopadem. Tam bude zkoumat chemické složení asteroidu a jeho termální a mechanické vlastnosti. Zároveň bude ověřena možnost samostatného přistávání zařízení na asteroidech. Tyto poznatky mohou být důležité pro případné další pokusy o odchylování asteroidů z kolizních drah se Zemí.\n\nÚkolem sondy Sancho je vstoupit na orbitální dráhu kolem asteroidu a provést první sérii přesných měření. Následně do asteroidu narazí sonda Hidalgo rychlostí přibližně 10 km/s. Závěrečnou fázi navedení na cíl bude Hildago zajišťovat samostatně pomocí vlastní kamery s vysokým rozlišením. Přesnost dopadu má být v rozmezí 50 m, přičemž průměr asteroidu je cca 500 m. Sonda Sancho bude dopad sledovat z orbitální dráhy a zároveň bude zajišťovat předávání dat z Hildaga na Zemi. Po dopadu provede Sancho druhou sérii měření za účelem zjištění odchylky dráhy asteroidu. Rovněž provede Autonomous Surface Package Deployment Engineering eXperiment (ASP-DeX) pomocí zařízení ASP. \n\nZa účelem úspory finančních nákladů plánuje ESA v určité míře využít konstrukci již dříve navržených sond.\n\nPři stavbě sondy Sancho bude možné využít konstrukce sondy SMART-1. To zároveň přináší jistá omezení, především nutností použít pouze jediný iontový motor PPS-1350 a palivovou nádrž s omezenou kapacitou. Změny oproti SMART-1 budou zahrnovat zvětšení plochy solárních panelů a instalaci odlišného komunikačního vybavení. Vzhledem k tomu, že SMART-1 byl konstruován pro misi o trvání 2,5 roku ve srovnání se 7 lety u mise Don Quijote, bude nutné zvážit další aspekty jako životnost pohonné jednotky nebo odolnost zařízení proti kosmickému záření. Provedená analýza potvrdila, že celkové požadované životnosti sondy může být dosaženo.\n\nCelková hmotnost sondy Sancho je plánována na 491 kg, z toho 96 kg paliva a 20,6 kg představuje užitečné zatížení.\n\nSonda Hildago bude navržena s ohledem na její poslání tak, aby měla v okamžiku nárazu dostatečnou kinetickou energii. Z tohoto důvodu nebude po počátečním urychlení sondy odhozen pohonný modul, jak tomu bývá u jiných sond. K asteroidu se bude Hildago pohybovat po balistické dráze. Jako základ sondy byl zvažován vědecký modul Lisa Pathfinder. Na palubě bude instalována kamera s vysokým rozlišením, nebudou naopak použity žádné pohyblivé antény nebo solární panely.\n\nCelková hmotnost sondy Hildago bude 1694 kg, z toho 1162 kg paliva a 9 kg představuje užitečné zatížení.\n\n"}
{"id": "232704", "url": "https://cs.wikipedia.org/wiki?curid=232704", "title": "Zehuby", "text": "Zehuby\n\nVesnice Zehuby (dříve také \"Zehub \") je část obce Žleby v okrese Kutná Hora (Středočeský kraj) ležící asi 2 km jižně od obce. Vesnicí protéká Zehubský potok, který se v nedalekých Kamenných Mostech vlévá do říčky Hostačovky (přítok Doubravy). Ve vesnici se nachází zhruba 40 domů. Na zdejším hřbitově je umístěna pamětní deska místním rodákům padlým v první světové válce. Na návsi stojí dřevěná zvonička a vedle ní kamenný krucifix s básní.\n"}
{"id": "232705", "url": "https://cs.wikipedia.org/wiki?curid=232705", "title": "Tony Bourge", "text": "Tony Bourge\n\nTony Bourge (narozen jako Antony James Bourge; 24. listopadu 1948 v Cardiffu, Velká Británie) byl původním kytaristou skupiny Budgie. Skupinu opustil v roce 1978.\nV roce 1982 se připojil k původnímu bubeníkovi skupiny Budgie Ray Phillipsovi a založil s ním skupinu Tredegar. Od začátku 90. let přestal aktivně působit v oblasti hudby a věnuje se své nábytkářské firmě v Cardiffu.\n"}
{"id": "232711", "url": "https://cs.wikipedia.org/wiki?curid=232711", "title": "West Point Grey", "text": "West Point Grey\n\nWest Point Grey, nazývaný také Point Grey je jedna ze dvou nejvíce na západ položených čtvrtí kanadského města Vancouver v Britské Kolumbii. Na jihu ji ohraničuje 16 Avenue, na východě ulice Alma Street, na severu zátoka English Bay a na západě ulice Blanca Street. Leží v těsné blízkosti kampusu Univerzity Britské Kolumbie. Mnoho obyvatel čtvrti pronajímá studentům univerzity svoje ubytovací prostory, i když jsou tyto pronájmy nelegální a nijak regulované městem.\n\nVe West Point Grey stojí největší ubytovna pro mládež ve Vancouveru. Hlavní centrum obchodů a restaurací se táhne podél West 10 Avenue mezi ulicemi Tolmie Street a Discovery Street. Směrem na sever od West 4 Avenue stoupá strmý svah, pod kterým jsou pláže Locarno Beach a Spanish Banks.\n\nV severovýchodní části West Point Grey má svoje velitelství 39. Kanadská Brigáda armádních rezervistů.\n\nKromě Univerzity vzdělání ve čtvrti zajišťuje střední škola Lord Byng Secondary School, základní školy Queen Elizabeth Elementary School, Queen Mary Elementary School a Jules Quesnel Elementary School a soukromá West Point Grey Academy.\n"}
{"id": "232712", "url": "https://cs.wikipedia.org/wiki?curid=232712", "title": "Ray Phillips", "text": "Ray Phillips\n\nRay Phillips, rodným jménem Raymond John Phillips (* 1. března 1949 v Cardiffu, Velká Británie), byl původním bubeníkem skupiny Budgie. Skupinu opustil v roce 1974.\nV roce 1982 se připojil k původnímu kytaristovi skupiny Budgie Tony Bourgeovi a založil s ním skupinu Tredegar.\n"}
{"id": "232714", "url": "https://cs.wikipedia.org/wiki?curid=232714", "title": "Hansa-Brandenburg D.I", "text": "Hansa-Brandenburg D.I\n\nHansa-Brandenburg D.I byl jednomotorový jednomístný stíhací dvouplošník, vyvinutý německou firmou Hansa-Brandenburg jako typ Hansa Brandenburg KD (\"Kampf Doppeldecker\"), který byl používán během I. světové války výhradně vojenským letectvem Rakousko-Uherska. Letoun zkonstruoval Ernst Heinkel.\n\nPrototyp poháněl motor Mercedes D.III o výkonu 160 k (118 kW), stroj byl nápadný unikátním „hvězdicovým“ uspořádáním zkřížených mezikřídelních vzpěr. Přepracovaný druhý prototyp byl poháněn domácím šestiválcem Austro-Daimler o stejném výkonu (jedná se o motory Austro-Daimler sériové řady 17.000). Přes některé horší vlastnosti Rakousko-Uhersko u firmy Hansa-Brandenburg objednalo stavbu 50 strojů ve dvou sériích (série 65.5 a 65.7), první byly dodány v říjnu 1916, mimo to byla objednána licenční výroba u rakouské firmy Phönix (první byly předány pravděpodobně v lednu 1917, na frontě byly „Phönixy“ prokazatelně až v únoru 1917). Stroje vyrobené u firmy Phönix dostaly výkonnější motory Austro-Daimler série 18.000 o výkonu 185 k (136 kW).\n\nStroj se vyznačoval vysloveně nebezpečnými letovými vlastnostmi, zejména pro méně zkušené piloty. Navíc v „utažených“ zatáčkách ztrácel výšku, takže rozhodně nebyl ideálním strojem pro manévrový boj, ke všemu nevynikal ani stoupavostí (což protivník poměrně rychle zjistil). Ale i přesto si v něm zkušení piloti získali jisté zalíbení, a některá esa na něm získala řadu vítězství — např. Godwin von Brumowski (získal na něm 23 sestřelů, tedy většinu ze svých vzdušných vítězství), Julius Arigi či Benno Fiala (na typu získali 5, resp. 8 sestřelů). Pouze tři z 68 sestřelů připsaných na konto tohoto typu byly dosaženy na původních německých strojích, zbytek byl dosažen na letounech sérií 28 a 28.5 (které byly postaveny v licenci firmou Phönix). Výroba 50 strojů sérií 65.5 a 65.7 (které dodala firma Hansa und Brandenburgische Flugzeugwerke GmbH) je většinou literatury mylně připisována uherskému výrobci UFAG (Ungarischen Flugzeugfabrik AG), kde se původně uvažovalo o licenční výrobě. Menší množství strojů později (během služby) dostalo na místo nesynchronizovaného kulometu nad horním křídlem výzbroj synchronizovaným kulometem, alespoň na jednom stroji byly prokazatelně instalovány dva synchronizované kulomety.\n\nPosledních 22 (či 23) strojů vyrobených firmou Phönix, série 28.5, mělo nosnou plochu křídel zvětšenou na 25,50 m². Celkový počet vyrobených kusů je udáván buď 122 nebo 124 strojů. Konstruktéři firmy Phönix vyšli z licenčního typu při konstrukci vlastního letounu, který přes prototypy Phönix 20.14, 20.15 a 20.16 vedl k úspěšnému typu Phönix D.I, který typ Hansa-Brandenburg D.I postupně nahradil (spolu s licenčními stroji Albatros, které po řadě změn v konstrukci vyráběla firma OEFFAG).\n\nStroj byl znám pod přezdívkou \"Spinne\" (\"pavouk\", díky svým mezikřídelním vzpěrám), ale také pod velice nelichotivými, zato velice rozšířenými, přízvisky \"Totschlager\" či \"Fliegender Sarg\" (\"Zabiják\", \"Létající rakev\"), která si získal kvůli svým nevalným letovým vlastnostem a vysokému počtu havárií.\n\nJediný originální stroj, torzo letounu 28.68, je ve sbírkách Vojenského historického ústavu v Praze.\n\n\n\n\n\n\n"}
{"id": "232722", "url": "https://cs.wikipedia.org/wiki?curid=232722", "title": "Naxos (Velká Holná)", "text": "Naxos (Velká Holná)\n\nNaxos je jeden z největších ostrovů v České republice. Nachází se uprostřed rybníku Velká Holná v katastrálním území Ratiboře v okrese Jindřichův Hradec.\n\nVegetace na ostrově zahrnuje stromy staré více než 100 let, zejména lípy, borovice, smrky, buky.\n\nNa ostrově hnízdí někteří vzácní ptáci, proto byl prohlášen za přírodní biosferickou rezervaci.\n"}
{"id": "232727", "url": "https://cs.wikipedia.org/wiki?curid=232727", "title": "Simo", "text": "Simo\n\nSimo je obec v provincií Laponsko ve Finsku a ležící asi 50 km od švédské hranice.\nV roce 2003 byl počet obyvatel obce 3 717, přičemž každoroční úbytek obyvatelstva je kolem 20 osob. Rozloha obce je 1 483,5 km², z čehož 18,51 km² připadá na vodní plochy. Hustota zalidnění činí 2,5 obyvatele na km².\n"}
{"id": "232730", "url": "https://cs.wikipedia.org/wiki?curid=232730", "title": "Tervola", "text": "Tervola\n\nTervola je obec ve finském Laponsku.\nPočet obyvatel obce v roce 2003 byl 3 729. Rozloha obce je 1 529,02 km² (31,36 km² připadá na vodní plochy), hustota zalidnění je 2,4 obyvatel na km².\n\nJediným jazykem obce je finština.\n"}
{"id": "232733", "url": "https://cs.wikipedia.org/wiki?curid=232733", "title": "Filosofie dějin", "text": "Filosofie dějin\n\nFilosofie dějin je oblast filosofického myšlení, která se snaží uspořádat dějinné procesy do jednoho celku a najít v nich celkový smysl, jímž chce kritizovat – anebo naopak legitimizovat – svoji současnost.\n\nKřesťanství převzalo biblickou myšlenku zaslíbení, že se Izrael nemusí spokojit s tím, že pouze brání nevyhnutelnému úpadku, jako to dělaly ostatní lidské kultury, ale že se může na budoucnost dokonce těšit. Tuto původně izraelskou myšlenku zaslíbení křesťanství rozšířilo do určitější představy Božího plánu s lidstvem, které má očekávat druhý příchod Kristův a konec světa (dějiny spásy). Toto očekávání vyjadřuje pozdně středověká apokalyptika a eschatologie, jak je chápalo například ještě české husitství.\n\nKdyž se středověká náboženská jednota vyčerpala a rozpadla, mnozí už tuto představu nepřijímali. Kromě toho měli před očima nápadné změny v lidském životě, v hospodářství, ve vědě atd., a hledali hlubší porozumění pro svoji současnost. Autoři jako Jean Bodin, Hugo Grotius a později Giambattista Vico se tedy snažili nahradit myšlenku dějin spásy úvahami o možném celkovém směřování a zaměření lidských dějin. V osvícenství 18. století se z ní stává myšlenka pokroku: lidstvo nejenže není v procesu úpadku, ale naopak se vyvíjí ke stále lepší a dokonalejší společnosti.\n\nVrcholnou filosofickou podobu dal tomuto úsilí G. W. F. Hegel: světové dějství je vývoj světového ducha, který si v člověku a v jeho reflexi uvědomuje sám sebe a dochází tak ke svému naplnění a ke „konci dějin“. V 19. století na to navázala celá řada myslitelů, kteří Hegela z různých stran kritizovali, nicméně chtěli jeho koncept nahradit lepším a úplnějším. Filosofie dějin 19. století byly většinou optimistické (například Auguste Comte, Karel Marx, Charles Darwin, Herbert Spencer) a spojovaly představu vývoje s více méně automatickým pokrokem.\n\nTeprve po první světové válce se objevila v poraženém Německu filosofie dějin zásadně pesimistická (Oswald Spengler), kdežto v Británii se do těchto úvah pustili velmi erudovaní historici (Arnold Joseph Toynbee, Vere Gordon Childe, Robin George Collingwood a řada jiných). U nás se o filosofii českých, ale i světových dějin pokusil T. G. Masaryk, o kritičtější filosofii dějin se pokoušel Emanuel Rádl a soustavněji Jan Patočka.\n\nTotalitní hnutí 20. století různé dějinné koncepty vydatně propagandisticky využila: v nacismu to byla hlavně rasová teorie a sociální darwinismus, v komunismu Marxova a Engelsova filosofie dějin. Nejznámějším kritikem filosofie dějin byl anglický filosof Karl Raimund Popper, který přisoudil Hegelovi a jeho dějinné filosofii podstatný podíl viny na tomto zneužití. Tato kritika je patrně jednostranná, ale hlavně neruší naléhavost otázky po „smyslu dějin“. O tom svědčí živá diskuse na toto téma a dílo autorů jako Eugen Rosenstock-Huessy, Eric Voegelin nebo Friedrich Heer.\n\n\n\n"}
{"id": "232737", "url": "https://cs.wikipedia.org/wiki?curid=232737", "title": "Leslie Nielsen", "text": "Leslie Nielsen\n\nLeslie William Nielsen (11. února 1926, Regina, Saskatchewan, Kanada – 28. listopadu 2010, Fort Lauderdale, Florida, USA) byl kanadskoamerický herec a komik. Během své herecké kariéry se objevil ve více než 100 filmech a 1 500 televizních pořadech, ztvárnil více než 220 postav. Známým se stal zejména díky svým rolím ve filmech \"Bláznivá střela\" (detektiv Frank Drebin) a \"Drákuloviny\" (upírský gróf Drákula), několikrát se objevil také ve známém americkém seriálu \"Columbo\".\n\nAž do své smrti v roce 2010 žil se svou čtvrtou manželkou Barbaree Earlovou.\n\n"}
{"id": "232740", "url": "https://cs.wikipedia.org/wiki?curid=232740", "title": "Viveca Lindfors", "text": "Viveca Lindfors\n\nElsa Viveca Torstensdotter Lindfors (29. prosince 1920, Uppsala, Uppsala län, Švédsko – 25. října 1995, tamtéž) byla švédská herečka. Její nejvýznamnější role byla Catherine ve filmu \"Hvězdná brána\", kterou zahrála na sklonku svého života.\n\n"}
{"id": "232741", "url": "https://cs.wikipedia.org/wiki?curid=232741", "title": "Rolls-Royce Avon", "text": "Rolls-Royce Avon\n\nRolls-Royce Avon byl jednou z nejúspěšnějších konstrukcí proudového motoru firmy Rolls-Royce.\n\nŠlo o letecký motor vyvíjený v druhé polovině 40. let 20. století. Byl vyráběn ve vysokých počtech (přes 11 000 kusů), uplatnění nalezl jak ve vojenských letounech, tak i na civilním trhu. Poháněl mj. stíhací letouny Hawker Hunter, Hawker Siddeley Sea Vixen, Supermarine Scimitar, Supermarine Swift, bombardéry English Electric Canberra a Vickers Valiant, či (ve verzi s přídavným spalováním) dvoumachový stíhací letoun English Electric Lightning — ale poháněl i civilní stroje, kupříkladu de Havilland Comet (ve verzi Comet 4) a francouzský typ Sud Aviation Caravelle.\n\nVýroba leteckého motoru Avon skončila po 24 letech v roce 1974.\n\n\n\n\n\n\n"}
{"id": "232744", "url": "https://cs.wikipedia.org/wiki?curid=232744", "title": "Mili Avital", "text": "Mili Avital\n\nMili Avital (* 30. března 1972 Jeruzalém) je izraelská herečka.\n\n"}
{"id": "232746", "url": "https://cs.wikipedia.org/wiki?curid=232746", "title": "Tornio", "text": "Tornio\n\nTornio (severosámsky \"Duortnus\", švédsky \"Torneå\") je obec ve finské provincii Lappi (Laponsko). Počet obyvatel obce činil v roce 2006 22 331. Rozloha obce činí 1 227,09 km² (43,85 km² připadá na vodní plochy). Hustota zalidnění dosahuje 18,8 obyvatel na km². Na západě obec hraničí se švédskou obcí Haparanda (finsky \"Haaparanta\"), avšak obyvatelstvo je finskojazyčné.\n\nDelta řeky Tornionjoki byla osídlena záhy po konci poslední doby ledové. Do 19. století byla oblast obydlena Kemijskými Sámy. Město pojmenováno po řece i pojmenováno, přičemž název je odvozen od finského slova \"torni\" (věž).\n\nTornio bylo oficiálně založeno pod švédským jménem Torneå roku 1621 švédským králem Gustavem II. Adolfem na ostrově Suensaari (Vlčí ostrov). Ačkoli bylo město díky své obchodní poloze na čas nejbohatším městem švédské říše, počet jeho obyvatel po staletí nepřesáhl 500. Během 18. století bylo město navštíveno mnohými expedicemi ze střední Evropy zabývajícími se prozkoumáváním arktických oblastí. Nejdůležitější expedicí byla ta z let 1736-1737 vedená členem francouzské akademie Pierrem Louisem Moreau de Maupertuis, která přišla k řece Tornio měřením dokázat zploštělost Země směrem k pólům.\n\nLaponský obchod začal v 18. století upadat, čímž se zmenšovalo i bohatství města. Největší ztráty ale město utrpělo během poslední války mezi Švédskem a Ruskem v roce 1808, kdy Finsko a s ním i Tornio připadlo ruské říši. Švédové pak počali rozvoj vesnice Haparanda na své straně hranice. Během ruské nadvlády město nebylo příliš významné (s výjimkou krymské války a 1. světové války, kdy bylo město důležitou křižovatkou pro transport zboří a osob). Během 1. světové války byla železnice mezi Haparandou a Torniem jedinou železniční tratí spojující Rusko se západními spojenci.\n\nAčkoli po finském osamostatnění v roce 1917 počet obyvatel začal stoupat, město spíše upadalo. Nesehrálo žádnou roli ve finské občanské válce, avšak zažilo těžké pouliční boje během laponské války mezi Finskem a Německem. Rychlé osvobození finskou armádou patrně uchránilo město před vypálením Němci, které potkalo mnoho laponských měst.\n\nPo 2. světové válce našlo mnoho lidí zaměstnání díky úspěchu místního pivovaru Lapin Kulta a ocelárně Outokumpu. Vzrostl i turismus. Město je centrem západolaponského školství. Ve Torniu (a v Kemi) sídlí univerzita aplikovaných věd.\n\nTornio a Haparanda mají společnou historii jako partnerská města a hodlají se spojit v jediné město EuroCity. Nové městské centrum je v současnosti budováno na švédsko-finské hranici a mnoho obecních služeb je využíváno společně.\n\n"}
{"id": "232748", "url": "https://cs.wikipedia.org/wiki?curid=232748", "title": "Arnold Rüütel", "text": "Arnold Rüütel\n\nArnold Rüütel (* 10. května 1928) je estonský agronom a původně komunistický, později agrární politik. Roku 1983 se stal předsedou Nejvyššího sovětu Estonské SSR (od r. 1990 Estonské republiky), v čele republiky (od roku 1991 nezávislé) tak do roku 1992 stál jako předseda parlamentu a znovu pak v letech 2001 až 2006 jako prezident. Prezidentem byl zvolen jako kandidát agrárního Estonského lidového svazu (ERL), po jeho zániku vstoupil roku 2012 do populistické Estonské konzervativní lidové strany (EKRE).\n\n"}
{"id": "232754", "url": "https://cs.wikipedia.org/wiki?curid=232754", "title": "Ise", "text": "Ise\n\nNázev Ise může označovat:\n"}
{"id": "232757", "url": "https://cs.wikipedia.org/wiki?curid=232757", "title": "Vrábče", "text": "Vrábče\n\nVrábče (j. č., tedy: \"ta Vrábče, do Vrábče, ve Vrábči\"; německy \"Prabsch\") je obec ležící v okrese České Budějovice, kraj Jihočeský, necelých 10 km jihozápadně od Českých Budějovic. Žije zde obyvatel.\n\nObec Vrábče se skládá ze čtyř částí na dvou katastrálních územích\n\nČetné archeologické nálezy dokládají osídlení v oblasti Vrábče už od střední doby kamenné až po dobu laténskou.\nPrvní písemná zmínka o vsi Vrábče (villa \"Wrabczie\") pochází z roku 1379. Název je odvozen od osobního jména \"Vrábek\", znamená tedy „Vrábkova ves“. Vrábče v počátcích náležela k hradu Dívčí kámen, po jeho opuštění počátkem 16. století k panství Český Krumlov.\nOd roku 1850 je Vrábče samostatnou obcí vyjma mezidobí od poloviny roku 1985 do 23. listopadu 1990, kdy byla začleněna pod obec Boršov nad Vltavou. Do 11. června roku 1960 patřila pod Vrábči část osady Černý Dub a osady Hradce a Závraty. V témže roce se stala součástí obce i osada Slavče. Až do připojení k Boršovu byly součástí obce i Jamné a Zahorčice; Kroclov se připojil zpět od Boršova až od roku 1992.\n\nJe zde také naleziště vltavínů.\n\n\n"}
{"id": "232760", "url": "https://cs.wikipedia.org/wiki?curid=232760", "title": "Michal Tučný", "text": "Michal Tučný\n\nMichal Tučný (11. ledna 1947 Praha – 10. března 1995 Praha) byl český zpěvák, jedna z největších legend české country music. \nNarodil se v Praze v umělecké rodině, jeho matka byla uznávanou historičkou umění, otec grafik. V dětství hrál na klavír a na kytaru, ve čtrnácti letech bubnoval ve školním dixielandu. Vyučil se prodavačem, později odmaturoval na obchodní škole. Za pultem toho ale moc nenastál, postupně vystřídal různá místa, byl například skladníkem nebo pošťákem.\n\nNejdřív zpíval v několika kapelách různých hudebních žánrů. Hrál například v beatové skupině \"The Makers\", kterou založil jeho bratr Vít. Až pak se našel v country stylu. V roce 1967 vystoupil jako host se skupinou Rangers na prvním ročníku Porty. Společně tam vyhráli soutěž v sekci \"country & western\". Spolupráce Michala Tučného se skupinou Rangers ale trvala jen několik měsíců. Na druhém ročníku Porty se objevil se svou novou skupinou Rivals. Vztah ke country muzice v něm ještě prohloubila jedna z jeho prvních lásek, o 13 let starší zpěvačka Eva Olmerová, s kterou prožil bouřlivý vztah. Právě ta ho prý naučila nejen zpívat srdcem, ale také hodně pít.\n\nZlomem pro další kariéru Michala Tučného bylo jeho setkání s Janem Vyčítalem a příchod do skupiny Greenhorns v roce 1969. Zpočátku zpíval jen anglicky, přes velké naléhání odmítal zpívat česky. Vyčítal Tučného nakonec přemluvil ke zpívání v češtině (také kvůli stále tužší \"normalizaci\"), a napsal pro něj řadu českých textů k převzatým americkým písním. Greenhorns kromě koncertování a nahrávání také začali vystupovat v televizi. Během několika let zpívání Michala Tučného a dalších zpěváků s Greenhorny vznikla řada hitů, které se od té doby hrávají na táborech, u ohňů i jinde. V Greenhorns se Michal Tučný nakrátko sešel v jedné kapele s bratrem Vítem.\n\nPostupem času se ale zvětšovaly tvůrčí neshody, Greenhorni tíhli k bluegrassu a tradiční country, Tučný chtěl dělat moderní country hudbu. V roce 1974 od Greenhornů odešel spolu s konferenciérem Petrem Novotným. S ním a se Zdeňkem Rytířem vytvořili první Tučňáky, ti se ale rozpadli dřív, než stačili odehrát první koncert. Spolu s Petrem Novotným a Tomášem Linkou pak přišli k Fešákům. S Fešáky následovala další úspěšná éra, která trvala do roku 1980 a dala vzniknout několika hitům. Z větší části se jednalo o písně převzaté z americké country, česky otextované nejvíce Petrem Novotným a Michalem Bukovičem, z menší části o původní tvorbu.\n\nVrcholné období začalo v roce 1980, když Michal Tučný se Zdeňkem Rytířem opět založil Tučňáky, tentokrát už úspěšně. V této době vznikla řada hitů, které sice už tolik nerezonovaly v tábornickém prostředí, zato se tehdy staly celonárodně známé. Na televizní obrazovce se objevil v několika estrádních pořadech, jako například Televarieté. Také měl svůj pořad Country Club Michala Tučného v Českém rozhlase. Michal Tučný se stal opravdovou hvězdou české country music. Od roku 1982 spolupracoval s americkou country zpěvačkou Rattlesnake Annie (v Československu známou jako \"Anka Chřestýš\") a nahrál s ní společné album. V této době se těžiště repertoáru přesunulo více k původním písničkám, stylově vycházejícím z moderní americké country. Hudbu k písním z období s Tučňáky skládal nejvíce Zdeněk Rytíř, k některým sám Michal Tučný, dále Jiří Zmožek a další skladatelé. Texty psal opět nejvíce Zdeněk Rytíř, k řadě písní také Michal Tučný, dále Michal Horáček, Miroslav Černý a další textaři.\n\nV roce 1971 se seznámil s herečkou Černého divadla Laterny magiky Martou Novotnou, se kterou se v roce 1980 oženil. Vyženil dceru Gabrielu. Po svatbě se jim narodila dcera Míša Tučná, která po smrti otce zpívá jeho písničky. Většinu života žil Michal Tučný jako bohém. Navzdory prodělané žloutence hodně jedl a pil. Už v roce 1975 přežil jenom zázrakem, prasklo mu tlusté střevo a způsobilo těžký zánět. Navzdory bolestem léta pravidelně vystupoval, skládal a nahrával. Byl mnohokrát hospitalizovaný v nemocnici, absolvoval mnoho operačních zákroků. Kvůli zdravotním problémům také nosil lacláče. Na přelomu osmdesátých a devadesátých let dosáhly zdravotní potíže takové míry, že stále častěji odvolával koncertní turné a nahrávání ve studiu. Zdravotní problémy byly také jedním z důvodů rozpuštění skupiny Tučňáci. Poslední roky už přestal koncertovat a přestěhoval se s manželkou na chalupu v Hošticích, kde koupili a začali provozovat hospodu. Pak se jeho zdravotní stav dočasně zlepšil a začal znovu příležitostně koncertovat, mimo jiné s jihočeským \"Weekend\"em a s Pavlínou Jíšovou. Z této spolupráce se dochovalo několik společných studiových nahrávek. Ještě snil o sestavení nové kapely a o návratu na koncertní prkna, ale nemoc bohužel byla rychlejší.\n\nMichal Tučný zemřel 10. března 1995 na rakovinu jater. Je pochován na hoštickém hřbitově, kde má žulový pomník z dílny sochaře Michala Gabriela, ve tvaru velkého kovbojského klobouku, na kterém hoří svíčky. V Hošticích je na jeho počest pojmenována náves. Každoročně (zatím do roku 2018) se v Hošticích koná country festival Stodola Michala Tučného. V roce 2002 byl posmrtně uveden do Síně slávy české Akademie populární hudby.\n\n\n\n"}
{"id": "232766", "url": "https://cs.wikipedia.org/wiki?curid=232766", "title": "Drift (automobilový sport)", "text": "Drift (automobilový sport)\n\nDrift (řidčeji drifting) je specifické odvětví automobilového sportu, jedná se řízený přetáčivý smyk. Nejdříve se jezdil v japonských horách, později si získal mnoho fanoušků a začaly se konat nelegální závody. V dnešní době je drift velmi populární a legální. Jezdí se mnoho světových závodů.\n\nAuto vhodné na takový styl jízdy by mělo mít vhodný točivý motor, pohon na zadní nápravu a samosvorný diferenciál. Co se týče značek, často se driftuje s různými typy BMW, Nissany Silvia (S13, S14, S15 někdy i s S12), Mazda RX-7, Toyota AE86, Honda NSX.\n\nDrift vznikl v polovině 60. let v Japonsku na ilegálních závodech zvaných touge odehrávajících se na spletitých horských silničkách. Šlo především o to projet stanovený úsek co nejrychleji, kdy drift sloužil k blokování oponenta. Postupně se k tomu přidávaly rallye techniky, aby šlo zatáčky projet bez zbytečné ztráty času a aby se zároveň dosáhlo co nejlepšího efektu.\n\nPo mnoho let využívali závodníci v motorsportu přetáčivý smyk např. na ploché dráze, v autokrosu, nebo při rallye. První závodníci Grand Prix, jako Tazio Nuvolari, používali styl na hraně řízení four-wheel drift (čtyřkolový smyk). Své uplatnění našel také při jízdách zručnosti a v jiných předváděcích jízdách.\n\nModerní drifting začal být populární jako závodní technika v závodech All Japan Touring Car Championship před třiceti lety. Motocyklová legenda Kunimicu Takahaši (Kunimitsu Takahashi), který přešel na automobilové závody, byl především stvořitelem driftu jako řidičské techniky v 70. letech minulého století. Byl slavný tím, že protínal apex (místo v zatáčce, kde je auto nejblíže jejímu vnitřku) ve vysoké rychlosti, pak driftem projel zatáčku a zachoval si tak velkou rychlost na jejím konci. Takhle získal několik mistrovských titulů a zástupy fanoušků, kteří si užívali podívanou na dýmající pneumatiky. Jakmile začali driftem jezdit profesionální závodníci v Japonsku, museli stejně jezdit i pouliční závodníci.\n\nTakahašiho driftové techniky nejvíce zaujaly pouličního závodníka jménem Kejiči Cučija (Keiichi Tsuchiya). Cučija začal trénovat tyto techniky na horských silničkách v Japonsku a rychle si tak získal obdiv motoristické veřejnosti. V roce 1977 několik automobilových časopisů a tuningových firem souhlasilo produkcí videa s Cučijovými driftovacími technikami. Video známé jako \"Plusby\" se stalo hitem a inspirovalo mnoho dnešních driftových závodníků. V roce 1988, spolu se zakladatelem a šéfredaktorem \"Option magazine\" Dajidžirem Inadou organizují první závod speciálně pro drifting. Cučija také projel tímto stylem každou zatáčku na závodním okruhu u města Cukuba.\n\nJeden z prvních závodů mimo Japonsko se konal v roce 1996 na závodním okruhu Willow Springs v Kalifornii. Pořádal ho japonský časopis a společnost Option. Účastníky tohoto závodu byli např. Rhys Millen a Bryan Norris. Poté doslova explodovala vlna zájmu o drifting v Severní Americe, Austrálii a Evropě. Jeden z prvních závodů v Evropě se konal roku 2002 a pořádal jej drift klub OPT v Turwestonu. Klub vytvořil šampionát jménem D1UK, ale z obchodních důvodů se musel vzdát názvů D1 a Option.\nV roce 2001 se pak zrodila D1 Grand Prix. Iniciátory byli Dajidžiro Inada, zakladatel časopisu \"Option\" a Tokijského autosalonu, a profesionální řidič Kejiči Cučija. Právě těmto dvěma pánům vděčíme za to, že je dnes drift po celém světě pečlivě organizován a že se pořádají nezávislé závody v Japonsku, USA, Malajsii, na Novém Zélandu a ve Velké Británii. Navíc, kromě národních závodů, je tu série D1 Grand Prix, která se týká všech zemí, v nichž je D1, a která spojuje piloty všech možných i nemožných národností.\n\n"}
{"id": "232768", "url": "https://cs.wikipedia.org/wiki?curid=232768", "title": "Norilsk", "text": "Norilsk\n\nNorilsk ( ) je město na Sibiři v asijské části Ruska. Leží za severním polárním kruhem na severu Krasnojarského kraje, jehož je druhým největším sídlem. Počet obyvatel se rapidně zvýšil z původních 176 000 na 230 000 obyvatel v roce 2005 díky administrativnímu připojení Talnachu a Kajerkanu.\n\nMěsto je uzavřené, od listopadu 2001 je dovolen vstup do města pouze občanům Ruska a Běloruska.\n\nDůležitým odvětvím průmyslu je těžba kovů (hlavně niklu) a uhlí. Těžební průmysl však představuje velkou zátěž pro životní prostředí, Norilsk patří mezi nejznečištěnější města na světě.\n\nNorilsk byl budován od dvacátých let 20. století. Jako oficiální datum založení se však často uvádí rok 1935, kdy se stal centrem Norillagu, „nápravně pracovního tábora“, který zde existoval až do 22. srpna 1956.\n\nNorilsk získal status města roku 1953. Od roku 2001 je pro vstup do města pro cizince potřebné povolení.\n\nRoku 2005 byla k Norilsku připojena sousední města Talnach a Kajerkan.\n\nNorilsk je nejsevernější město s počtem obyvatel přesahujícím 100 000.\nLeží zhruba 400 km severně od severního polárního kruhu, na západním úpatí plošiny Putorana v oblasti věčně zmrzlé půdy.\n\nZhruba 100 km západně od města teče řeka Jenisej, jeden ze sibiřských veletoků, s jehož přístavem Dudinka je Norilsk spojen železnicí.\n\nNorilsk se dříve geograficky nacházel na území Tajmyrského autonomního okruhu, ale i přesto administrativně patřil k tehdejšímu Krasnojarskému kraji (k němu pak byl 1. ledna 2007 Tajmyrský autonomní okruh spolu s Evenckým autonomním okruhem připojen).\n\n29. prosince 2015 zde byla naměřena teplota -64 °C.\n\nV oblasti Norilsku se těží řada kovů (nikl, kobalt, palladium, platina, měď), jsou zde i ložiska uhlí, které je využíváno mimo jiné k výrobě elektřiny.\n\nNejvýznamnějším podnikem je Norilsk Nickel, největší těžař niklu a palladia na světě a dominantní zaměstnavatel v oblasti.\n\nNorilsk je považován za jedno z nejznečištěnějších měst světa (v žebříčku na \"time.com\" předstihl i ukrajinský Černobyl), což je způsobeno především těžbou kovů a jejich zpracováním bez účinných kontrol znečištění.\n\nV ovzduší jsou přítomny jemné částice a řada jedovatých látek (oxid siřičitý, fenoly, těžké kovy) představuje nebezpečí pro životní prostředí. Obyvatelé Norilsku trpí onemocněními dýchací soustavy daleko častěji, než je běžné v neznečištěných částech Ruska. V důsledku těžby vymřely okolní lesní porosty v rozsahu téměř 5000 km².\n\nAsi 35 km západně od Norilsku se nachází letiště, které představuje vzhledem k odlehlosti města nejrychlejší spojení se vzdálenějšími místy. V oblasti Norilsku existuje silniční síť, ta však město spojuje pouze s místy v blízkém okolí – lze tak dojet do Talnachu, Kajerkanu nebo třeba na letiště. Jednotlivá města jsou propojena i železnicí. Její hlavní význam spočívá v tom, že se po ní vyváží produkty těžby do přístavu Dudinka na Jeniseji, odkud mohou být po vodě přepraveny dále.\n\nSpolečnost Ruské železniční dráhy plánuje v rámci programu modernizace ruských drah napojit Norilsk na celostátní železniční síť.\n\n"}
{"id": "232770", "url": "https://cs.wikipedia.org/wiki?curid=232770", "title": "Hornosín", "text": "Hornosín\n\nObec Hornosín leží v okrese Strakonice. Žije v ní obyvatel a katastrální území obce měří 341 hektarů. Jihozápadně od obce se nachází přírodní rezervace Kocelovické pastviny, kde se nachází největší populace hořečku drsného v Česku.\n\nPrvní písemná zmínka o obci pochází z roku 1318.\n\n"}
{"id": "232776", "url": "https://cs.wikipedia.org/wiki?curid=232776", "title": "Jelení vrch", "text": "Jelení vrch\n\nJelení vrch může být:\n\n\n\n"}
{"id": "232787", "url": "https://cs.wikipedia.org/wiki?curid=232787", "title": "Ostrov svatého Kiliána", "text": "Ostrov svatého Kiliána\n\nOstrov svatého Kiliána je velký říční ostrov na Vltavě těsně nad (před) soutokem se Sázavou u městysu Davle. Ostrov je porostlý vysokými stromy. Na jihu ostrova se nacházejí zbytky středověkého kláštera sv. Jana Křtitele zvaného Ostrovský klášter či klášter Ostrov.\n\nAnonymní web \"Ostrovy v ČR\" uvádí rozlohu ostrova 3,2346 ha, nadmořskou výšku (kótu) 206 metrů a říční staničení 81,8 km od Mělníku. Rameno po pravé straně ostrova prochází pod skalnatým břehem a je hlubší, vede tudy lodní trasa. Levé je mělké, bylo původně možné ho přebrodit. Dnes do okolí ostrova zasahuje vzdutí Vranské přehradní nádrže – původně se uvažovalo i o tom, že by ostrov byl nádrží zatopen.\n\nOstrovský klášter byl založen roku 999 a vybudován v 11. století. Původní převážně dřevěné stavby vyhořely roku 1137 a následně byly nahrazeny kamenným komplexem. Ten byl v letech 1278 dobyt a vypleněn Branibory. Po dvou stavebních etapách, kdy jej benediktini obnovili, zažil další vydracování v roce 1381. Roku 1403 vyhořel a roku 1420 byl obsazen a vypálen husity. Řeholníci prchli do Sv. Jana pod Skalou. Klášter byl definitivně opuštěn roku 1517. Zbytky kláštera zničily zejména velké povodně roku 1529 a roku 1799.\n\nV místním folkloru se traduje pověst, že pod levým ramenem Vltavy vedla tajná chodba spojující klášter s kostelíkem sv. Kiliána na levém břehu. Ta však nikdy nalezena nebyla a vzhledem k původnímu stavebnímu provedení a umístění kláštera je její existence více než nepravděpodobná.\n\nPrvní archeologické výzkumy proběhly koncem 19. století. V letech 1933–1934 byl proveden výzkum ostrova, který vedl Karel Guth z Národního muzea. Další systematické výzkumy prováděl Archeologický ústav ČSAV v roce 1962 (dr. Ladislav Špaček a dr. Miroslav Richter) a od roku 1975 opět pod vedením dr. Richtera rovněž v sousední klášterní obci Hradištko; tento výzkum byl dokončen v 80. letech 20. století.\n\nOstrov není přístupný po souši, nevede na něj žádný most ani veřejná lodní doprava. Je přístupný jen lodí nebo člunem. Na levém rameni Vltavy u ostrova bývá provozováno vodní lyžování.\n\nOstrov tvoří dvě pozemkové parcely, č. 99 a 101, obě jsou ve vlastnictví České republiky a ve správě státního podniku Povodí Vltavy.\n\nV neděli 29. června 2014 od 10 hodin dopoledne se na ostrově uskutečnila poutní slavnost při příležitosti svátku narození sv. Jana Křtitele. Věřící byli na ostrov přívozem a lodní dopravou sváženi už od časných ranních hodin. Hlavním celebrantem mše pod širým nebem na základech kláštera byl pražský arcibiskup kardinál Dominik Duka. V hojném počtu byli zastoupeni členové spolku Vltavan v krojích a s vlajkami, Davle byla při akci slavnostně vyhlášena vorařskou obcí a kardinál Duka pokřtil její novou vlajku. Na akci byla přítomná řada významných osobností, církevní hodnostáři, starostové okolních obcí, několik poslanců a senátorů a zástupci sdělovacích prostředků. Program pokračoval po převezení účastníků v kostele svatého Kiliána na břehu.\n\nS ostrovským klášterem je spojena i osada neznámého jména, zpětně označovaná například názvem Sekanka, Hradce či Šance, která se nacházela v sousedství ostrova na ostrohu mezi slévajícími se Vltavou a Sázavou, tedy na pravém břehu Vltavy v úrovni ostrova. Má se za to, že městečko bylo založeno ostrovským klášterem a existovalo velmi krátce ve 13. století, přičemž zaniklo ve velmi rané fázi svého vývoje, kdy ještě domy byly jen provizorní a opevnění nedostavěné, a není zachyceno ani v dobových písemných pramenech. Z nálezů archeologové usuzují, že bylo řemeslnickým střediskem kláštera a trhovou vsí s raně městským charakterem. Jeho zánik je předpokládán k roku 1278, kdy byl Branibory vyrabován i klášter na ostrově. Z množství nálezů se usuzuje, že obyvatelé městečko opustili při náhlém přepadení. \n\n\n"}
{"id": "232788", "url": "https://cs.wikipedia.org/wiki?curid=232788", "title": "Tajvan (vodní nádrž Lipno)", "text": "Tajvan (vodní nádrž Lipno)\n\nTajvan je největší ostrov na vodní nádrži Lipno. Nachází se přibližně 3 km na jihovýchod od obce Horní Planá v místě dřívějšího ostrohu, kde se do Vltavy vlévala Ostřice. Nejvyšší bod ostrova dosahuje nadmořské výšky 737 m. Ostrov je porostlý smíšeným lesem s převahou bříz a borovic. Nachází se zde přírodní rezervace, a proto je sem zakázán vstup. Předmětem ochrany je výskyt vodního ptactva a vzácné vodní fauny.\n\nPodle jednoho výkladu ostrov získal název podle rybáře, který na něj jezdil chytat ryby. Jelikož měl šikmé oči, přezdívalo se mu Číňan, a proto pak lidé začali ostrovu říkat podle ostrovního státu Tchaj-wan.\n\nPodle jiného výkladu název vymysleli kartografové plánující Lipenskou přehradu, protože očekávaný bezejmenný ostrov na mapách tvarem nápadně připomínal tvar ostrova.\n\n"}
{"id": "232804", "url": "https://cs.wikipedia.org/wiki?curid=232804", "title": "Anna Honzáková", "text": "Anna Honzáková\n\nAnna Honzáková (16. listopadu 1875 Kopidlno – 13. října 1940 Praha) byla česká lékařka; první promovaná doktorka medicíny 17. března 1902 na české Karlo-Ferdinandově univerzitě v Praze, historicky třetí promovaná česká lékařka; první odborná lékařka se soukromou praxí; publicistka a pracovnice v ženském hnutí. První dvě Češky, které se staly lékařkami ještě před ní (Bohuslava Kecková a Anna Bayerová), získaly titul doktorky medicíny mimo české území, na univerzitách ve Švýcarsku.\n\nAnna Honzáková se narodila v rodině Jana Honzáka, městského a zámeckého lékaře, váženého občana a významného osvětového pracovníka v Kopidlně na Jičínsku. Měla 5 sourozenců. Otec měl v úmyslu poslat Annu studovat medicínu do ciziny, protože v Rakousku-Uhersku dívky nemohly řádně studovat, ale jeho náhlé úmrtí úmysl překazilo.\n\nAnna potom začala studovat v Praze na nově otevřeném (1890) prvním soukromém dívčím gymnáziu ve střední Evropě Minerva a absolvovala jej s vyznamenáním v červenci 1895. Její přihláška na českou lékařskou fakultu v Praze byla zamítnuta, a tak začala navštěvovat přednášky na pražské německé univerzitě, ale bez možnosti složit zkoušky. V roce 1897 mohla přejít na českou fakultu, ale opět jen na hospitační studium (bez statutu řádné posluchačky); v roce 1900 bylo novým zákonem dívkám umožněno skládat zkoušky za celou dosavadní dobu studia. Zásluhu o to měla jistě Anna Honzáková svými výsledky i osobní a několika písemnými intervencemi ve Vídni. Studentka Honzáková – po pěti letech navštěvování přednášek – všechny tři rigorózní zkoušky (každá se skládala ze 3 dílčích) složila s výborným prospěchem a 17. března 1902 v aule Karolina promovala na doktorku veškerého lékařství – MUDr. Její píli a vědomosti oceňoval i známý profesor Josef Thomayer, jenž si Anny Honzákové, poté, co jí osobně poznal, velmi považoval.\n\nSedmadvacetiletá lékařka nastoupila jako elévka u profesora Karla Maydla na chirurgické klinice; po Maydlově předčasné smrti musela rezignovat na svoji vědeckou kariéru, a tak si po třech letech praxe a marných žádostí o lékařské místo ve státní službě otevřela (roku 1905) soukromou gynekologickou ordinaci v Praze v ulici Na Moráni. Díky svým odborným znalostem a schopnostem i laskavému přístupu k lidem měla rozsáhlou klientelu ve všech vrstvách tehdejší společnosti, včetně mnoha známých čs. umělkyň. Potvrdila také svůj vztah ke gymnáziu Minerva a stala se tam školní lékařkou.\n\nHonzáková si uvědomovala potřebu podporovat emancipační hnutí a tím změny ve společnosti, které by ženám daly více možností v uplatnění. Vzorem v tomto úsilí jí byla její přítelkyně Františka Plamínková. Byla aktivní v mnoha pokrokových spolcích, zejména ve Spolku pro ženské studium Minerva, v Ženském klubu českém, ve \"Výboru pro volební právo žen\" s v Ženské národní radě. V roce 1930 spoluzaložila a na rok se stala předsedkyní \"Sdružení československých lékařek. \"V roce 1937 založila \"Fond Anny Honzákové-Hlaváčové pro stáří nebo nemoc práce neschopných žen.\" Do fondu uložila velkou část svých osobních úspor. Prostředky měly být vypláceny po její smrti. Získala si přezdívku \"„Matka matek.“\"\n\n\n\n\n"}
{"id": "232805", "url": "https://cs.wikipedia.org/wiki?curid=232805", "title": "Chiralita", "text": "Chiralita\n\nChiralita označuje asymetrii prostorového rozložení objektu (např. molekuly), která je důležitá v některých oblastech vědy.\n\nJako chirální se označuje takový objekt, který není totožný se svým zrcadlovým obrazem, nemá střed ani rovinu symetrie, avšak může mít rotační osu symetrie. Vztah mezi objektem a jeho obrazem je podobný jako vztah mezi levou a pravou rukou. Chirální objekt a jeho obraz se označují jako enantiomorfy, v případě molekul se hovoří o enantiomerech.\n\nObjekty, které nejsou chirální se označují jako achirální. Achirální objekty mohou být ztotožněny se svým zrcadlovým obrazem.\n\nObjekty, které se vyskytují pouze v jedné formě se označují jako homochirální (např. přírodní aminokyseliny nebo sacharidy).\n\nChiralita je běžná zejména u molekul organických látek. Chirální molekula obsahuje jeden nebo více středů chirality (chirálních atomů), což jsou atomy, které mají své sousedy navázány zrcadlově asymetricky. Většinou se jedná o atom uhlíku se čtyřmi různými substituenty. Pro označení konfigurace na chirálním atomu se používají stereodeskriptory \"R\" a \"S\". Postaví-li se model molekuly tak, aby substituent s nejnižší prioritou směřoval dozadu, potom pravotočivá resp. levotočivá orientace v popředí rozmístěných zbylých substituentů ve směru klesající priority udává \"R\" resp. \"S\" konfiguraci. Priorita se určuje nejprve dle protonového čísla bezprostředně vázaného atomu, dále hmotnost, v případě izotopů. Při shodě se zohledňuje priorita v následné sféře porovnávaných substituentů. Při výskytu násobné vazby se posuzuje takto vázaný atom jako kdyby jich bylo navázán násobný počet, avšak případný následný řetězec je dále vázaný jen na jednom z nich, a na zbylých jsou jen tzv. \"fantomové atomy\", atd. (jedná se o Cahnova-Ingoldova-Prelogova pravidla).\n\nZákladní stavební látky organismů (sacharidy, bílkoviny i nukleové kyseliny) mají chirální molekuly, tedy existují ve formě alespoň dvou optických izomerů (platí, že má-li molekula \"n\" středů chirality, je počet optických izomerů roven 2).\n\nChiralita chemické látky je také podmínkou pro její optickou aktivitu.\n\nDva izomery se všemi optickými centry s inverzní konfigurací se nazývají \"enantiomery\" a mají shodnou většinu fyzikálních a chemických vlastností (teplota tání, rozpustnost), liší se znaménkem optické otáčivosti, mohou se lišit v chemické reaktivitě s opticky aktivními činidly a mohou tvořit chirální krystaly. Dva izomery s alespoň jedním stejně a alespoň jedním opačně konfigurovaným centrem chirality se nazývají diastereomery a mají rozdílné fyzikální a chemické vlastnosti.\n\nZdrojem molekulární chirality může být jaderná chiralita, která se díky zesílení například autokatalytickou reakcí projeví makroskopicky.\n\nProtože základní stavební látky biologických systémů (sacharidy, bílkoviny i nukleové kyseliny) jsou chirální, přičemž organismy zpravidla využívají jen jednu z konfigurací, je chirálně závislá i biologická účinnost mnohých dalších látek. Existuje hypotéza že „levoruká“ chiralita v biologii mohla být způsobena α-deuterovaným (jinak achirálním) glycinem jako katalyzátorem a následným šíření této preference na jiné molekuly.\n\nV případě sacharidů a aminokyselin je běžnější označení optických antipodů pomocí \", systému\", který vyplývá z tzv. Fischerovy projekce založené na konfiguraci nejjednoduššího monosacharidu - glyceraldehydu. Analogicky k \"R, S systému\" označování optických izomerů, stereodeskriptory a označují absolutní konfiguraci. Byly pojmenovány dle optické otáčivosti sacharidů z latinského \"dexter\" (pravý) a \"laevus\" (levý). S optickou otáčivostí obecně však nesouvisí, např. -alanin je opticky pravotočivý.\n\nOdlišná konfigurace přitom může způsobovat buď neúčinnost (známým příkladem je vitamín C a jeho výživově neúčinný protějšek), nebo mít jiné, mnohdy i fatální účinky. To se týká zejména odlišného působení u látek chemické regulace (hormony, alkaloidy apod.). K jedovatosti přitom stačí změna v jednom centru chirality u velké makromolekuly – např. posttranslační nahrazení α--aminokyseliny za α--aminokyselinu v proteinovém řetězci je základem účinnosti některých bílkovinných antibiotik či jedů (jedy pralesních žab).\n\nNa chirální konfiguraci záleží také u vyráběných protijedů (antidot) a mnohých léčiv. Proto je nutné dbát na důslednou separaci enantiomerů ve farmakologii. K tomu byla vyvinuta celá řada účinných metodik.\n\nÚzce související oblastí je i působení na smysly živočichů. Enantiomery mohou mít úplně odlišné senzorické vlastnosti, což je dáno chiralitou smyslových receptorů. Známým příkladem jsou látky způsobující různé vůně např. citrusového ovoce (limonen a příbuzné sloučeniny) či vůně kuchyňského koření (karvon a příbuzné sloučeniny pro mátovou, kmínovou a fenyklovou vůni). Změna v jednom centru chirality u esterů methylthiohexanolu může změnit ovocnou vůni ve čpavou cibulovou či sirnou.\n\nLátky s chirálními molekulami stáčejí rovinu polarizovaného světla.\nChiralita se uplatňuje také při popisu elementárních částic hmoty a jejich interakcí. Chiralita zde vystupuje i jako kvantové číslo jistých kvantových stavů (vlastní číslo operátoru chirality, kterým je tzv. pátá Diracova matice formula_1).\nKvantové stavy leptonů a kvarků se popisují pomocí dirakovských bispinorů. S výhodou se využívá rozkladu stavu formula_2 do dvou složek s definovanou chiralitou (levotočivé – \"L\" a pravotočivé – \"R\"):\n\nUkazuje se, že v silných interakcích se projevuje dobrá chirální symetrie, narušená pouze díky nenulovosti klidových hmotností částic, slabé interakce jsou výrazně chirálně asymetrické – v interakčním lagrangiánu vystupují pravotočivé a levotočivé složky odlišně.\n\n"}
{"id": "232810", "url": "https://cs.wikipedia.org/wiki?curid=232810", "title": "Severské zlato", "text": "Severské zlato\n\nSeverské zlato je jedna ze slitin používaných k výrobě mincí. Je složena z 89 % z mědi, 5 % hliníku a 5 % zinku a 1 % cínu. \n\nZe severského zlata jsou raženy například euromince o hodnotách 10, 20 a 50 centů. Materiál byl používán pro mince v mnoha zemích už téměř jedno desetiletí, nejznámější mincí je švédská desetikorunová mince, pro kterou byl materiál vyvinut na základě požadavků mincovny Švédské státní banky. Odkud také pramení část názvu materiálu. Název zlato je odvozen jen od zlatavé barvy slitiny způsobené mědí.\n"}
{"id": "232817", "url": "https://cs.wikipedia.org/wiki?curid=232817", "title": "Kurz", "text": "Kurz\n\nSlovo kurz či kurs se užívá ve více významech:\n\n\n\n\n\n"}
{"id": "232825", "url": "https://cs.wikipedia.org/wiki?curid=232825", "title": "Carlos Slim Helú", "text": "Carlos Slim Helú\n\nCarlos Slim Helú (* 28. ledna 1940 Ciudad de México) je mexický podnikatel a v roce 2014 nejbohatší člověk na světě. Ovládá telekomunikační firmy Telmex, Telcel a América Móvil, tj. majetek v hodnotě 79,6 miliard dolarů.\n\nNarodil se v Mexico City v rodině libanonských přistěhovalců. Matčina část rodina byla ovšem dost bohatá, takže mohl vystudovat inženýrství na Národní autonomní univerzitě. V roce 1990 zprivatizoval státního telefonního operátora Telmex. Tím získal faktický monopol na mexickém trhu jak v pevných linkách, tak mobilech, a vytvořil tak jádro svého impéria. S firmou América Móvile pak expandoval na zbytek latinoamerického trhu. Poté investoval do tabáku (firma Cigatam), do on-line bankovnictví a gastronomie. Jeho aktivity zastřešuje společnost Grupo Carso.\n\nMá přezdívku \"El Ingeniero\".\n"}
{"id": "232827", "url": "https://cs.wikipedia.org/wiki?curid=232827", "title": "Oglejení", "text": "Oglejení\n\nOglejení je půdotvorný proces na periodicky zamokřených půdách. Při nadbytku vody se snižuje množství kyslíku, tím dochází ke snížení intenzity oxidačních procesů a dochází k hromadění organických látek v půdě. Dvojmocné železo tvoří s hliníkem a kyselinou křemičitou HSiO zelené aluminosilikáty. S fosforem pak může železo tvořit modré fosfáty a se sírou šedočerný sulfid. Odtud tedy chladný nádech takto vzniklých půd do šedozelena či zelenomodra. Při kolísání podzemní vody se do určité vrstvy půdy dostává kyslík. Ten oxiduje trojmocné železo a vznikají rezivé skvrnky nebo na úrovni podzemní vody rezivé linie. Vzniká \"půda oglejená\". V procesu oglejení mohou vznikat různé konkrece.\n\n"}
{"id": "232829", "url": "https://cs.wikipedia.org/wiki?curid=232829", "title": "Václav Kosmák", "text": "Václav Kosmák\n\nPáter Václav (také Vácslav) Kosmák (5. září 1843 Martínkov – 15. března 1898 Prosiměřice) byl katolický kněz, fejetonista, romanopisec a satirik, autor tzv. kukátek.\n\nPáter Václav Kosmák, významný moravský spisovatel a vlastenec, se narodil 5. září 1843 v moravské obci Martínkov čp.76 v domku u školy – mistru krejčímu, kostelníku, Antonínu Kosmákovi a jeho ženě Anežce, rozené Fialové, jako čtvrtý ze šesti dětí. Od dětství měl velký zájem o vzdělávání, proto jej doporučil místní farář František Jedlička na hlavní farskou školu u sv. Jakuba v Jihlavě u učitele Březiny (1853–1854). Pokračoval pak 1854–1862 dál ve studiu na německém gymnáziu v Jihlavě. Mladého Václava Kosmáka ale zastihla v jeho dvaceti letech první životní rána, 12. října 1863 mu zemřela matka. Pro svůj český původ a nedokonalou němčinu zažíval ústrky i ponižování. O svátcích v létě i v zimě chodíval pěšky z Jihlavy 39 km domů do Martínkova. V Jihlavě rád navštěvoval tamní český majáles, kde v něm vzplanul cit vlastenectví. Na tato svá studentská léta vzpomínal v četných črtách a povídkách.Na přání rodičů v roce 1862 vstoupil do brněnského semináře a za kněze byl vysvěcen 4. června 1866. O prázdninách se vydal na cestu do Mariazell. Jeho kněžským povoláním prolíná také činnost buditelská a spisovatelská. Jeho prvním působištěm bylo místo kaplana v Moravských Budějovicích 1866–1868. Zde byl také jedním z prvních členů tamního obrozenecko-vlasteneckého spolku \"Budivoj\", kde působil jako oblíbený recitátor, klavírista a zpěvák. Byl společenský, rád přednášel a zpíval v tamní české Weiglově kavárně. Regionální buditelskou práci vykonával se svým přítelem, advokátem dr. Eduardem Špatinkou.\n\nPo dvou letech v Moravských Budějovicích dále působil od 21. srpna 1868 do roku 1869 v Hostimi a od 15. září 1869 do roku 1870 v Biskupicích u Hrotovic. Později byl 1870–1872 administrátorem v Řeznovicích u Ivančic, kde napsal několik úspěšných románů. Protože byl vynikající řečník a vlastenec, byl zván na různá shromáždění. Také promluvil 17. září 1871 na obrovském shromáždění 15 000 manifestujících v Jevišovicích na Znojemsku. Společně s ním zde vystoupil buditel a vlastenec notář Jan Vlk ze Znojma. Zajímavostí je, že se tam poprvé zpívala píseň \"Kde domov můj\". Dále byl 1876 administrátorem na faře Borkovanech a v 1872–1877 Moutnicích.\n\nNa přímluvu profesorů Bartoše a Vladimíra Šťastného u líšeňského hraběte Egberta Belcrediho získal páter Václav Kosmák konečně stálé místo na farnosti ve Tvarožné u Brna (23. 12. 1877), kde tehdy plánovali stavbu nového kostela a na uvolněné místo potřebovali nejen schopného kněze, ale i organizátora. Václav Kosmák se této role ihned ujal a díky jemu a obětavosti všech farníků (hodně prací farníci tehdy pro církev prováděli zdarma), byl v krátké době (1880–1881) kostel sv. Mikuláše pod vedením brněnského stavitele Augustina Weisse postaven. Václav Kosmák byl za zásluhy o výstavbu odměněn jmenováním za \"čestného konzistoriálního radu\" v Brně. Ve Tvarožné ho zastihla další smutná zpráva, 9. dubna 1890 zemřel v Martínkově jeho otec. Navštívil ještě v roce 1890 s přáteli Pašijové slavnosti v bavorském Oberammergau.\n\nPo šestnácti letech církevní služby ve Tvarožné, roku 1893 na vlastní žádost, náhle z Tvarožné odešel. (Jako příčina jeho unáhleného odchodu z Tvarožné se uvádí, že místní obecní zastupitelé, \"unaveni\" stavbou nového kostela, již nemocnému páteru Kosmákovi neprojevili ochotu opravit faru.) Až při loučení 11. května 1893 u Tvarožné si Václav Kosmák uvědomil, jak ho většina farníků měla ráda a nerada se s ním loučila, ale jeho rozhodnutí se již nedalo změnit. Na místě jejich rozloučení mu z vděčnosti farníci postavili vysoký, vyřezávaný dřevěný kříž, který tam stojí i dnes (původní zhotovil roku 1893 tesař a truhlář Matouš Plotěný z Jiříkovic). \n\nDo Prosiměřic u Znojma se páter Václav Kosmák vydal tehdy již vlakem z Brna do Miroslavi 14. května 1893 a dál cestoval do Prosiměřic povozem. V Prosiměřicích byla tehdejší většina farníků německé národnosti, přesto si ho všichni brzy oblíbili a s pomocí dárců místních a z okolí opravili kostel a faru. Dne 22. března 1894 byl také jmenován znojemským děkanem, ale po roce pro vážné onemocnění se úřadu vzdal. Cestoval za léčením ještě do lázní Luhačovice a Karlovy Vary. Přes svoje zdravotní potíže i nadále psal a zveřejňoval svoji literární tvorbu. V Prosiměřicích jej navštívil velmi oblíbený spisovatel Jindřich Šimon Baar. (Když byly v roce 1996 objeveny při opravě věže kostem sv. Jiljí v Prosiměřicích listiny z let 1839, 1894 a 1926, byla mezi nimi i listina vlastnoručně psaná Václavem Kosmákem.)\n\nPo pěti letech služby na farnosti v Prosiměřicích, konsistoriální rada, spisovatel a páter Václav Kosmák 15. března 1898 po vleklé nemoci zemřel ve věku 54 let. V Prosiměřicích byl pochován 18. března 1898 a již po roce (27. dubna 1899) byly jeho ostatky převezeny na Ústřední hřbitov v Brně a uloženy do hrobu č. 89 v nynější skupině 26 v první řadě u zdi. Od roku 1901 sdílí s Václavem Kosmákem společný hrob historik a ředitel zemského archivu v Brně Vincenc Brandl.\n\nVáclav Kosmák býval označován za „\"lidového spisovatele\"“. Jeho literární dílo je znalcům literatury známé, vždyť \"Obrázky z kukátek,\" vyšly ještě v roce 1983 nákladem 9000 výtisků. Kukátka jsou fejetony či podčárníky a to již samo napovídá, že Kosmákova literární práce souvisela s novinami. \"Kukátka\" ve svém původním slova smyslu byly skříňové prohlížeče obrázků, byly pouťovou atrakcí, která zprostředkovávala vidění něčeho neobvyklého – světových velkoměst, velkých požárů, nebo exotických zvířat a podobně. V literatuře pak v přeneseném slova smyslu představovala \"kukátka\" svébytný literární útvar, totožný s fejetonem, ale jen trefněji pojmenovaným. I když \"kukátka\" psal nejen Václav Kosmák, tak se již stala pro něj synonymem. Václav Kosmák od svých devatenácti let (1862) psal básně do časopisu \"Concordia\", také 1865–1866 pro deník \"Hlas,\" kresby a povídky. Od roku 1871 pod názvem \"Besídka\" a od roku 1873 již \"Kukátko\". Psal také pro kalendář \"Moravan\", časopisy a noviny \"Náš domov\", \"Obzor\", \"Dělník, Obecné noviny\" a \"Anděl strážný\". Přispíval skladateli Leoši Janáčkovi do jeho \"Hudebních listů\". (Leoš Janáček se tehdy osobně zúčastnil otevírání nového kostela ve Tvarožné.)\n\nPáter Václav Kosmák, ještě jako kaplan a později farář musel často střídat svá působiště, a to mu kromě jiného dávalo možnost nahlédnout do stovek nejrůznějších lidských osudů a toho skvěle využil při psaní fejetonů – \"kukátek\". Velmi dobře znal své čtenáře a tak psal o věcech pro ně snadno pochopitelných a srozumitelných. Roku 1888 slavnostně promluvil při otvírání nové budovy obecné školy v Moravských Budějovicích a o pět let později tamtéž při otvírání Národního domu. Václav Kosmák je čestným občanem Moravských Budějovic. Zájem čtenářů dokázal, že ještě v letech 1921–1925 vyšlo jedenadvacet svazků jeho \"Sebraných spisů\". \n\nV rodném Martínkově mu spoluobčané s Jednotou katolických duchovních brněnské diecéze postavili roku 1910 u kostela pomník s bronzovou plaketou. Pomník zhotovil Adolf Loos st. Také na faru v Hostimi byla Václavu Kosmákovi umístěna pamětní deska. Pomník vlastenci, buditeli, knězi Václavu Kosmákovi před farou v Prosiměřicích připomíná život a dílo této mimořádné osobnosti, významného moravského spisovatele, jehož romány a povídky patřily na Moravě ve dvacátých létech minulého století k těm nejčtenějším. Na faru v Moravských Budějovicích byla 15. července 1923 umístěna Václavu Kosmákovi pamětní deska. Ve Tvarožné ho připomíná pod kostelem jeho pomník a Kosmákův kříž před obcí. Také byl po něm pojmenován Spolkový (dnes Kulturní) dům Kosmák. V roce 1925 přibyla pamětní deska na rodném domě v Martínkově. Citát Václava Kosmáka: \"\"Někdy jediné slovo člověka zdrtí, nebo naopak povznese\".\" \n\nJméno Václava Kosmáka nese od roku 1996 orelská župa na Znojemsku.\n\n\n\n"}
{"id": "232830", "url": "https://cs.wikipedia.org/wiki?curid=232830", "title": "Je třeba zabít Sekala", "text": "Je třeba zabít Sekala\n\nJe třeba zabít Sekala je koprodukční film Vladimíra Michálka z roku 1998. Snímek podle námětu a scénáře Jiřího Křižana získal 10 Českých lvů a reprezentoval českou kinematografii v klání o Oscara.\n\nFilm vznikl v koprodukci s Polskem, Slovenskem a Francií. Tématem filmu jsou události na hanácké vesnici v roce 1943. Toto okupační drama je však zpracováno poměrně netradičně - autoři si vypůjčili vyjadřovací prostředky jak z antické tragédie, kterou vyjadřuje chór dvanácti vesnických starců, tak z westernu: nechybí tajemný cizinec ani závěrečný souboj muže proti muži. Důležitou složkou je téma viny zdánlivě bezúhonných lidí. V celém filmu se o německých okupantech pouze mluví.\nFilm se natáčel v jihočeském Varvažově.\n\nFilm začíná příchodem valašského kováře Jury Barana (Olaf Lubaszenko) do Lakotic, vesnice na Hané, kde se potřebuje ukrýt před gestapem (má doporučující dopis pro zdejšího starostu). Kvůli jeho evangelické víře ho místní hospodáři přijímají poměrně nepřátelsky. Baran záhy poznává poměry ve vesnici - hospodáři žijí ve strachu před udavačem Ivanem Sekalem (Bogusław Linda), který od okupantů získává grunty zatčených sousedů. Sedláci se rozhodnou využít Baranovy svízelné situace (starosta z dopisu ví, kde se skrývají jeho žena a dcera) a vydíráním ho přinutit k vraždě. Mezitím se ukáže, že Sekalova zrůdnost pramení z ponižování, jehož se mu v dětství dostalo pro nemanželský původ. V souboji na nože Baran Sekala skutečně zabije, sám je však těžce zraněn. Sedláci mu odmítnou poskytnout pomoc a nechávají ho zemřít.\nFilm získal v roce 1998 ocenění Český lev v deseti kategoriích, čímž držel rekord až do roku 2014 (kdy film Hořící keř získal 11 cen). Cena byla udělena za Nejlepší film, režii (Vladimír Michálek), scénář (Jiří Křižan), mužský herecký výkon v hlavní roli (Olaf Lubaszenko), ženský herecký výkon ve vedlejší roli (Agnieszka Sitek), kameru (Martin Štrba), hudbu (Michal Lorenc), střih (Jiří Brožek), zvuk (Radim Hladík ml.) a výtvarný počin (Jiří Sternwald).\n\n \n\n"}
{"id": "232831", "url": "https://cs.wikipedia.org/wiki?curid=232831", "title": "Pseudooglejení", "text": "Pseudooglejení\n\nPseudooglejení je půdotvorný proces podobný oglejení. Vzniká vlivem srážkové vody, která se nevsakuje hlouběji vlivem ilimerizace, tedy vytvořením nepropustné krusty ve středním profilu. Stejně jako při procesu oglejení se snižují oxidační procesy vlivem nedostatku kyslíku v půdě, dochází k hromadění organických látek. Dvojmocné železo tvoří s hliníkem a kyselinou křemičitou HSiO zelené aluminosilikáty. S fosforem pak může železo tvořit modré fosfáty a se sírou šedočerný sulfid. Odtud tedy chladný nádech takto vzniklých půd do šedozelena či zelenomodra. Pseudooglejení může vytvářet i tzv. mramorování, kdy se tvoří světlé a rezivé linky ve vyschlých chodbách zvířat neb v prostorách po odumřelých kořenech vyšších rostlin. V procesu pseudooglejení mohou vznikat různé konkrece.\n\n"}
{"id": "232832", "url": "https://cs.wikipedia.org/wiki?curid=232832", "title": "Étienne-Louis Malus", "text": "Étienne-Louis Malus\n\nÉtienne-Louis Malus (23. června 1775, Paříž, Francie – 24. února 1812, Paříž) byl francouzský důstojník, inženýr, matematik a fyzik.\n\nV letech 1798 až 1801 se v rámci Commission des sciences et des arts zúčastnil Napoleonovy expedice do Egypta. V roce 1810 se stal členem Académie des sciences.\n\nVe svých matematických pracích se věnuje téměř výhradně světlu. Prováděl experimenty k ověření Huygensových teorií světla a převedl je do analytického tvaru. Objevil polarizaci světla odrazem (1809) a dvojlom světla v krystalech (1810). Pokusil se určit vztah mezi polarizačním úhlem a indexem lomu. Je autorem tzv. Malusova zákon pro intenzity světla při průchodu polarizačním filtrem.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n\n"}
{"id": "232834", "url": "https://cs.wikipedia.org/wiki?curid=232834", "title": "Glejový proces", "text": "Glejový proces\n\nGlejový proces je jedním z mnoha půdotvorných procesů probíhajícím, na rozdíl od pseudooglejení, na trvale převlhčených půdách. Při nadbytku vody se snižuje množství kyslíku, tím dochází ke snížení intenzity oxidačních procesů a dochází k hromadění organických látek v půdě. Dvojmocné železo tvoří s hliníkem a kyselinou křemičitou HSiO zelené aluminosilikáty. S fosforem pak může železo tvořit modré fosfáty a se sírou šedočerný sulfid. Odtud tedy chladný nádech takto vzniklých půd do šedozelena či zelenomodra. Glejovým procesem vzniká půda označovaná jako glej.\n\n"}
{"id": "232835", "url": "https://cs.wikipedia.org/wiki?curid=232835", "title": "Corgoň liga 2005/06", "text": "Corgoň liga 2005/06\n\n1. slovenská fotbalová liga v sezóně 2005/06.\n\n"}
{"id": "232836", "url": "https://cs.wikipedia.org/wiki?curid=232836", "title": "Pello (Finsko)", "text": "Pello (Finsko)\n\nPello je obec ve finské provincii Laponsko. Populace obce čítá 4 586 lidí (2003). Obec je finskojazyčná. Rozloha obce je 1 865 km² (z toho 122,87 km² vodních ploch). Hustota zalidnění je 2,6 obyvatel na km².\n"}
{"id": "232837", "url": "https://cs.wikipedia.org/wiki?curid=232837", "title": "Ylitornio", "text": "Ylitornio\n\nYlitornio (severosámsky \"Badje-Duortnus\", švédsky \"Övertorneå\") je obec ve Finsku v provincii Laponsko. Počet obyvatel obce byl v roce 2003 5 314. Rozloha obce je 2 207,18 km² (183,69 km² připadá na vodní plochy). Hustota zalidnění je 2,6 obyvatel na km².\n\n"}
{"id": "232839", "url": "https://cs.wikipedia.org/wiki?curid=232839", "title": "Pelkosenniemi", "text": "Pelkosenniemi\n\nPelkosenniemi je obec v provincii Laponsko ve Finsku. Počet obyvatel obce v roce 2003 byl 1180. Obec leží na území o rozloze 1880,38 km² (z čehož připadá 36,12 km² na vodní plochy). Hustota zalidnění je 0,6 obyvatel na km². Jazykem obce je finština.\n\nV Pelkosenniemi se narodil Andy McCoy (vl. jm. Antti Hulkko), kytarista finské skupiny Hanoi Rocks.\n"}
{"id": "232845", "url": "https://cs.wikipedia.org/wiki?curid=232845", "title": "Posio", "text": "Posio\n\nPosio je obec ve Finsku ležící na jihu provincie Lappi. Posiem prochází významná silnice E63. V obci žije 4 526 obyvatel. Rozloha obce je 3 541,45 km² (490,46 km² připadá na vodní plochy). Hustota zalidnění je 1,5 obyvatel na km². Jazykem obce je finština.\n\nNejvíce lidí v Posiu zaměstnává obec sama, hrnčířství Pentik a zemědělství (především produkce mléka).\n\n"}
{"id": "232851", "url": "https://cs.wikipedia.org/wiki?curid=232851", "title": "Salla", "text": "Salla\n\nSalla (do roku 1936 Kuolajärvi) je obec ve finské provincii Laponsko. Populace obce čítá 4970 obyvatel a její rozloha je 5878 km² (z čehož 134,85 km² připadá na vodní plochy). Hustota zalidnění je 0,8 obyvatel na km².\n\nV roce 1939, během zimní války vtrhly u Sally do Finska sovětské jednotky, ale byly zastaveny finskou armádou.\nČásti obce byly po válce postoupeny SSSR. Toto území se někdy nazývá \"Vanha Salla\" (Stará Salla). Během pokračovací války bylo sallské staré město na sovětské straně hranice. Během operace Polární liška byly napadeny sovětské pozice německou armádou. S pomocí finské 6. divize bylo dosaženo okupace všech postoupených území. Po pokračovací válce připadla Stará Salla opět SSSR.\n\n"}
{"id": "232854", "url": "https://cs.wikipedia.org/wiki?curid=232854", "title": "Fiat 124 Sport Spider", "text": "Fiat 124 Sport Spider\n\nFiat 124 Spider (Sport Spider) je dvoumístný sprotovní vůz automobilky Fiat, představený v listopadu 1966 v Turíně, vyráběný od roku 1965 až do roku 1985. Většina vozů byla určena pro export do USA. Fiat 124 Spider se stal nejúspěšnějším italským sportovním automobilem všech dob, figuroval ve výrobním programu značky Fiat dvacet let a bylo jej vyrobeno téměř 200 000 kusů.\n\nSport Spider a Fiat 124 Coupé, uvedené v roce 1967, byly postaveny na bázi Fiatu 124, používaly mnoho mechanických dílů. Spider měl podvozek i rozvor kratší. Za svůj úspěch vděčil nejen elegantnímu tvaru karoserie, kterou nenavrhoval nikdo jiný než Pininfarina, ale také skvělému motoru. Řadový čtyřválec 1500 cm³ poskytoval výkon 90 koní. Maximální rychlost dosahovala 165 km/h. V roce 1979 se začal instalovat dvoulitrový motor v souvislosti s předpisy regulující emisní hodnoty výfukových plynů. Vstřikování paliva bylo zavedeno v roce 1980. Vrcholným modelem se stal typ \"VX\" s přeplňovaným motorem. Výkon se zvýšil o 48 koní na 135 k. Maximální rychlost se také zvýšila na necelých 200 km/h. Výroba skončila v roce 1985, přičemž poslední modely se prodávaly pod označením Pininfarina namísto názvu 124 Spider. Další sportovní automobil značky Fiat se objevil až o deset let později.\n\nItalská firma Abarth upravila několik modelů pro soutěže rallye, kde dosahoval mnoho úspěchů. Mezi největší z nich patřila druhá a třetí příčka v rallye Monte Carlo 1974. Mezi typické znaky vozů \"Fiat 124 Abarth\" patřila černá kapota, speciální slitinová kola, menší nárazníky a střecha hard-top. Výroba verze Abarth probíhala v letech 1972 až 1975. Automobil dosahoval rychlosti 190 km/h. Zdvihový objem motoru byl 1756 cm³.\n\n"}
{"id": "232879", "url": "https://cs.wikipedia.org/wiki?curid=232879", "title": "Mucu (1920)", "text": "Mucu (1920)\n\nMucu (: 陸奥) byla bitevní loď japonského Císařského námořnictva, druhá ze dvou lodí třídy \"Nagato\". Pojmenována byla podle starobylé provincie Mucu na ostrově Honšú. Její stavba začala v loděnici v Jokosuce 1. června 1918, na vodu byla spuštěna 31. května 1920 a dokončena 24. října 1921.\n\nV červnu 1942 během bitvy u Midway byla \"Mucu\" součástí hlavního svazu admirála Isoroku Jamamota společně s bitevními loděmi \"Jamato\" a \"Nagato\", letadlovou lodí \"Hóšó\", křižníkem \"Sendai\", devíti torpédoborci a čtyřmi pomocnými loděmi.\n\nPři plavbě ve Vnitřním moři došlo 8. června 1943 na \"Mucu\" k mohutné explozi v muničním skladu číslo 3 asi 3 km na sever od dnešního památníku na ostrově Suó-Óšima. I když příčina výbuchu nebyla nikdy objasněna, prohlásila japonská vláda, že šlo o výbuch způsobený lidmi. Exploze byla tak silná, že okamžitě oddělila záď před dělovou věží číslo 3 od zbytku lodě a způsobila zaplavení kotelen a strojovny. Prakticky ihned se 163 metrů dlouhá přední část lodi převrátila na pravobok a potopila. Zemřelo 1100 mužů nejen z lodní posádky ale i včetně 140 instruktorů a kadetů z leteckého učiliště, kteří zde byli na seznamovací exkurzi. Záď se převrátila a zůstala na hladině ještě skoro 12 hodin, než dosedla na dno jen pár set metrů na jih od hlavní části vraku (). Zachráněno bylo jen 350 přeživších.\n\nIhned po výbuchu byla japonská flota mobilizována a hledala v malé zátoce nepřátelské ponorky, ale tato snaha vyšla na prázdno. Byla zahájena operace na vyzvednutí vraku, ale brzy byla zrušena. V červenci 1944 byla z Mucu vyzvednuta pouze munice a vyčerpáno cenné palivo. Po dalších 25 let zůstala Mucu nedotčena.\n\nAž mezi lety 1970 a 1978 byly prováděny pokusy o vyzvednutí vraku. Postupně byla vyzvednuta velká část přídě, kotvy, lodní šrouby, kormidlo, hlavní děla, celá záď a kompletní dělová věž číslo 4. Mnoho artefaktů je vystaveno v \"Muzeu památníku Mucu\" ve městě Tówa. Dělová věž číslo 4 je vystavena v bývalé námořní akademii v Etadžimě. Jedno z 140mm děl je k vidění v tokijské svatyni Jasukuni. Jedno 410mm dělo je vystaveno v Muzeu námořních věd v tokijské čtvrti Šinagawa.\n\nV současnosti leží zbytek vraku \"Mucu\" na pravoboku obrácen kýlem vzhůru pod úhlem 45° v hloubce 40 metrů. Část vraku nejblíže hladině je v hloubce jen 16 metrů, a tak i když není označená, lze ji snadno najít sonarem.\n\n"}
{"id": "232887", "url": "https://cs.wikipedia.org/wiki?curid=232887", "title": "Savukoski", "text": "Savukoski\n\nSavukoski (inarijskou sámštinou \"Suovâkuoškâ\", severosámsky \"Suovvaguoika\") je obec ve provincie Lappi ve Finsku. Počet obyvatel v roce 2003 činil 1 385 osob. Při rozloze 6 470,65 km² (z toho 49,27 km² vodních ploch) je hustota zalidnění 0,2 obyvatel na km².\n\nSavukoski je jedna z nejrozlehlejších a zároveň nejřidčeji osídlených obcí Finska. Územím obce protéká řeka Kemijoki. Nejčastějším zdrojem obživy je práce v lesnictví a chov sobů, kterých je v obci desetkrát více než lidí. Vzrůstá i turismus, převážně díky Národnímu parku Urho Kekkonena, jež se nachází na území Savukoski.\n\nNa území Savukoski na/v hoře Korvatunturi údajně žije Santa Claus (Joulupukki). Korvatunturi lze do češtiny přeložit jako Ucho (korva = ucho, tunturi = hora). Finským dětem se říká, že z Korvatunturi Santa Claus/Joulupukki slyší vše, co děti říkají, a také může zjistit, jestli jsou hodné, a zaslouží si dostat na vánoce dárky.\n\n"}
{"id": "232888", "url": "https://cs.wikipedia.org/wiki?curid=232888", "title": "Bernard Lietaer", "text": "Bernard Lietaer\n\nBernard Lietaer (1942 Belgie – 4. února 2019) byl odborník na mezinárodní finance a peněžní systémy. Byl propagátorem myšlenky, že místní společenství mohou mít užitek ze zavedení své vlastní měny, která je jako komplementární měna v oběhu společně s národní měnou.\n\nBěhem svého působení v Národní bance Belgie se Lietaer podílel na projektování a zavádění evropské měnové jednotky ECU, předchůdce eura.\n\nLietaer žil v Boulderu, Kalifornii a učil na Marpově centru pro obchod a ekonomii na Naropově univerzitě (\"Marpa Center for Business and Economics at Naropa University\").\n\nLietaer je autorem knihy „Budoucnost peněz“, která byla publikována i v českém jazyce (ISBN 80-968603-3-X). Hlavní myšlenkou zhruba 300stránkové knihy je právo na existenci doplňkové měny. Lietaer shrnuje její historii, detailně rozebírá její klady pro společnost. Obhajuje, že doplňková měna doplňuje spíše než konkuruje měně národní a vyzdvihuje ty její funkce, ve kterých národní měna selhává. Budoucnost peněz obsahuje i přehled z několika oblastí, kterých se hlavní téma dotýká (historické a náboženské aspekty peněz, informace, nezaměstnanost, demografický vývoj, konkurence verzus spolupráce, komunity, …) a s kterými se (podle autora) bude společnost potýkat v budoucnosti. Lietaer ukazuje i několik scénářů v závislosti na parametrech dnešních dominantních peněžních systémů a snaží se tak dokázat, že tyto jsou jednou z nejvíce určujících hybatelů společnosti.\n\n\n"}
{"id": "232889", "url": "https://cs.wikipedia.org/wiki?curid=232889", "title": "Scuderia Ferrari", "text": "Scuderia Ferrari\n\nScuderia Ferrari je oficiální název závodního oddělení automobilové společnosti Ferrari. \"Scuderia\" znamená italsky „stáj“ a \"Ferrari\" je jméno zakladatele této společnosti, Enza Ferrariho. V současnosti je jejím prezidentem John Elkann.\n\nSymbolem Ferrari je černý vzpínající se kůň na žlutém poli. Scuderia Ferrari byla založena v roce 1929 a do roku 1939 závodila pro Alfu Romeo. Samotný název Ferrari se poprvé objevil v závodech Formule 1 v roce 1948, prvním vozem byl typ 125.\n\nV nastávající sezóně (2019) tvoří závodní jezdeckou sestavu čtyřnásobný mistr světa Sebastian Vettel a Charles Leclerc, šampión GP3 2016 a F2 2017, který na místě závodního jezdce vystřídal bývalého šampiona a dlouholetého jezdce Ferrari Kimiho Räikkönena. Roli rezervních a testovacích pilotů budou zastávat Pascal Wehrlein, Brendon Hartley, Antonio Fuoco a Davide Rigon.\n\nScuderia Ferrari byla založena Enzem Ferrari v roce 1929. Ferrari pomáhal několika amatérským závodníkům v různých závodech a sám také trochu závodil ve vozech Fiat. Na nápad vytvořit závodní tým přišel při večeři 16. listopadu v Boloni, kde domlouval finanční výpomoc od bratrů Augusta a Alfreda Caniatových a bohatého amatérského závodníka Maria Tadiniho. Poté kolem sebe Ferrari shromáždil tým, do kterého patřilo až 40 závodníků, z nichž většina závodila s vozy Alfa Romeo 8C.\n\nV roce 1932 se Alfa Romeo dostala do ekonomických potíží a většina jejích závodních aktivit přešla právě na Scuderii Ferrari. V roce 1935 Enzo Ferrari a Luigi Bazzi zkonstruovali Alfu Romeo 8C Bimotore, která nesla znak Ferrari. Avšak v témže roce bylo znovu vytvořeno závodní oddělení Alfy Romeo, Alfa Corse. Do této doby ve Ferrari vyrostlo mnoho slavných závodníků (Tazio Nuvolari, Giuseppe Campari, Achille Varzi či Louis Chiron). V roce 1938 byl Enzo Ferrari jmenován ředitelem Alfa Corse. Ovšem poté, co zjistil, že Alfa chce získat jeho tým, tak z vedení Alfy Corse odstoupil. Jeho společnost byla přejmenována na Auto Avio Construzioni a začala vyrábět obráběcí stroje. Navíc s Alfou podepsal smlouvu, podle které nemohl po čtyři roky používat pro své výrobky jméno Ferrari.\n\nNavzdory této dohodě okamžitě začal pracovat na závodním voze Tipo 815. Tyto vozy byly navrženy Albertem Massiminem a staly se tak prvními opravdovými vozy Ferrari. Tyto vozy odjely v roce 1940 svůj první závod, Mille Miglia, ve kterém je řídili Alberto Ascari a Marchese Lotario Rangoni Machiavelli di Modena. Poté přišla 2. světová válka a Ferrari byl nucen přerušit závodní činnost. Ovšem i nadále pokračoval ve výrobě obráběcích strojů a v roce 1943 přestěhoval své ředitelství do Maranella, které však bylo o rok později vybombardováno.\n\nPravidla pro závody mistrovství světa byla vytvořena hned po skončení války, ale mistrovství mohlo být znovu obnoveno až za pár let; mezitím Ferrari obnovilo práce v Maranellu a vyrobilo dvanáctiválcový vůz Ferrari 125, který závodil v mnoha nemistrovských závodech. S tímto vozem debutoval v roce 1948 v Grand Prix Itálie Raymond Sommer a prvního vítězství s tímto vozem dosáhl Giuseppe Farina v menším závodě na okruhu Circuito di Garda.\n\nRoky 2000 až 2004 byly zcela ve znamení dominance týmu Ferrari a Michaela Schumachera, jemuž po celou tuto dobu stál po boku týmový kolega Rubens Barrichello. Zcela vypovídajícím výsledkem je pět jezdeckých a pět konstruktérských titulů za vítězství v mistrovství světa. Během těchto let Ferrari i Michael Schumacher znatelně překonali mnoho rekordů formule 1, od počtu mistrovských titulů, přes počet vítězství v grand prix, kvalifikacích, počet nejrychlejších kol až po nepřerušené série vyhraných závodů či závodů na stupních vítězů.\n\nDo týmu přišel místo Michalea Schumachera Kimi Räikkönen od McLarenu, Felipe Massa v týmu pokračoval po jeho boku. Nový vůz byl tajně odhalen, bez pozvání fotografů, 14. ledna a hned druhý den se pokračovalo v testování. Během předsezonního testování se nový vůz F2007 rychle zlepšoval a byl vždy na čele při různých společných testech všech týmů formule 1.\n\nKimi Räikkönen vyhrál první závod sezony v Melbourne a stal se tak dalším pilotem Ferrari, který dokázal vyhrát hned svůj první závod s tímto vozem. Po zklamání z malajské grand prix byl na řadě Bahrajn. Massa zvítězil a Räikkönen dojel třetí. Ovšem po tomto závodě se tým i jezdci propadli v celkové klasifikaci šampionátu za McLaren.\n\nŠpatnou zprávou pro Ferrari bylo, že jejich aerodynamický tunel byl těžce poškozen. Při testování se při vysoké rychlosti odlomil ocelový plech dopravního pásu, který simuloval cestu pod zmenšenou replikou vozu formule 1, a poškodil různé přístroje. Ferrari tak nemohlo použít nově připravované aerodynamické prvky do té doby, dokud nebude tunel opraven, což nakonec trvalo pár týdnů. Prozatím tak McLaren získal oproti Ferrari náskok ve vývoji. Po opravě tunelu se prakticky hned začalo pracovat na novém aerodynamickém balíku, díky kterému se po testech v Silverstone Ferrari opět vyrovnalo McLarenu.\n\nPři britské grand prix dominoval Räikkönen, Massa skončil po úžasné stíhací jízdě pátý. Poté, co mu na startu zhasnul motor musel startovat z posledního místa.\n\nDo Německa na evropskou grand prix přijelo Ferrari s přesvědčivě nejrychlejším vozem, Räikkönen získal pole position, Massa třetí místo. Ovšem hned po prvním kole začalo prudce pršet a všechny vozy musely jet do boxu na výměnu pneumatik. Kimi právě vjížděl k pit lane, ale dostal smyk a musel objet ještě další kolo na pnaumatikách na sucho. Massa zajel do boxu na výměnu kol, mezitím se do vedení dostal Markus Winkelhock. Ve 34. kole musel Räikkönen odstoupit kvůli problémům s hydraulikou. Massa i nadále vedl, i když měl potíže se silnými vibracemi ve voze, ale pět kol před cílem ho předjel Alonso.\n\nNásledující maďarská grand prix byla poskvrněna skandálem v týmu McLaren. Mechanici týmu Ferrari zapomněli na konci první kvalifikační části natankovat palivo do Massova vozu. Když si to Massa v druhé části uvědomil, zastavil na pit lane a nechal se odtlačit zpátky k boxu. Mezitím mu ale stačily pneumatiky natolik vychladnout, že do poslední části kvalifikace nedokázal postoupit. Nakonec startoval ze 14. místa na trati, kde se prakticky nedá předjíždět. Räikkönen měl startovat ze čtvrtého místa, ale díky Alonsovu trestu se posunul na 3. místo. Po startu se mu navíc ve třetí zatáčce podařilo předjet BMW Nicka Heidfelda. Na druhém místě zůstal až do konce závodu, přestože sváděl souboj o první místo s Lewisem Hamiltonem. Massa závod dokončil na 13. místě.\n\nNásledovala třítýdenní pauza před tureckou grand prix, ve které vozy Ferrari dominovaly. Massa startoval z pole position, Räikkönen ze třetího místa, ale ještě před první zatáčkou se dostal na druhé místo. Toto pořadí zůstalo do konce závodu stejné a Massa s Räikkönenem získali své druhé dvojité vítězství.\n\nPro vozy Ferrari nezačala italská grand prix moc přívětivě. Räikkönen měl při tréninku těžkou nehodu, při které si pohmnoždil krk, ale do závodu mohl nastoupit. V kvalifikaci oba vozy skončily až za McLareny a v závodě jim nestačily. Massa musel kvůli poruše zadního zavěšení odstoupit v 10. kole. Räikkönen skončil na třetím místě za oběma McLareny.\n\nV následujícím týdnu se rozhodovalo o potrestání McLarenu ze zneužívání technických údajů Ferrari ve svůj prospěch. McLaren byl ze šampionátu vyloučen a dostal pokutu 100 milionů amerických dolarů. Ferrari se tak otevřela cesta k vítězství v Poháru konstruktérů. V nedělním závodě v Belgii získalo Ferrari double, když Räikkönen zvítězil a Massa dojel na druhém místě. Ferrari si tím zajistilo vítězství v šampionátu konstruktérů.\n\nPoté se šampionát přestěhoval do Asie. Závod v Japonsku, který se jel za velmi prudkého deště vyhrál Hamilton a upevnil si tak vedení v mistrovství světa. Räikkönen skončil třetí a měl tak do posledních dvou závodů ještě šanci získat titul. Massa dokončil závod na 6. místě, po pěkném souboji s Robertem Kubicou v závěrečných kolech závodu.\n\nRäikkönen vyhrál i poslední dva závody v Číně a v Brazílii a získal svůj první titul mistra světa formule 1, o jediný bod před dvojicí pilotů McLarenu - Hamiltonem a Alonsem. Massa skončil v brazilské grand prix na druhém místě a v celkové klasifikaci šampionátu obsadil 4. místo.\n\n12. listopadu 2007 Ferrari oznámilo odchod Jeana Todta z vedoucího postu týmu. Ve funkci šéfa týmu ho nahradil Stefano Domenicali.\n\nV sezóně 2008 celý tým mnohokrát chyboval, přesto se jeho jezdcům s vozem F2008 podařilo získat pohár konstruktérů. Tento rok bojovali oba jezdci, Felipe Massa i úřadující mistr Kimi Räikkönen, o titul mistra světa, ale blíže mu byl tentokrát Massa. Šance na zisk titulu zhatily oběma jezdcům technické závady, jezdecké chyby i chyby týmu. Massa měl do ještě posledního závodu velkou šanci, ale nakonec boj o titul prohrál s Hamiltonem o jeden bod.\n\nPo změně pravidel v oblasti aerodynamiky se nedostal v prvních třech závodech sezóny ani jeden z jezdců s vozem F60 na body. Zásadní průlom přinesla až bahrajnská grand prix, z níž si Kimi Räikkönen odvezl tři body. Další zásadní zlepšení přišlo v Monaku v podobě pódiového umístění finského pilota, vrcholem sezónních úspěchů bylo jeho vítězství ve velké ceně Belgie. Veškeré úspěchy sezóny nakonec stačily pouze na čtvrté místo v poháru konstruktérů.\n\nV nepříliš úspěšné sezóně utrpěl tým další ránu v Maďarsku, kde byl během kvalifikace těžce zraněn loňský vicemistr Felipe Massa. Jelikož se Brazilec do konce sezóny již na start nemohl postavit, hledal tým náhradu nejprve v týmovém poradci, expilotu Michaelu Schumacherovi, který nakonec sedačku odmítl pro bolesti krčního svalstva. Testovací jezdec, Ital Luca Badoer se jako dobrá volba neosvědčil, a tak byl po dvou závodech nahrazen svým krajanem Giancarlem Fisichellou, který se blýskl vítězstvím v kvalifikaci a konečným druhým místem v Belgii ve voze týmu Force India. Ten v sedačce vydržel až do konce sezóny, byť bez zisku jediného bodu.\n\nTým startoval s vozem F10 v sestavě Felipe Massa a Fernando Alonso, jemuž musel uvolnit místo Kimi Räikkönen. Alonso neproměnil svou šanci na zisk titulu a skončil druhý za Sebastianem Vettelem. V poháru konstruktérů skončilo Ferrari na třetím místě.\n\nJezdecká sestava totožná s předcházející sezónou vybojovala opět třetí místo v poháru konstruktérů a pouze jediné vítězství pro vůz 150º Italia ve Velké ceně Velké Británie.\n\nS vyrovnanými, ale nepříliš oslnivými výsledky vozu F2012 byl Fernando Alonso až do posledního závodu v boji o titul, který nakonec opět prohrál ve prospěch nově trojnásobného mistra světa Sebastiana Vettela. S výsledky Felipeho Massy dosáhl tým na druhé místo mezi konstruktéry.\n\nJiž po čtyři roky nezměněná jezdecká sestava dosáhla s vozem F138 na dvě vítězství, několik pódiových umístění, opět ovšem nestačila na dominujícího Sebastiana Vettela na Red Bullu. Tým skončil na třetím místě v poháru konstruktérů.\n\nSestava složená ze dvou nejzkušenějších pilotů ve startovním poli, bývalých mistrů Kimiho Räikkönena a Fernanda Alonsa nedokázala s málo konkurenceschopným vozem F14 T naplnit očekávání do nich vkládaná, navíc poprvé od roku 1993 nevyhrál tým ani jeden závod sezóny. Výsledkem bylo čtvrté místo v poháru konstruktérů a až šesté a dvanácté místo v poháru jezdců.\n\nPro tyto neuspokojivé výsledky proběhla v týmu výrazná obměna vedení. Již během sezóny byl ve funkci šéfa týmu Stefano Domenicali nahrazen Marco Mattiaccim, jenž už s koncem sezóny musel uvolnit místo svému nástupci Maurizio Arrivabenemu. Změny se však nedotkly pouze postu šéfa týmu, dlouholetý prezident automobilky Luca di Montezemolo ve své funkci skončil a jeho místo převzal Sergio Marchionne, dosavadní výkonný ředitel koncernu Fiat. Restrukturalizace se též projevila na postech zodpovědných za vývoj vozu, tým opustil dosavadní šéfdesigner Nicholas Tombazis společně s jedním z technických ředitelů, Patem Fryem, čímž plnou zodpovědnost nad technickým oddělením převzal James Allison.\n\nKoncem předchozí sezóny byl oznámen příchod čtyřnásobného šampiona Sebastiana Vettela z týmu Red Bull Racing na místo Fernanda Alonsa, který naproti tomu přijal nabídku obnovené spolupráce McLaren Honda. Jako druhý jezdec Scuderie pokračoval Kimi Räikkönen, jenž s Vettelem již dříve udržoval přátelský vztah. Sezóna avizovaná jako přechodná po výměně klíčových postů ve vedení předčila očekávání, nová posila týmu dojela s vozem SF15-T pro tři vítězství. V sezóně, které jinak dominoval tým Mercedes AMG Petronas, získalo Ferrari druhé místo v poháru konstruktérů s oběma piloty v celkovém pořadí šampionátu jezdců přímo za týmovou dvojicí Mercedesu.\n\nDo sezóny vstupovala stáj s mistrovskými ambicemi, které postupně přešly ve zklamání. Přes povzbudivé výsledky v předsezónních testech a slibné výkony v úvodních závodech sezóny se nedařilo Sebastianu Vettelovi a Kimimu Räikkönenovi s vozem SF16-H stabilně konkurovat jezdecké dvojici Mercedesu Nicu Rosbergovi a Lewisi Hamiltonovi. Bez jediného vítězství v rekordním počtu 21 závodů sezóny se Ferrari propadlo na třetí místo mezi konstruktéry ve prospěch Red Bull Racingu.\n\nZměna aerodynamických pravidel týmu patrně sedla a vůz SF70H působil od počátku sezóny jako velmi konkurenceschopný materiál k boji o oba mistrovské tituly. Sebastian Vettel byl po 12 závodů v čele šampionátu, vlivem série nepříznivých událostí v druhé polovině sezóny (nešťastná kolize v Singapuru vyřadivší oba vozy na samotném startu, opakované selhání techniky) však nedokázal udržet naději na zisk titulu do posledního závodu a boj o titul s Lewisem Hamiltonem na Mercedesu předčasně prohrál. Výsledek 522 bodů v poháru konstruktérů byl pro tým sice rekordním od zavedení nového bodového systému v roce 2010, na lepší než druhé místo to však opět nestačilo.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "232890", "url": "https://cs.wikipedia.org/wiki?curid=232890", "title": "Bohumír Kozák", "text": "Bohumír Kozák\n\nBohumír Kozák (pokřtěn jako Božimír František, používal ale jméno Bohumír, 4. prosince 1885, Velká Lhota u Dačic – 1. dubna 1978, Praha) byl český architekt, představitel funkcionalismu, teoretik architektury a ochránce památek.\n\nNarodil se na evangelické faře ve Velké Lhotě u Dačic v rodině faráře ThDr. Františka Kozáka (1857–1926). Měl mladší bratry Jana Blahoslava (1888–1974) a Ladislava (1900–1988). Ten rovněž vystudoval architekturu a poté spolupracoval se svým bratrem na některých jeho projektech.\n\nDětství prožil v Čáslavi. Vyrůstal ve staré českobratrské rodině, což mu vštípilo svébytný žebříček hodnot, kterým se řídil celý život.\n\nV červenci 1920 se oženil s Drahomírou (Drážou) Havelkovou (*1898), se kterou měl tři děti.\n\nMezi roky v letech 1903–1909 vystudoval České vysoké učení technické v Praze. Byl žákem Josefa Schulze a Jana Kouly. Svá studia ukončil získáním titulu doktor technických věd.\n\nPo ukončení studia pracoval v ateliérech Josefa Schulze, Jana Kouly, Osvalda Polívky nebo Antonína Balšánka. Pak pracoval jako hlavní architekt ve stavební firmě Vávlava Nekvasila. V roce 1915 složil zkoušku úředne oprávněného civilního inženýra. Působil rovněž jako redaktor časopisu \"Stavba\". Po první světové válce spoluzaložil projekční ateliér \"Dušek – Kozák – Máca.\"\n\nJeho první práce jsou provedeny ve stylu klasicistní secese. Později prošel vlivy dekorativního kubismu aby dospěl k puristickému funkcionalismu.\n\nSpolu s akademikem Stanislavem Bechyně vypracoval řadu návrhů na přemostění Nuselského údolí. Nebyl jenom praktik, ale představil se i jako autor knih \"Architekt na cestách\", \"Mluva pražské architektury\", \"Poklady pražské architektury a řady dalších\".\n\nAngažoval se v Klubu Za starou Prahu, jehož byl v letech 1963–1976 předsedou. S Emanuelem Pochem vydal v roce 1972 jedno z mimořádně zdařilých pragensií označených jako uměleckohistorický katalog \"Praha – kamenný sen\", ve kterém zúročil svou mimořádnou kreslířskou zdatnost a znalosti historika. Byl zvolen čestným členem tohoto významného kulturního spolku a zasazoval se o záchranu pražských památek. Bylo to například prosazení myšlenky Strahovského tunelu místo původně navrhovaného Malostranského tunelu, spolupracoval na záchraně kláštera Na Slovanech, prosadil zachování přírodního břehu Kampy a urputně, ale nakonec marně, bojoval o záchranu nádraží Těšnov.\n\nZprvu byl ve své tvorbě ovlivněn dekorativním kubismem, později se z něj stal funkcionalistický purista. Jeho největším dílem byla stavba rozsáhlého a ve své době ojedinělého komplexu Masarykových domovů 1926–1934, nyní Thomayerova nemocnice v Krči. Tento areál je významným dokladem meziválečné architektury. Mezi jeho další díla patří Ústav mateřství v Krči, Palác Avion (Palác Luxor), studentské koleje Budeč a Dejvice, palác Příkopy s pasáží a bývalým kinem Sevastopol, českobratrský kostel na náměstí Před bateriemi v Střešovicích, dále v Libni a především v Nuslích. Je též autorem kostela Českobratrské církve evangelické v Poličce, fary evangelického sboru v Poděbradech, hospodářské školy v Čáslavi a banky v Kolíně.\n\npravděpodobně je také autorem:\n\nVedle realizovaných objektů vytvořil též návrhy, které ovšem nebyly posléze investory vybrány k realizaci.\n\n\n\nBohumír Kozák je rovněž autorem kreseb pražské architektury, které jsou zveřejněny v publikacích:\n\n\n"}
{"id": "232892", "url": "https://cs.wikipedia.org/wiki?curid=232892", "title": "2. slovenská fotbalová liga", "text": "2. slovenská fotbalová liga\n\n2. slovenská fotbalová liga (oficiálním názvem DOXXbet liga) je druhá nejvyšší slovenská fotbalová liga. Do roku 2011 se jmenovala 1. liga. Před rozdělením Československa měla 16 týmů a název Slovenská národná futbalová liga).\n\nDruhá liga se od ročníku 2007/08 hrála stejným modelem jako 1. slovenská fotbalová liga, jen s tím rozdílem že na konci ročníku vypadly dva kluby. Celkově se tak odehrálo 33 kol, v podzimní části 18 kol a v jarní 15.\nZ 2. ligy sestoupily vždy dva kluby, jejichž místo zaujali vítězové z 3. ligy (skupiny Západ a Východ).\n\nV roce 2014 se liga reorganizovala, vznikly 2 skupiny (Západ a Východ) se 12 týmy v každé z nich. Důvodem byla snaha o snížení nákladů jednotlivých mužstev (např. na cestování). Oficiální název zní DOXXbet liga (sponzorský název podle sázkové kanceláře DOXXbet).\n\nV základní části týmy v každé skupině odehrají mezi sebou 22 zápasů systémem každý s každým. 6 nejlepších mužstev z obou skupin postoupí do celorepublikové nadstavbové (mistrovské) části, kde spolu odehrají celkem 12 kol (6 doma a 6 venku). Do této nadstavby si přenesou body ze základní části. Vítěz nadstavbové části si vybojuje postup do 1. slovenské ligy. Mužstva na 7.-12. místě po skončení základní části odehrají ještě 10 kol (5 zápasů doma a 5 venku) se soupeři v dané skupině. Tým na posledním místě v každé skupině po odehrání těchto 10 kol z ligy sestoupí.\n"}
{"id": "232894", "url": "https://cs.wikipedia.org/wiki?curid=232894", "title": "Cabinda", "text": "Cabinda\n\nCabinda je historická oblast v jihozápadní Africe. Ze severu dělí Cabindu 201 km dlouhá hranice od Konga. Z jihu je od zbytku Angoly, k níž administrativně náleží, oddělena územím Demokratické republiky Kongo (do r. 1997 Zair), tvoří tak tzv. exklávu. Na západě je ohraničena Atlantským oceánem, v jehož šelfu se u pobřeží Cabindy nachází jedny z největších světových nalezišť ropy. Byly objeveny v roce 1954, těženy jsou od roku 1968. Specifická politicko-geografická poloha ve spojení s přírodním bohatstvím je v oblasti dlouhodobým zdrojem napětí.\n\n\nCabinda je oblastí velmi bohatou na přírodní zdroje. Z pobřežního šelfu se v současnosti těží okolo 700 tisíc barelů ropy denně, což odpovídá téměř 1/10 množství vytěženého Saúdskou Arábií. 40 % ropy těží angolská státní firma Sonangol; největší soukromou těžařskou firmou v oblasti je italský koncern Agip. V Cabindě je také rozšířena těžba kvalitních dřevin, úrodná delta řeky Kongo poskytuje skvělé podmínky pro pěstování kávy a kakaa.\n\nCabinda jako samostatný správní celek vznikla spojením tří království: N'Goyo, Loango and Kacongo. Ty do poloviny 15. století kontroloval Manikongo, konžský král. Od 16. století si Portugalci, Nizozemci a Angličané ustavovali v Cabindě své obchodní stanice.\n\nV roce 1885 byl smlouvou ze Simulambuco ustaven nad Cabindou portugalský protektorát. Byla nezávislá na Angole, dokonce s ní nakrátko měla přímou hranici tvořenou řekou Kongo. Ještě v témže roce bylo na Berlínské konferenci o Africe rozšířeno území Konga až do ústí stejnojmenné řeky, a tak Cabindu od Angoly oddělilo.\n\nProti portugalské koloniální nadvládě se v 60. létech 20. století ustavila ozbrojená separatistická organizace FLEC (Front for the Liberation of the Enclave of Cabinda). V jejím čele stáli Nzita Henriques Tiago a Antonio Bento Bembe. Cabinda byla od Portugalska oddělena 11. listopadu 1975 současně se zbytkem Angoly tzv. Alvorskou dohodou. Ta však byla odmítnuta veškerou Cabindskou politickou reprezentací, FLEC kontinuálně přešel na ozbrojený boj proti státu Angola, byl při tom podporován Zairem (DRK). Vytvořila se také exilová vláda Cabindy v Paříži.\n\nOd té doby probíhala na území Cabindy občanská válka, Angola se stala členem východního bloku a MPLA, významná organizace bojující se separatisty (a dodnes vládnoucí angolská politická strana) byla složená mj. i z kubánských vojáků. V roce 2003 byla zřízena komise OSN, která konstatovala porušování lidských práv a násilí na civilistech v Cabindě. Značná část FLECu je již zdecimovaná (i v souvislosti s vývojem v Kongu) a guerillové boje ustávají.\n\nDne 12. 7. 2006 oznámil Antonio Bento Bembe, že FLEC se chystá složit zbraně a jednat o nezávislosti mírovou cestou. Pro tyto účely založil Cabindské forum za dialog, které má za cíl dojednat s Angolou podmínky autonomie Cabindy. Většina členů FLECu však zastává názor, že k těmto krokům Bembe nemá mandát. Další vývoj v oblasti lze proto těžko předvídat.\n"}
{"id": "232896", "url": "https://cs.wikipedia.org/wiki?curid=232896", "title": "Hammingova vzdálenost", "text": "Hammingova vzdálenost\n\nHammingova vzdálenost je nejmenší počet pozic, na kterých se řetězce stejné délky daného kódu liší, neboli počet záměn, které je potřeba provést pro změnu jednoho z řetězců na druhý.\n\nNapříklad pro binární slova (čísla) je tato vzdálenost počet bitů, ve kterých se daná slova liší.\n\nPro dva vektory a a b rozměru \"n\" je Hammingova vzdálenost dána vztahem\nkde formula_2 a formula_3 jsou složky vektorů a a b.\n\n 1010101010\n"}
{"id": "232897", "url": "https://cs.wikipedia.org/wiki?curid=232897", "title": "Enontekiö", "text": "Enontekiö\n\nEnontekiö (severosámsky \"Eanodat\", inarijskou sámštinou \"Iänudâh\", švédsky \"Enontekis\") je obec a správní oblast ve finské provincii Laponsko. V oblasti žije 1 900 lidí (k prosinci 2015). Její rozloha je 8 391,5 km², z čehož je 441 km² vodních ploch. Hustota zalidnění je 0,2 obyvatel na km². Největší vesnicí oblasti Enontekiö je s asi 560 obyvateli obec Hetta (severosámsky \"Heahttá\"). Oblast má dva úřední jazyky: finštinu a severní sámštinu.\nNa území oblasti Enontekiö, v severozápadním cípu oblasti, se nachází největší finský vodopád, Pihtsusköngäs, a nejseverozápadnější obec Finska Kilpisjärvi, jež je také trojmezím Finska, Švédska a Norska.\nDíky nižším cenám jezdí do Enontekia nakupovat mnoho Norů.\n\nZ Enontekiö pocházel sámský spisovatel, hudebník a umělec Nils-Aslak Valkeapää.\n"}
{"id": "232900", "url": "https://cs.wikipedia.org/wiki?curid=232900", "title": "Čerchov", "text": "Čerchov\n\nČerchov () je hora v jihozápadních Čechách, s nadmořskou výškou 1042 m je nejvyšším bodem Haltravské hornatiny, celého Českého lesa a okresu Domažlice. S prominencí 527 metrů jde o desátou nejprominentnější horu v Česku. Vypíná se necelé 2 km od německých hranic přibližně 12 km jihozápadně od Domažlic, na trojmezí katastrů obcí Česká Kubice, Pec a Chodov. Průměrná roční teplota vzduchu na Čerchově činí 4,2 °C, průměrný roční úhrn srážek 1168 mm.\n\nNa vrcholu stojí vojenská betonová věž vysoká přes 30 metrů a kamenná Kurzova rozhledna z roku 1905, vysoká 24 metrů, s výborným výhledem (za ideálních podmínek až na Alpy). Její základní kámen byl slavnostně položen 23. května 1904. Věž byla financována ze sbírek, které byly prováděny již od roku 1902 za účelem nahrazení původní dřevěné věže novou věží kamennou. Předání věže veřejnosti se uskutečnilo 16. července 1905 a byla nazvána Kurzovou věží na počest svého příznivce profesora Dr. Viléma Kurze, který se však otevření již nedožil.\n\nDo roku 1990 byl přístup nemožný, vojenské objekty na vrcholu byly přísně tajné. Byla jen přístupná přes pozemek vojenského útvaru. Během války používala objekty na Čerchově německá armáda jako pozorovatelnu.\n\nV současnosti je přístup snadný z rozcestí Pod Čerchovem, kam se lze dostat po červené značce z České Kubice (6 km) a Capartic (4 km) nebo po modré značce z Černé Řeky (3 km). Od rozcestí vede zelená značka vzhůru k jihu do sedla mezi Čerchovem a Skalkou. Na vrchol Čerchova vede od České studánky tzv. Hanova stezka. Kamenné schody a upravený terén této stezky vinoucí se mezi skalkami je dosud patrný. Severovýchodně vrcholu pramení v minulosti upravený pramen Emerichovy studny.\n\nSoučasná skladba lesního porostu je převažující dřevina smrk, z jehličnatých dřevin je to dále borovice, jedle a modřín. Z listnatých dřevin je hlavní dřevinou buk, dále pak bříza, olše, javor, dub. Roste zde mnoho vzácných rostlin, například, česnek medvědí, rosnatka okrouhlolistá, ojediněle i horské rostliny jako plavuň pučivá. Na březích potoků se vyskytuje ďáblík bahenní, oměj pestrý.\n\nZachovalé lesy na úbočích hory jsou chráněny jako národní přírodní rezervace Čerchovské hvozdy. Na severovýchodním úbočí se nachází menší přírodní rezervace Bystřice.\n\nMezi stálou sestavu živočichů patří jelen lesní, daněk evropský, srnec, prase divoké, zajíc, králík divoký, kuna lesní aj. K nejběžnějším dravcům náleží káně lesní, poštolka obecná.\n\n"}
{"id": "232901", "url": "https://cs.wikipedia.org/wiki?curid=232901", "title": "Jablunkovské šance", "text": "Jablunkovské šance\n\nJablunkovské šance jsou pásem opevnění budovaným podél slezské zemské hranice proti Turkům. Hlavní pevnost se nacházela v Jablunkovském průsmyku v Mostech u Jablunkova, menší objekty se nacházely v Bukovci, Hrčavě, Javořince, Svrčinovci (tzv. Alte Schanze – Staré šance) a Čierném (Hayducké šance, nebo také Hrnčiarské šance).\n\nDá se předpokládat, že již ve 14. století bylo v místě pozdějších šancí vystavěno jakési opevnění. V roce 1474 dal král Matyáš Korvín vybudovat cestu průsmykem a to se svolením samotných těšínských Piastovců.\n\nVýznam cesty ještě více vzrostl od roku 1494, kdy se tudy začala formanskými vozy dopravovat slovenská měď do Vratislavi a dále do Gdaňska. V roce 1529, kdy hrozilo nebezpečí vpádu tureckých vojsk, se zde začalo budovat opevnění. Tak vznikly šance, jejichž obrana byla svěřena tzv, vybraňcům. Byli to goralé z okolních vesnic, kteří za své služby na těšínsko-uherské hranici užívali určitých výsad. Významnou úlohu měly tyto šance za třicetileté války. V roce 1626 obsadil průsmyk generál Mansfeld, který pod tlakem vojenskopolitické situace Slezsko opustil. V tomtéž roce sloužilo na šancích 382 osob převážně z blízkého okolí. Kněžna Alžběta Lukrécie povolala z poddanských osad každého šestého poddaného, a proto byli tito lidé zváni \"vybraňci\". Došlo rovněž ke vzniku šancí na Hrčavě a v Javořince, takže opevnění včetně vrchu Gírové tvořila souvislý pás. K obnově bylo použito 19 000 kmenů silných stromů.\n\nV roce 1638 byly šance Uhry zcela rozbořeny. Když však v roce 1642 začalo hrozit nebezpečí vpádu švédských vojsk, dala těšínská kněžna Alžběta Lukrécie staré šance urychleně obnovit. Mimo to bylo na vhodném místě postaveno nové opevnění, zvané \"velká šance\", které později tvořilo základ všech zdejších obranných systémů.\n\nPo skončení třicetileté války však začalo opevnění opět chátrat. V roce 1663 bylo šancmistrem Janem Jakubem Samblem znovu obnoveno a v roce 1672 prohlášeno za zemskou pevnost. Od roku 1678 zde působila stálá vojenská posádka, která pak v roce 1688 odrazila útok uherských stoupenců Thökölyho. Ještě v letech 1703 a 1704 se tu opět bojovalo proti uherským povstaleckým jednotkám, které vedl sedmihradský vévoda František II. Rákóczi. Oba usilovali o vymanění Uher z nadvlády Habsburků.\n\nHlavní část chátrajícího opevnění byla v letech 1724–1729 přestavěna na pevnost. Měla pětipaprskový půdorys a byly zde také vystavěny kasárny, skladiště a další budovy. Valy a zákopy byly zpevněny kamenným zdvihem.\n\nVýznamnější strategickovojenskou úlohu však šance již později nesehrály. Naposledy byly opraveny a rozšířeny v roce 1808, ale pak již chátraly. V roce 1848 byla pouze dvanáctičlenná posádka zahnána Kossuthovými stoupenci a narychlo ozbrojení obyvatelé Jablunkova zamezili uherským revolucionářům v dalším postupu do Slezska. Od téhož roku byly pak šance opuštěny, kameny z jejich staveb postupně rozebrány pro stavby a opravy domů místního obyvatelstva. Přesto je místo, kde se šance nacházely, i díky své příznivé poloze, navštěvováno turisty.\n\nV současnosti jsou šance chráněným územím a jsou stále dobře patrné v terénu. Zachovaly se bývalé příkopy s valy, zbytky hradeb z původního opevnění a obranným příkopem.\n\nV dobách míru na šancích sloužili horalští vybraňci pod velením hejtmana, který byl jejich správcem a soudcem. Vybraňci byli obdařeni podobnými výsadami jako v Čechách Chodové. Byli například osvobozeni od roboty a v okolních lesích byli neomezenými pány. Tyto oddíly byly zrušeny až v roce 1829.\n\n\n"}
{"id": "232902", "url": "https://cs.wikipedia.org/wiki?curid=232902", "title": "Kittilä", "text": "Kittilä\n\nKittilä (severosámsky \"Gihttel\", inarijskou sámštinou \"Kittâl\") je finská obec v provincii Laponsko a rekreační letovisko 130 km severně od Rovaniemi. V roce 2017 zde žilo přes 6 300 obyvatel. Kittilä se rozkládá na území 8 280,68 km² (153,85 km² připadá na vodní plochy). Hustota zalidnění činí 0,7 obyvatel na km².\n\nNa území Kittilä se nachází lyžařské středisko Levi, které se hodí jak pro sjezdové lyžování, tak pro výlety na běžkách. Oblíbeným cílem pěších výletů je hora Kätkätunturi.\n\nV červnu 2006 bylo oznámeno, že kanadská důlní společnost Agnico-Eagle Mines v Kittilä otevře nový zlatý důl. Po dokončení stavebních prací bude tento důl největším zlatým dolem Evropy. Podle odhadů odborníků jsou v dole zásoby přinejmenším tří milionů uncí čistého zlata (asi 1,8 mld USD). Očekává se, že důl bude produkovat v průměru 150 000 uncí zlata ročně minimálně 13 let.\n\nV Kittilä se nachází rovněž letiště. Jeho terminál byl 27. června 2006 těžce poničen při požáru.\n\n\n"}
{"id": "232905", "url": "https://cs.wikipedia.org/wiki?curid=232905", "title": "Levi", "text": "Levi\n\nLevi je jedno z největších sportovní středisek ve finském Laponsku. Rozprostírá se na stejnojmenné hoře, která se tyčí do výše 531 m n. m., a v jejím okolí. Středisko je zaměřeno na zimní (sjezd, běh na lyžích) i letní sporty.\n\nSportovní areál Levi se nachází na území obce Kittilä a je dostupný z letiště v Kittilä, z vlakové stanice v Kolari a po silnici.\n\nNedaleko Levi se nachází častý cíl pěších výletů, hora Kätkätunturi. Kousek od lyžařského střediska je sněžná vesnice Lainio, kde je možné zhlédnout sněhové domy, přenocovat ve sněhovém hotelu, nebo dokonce uspořádat svatbu.\n\nNa hoře se nachází celkem 48 sjezdových tratí (z nichž 15 je osvětlených) a 26 vleků. Největší výškový rozdíl sjezdovky je 325 m a nejdelší trať měří 2,5 km. V Levi je asi 230 km běžkařských tratí a 750 km tratí pro sněžné skútry a motorové saně. Zimní sezóna je v Levi velmi dlouhá, začíná většinou v půli října a končí začátkem června.\n\nOblíbeným sportem v létě je sjezd na kolech ale i pěší turistika, tenis v dolní části areálu aj.\n\n"}
{"id": "232906", "url": "https://cs.wikipedia.org/wiki?curid=232906", "title": "Četník v New Yorku", "text": "Četník v New Yorku\n\nČetník v New Yorku (1965) je druhý díl série francouzských filmů o četnících z francouzského města Saint-Tropez z 60., 70., a 80. let 20. století.\n\nČetníci z policejní stanice jsou vybráni, aby reprezentovali četnictvo za Francii na mezinárodním sjezdu policie v New Yorku. Cruchotova dcera Nicole chce jet se svým tatínkem, který jí to ale nechce dovolit. Nicole se i přes zákaz vydá za četníky, kteří z přístavu odplouvají lodí France.\nNicole se na loď dostane jako černý pasažér. Cruchot ji několikrát spatří a je považován za blázna. Na lodi četníci soupeří v různých disciplínách s jejich italskými protějšky. Ti je jak v kuželkách, tak třeba ve stolním fotbálku poráží, a Francouzi jsou jim pro smích. Cruchot se ostatní četníky snaží naučit anglicky, sám ale umí velmi špatně. Zde se objevuje proslulá věta \"My flowers are beautiful\". Jeden z četníků, Fougasse, onemocní a po doplutí do New Yorku je odvezen do nemocnice. V New Yorku je Nicole odhalena, ujme se jí ale americký novinář Frank, který je fascinován jejím životním příběhem. Nicole mu totiž namluví, že je sirotek a vždy chtěla vidět Ameriku. Cruchot svoji dceru několikrát zahlédne, když to pak všem ostatním tvrdí, je poslán k psychiatrovi. Četníci mají různý program, prohlížejí si New York, hrají baseball s Italy, chodí na přednášky… Když se ale Nicole zalíbí jednomu italskému důstojníkovi a jejich společné foto dá Novinář Frank do novin, Cruchot pozná, že Nicole je opravdu v New Yorku a vydá se pro ni do čínské čtvrti, kde Nicole bydlí u Italových příbuzných. Když ji odvede pryč, Italové udělají poplach, myslí si, že to byl únos. Po Nicole pátrají všichni policisté a Cruchot, aby neměl ostudu, ji musí ukrývat. Když odlétají letadlem četníci domů, podaří se Cruchotovi do letadla dostat i svoji dceru a všichni se šťastně dostanou domů.\n"}
{"id": "232908", "url": "https://cs.wikipedia.org/wiki?curid=232908", "title": ".222 Remington", "text": ".222 Remington\n\n.222 Remington je puškový náboj se středovým zápalem uvedený na trh v roce 1950 v USA. Jedná se o první komerční bezokrajový náboj vyrobený v USA. Vyrobil ho Mike Walker. Jednalo se o zcela novou konstrukci, nebyla odvozena od žádného předchozího náboje.\n\n.222 Remington byl poprvé představen v opakovací pušce Remington 722 a okamžitě dosáhl úspěchu. V té době bylo velmi neobvyklé, aby sériově vyráběné pušky dosahovaly na vzdálenost 100 yardů (91 m) rozptylu do 1 úhlové minuty bez jakéhokoliv tuningu. Přesnost a z balistického hlediska velmi plochá trajektorie letu tohoto náboje měla za následek, že se začal velice rychle používat pro lov malé škodné a pro benchrest shooting. Po několik desetiletí se jednalo o nejlepší náboj pro dané disciplíny. Sice existovaly výkonnější náboje, zejména .220 Swift a .22-250 Remington, které měly větší dostřel. Ale vzhledem k tomu, že se do nich dávalo více střelného prachu (do .222 Remington průměrně 25 grainů prachu, do .22-250 průměrně 41 grainů a do .220 Swift 46 grainů), což má za následek vyšší cenu, větší zpětný ráz a větší opotřebení hlavně.\n\nTento náboj je velmi populární i v Evropě. Jako první výrobce zde představila tuto munici a zbraně pro ni komorované firma Sako. Němečtí a rakouští lovci si ho velmi rychle oblíbili pro lov menší vysoké zvěře.\n\nPro použití na benchrest shooting byl tento náboj překonán nábojem 6 mm PPC, který byl vytvořen speciálně pro tuto disciplínu.\n\nPro ostatní použití se místo něj používá civilní verze náboje 5,56 × 45 mm označovaná jako .223 Remington. Ta je částečně odvozena z náboje .222 Remington (pro historii vývoje viz 5,56 × 45 mm nebo .223 Remington)\n\n\n\n\n\n"}
{"id": "232909", "url": "https://cs.wikipedia.org/wiki?curid=232909", "title": "Kolari", "text": "Kolari\n\nKolari je obec na západě finského Laponska při hranici se Švédskem na řece Torniojoki.\nPočet obyvatel obce je 3 908. Její rozloha je 2 618,26 km, z čehož 55,57 km připadá na vodní plochy. Hustota zalidnění činí 1,5 obyvatele na km. Místní železniční stanice je nejsevernější stanicí Finska. na území Kolari se nachází Ylläs, jedno z nejoblíbenějších lyžařských center Finska. Je zde také největší bažina ve Finsku s tisíciletým pralesem.\n\n"}
{"id": "232913", "url": "https://cs.wikipedia.org/wiki?curid=232913", "title": "Luhačovická přehrada", "text": "Luhačovická přehrada\n\nLuhačovická přehrada (též \"Pozlovická přehrada\") je údolní nádrž na říčce Šťávnici, v katastru obce Pozlovice, asi 2 km severovýchodně od Luhačovic. Jejím provozovatelem je Povodí Moravy, s.p. – závod Střední Morava.\n\nSe stavbou se začalo roku 1913, poprvé napuštěna byla roku 1930.\n\n\n\nKvalita vody v přehradě byla dlouhodobě špatná a hygienici často zakazovali koupání kvůli vysokému výskytu sinic. Bylo naplánováno kompletní vyčištění, s tím se začalo na konci září 2010 vypuštěním přehrady. V průběhu roku 2011 probíhal odvoz sedimentů, celkem bylo plánováno vytěžení 250 000 m³. Opětovné napuštění přehrady bylo plánováno na červenec 2011. Až po odvozu sedimentů, jejichž objem překročil původní plán, v roce 2012 se přehrada začala napouštět, od roku 2013 je opět plně napuštěna.\n\nPopis na webu Povodí Moravy\nPopis historie na webu Pozlovic\n"}
{"id": "232914", "url": "https://cs.wikipedia.org/wiki?curid=232914", "title": "Ylläs", "text": "Ylläs\n\nYlläs (Yllästunturi) je 718 metrů vysoká hora na území obce Kolari ve finském Laponsku.\n\nYlläs je oblíbeným běžkařským a sjezdařským střediskem. Marketingovým sloganem oblasti je \"\"Ylläs on ykkönen!\"\", čili \"Ylläs je jednička!\" V okolí Yllästunturi je k využití 330 km běžkařských tratí (z nichž je 38 km osvětleno), dále 58 sjezdových tratí a 27 vleků.\n"}
{"id": "232915", "url": "https://cs.wikipedia.org/wiki?curid=232915", "title": "Nagato (1919)", "text": "Nagato (1919)\n\nNagato (: 長門) byla bitevní loď japonského císařského námořnictva, první ze dvou lodí třídy \"Nagato\". Pojmenována byla podle starobylé provincie Nagato na ostrově Honšú.\n\nByla první bitevní lodí na světě vyzbrojenou 16palcovými (406mm) děly. Její pancéřování a rychlost z ní dělaly jednu z nejmocnějších bitevních lodí v době jejího vstupu do služby.\n\nBěhem útoku na Pearl Harbor sloužila jako vlajková loď admirála Isoroku Jamamoto. Díky strategii japonského námořnictva chránit si své největší lodě pro rozhodující bitvu (která nikdy nepřišla), se během války boje zúčastnila pouze jednou a to v bitvě u Leyte.\n\nJejí stavba začala v loděnici v Kure 28. srpna 1917, na vodu byla spuštěna 9. listopadu 1919 a dokončena 15. listopadu 1920.\n\nV letech 1934 až 1936 prošla důkladnou modernizací, když byly vyměněny její kotle na uhlí za nové spalující naftu a bylo zesíleno pancéřování a modernizována hlavňová výzbroj.\n\nNa počátku druhé světové války tvořila \"Nagato\", pod velením kapitána Hideo Jana, se svou sesterskou lodí \"Mucu\" \"První divizi bitevních lodí\". \"Nagato\" byla vlajkovou lodí Spojeného loďstva, kterému velel admirál Isoroku Jamamoto. Dne 2. prosince 1941 \"Nagato\" vyslala signál \"„Niitakajama nobore 1208“\" (Vystupte na horu Niitaka 1208, 新高山ノボレ一二〇八). Tato zpráva potvrzovala 8. prosinec (japonského času) jako datum útoku na Pearl Harbor.\n\nDne 12. února 1942 admirál Jamamoto přemístil svou vlajku na novou bitevní loď \"Jamato\".\n\nV červnu 1942 během bitvy u Midway byla \"Nagato\" součástí hlavního svazu admirála Isoroku Jamamota společně s bitevními loděmi \"Jamato\" a \"Mucu\", letadlovou lodí \"Hóšó\", křižníkem \"Sendai\", devíti torpédoborci a čtyřmi pomocnými loděmi. Do bitvy se ale nijak nezapojila. Do Japonska se vrátila s přeživšími z letadlové lodě \"Kaga\".\n\nV roce 1943, pod velením kapitána Mikia Hajakawy, měla \"Nagato\" základnu v Truku na Karolínách. Po evakuaci Truku v únoru 1944 se přesunula do Lingga poblíž Singapuru.\n\nV červnu 1944 se zúčastnila operace \"A-gó\", útoku na americké síly na Marianách. Během bitvy ve Filipínském moři 19. června 1944 se stala cílem leteckého útoku, ale nebyla poškozena.\n\nV říjnu 1944 se \"Nagato\" účastnila operace \"Šó-iči-gó\", útoku na spojenecké vylodění na ostrově Leyte. 24. října 1944 během bitvy v Sibuyanském moři se \"Nagato\" stala cílem útoku několika vln amerických střemhlavých bombardérů. V 14:16 byla zasažena dvěma pumami svrženými letouny z letadlových lodí \"Franklin\" a \"Cabot\". První puma zničila několik děl a poškodila přístup vzduchu do kotelny číslo 1, což vyřadilo z provozu jednu hřídel na 25 minut, než byl přístup vzduchu opraven. Druhá puma zasáhla jídelnu a přední radiovou místnost, zabila 52 mužů a 106 zranila. 25. října proplul Střední svaz průlivem San Bernardino a zamířil do Leytského zálivu. V následující bitvě u ostrova Samar se \"Nagato\" střetla s doprovodnými letadlovými loděmi a torpédoborci z \"Operační skupiny 77.4.3\" („Taffy 3“). V 06:01 zahájila střelbu na \"St. Lo\", bylo to poprvé, co vystřelila na nepřátelskou loď, ale minula. V 06:54 torpédoborec \"Heermann\" vypustil torpéda na bitevní loď \"Haruna\"; torpéda \"Harunu\" minula a zamířila na \"Jamato\" a \"Nagato\" plující na paralelních kurzech. Obě bitevní lodě byly nuceny přerušit boj a plout asi 16 km na sever, než torpédům došlo palivo. Po návratu do boje \"Nagato\" pokračovala v souboji s americkými loděmi, ve kterém spotřebovala celkem 45 406mm a 92 140mm nábojů.\n\nV 09:10 admirál Takeo Kurita přikázal flotila přerušit boj a plout na sever. V 10:20 přikázal změnit kurz zpět na jižní, ale když flotila začala být napadána stále intenzivnějšími leteckými útoky, rozhodl se ve 12:36 znovu pro ústup. V 12:43 byla \"Nagato\" na přídi zasažena dvěma pumami, ale poškození nebylo vážné.\n\nBěhem ústupu 26. října byla japonská flotila neustále napadána americkými letadly. Na \"Nagato\" zaútočily střemhlavé bombardéry z USS \"Hornet\" a docílily 4 zásahů, při nichž zemřelo 38 mužů a 105 bylo raněno. Během dne loď vypálila 99 16palcových (406mm) a 653 5,5palcových (140mm) nábojů.\n\n25. listopadu 1944 \"Nagato\" připlula do Jokosuky k opravám. Nedostatek paliva a materiálu ale znamenal, že se nemohla vrátit do služby a v únoru 1945 byla přeřazena pouze k obraně pobřeží. V červnu 1945 byla její sekundární a protiletadlová výzbroj přesunuta na pobřeží. 18. července 1945 na ni v Jokosuce zaútočily stíhací a torpédové bombardéry z letadlových lodí \"Essex\", \"Randolph\", \"Bennington\", \"Shangri-La\" a \"Belleau Wood\" a zasáhly ji třemi pumami. Jedna z nich zasáhla můstek a zabila jejího velitele kontradmirála Ocuka Miki.\n\nDne 30. srpna 1945, po japonské kapitulaci, byla \"Nagato\" jako poslední aktivní japonská bitevní loď obsazena a zabezpečena námořníky z americké lodi USS \"Horace A. Bass\" (LPR-124).\n\nV březnu 1946 byla dopravena k atolu Bikini pro operaci Crossroads, sérii jaderných testů. Na této její poslední plavbě ji obsluhovala posádka 180 mužů z US Navy pod velením kapitána W. J. Whipple. Byla ale už v tak špatném stavu, že musela být odtažena na atol Eniwetok k nouzovým opravám.\n\nPři prvním testu (ABLE, výbuch ve vzduchu) 1. července 1946 byla 1500 metrů od centra výbuchu a nebyla jím vážně poškozena. Při druhém testu (BAKER, podmořský výbuch) 25. července 1946 už byla poškozena vážně a o pět dní později se převrátila a potopila.\n\n"}
{"id": "232917", "url": "https://cs.wikipedia.org/wiki?curid=232917", "title": "Četník se žení", "text": "Četník se žení\n\nČetník se žení (1968) je třetí díl série francouzských filmů o četnících z 60., 70. a 80. let 20. století.\n\nJednoho dne, když strážmistra Cruchota na silnici předjede neukázněná řidička bílého Mustangu, okamžitě se dává do pronásledování. Když jen najde zaparkovaný automobil před policejní stanicí, zjišťuje, že patří jedné vdově po policejním prefektu. Oba dva se do sebe okamžitě zamilují. Situace se opět komplikuje kvůli Nicol, když Cruchot své nové lásce poví, že je ještě maličká holčička. Ale vše dopadá dobře, dokonce dvojitou svatbou.\n"}
{"id": "232922", "url": "https://cs.wikipedia.org/wiki?curid=232922", "title": "Četník ve výslužbě", "text": "Četník ve výslužbě\n\nČetník ve výslužbě (1970) je čtvrtý díl série francouzských filmů o četnících z 60., 70. a 80. let 20. století.\n\nČetníci v Saint Tropezské strážnici jsou odvoláni do důchodu. Všichni se s tím těžce smiřují. Nikoho nic nebaví. Všichni se však opět spojí poté, co slyšeli, že Fougassovi se stala nehoda a ztratil paměť, a tak se mu ji snaží všichni navrátit. Také si na sebe opět oblékají uniformy, což mají zakázané pod pohrůžkou zatčení.\n"}
{"id": "232924", "url": "https://cs.wikipedia.org/wiki?curid=232924", "title": "Muonio (obec)", "text": "Muonio (obec)\n\nMuonio (dříve \"Muonionniska\"; severosámsky \"Muoná\") je obec na západě finského Laponska ležící na stejnojmenné řece. Počet obyvatel Muonia je 2474 (2006). Rozloha obce je 2038,09 km² (134,32 km² připadá na vodní plochy). Hustota zalidnění je 1,23 obyvatel na km².\n\nMuonio je známé jako obec s nejdelší zimní sezónou ve Finsku. Proto má zdejší odborná škola lyžařskou třídu, která láká do svých lavic potenciální běžkařské šampiony z celého Finska.\n\n"}
{"id": "232927", "url": "https://cs.wikipedia.org/wiki?curid=232927", "title": "Subkultura", "text": "Subkultura\n\nSubkultura je malá skupina se specifickými kulturními znaky, které ji odlišují od většinové kultury. Přestože subkultura nese odlišné znaky v rámci životního stylu, chování, hodnot a norem, je nedílnou součástí této většinové kultury.\n\nSubkultura vzniká samostatnou komentovanou interakcí jednotlivců stejného věku, sociálního postavení, nebo stejné geografické lokace. V některých případech je vztah mezi \"minoritní\" a \"majoritní\" kulturou konfliktní – pokud daná subkultura dominantní kulturu popírá, vyvrací, či je s ní v rozporu, jedná se o tzv. \"kontrakulturu\". S pojmem subkultura jsou spjaty také termíny \"dominantní kultura\" (kultura, která převládá a je akceptována většinovou populací) a \"scéna\" (prostředí, ve kterém se daná subkultura pohybuje).\n\nObecně se tohoto pojmu používá pro nevědomě vytvořenou či spontánně vzniknuvší podmnožinu kultury. Může však též znamenat subkulturu, která vědomě pěstuje sama sebe. Má sklon se vůči svému okolí vymezovat a vyvíjet na ně tlak, v případě vědomé se i ostřeji vyhraňovat. Součástí toho bývá kladení důrazu na určitá specifika, která tvoří povahu a převažující trend takové minoritní kultury. Reakce na hlavní trend často vytváří další proudy uvnitř, mírně odlišně zaměřené, které posléze mohou vést k vydělení takového proudu ze subkultury původní. Subkultura může být také tvořena svazkem nezávislých proudů, které si neprotiřečí.\n\nPojem se začal používat v polovině 20. století pro specifický životní styl či kulturu spontánně vznikajících skupin zejména mládeže. Ty vznikají z potřeby vzájemného porozumění, uznání a úcty, které zejména mladým lidem v moderní masové kultuře chybějí. Skupiny mají sklon vymezovat se vůči svému okolí, vědomě zdůrazňovat a pěstovat své odlišnosti, případně se i ostřeji vyhraňovat.\n\nSoučástí tohoto vymezování bývá kladení důrazu na určitá specifika, která tvoří povahu a převažující trend takové minoritní kultury. Vymezení může spočívat v odklonu od myšlenkových, kulturních a politických postojů či hodnot většinové kultury, a navenek se často projevuje zejména odlišným oblečením a životním stylem. Touha po těsnějším a pevnějším společenství i tlak rodinného a společenského okolí vyvolává snahu někam se začlenit a přitahuje k subkultuře další zejména mladé lidi. Často právě tehdy, klade-li tato subkultura důraz na vlastnosti či schopnosti, které dotyčný nemá, a právě proto mu imponují. O takovém člověku se hovoří jako o \"wannabe\" (z anglického „wanted to be“, česky „rádoby“) a jde o běžný průvodní jev různých subkultur. Jak se subkultury rozrůstají, mají také sklon dále se vnitřně rozrůzňovat a štěpit na užší proudy.\n\nV sociologii a v kulturní antropologii se pojem používá i pro jiné kulturně a společensky odlišené a více méně vyhraněné skupiny, které se liší například společenským zařazením, způsobem života, povoláním nebo etnickým původem. Oproti subkulturám mládeže, které často rychle vznikají a zanikají a mohou se blížit pouhé módě, jiné subkultury mají trvalejší ráz, ale často také menší soudržnost i slabší vědomí sebe samých. O velmi trvalých subkulturách se někdy hovoří jako o „městských kmenech“.\n\nPojem \"subkultura\" bývá nejčastěji spojován s mládeží. Tato část populace má během dospívání sklony se odlišovat od všeho zavedeného a převládajícího. Svůj postoj vyjadřuje pomocí viditelných subkulturních prvků.\n\nS pojmem subkultura se poprvé setkáváme počátkem 40. let 20. století Miltonem M. Gordonem v rámci společenských věd. Inspirací mu byla tzv. Chicagská škola, která se tímto tématem zabývala již od 20. let 20. století, ač pojem ještě neznala. Gordon tento pojem definoval jako „\"podskupinu národní kultury, složené z kombinace součinných sociálních situací, jako je třídní status, etnický původ, regionální, venkovské či městské osídlení a náboženská příslušnost, jež vznikají svou vlastní kombinací a působí jednotně, čímž mají celistvý dopad na participující individuum\".“\n\nZačátek sociologického studia subkultur byl vyvolán velkým přílivem imigrantů zejména do Chicaga. Svým příchodem formovali ráz velkoměsta, který následně svému výzkumu podrobili tehdejší sociologové.\n\nChicagskou školu tvořily tři generace:\n\nR. K. Merton tvrdí, že proces formování subkultury je řízen odmítavým přístupem jedince ke společensky vyžadovaným cílům, či k prostředkům vedoucím k jejich dosažení.\n\nPodmínkou pro vytvoření subkultury je podle Alberta K. Cohena nemožnost jedinců se přizpůsobit majoritní společnosti. Vytvářejí nové a specifické rámce chování, které vedou k jejich vnitřnímu uspokojení. Cohenova teorie se stala základem pro další sociologické výzkumy v této oblasti a dala za vznik subkulturní teorii.\n\nRozvoj subkulturních konceptů se dělí na dvě hlavní linie. Jednou z nich je americká, jejíž rozvoj se však začal s nástupem odlišného přístupu k subkulturám ve Velké Británii zpomalovat.\n\nV 60. letech 20. století dojde v anglickém Birminghamu k vytvoření tzv. Birminghamské školy, jiným názvem Centrum pro současná kulturní studia. Vznik školy byl ovlivněn konfrontací jednotlivých sociálních skupin mládeže, což po druhé světové válce vedlo k postupnému vytváření nových subkultur. Studium se zaměřovalo převážně na subkultury dělnické třídy.\n\nVýznamní představitelé, jako byli například S. Hall, R. Hoggart, M. Clarke, D. Hebdige nebo L. Althusser, se dále zabývali vztahem médií a chováním mládeže. Působením médií na danou subkulturu její výjimečnost upadá a stává se tak kulturou mainstreamovou.\n\nAmerické a britské pojetí subkultury se velmi liší. Na rozdíl od Chicagské školy, která pojetím subkultury rozuměla deviantní chování, vnímala Birminghamská škola vytvoření subkulturních skupin jako symbol vzdoru a považuje je za tvůrce alternativní kultury.\n\nV rámci MIPC vzniká v 90. letech 20. století nový vědecký obor – populární kulturní studia, který přichází s pojmem tzv. \"klubové kultury\". Ta o zájem médií nestojí. Jeden ze zástupců MIPC navrhoval, aby pojem subkultura nahradil termín \"scéna\" či \"kulturní vkus\". Tyto termíny lépe vystihují situace, ve kterých se příslušníci dělnické třídy ztotožňují s více subkulturními skupinami.\n\nV dnešní době se můžeme setkat s pojmem \"post-subkultura\", který označuje trend, kdy si mladí lidé vybírají dílčí části různých subkultur a dochází tak ke splynutí jednotlivých subkultur. Hranice mezi jednotlivými subkulturami postupně mizí a tím se stávají prostupnějšími. Současný stav zabraňuje subkulturám jasnému vymezení vůči dominantní kultuře. Základem dnešního studia je post-subkulturní teorie.\n\nMezi současné sociology, zabývající se subkulturou, patří David Muggleton, K. Hazelhurst a C. Hazelhurst. V českém prostředí studium subkultur započalo až ke konci 80. let 20. století, kdy už jednotlivé subkultury měly v rámci společnosti své místo. Jejich působení bylo však dominantní kulturou minulého režimu silně potlačováno.\n\nSexuální revoluce v 60 letech 20. století vedla k odmítnutí dosavadních sexuálních a genderových norem širší veřejností. Revoluce proběhla především v evropských městech, Severní a Jižní Americe, Austrálii a jižní Africe. Vedla k rozšíření sexuálních subkultur. Podobně jako jiné subkultury, sexuální subkultura převzala řadu gest a módu, aby se odlišila od mainstreamu. Začalo se užívat termínů jako „gay“, „lesba“ nebo „bisexuál“. Na konci 70. let 20. století propukla v USA epidemie HIV/AIDS, která postihovala především homosexuální muže. Mnoho cisgenderových žen a lesbiček se o nemocné muže staralo. Díky tomu se začala používat zkratka LGB. Vznikající hnutí LGB volalo po právech a ochraně. \n\nGay kultura je považována za největší sexuální subkulturu 20. století. Od začátku 21. století se zvyšovalo všeobecné přijímání homosexuality. Homosexuálové si vysloužili neodmyslitelnou roli v módě, hudbě, designu a literatuře. \n\nVýraz „queer“ v angličtině znamená „podivný“ nebo „podezřelý“ a používal se pro označení homosexuálů. Ti jej přijali za své a zrušili tím tak jeho negativní význam. Termín „queer“ začal být používán jako označení pro jakoukoliv identitu, která vybočuje ze sexuálního očekávání. Podle sociologa Epsteina queer odmítá veškeré konvenční a sociální normy a brání se přijetí dopředu dané nálepky. Představitelé hnutí queer odmítají také normativní homosexuální chování, kdy by se každý gay či lesbička měli chovat podle nějakých předem stanovených norem. Queer lidé často ke své sexuální a pohlavní identitě přistupují jako k něčemu fluidnímu a proměnlivému. \n\nSarah Thorntonová v roce 1995 popsala tzv. „subkulturní kapitál“ jako kulturní znalosti a komodity získané členy subkultury, které pomáhají se odlišit od členů jiných skupin. Ken Gelder v roce 2017 navrhl odlišit subkultury od protikultur na základě úrovní. Gelder navrhl šest klíčových způsobů, kterými lze subkultury identifikovat.\n\n            1. často negativní přístup k práci ( „nečinný” a „líný”, může být i při jakékoliv hře i ve volném čase, aj.)\n\n           2. negativní nebo ambivalentní (dvojznačný) vztah ke třídě (protože subkultury nejsou „vědomé třídy“ a neodpovídají tradičním definicím třídy)\n\n           3. propojení s územím ( s „ulicí”, klubem, kapucí) spíše než s majetkem\n\n4. pobyt spíše jinde než je území domova ( hledání sociálních skupin jiných než je rodina)\n\n           5. stylové vazby (odchylující od norem běžných) na nadměrné množství a nadsázku\n\n           6. odmítnutí banalit běžného života a masifikace (maximalizace kvantity)\n\nSociologové Gary Alan Fine a Sherryl Kleinman konstatovali, že jejich výzkum pocházející z roku 1979 jasně ukázal, že subkultura je skupina, která slouží k motivaci potenciálního člena k přijetí artefaktů, chování, norem a hodnot charakteristických pro skupinu.\n\nSvůj debut prodělal punk v Británii během roku 1976. Tento styl, tvořený kombinací prvků z různých žánrů, se zrodil v Londýně v okolí King’s Road. Spojení nesourodých prvků se odráží i na vizuální stránce punku. Spínací špendlíky se staly symbolem oné spojitosti. Dalšími viditelnými znaky punku jsou kožené bundy, úzké kalhoty, špičaté boty, číro.\n\nReggae vzniklo na sklonku 60. let 20. století na Jamajce. Vznik této subkultury je založen na historické posloupnosti migrací z Afriky na Jamajku a dále do Velké Británii. Reggae vychází z originální jamajské orální kultury a výkladu Bible.\n\nReggae úzce souvisí s další subkulturou, tzv. rastafariánstvím, z kterého reggae převzalo určité prvky. Rastafariánstvím se rozumí spojení dredů, maskovací khaki a marihuany a hlásání odcizení od dominantní kultury.\n\nZástupci těchto tří stylů byli původně běloši, kteří měli blízko ke kultuře černošských ghett a k černošské hudbě.\nVýznam pojmu hipster se začal formovat už ve 40. letech 20. století. Mezi hisptery patřili lidé, kteří se odmítali ztotožnit s tradičními stereotypy práce, rodinného a sociálního života a dalších stereotypů dominantní kultury. Příslušníci této subkultury, kterou tvoří především mladí lidé, se snaží žít skrze hlubší prožitky. Oproti historickému významu pojmu hispter, kdy byla hlavním podnětem členství této subkultury nespokojenost s výše uvedenými stereotypy, je dnes pojem založen především na módním kultu.\n\nSubkultura beatníků se pojí především s 50. léty 20. století a odkazuje na spisovatele Jacka Kerouaca a Allena Ginsberga. Příslušníci této subkultury si zakládají na svobodě, nezávaznosti a nespoutanosti a zaujímají nematerialistický postoj. Tento směr ovlivnil mnohé hudebníky, mezi které patří např. Bob Dylan, Pink Floyd, The Beatles. Za jeden z přínosů beatnické generace lze považovat přiblížení východní kultury a náboženství západní civilizaci.\n\nTeddy Boys oproti předchozím dvěma subkulturám vznikly v Británii, konkrétně v Londýně. Jejich působení se také pojí s 50. léty 20. století. Teddy Boys jsou spojováni především s rock and rollem. V oblasti módy se zástupci této subkultury inspirovali dobou krále Eduarda VII.\n\nHipsteři, beatníci i Teddy Boys jsou přes všechny své zjevné i nepatrné rozdíly úzce propojeni. Všechny mají také blízko k jazzové hudbě.\n\nJako hippies je označováno mládežnické hnutí, které vzniklo v Americe v 60. letech 20. století. Slovo \"hippies\" je odvozené od slova hipster a jsou jím popisováni beatníci, kteří obsadili oblasti newyorského Greenwich Village a sanfranciského Haight Ashbury. Příslušníci hippies vytvářeli své vlastní komunity, které byli často uzavřené. Zástupci této subkultury se vyznačovali poslechem psychedelické hudby, otevřeností vůči sexu a často také užíváním různých drog. Hippies měli velký vliv na následující kulturní vývoj nejen na americkém kontinentě.\n\nHip hop je oproti jiným subkulturám subkulturou poměrně mladou, pojí se s 70. léty 20. století. Je spojena s newyorskou městskou částí jižní Bronx a Harlem. Příslušníky této subkultury byli Afroameričané a Latinoameričané. Hip hop je úzce spojen s graffiti uměním, rapovou hudbou a později i tancem, známým jako breakdance. Výše zmíněné subkultury se staly odrazovým můstkem pro mnohé další, které v průběhu let vznikaly.\n\nV ČSSR spadala většina subkultur do tzv. undergroundu, jelikož byly tehdejším režimem silně potlačovány. Underground tvořil jakousi opozici k oficiální kultuře, tzv. kontrakulturu. Za zakladatele československého undergroundu je považován Ivan Martin Jirous. Český underground byl zaměřen především na literární, divadelní a hudební scénu.\n\nJednotlivé subkultury se začaly oficiálně projevovat až po revolučním 1989, kdy na ně přestal režim vyvíjet tlak a mohly se volně prezentovat.\n\n\n\n"}
{"id": "232928", "url": "https://cs.wikipedia.org/wiki?curid=232928", "title": "Sodankylä", "text": "Sodankylä\n\nSodankylä (inarijskou sámštinou \"Suáđigil,\", severosámsky \"Soađegilli\", skoltskou sámštinou \"Suäˊđjel\", do češtiny lze přeložit jako \"Válečná Ves\") je město a obec ve finském Laponsku.\n\nPočet obyvatel obce je 8 773 a její rozloha je 12 415,46 km², z čehož 718,65 km² připadá na vodní plochy. Hustota zalidnění je 0,8 obyvatel na km². Obec má dva úřední jazyky: finštinu a severní sámštinu.\n\nOd roku 1986 hostí město filmový festival Midnight Sun (\"Sodankylän elokuvajuhlat\"). Ve městě sídlí Jaegerova brigáda (\"Jääkäriprikaati\") finské armády. Nedaleko Sodankylä se nachází jedna z výzkumných radarových stanic EISCAT.\n\n\n\n"}
{"id": "232929", "url": "https://cs.wikipedia.org/wiki?curid=232929", "title": "František Kramář", "text": "František Kramář\n\nFrantišek Vincenc Krommer (nebo Franz Krommer), též František Kramář (27. listopadu 1759 Kamenice – 8. ledna 1831 Vídeň) byl český hudební skladatel.\n\nFrantišek se narodil 27. listopadu 1759, v matrice byl zapsán s příjmením Kramarz. Ale to již jeho rodiče i strýc používali poněmčený tvar Krommer, či zkráceně Kromer. V rodině nebyla nouze o hudební talent a mladý František nastoupil do učení u strýce Antonína Matyáše Krommera, učitele hudby a ředitele kůru v Tuřanech u Brna.\n\nDalší cesta ke slávě se odvíjela v rámci tehdejší říše, ale dnes jeho stopy hledáme v zahraničí. Pro krátké praxi ve Vídni následovalo Uhersko, kde působil v kapele hraběte Styruma v Szimonthurnu, pak následovala Pécs (česky Pětikostelí), kde byl ředitelem kůru, pak působil jako kapelník plukovní hudby hraběte Grassalkoviče. \n\nPo rozpuštění kapely se věnoval především skládání. Jako znamenitý komponista se věnoval zvlášť skladbám pro dechové soubory, skladby pro klarinet, hoboj a orchestr, známá je i partitura pro dva klarinety, dva lesní rohy a dva fagoty. Ve své skladatelské činnosti navazoval na Mozarta a Beethovena, byla pro něj typická bohatá melodičnost, využívající i českých lidových prvků. Stal se předchůdcem stylu raného biedermayeru. Ale s tím ani tehdy dlouho nevydržel a ucházel se o místo houslisty ve dvorní kapele. A tam se jeho kariéra začala obracet vzhůru. \n\nRoku 1815 byl jmenován po smrti krajana Leopolda Koželuha dvorním skladatelem a kapelníkem dvorní komorní hudby. Krommer byl poslední, komu císař (František I.) tento titul udělil. V této funkci císařského kapelníka a skladatele se vydal na cestu po Evropě a koncertoval v Itálii i Francii. Jeho obliba byla tak veliká, že mu byla udělena řada titulů a členství v akademiích.\n\nPo svůj celý život až do pozdního věku udržoval styk s domovem. Naposledy navštívil rodný kraj v roce 1829, jako sedmdesátiletý. Krommer zemřel 8. ledna 1831 ve Vídni.\n\nÚplný seznam díla je v publikaci Karla Padrty (Karel Padrta: \"Franz Krommer: Thematischer Katalog seiner musikalischen Werke\". Praha, Supraphon, 1997, 425 str. ISBN 80-7058-388-6).\n\n\n\n\n\n"}
{"id": "232932", "url": "https://cs.wikipedia.org/wiki?curid=232932", "title": "Transcendentální filosofie", "text": "Transcendentální filosofie\n\nTranscendentální filosofie, transcendentální idealismus (z lat. \"transcendentalis\", od \"transcendere\", překračovat, přesahovat) či formalistický idealismus je filozofická nauka, jejíž počátek položil Immanuel Kant na konci 18. století a která měla velký vliv na pozdější německou filozofii. O významu této nauky se v průběhu 20. století vedou spory. \n\nNa rozdíl od starších filosofií, které se zabývaly obsahy lidského vědění a poznávání (včetně obsahů transcendentních), transcendentální filosofie se zabývá \"obecnými podmínkami\" každého poznání, jeho prameny, které jsou v člověku přítomny před veškerou zkušeností (a priori). Kanta tedy nezajímají předměty poznání, ale schopnosti subjektu poznávat, možností a hranic této schopnosti. Transcendentálním nazývá „zkoumání možností každé zkušenosti“ – výzkum, který se zaměřuje na možnosti poznání. Pojem \"transcendentální\" znamená tedy překročení každé možné zkušenosti. Věci samy jsou nám totiž podle Kanta přístupné jen tak, jak se jeví, ve svých jevech čili fenoménech, na nichž se podstatně podílejí i možnosti a meze našich poznávacích schopností. Tak člověk nemůže věc vidět či slyšet jinak než v prostoru a v čase, a dokonce ani rozumové poznání se bez času neobejde. Tak například zákon o vyloučení třetího říká, že nemůže platit A a non-A současně, kdežto v časové následnosti to vyloučit přirozeně nejde.\n\nNa tento náhled navázala Husserlova fenomenologie, která se chtěla původně zabývat právě přesnou analýzou těchto podmínek každého poznání; také Husserl tedy hovoří o „transcendentální fenomenologii“. Filosofie a antropologie 20. století tyto omezující podmínky poznání podstatně rozšířily: při srovnávacím studiu různých jazyků se ukázalo, že je to také jazyk, jeho struktury a vyjadřovací možnosti, které podstatně ovlivňují obsahy našeho poznání. Extrémní podobu tohoto názoru představuje jazykový relativismus amerických etnologů a lingvistů E. Sapira a B. L. Whorfa.\n\nV zásadě každá schopnost předcházející poznání se nazývá rozum. Transcendentální filozofie pod takovými pojmy zahrnuje pouze čistě apriorní pojmy a principy. Metafyzika, která je také vědou o pramenech a hranicích čistého rozumu, se pak nazývá \"Kritikou čistého rozumu\".\n\nKaždé poznání je subjektivní, konečné a nezprostředkuje věci o sobě (\"Dinge an sich\"). Jeho předmětem je toliko smyslově vnímatelný svět jevů (fenoménů). Rozvažované pojmy dávají tomuto vnímání formální strukturu a umožňují tak teprve jeho vlastní poznatelnost, v rámci které se konstituují vlastní poznávané předměty. Některá určení, jako nutnost a neurčitost, přesahují kategorie rozumu, avšak nikoli vnímání. Když intelekt reflektuje jednoduchou zkušenost, vznikají základní úkony rozumu. Jedním je spojování a rozdělování v soudu, druhým přechod od neznámého ke známému v úsudku.\n\nZákladní otázka \"Kritiky čistého rozumu\" ovšem zní, zda existují syntetické apriorní věty. Syntetická věta je ta, jejíž predikát není obsažen v podmětu a rozšiřuje tak poznání (např. věta „Dinosauři vymřeli.“). Pokud takové věty neexistují, pak se lidské poznání skládá pouze z názorů a z forem myšlení, které může analyzovat formální logika. Strukturu poznání by pak bylo možné chápat ve smyslu logického empirismu (srov. Vídeňský kruh, Ludwig Wittgenstein). Kantova transcendentální analýza však ukazuje, že syntetické apriorní věty existují. Sám tyto principy nazývá zásadami rozvažování. Mezi takové věty patří např.:\nMyšlenka syntetických vět a priori a překonání formální logiky ovšem není nová, Kant tak přejímá pouze myšlenku Aristotelovu. Aristotelés a scholastika považují každou větu, jejíž predikát obsahuje něco více než podmět, za syntetickou větu a priori (tzv. \"dictio in secundo modo dicendi per se\", tedy výpověď o druhém způsobu výpovědi \"per se\").\n\n"}
{"id": "232934", "url": "https://cs.wikipedia.org/wiki?curid=232934", "title": "Utsjoki", "text": "Utsjoki\n\nUtsjoki (severosámsky \"Ohcejohka\", inarijskou sámštinou \"Uccjuuhâ\", skoltskou sámštinou \"Uccjokk\") je čtvrtá nejsevernější obec Finska (po vesnicích Kaava, Vetsikko a Nuorgam). Její území leží na hranici s Norskem na severu provincie Lappi. Na jihu hraničí s územím obce Inari. Obec byla založena roku 1876.\n\nPočet obyvatel obce je 1 385 (2003). Rozloha činí 5 370,5 km², z čehož 202,93 km² připadá na vodní plochy. Hustota zalidnění je 0,25 obyvatel na km². Utsjoki má dva úřední jazyky: Severní sámštinu a finštinu. Je to jediná obec ve Finsku, v níž většina populace je sámskojazyčná.\nHranice mezi Norskem a Finskem probíhá řekou Tenojoki, která teče do Severního ledového oceánu. Řeka je bohatá na lososy, pročež je oblíbeným místem pro sportovní rybaření. Nejsevernějším místem Finska je vesnice Nuorgam (severos. \"Njuorggán\"), která je rovněž nejsevernějším hraničním přechodem na světě. Na území Utsjoki se nachází přírodní rezervace Kevo (712 km²; 63 km turistických tras).\n\n"}
{"id": "232937", "url": "https://cs.wikipedia.org/wiki?curid=232937", "title": "Nuorgam", "text": "Nuorgam\n\nNuorgam (severosámsky \"Njuorggán\") je vesnice v obci Utsjoki na severu Finska v kraji Lappi. Má přibližně 200 obyvatel. Nachází se nedaleko nejsevernějšího bodu Finska, a tím zároveň nejsevernějšího bodu Evropské unie. Nachází se zde také nejseverněji položený obchod s alkoholickými nápoji v EU.\n"}
{"id": "232939", "url": "https://cs.wikipedia.org/wiki?curid=232939", "title": "MŠK Rimavská Sobota", "text": "MŠK Rimavská Sobota\n\nMŠK Rimavská Sobota (celým názvem: Mestský športový klub Rimavská Sobota) je slovenský fotbalový klub, který sídlí ve městě Rimavská Sobota. Založen byl v roce 1913 pod názvem Rimaszombati AC. Od sezóny 2017/18 působí ve třetí fotbalové lize, sk. Střed.\n\nHřištěm klubu je stadion Na Zahrádkach s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "232941", "url": "https://cs.wikipedia.org/wiki?curid=232941", "title": "Hailuoto", "text": "Hailuoto\n\nHailuoto (šv. \"Karlö\") je ostrov a obec ve Finsku v provincii Severní Pohjanmaa Populace Hailuoto činí 1000 obyvatel (2007). Rozloha obce 196,56 km² včetně mořských oblastí. Na vnitrozemské vodní plochy připadá 2,64 km². Hustota zalidnění je 5 obyvatel na km².\n\nHailuoto leží na stejnojmenném ostrově v Botnickém zálivu naproti městu Oulu. Mezi Hailuotem a Oulunsalem funguje pravidelný přívoz. V zimě spojuje ostrov s pevninou oficiální ledová silnice.\nZemě v tomto kraji se konstantně zvedá díky postglaciálnímu zvedání Země. Odhaduje se, že první části Hailuota se z Botnického zálivu vynořily asi před 1700 lety. Dnešní ostrov vznikl spojením mnoha menších ostrůvků. Dva větší ostrovy, Santonen a Hanhinen, se spojily s hlavním ostrovem (Luoto) teprve před asi dvěma stoletími. Ostrov se nadále zvětšuje a je možné, že se za čas spojí s pevninou. Mokřina Kirkkosalmi mezi Hanhinenem a Luotem je věhlasným ptačím útočištem, kde lze nalézt mnoho vzácných ptačích druhů.\n"}
{"id": "232942", "url": "https://cs.wikipedia.org/wiki?curid=232942", "title": "Aquileia", "text": "Aquileia\n\nAquileia (furlansky \"Aquilee\", nebo \"Aquilea\") je italské město, které je součástí územního spolku obcí Agro Aquileiese v autonommím regionu Friuli-Venezia Giulia. V roce 2005 zde žilo 3456 obyvatel. Zbytky římského města je možno zhlédnout na volných prostranstvích a ve dvou muzeích.\n\nAntické pozůstatky a patriarchální bazilika byly v roce 1998 zapsány do Seznamu světového kulturního dědictví UNESCO.\nKromě památek je Aquileia známá jako vinný region, produkují se zde kvalitní červená vína.\n\nPůvodně to byla keltsko - venetská osada jménem \"Akilis\", kterou založili keltští Karnové, kmen z Alp. Žili zde však hlavně původní Venetové a pravděpodobně také Ilyrové. Ve 2. století před Kr. oblast ovládli Římané. Římští konzulové Publius Cornelius Scipio Nasice, Gaius Flaminius a Lucius Manlius Acidinus byli v roce 181 před Kr. římským senátem vysláni založit město Aquileia spolu s 3000 římskými kolonisty. Později se k nim připojili další početné rodiny vojenských veteránů. Aquileia i celý kraj Venetia tedy kolonizovali Římané. V roce 89 před Kr. město získalo statut municipia a všichni jeho obyvatelé města římské občanství. Vzestup Aquileie však začal na přelomu letopočtů, za prvního císaře Augusta, který město povýšil na hlavní město (caput) kraje Venetia et Histria Venecia a Histria). V období Augustovy vlády zde byly postaveny luxusní vily. Město bylo nazýváno \"druhým Římem\". Rozmach následoval i v pozdějších obdobích. V Aquileii končila i slavná Jantarová stezka, která se táhla od Severního moře přes Carnuntum až sem. Odtud se jantar vyvážel do různých končin říše. Ve městě byly i sklářské dílny a od 3. století vlastní mincovna. Zejší proslulé víno pocházelo z hojných vinic kolem města.\n\nVe 3. století, za císaře Septimia Severa zde bylo postaveno velkolepé fórum s chrámem, veřejnou bazilikou, stoa a jiné administrativní budovy. Aquileia byla známá i díky svému říčnímu přístavu, jehož ruiny vidíme i dnes. Tento přístav velkolepě přestavěl císař Claudius. Město však mělo i svůj námořní přístav \"Ad Aquas Gradatas\" na nedalekém ostrově Gradus, (nynější Grado, turistická oblast). V Gradu byla čtvrť civilistů a v pozdní antice až tři křesťanské baziliky, dvě z nich stojí dodnes. V pozdním období za císaře Diokleciána tam vznikla vojenská pevnost s posádkou. V Aquilei byl i hřbitov (sepolcretum), jehož část se zachovala dodnes, velké lázně a hipodrom, z nichž se však nic nedochovalo. Při Aquilei vedla i cesta Via Iulia Augusta, která funguje dodnes, jako hlavní moderní cesta. Pro obyčejné obyvatele byly postaveny bytové vícepatrové domy (insulae). Ve městě nechyběl ani akvadukt a kanalizace. Aquileia patřila mezi největší města v říši a mohla se rovnat Římu, Antiochii či Alexandrii.\n\nVe 4. století zde byla postavena velká křesťanská bazilika na podnět císaře Konstantina a aquilejského biskupa Theodora. Následující biskupové Fortunacián a Chromatius dali baziliku zvětšit. Vedle nich dodnes stojí dochované oktogonální baptisterium. Komplex starokřesťanských staveb dále zahrnoval dvě velké baziliky a biskupský palác. Bazilika byla poškozena během vpádu Hunů, ale její mozaiky můžeme obdivovat i dnes. Tyto mozaiky jsou největší raně křesťanské mozaiky v Evropě. Největší rozmach města byl ve 4. století, kdy zde žilo 300 000 obyvatel.\n\nPoprvé se Aquileia stala předmětem bojů v roce 69, když ji ovládl římský císař Vespasianus, který bojoval s císařem Vitelliem o vládu v impériu. Velká krize města nastala v roce 167 když germánští nájezdníci: Markomani a Kvádové, kteří prolomili panonskou hranici Limes Romanus. Císař Marcus Aurelius je ve zmíněném roce v bitvě u Aquileie porazil a zatlačil na sever. V následujícím století proti městu vytáhl vzdorocísař Maximinus Thrax, dříve než stačil město dobýt, zabili jej vlastní vojáci. Aquilejští obyvatelé byli tak bohatí, že vyhladověli vlastní dobyvatele. Aquileii veleli dva generálové, Crispinus a Menophilon. Před touto válkou obyvatelé Aquileie postavili kolem města a přístavu hradby, které v předchozích letech nebyly potřebné. V okolí města se pěstovala vinná réva a obilí, proto byly městské sklady plné velkých amfor. Obyvatelé Aquileii tedy nepociťovali nedostatky.\n\nV roce 361 císař Iulianus Apostata město během občanské války oblehl a dal změnit tok řeky, čímž narušil městský přístav. V roce 381 se zde konal církevní synod, kde se diskutovalo proti ariánské formě křesťanství. Této synodě předsedal milánský biskup sv. Ambrosius, hlava tehdejší církve a nejvlivnější muž po císaři Theodosiovi I.\n\nPozději sídlil v Aquileii uzurpátor Eugenius, který ve 4. století uzurpoval moc císaři Valentiniánu II. Valentiniána II. zabil velitel římských vojsk, Frank Arbogastes a na trůn dosadil zmíněného Eugenia. Eugenius i Arbogast byli poraženi byzantským císařem Theodosiem. Tato bitva se odehrála nedaleko Aquilei. Pak Aquileiu dvakrát obléhal vizigótský král Alarich I., který později dobyl Řím. V polovině 5. století Hunové pod vedením Attily po porážce na Katalaunských polích vytáhli proti Itálii a plenili celý její sever. V roce 452 po tříměsíčním neúspěšném obléhání náhodnou střelou prolomili část hradeb a zničili mnohé budovy města, vypálili a těžce poškodili i velký křesťanský komplex, fórum, hipodrom a lázně. Část obyvatelstva utekla a založila Benátky. Jiní se uchýlili na ostrov Grado. Mnoho staveb se v následující době opravilo, což značí, že hunský útok nebyl příčinou úpadku města tak, jak jej popisuje lidová tradice středověkého původu. V 6. století Aquileia patřila Ostrogótům, Byzantské říši a nakonec ji ovládali Langobardi. Právě v langobardské době město úplně zaniklo, protože probyzantský aquileiský patriarcha Paulinus odešel do Grada, které zůstalo pod správou Byzance.\n\nBěhem středověku město hrálo významnou církevní roli, ale nikdy nedosáhlo své antické monumentality. Když se Aquileiský patriarcha Maxentius v 9. století vrátil do Aquileii, nechal opravit jižní aulu starého raně křesťanského komplexu. Severní aula už obnovena nebyla, a tak se ani nedochovala. Maxentius zde vybudoval i kryptu, kterou vyzdobili řečtí malíři z Konstantinopole. Interiér baziliky je poznamenán pozdějšími gotickými přestavbami. V roce 1031 patriarcha Poppone z Aquileie baziliku zvětšil a také zde postavil zvonici v románském slohu. Zvonice stojí na místě, kde stála původní severní aula římského církevního komplexu. Na stavbu této zvonice byly použity kameny z římského amfiteátru. Za Popponeho prožívala Aquileia rozmach, byly zde vystavěny nové hradby a opraveny ty staré, římské. Římská křesťanská bazilika v části Monastero byla přestavěna na ženský klášter a monumentální budova římských skladů při patriarchální bazilice z konce 3. století byla tímto patriarchou přestavěna na patriarchální palác. V roce 1348 Aquileii postihlo zemětřesení a interiér baziliky rekonstruoval patriarcha Marquardt v gotickém slohu. Na románskou zvonici byl nadstaven gotický špic.\n\nV roce 557 se Aquileia stala jedním z center složitého církevního sporu, tzv. \"Tří kapitol\". Akvilejský patriarcha Paulinus se na nedalekém ostrově Grado definitivně usadili poté, co Aquileju a celou severní Itálii v roce 568 ovládli Langobardi. Langobardi však odmítli uznat tento pro-byzantský patriarchát a vyhlásili vlastní Akvileiský patriarchát, přičemž tento patriarcha sídlil v hlavním městě, Civitate Forum Iulii (dnešní Cividale del Friuli), čímž se Grado a Aquileia zcela rozdělili a existovali dva nepřátelské církevní patriarcháty se stejným jménem. Patriarchové v Grade, podle Byzance uznávali tři kapitoly, zatímco pro-papežští patriarchové v Cividale byli proti.\n\nV roce 787 severní Itálii i s Aquileiou ovládli Frankové pod vedením Karla Velikého. Následovalo období Popponeho a Marquarda, návrat patriarchů z Cividale do Aquileie a oživení města. Akvileiský patriarchát patřil mezi nejdůležitější patriarcháty v Evropě a měl velký vliv, v 9. století vyslal misionáře i na Velkou Moravu a ve 12.-14. století se patriarchy stali tři Češi z vládnoucího rodu:\n\nAkvileiský patriarchát kontroloval území Furlánského kraje a místní románská nobilita, společně s patriarchou řídili chod státu. V 15. století ovládli Friuli Benátčané a sídlo akvileiského patriarchy bylo přeneseno do Benátek, přičemž papež zrušil patriarchát v Gradu, které také patřilo Benátkám. Patriarchát byl definitivně zrušen v roce 1751, po sporech mezi Benátčany a Rakušany o územní nároky na Friuli. Byly vytvořeny dva patriarcháty, jeden se sídlem v Udine druhý v městě Gorizia, které jsou činné dodnes.\n\nDějiny Aquileie jsou velmi pestré, má bohaté památky, bazilika v Aquilei patří mezi největší v Itálii. V římské době zažilo město svůj největší rozmach. Dnes je Aquileia pouze malým městečkem. Můžeme zde však obdivovat památky, připomínající slavnou minulost. Z římské doby tu stojí zříceniny římského fóra, mauzoleum, ruiny říčního přístavu, římské pohřebiště a nejvíce známé jsou raně křesťanské mozaiky v interiéru baziliky, které pocházejí z prvního komplexu, ze 3. stol. Z raně křesťanské doby je i dodnes stojící baptisterium před budovou baziliky, jejíž fasáda pochází z přestavby prvního komplexu ze 4. stol. Kromě toho jsou zde další mozaiky, z oratorií a římských domů vedle baziliky a oproti ní, a dále raně křesťanské mozaiky ve Starokřesťanském Muzeu (Museo Paleocristiano), kde stála další bazilika ze 4. stol. Veměstě je i Archeologické muzeum, kde jsou různé římské sochy, mozaiky z římských lázní a veliká sbírka římských prstenových gem, mincí a římských skleněných nádob.\n\nV okolí města se produkuje víno, které se řadí pod tzv. vinnou oblast Aquileia. Z této oblasti, která je známá hlavně pro své červené víno pochází autochtonní (DOC) červené víno Refosco. Vinná oblast Aquileia patří mezi oblasti, kde se produkuje jedno z nejkvalitnějších vín na světě. Historie vína je zde velmi stará, přičemž největšímu rozmachu napomohli Římané. Historik Hérodianos popisoval Aquilei, jak věhlasnou vinnou oblast již ve 3. stol. Víno Refosco bylo známé již v římské době.\n\nJistý počet obyvatel města se po vpádu Hunů usadil v lagunách a ti později založili město Benátky.\n\n"}
{"id": "232944", "url": "https://cs.wikipedia.org/wiki?curid=232944", "title": "Haukipudas", "text": "Haukipudas\n\nHaukipudas je obec ve finské provincii Severní Pohjanmaa. Na území obce (446,22 km², z toho vodní plochy 9,63 km²) žije asi 17 400 obyvatel. Hustota zalidnění činí 37,4 obyvatel na km². Jediným oficiálním jazykem obce je finština.\n\nKirkonkylä, Santaholma, Ukonkaivos, Martinniemi, Asemakylä, Onkamo, Halosenniemi, Holstinmäki, Häyrysenniemi, Jokikylä, Kalimeenkylä, Kello, Kiviniemi, Parkumäki, Takkuranta, Virpiniemi.\n\n"}
{"id": "232945", "url": "https://cs.wikipedia.org/wiki?curid=232945", "title": "FK Slovan Duslo Šaľa", "text": "FK Slovan Duslo Šaľa\n\nFK Slovan Duslo Šaľa (celým názvem: Futbalový klub Slovan Duslo Šaľa) je slovenský fotbalový klub, který sídlí ve městě Šaľa v Nitranském kraji. Založen byl v roce 1921 pod názvem Šaľská RTJ. Od sezóny 2016/17 působí ve třetí fotbalové lize, sk. Západ.\n\nHřištěm klubu je stadion Šaľa s kapacitou 1 126 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "232946", "url": "https://cs.wikipedia.org/wiki?curid=232946", "title": "Konjektura", "text": "Konjektura\n\nKonjektura (lat., domněnka, výklad, od \"con:icio\", domnívám se) je obecně domněnka, hypotéza. \n\nV textové kritice znamená opravu nesrozumitelného nebo porušeného místa v textu slovem nebo tvarem, který není v žádném dostupném pramenu či rukopise doložen. Protože by neuvážené užívání konjektur mohlo vést k libovolnému pozměňování textu, hledají se obvykle ještě důvody, které mohly písaře k takové chybě svést, například podobnost písmen nebo fakt, že v nejstarších rukopisech se text psal bez mezer a interpunkce; písař tedy mohl snadno spojit dvě slova nebo naopak slovo nesprávně rozdělit. V hebrejských rukopisech kromě toho chybělo punktování, tj. značky pro samohlásky. Písař také mohl méně běžné slovo, které třeba ani neznal, zaměnit běžnějším. Tak by i současný opisovač (nebo automatický korektor) mohl místo „konjektura“ napsat „konjunktura“, což by patrně nedávalo smysl.\n\n"}
{"id": "232947", "url": "https://cs.wikipedia.org/wiki?curid=232947", "title": "Hora Matky Boží", "text": "Hora Matky Boží\n\nHora Matky Boží (německy \"Marienberg\" či \"Muttergottesberg\", původní název byl \"Lysá hora\") je vrch v Hanušovické vrchovině asi 1,5 km východně od města Králíky v katastru obce Dolní Hedeč. Nachází se zde klášter a hlavní poutní místo královéhradecké diecéze. Se svou výškou 760 m n. m. tvoří hora přirozenou dominantu krajiny. V roce 2018 byl celý areál prohlášen národní kulturní památkou České republiky.\n\nVznik poutního místa je úzce spjat s králickým rodákem a královéhradeckým biskupem Tobiášem Janem Beckerem (1646–1710). Již jako malý chlapec chodíval s ostatními dětmi na Lysou horu (název získala díky tomu, že byla pustá a bez porostu), kde se společně modlili a zpívali mariánské písně. Již tehdy si umínil, že až vyroste, postaví na této hoře kostel. Když se stal knězem a následně svatovítským kanovníkem, připomenul mu slib tehdejší farář v Králíkách P. Schliemann. A když potom sám zjistil, že oblíbenost Lysé hory mezi poutníky stoupá i díky tomu, že se krajem šířily zvěsti o tajemných úkazech, především o tajemné záři vycházející z kopce a osvětlující celé okolí, proto roku 1696 začal Tobiáš Becker stavět trojlodní kostel (Nanebevzetí Panny Marie), který byl dokončen roku 1700. Téhož roku byl do kostela přinesen milostný obraz P. Marie Sněžné (podle originálu z římského chrámu Santa Maria Maggiore, o němž se věřilo, že ji namaloval evangelista svatý Lukáš), který se stal srdcem poutního místa, a Lysá hora dostala nové jméno – Hora Matky Boží. V letech 1701–1704 vztyčil Tobiáš Becker (tou dobou čerstvě vysvěcený biskup) čtyřkřídlý ambit za nímž v letech 1706–1710 zřídil klášter servitů, tj. služebníků P. Marie. Přístupovou cestu z Králík nechal zkrášlit sedmi šestibokými kaplemi křížové cesty, ve kterých byl umístěn soubor unikátních barokních plastik z pašijových scén. Dřevěné polychromované sochy v nadživotní velikosti byly vytvořeny kolem roku 1740 neznámým autorem, pravděpodobně žákem M. B. Brauna. Od roku 1986 je soubor soch umístěn v kostele svatého Mikuláše ve Vraclavi.\n\nJiž roku 1710 přišlo 10 tisíc poutníků v čele s třemi hrabaty a biskupem prosit o záchranu před morem. Časem jejich počet neustále rostl, přičemž hlavních poutí se účastnilo i přes sto tisíc věřících.\n\nV noci ze 7. na 8. srpna 1846 udeřil do kostela blesk a ten vyhořel. Milostný obraz zachránil P. Bernard s nasazením vlastního života, ale výzdoba poutního kostela z velké části vzala zasvé. Roku 1883 byl klášter za kostelem zrušen a do uprázdněné budovy se nastěhovali redemptoristé, kteří zde zůstali až do roku 1950. Následně zde byl zřízen jeden z tzv. centralizačních klášterů pro řeholníky, kteří byli komunistickým režimem vyhnáni z jejich působišť, po roce 1960 potom domov pro řeholnice. Chrám v komunistické éře chátral, ale naštěstí přežil bez významnějších škod. Po roce 1990 se poutní místo podařilo díky finančním prostředkům řádu redemptoristů a posléze i ze státního rozpočtu opravit. Již v roce 1988 navštívil Horu Matky Boží německý důchodce Franz Jentschke (1925-2018), rodák z Králík, založil pro obnovu poutního místo nadaci a rovněž se o jeho opravu významně zasloužil. V roce 2004 byl jmenován čestným občanem města Králíky.\n\nV sousedství poutního chrámu byl v roce 1993 otevřen i poutní dům. Od roku 2002 do roku 2013 byl původní klášter sídlem řádu redemptoristů, který pořádal Lidové misie. V roce 2013 redemptoristé z kláštera na Hoře Matky Boží odešli vzhledem k nedostatku členů řádu a množství míst, o které se v Česku starají. Duchovní správu převzalo Královéhradecké biskupství.\n\nSoučástí poutního areálu je i klášter, kde žili redemptoristé, kteří zde vystřídali servity, nyní spravuje klášter biskupství královéhradecké. V klášteře v době totality fungoval internační tábor pro mnichy. K internaci sloužila i budova dnešního poutního domu. Řeholníci zde pracovali v zemědělství. Nějaký čas po likvidaci internačního tábora zde žily řeholnice. Po roce 1989 byl areál vrácen kongregaci redemptoristů a byla započata generální oprava objektu.\n\nV letech 2002 až 2006 fungovala při klášteře misijní skupina, která konala lidové misie ve farnostech, do kterých ji zvali duchovní správcové. V roce 2006 byla tato skupina přesunuta do kláštera v obci Tasovice u Znojma, kde má své nové zázemí a může v misijní činnosti pokračovat. Posléze zde fungovala \"\"tisková misie\"\" vydávající literaturu s redemptoristy spojenou.\n\nOd poloviny roku 2009 byl klášter bez řeholní komunity, do 15. dubna 2012 tam žil jeden diecézní kněz obstarávající duchovní správu a o nedělích dojížděli vypomáhat kněží redemptoristé ze Svaté Hory u Příbrami. Od roku 2013 zde žije jeden diecézní kněz a současně zajišťuje duchovní správu.\n\nV klášteře se také nachází Památník obětem internace.\n\n\n\n\n\n\n"}
{"id": "232948", "url": "https://cs.wikipedia.org/wiki?curid=232948", "title": "Kempele", "text": "Kempele\n\nKempele je obec ve finské provincii Severní Pohjanmaa. V Kempele žije 14 475 obyvatel (2005). Obec leží na území o rozloze 110,33 km², z čehož 0,2 km² připadá na vodní plochy. Hustota zalidnění je 131,4 obyvatel na km².\n\nPrvní obyvatelé přišli do míst nynějšího Kempele přibližně před 500 lety. Kempele bylo součástí větší Liminky a v době, kdy byla oblast poprvé oficiálně nazvána Kempele, sestávalo osídlení z pouhých tří domů. Plná farní práva Kempele získalo v roce 1774, což znamenalo současně odtržení se o Liminky. Obecní správa byla zřízena roku 1867.\n\nStarý dřevěný kostel byl postaven ke konci 17. století. Je jedním z nejstarších dřevěných kostelů ve Finsku. Pod kostelem je pohřbeno asi 150 místních významných osob.\n\n"}
{"id": "232953", "url": "https://cs.wikipedia.org/wiki?curid=232953", "title": "Ráj", "text": "Ráj\n\nRáj (hebrejsky: \"eden\" či \"edem\") je v některých náboženstvích místo, kde po smrti existují duše spravedlivých a bohabojných věřících (v křesťanství ve věčné blaženosti, v islámu v rozkoši). Opakem ráje je peklo.\n\nJe to součást jiného světa. Podle křesťanských představ byl ráj ztracen v důsledku prvotního hříchu, je symbolicky situovaný na Východě, který je také symbolem Ježíše Krista. Proto jsou křesťanské kostely zpravidla orientované tak, aby presbyterium (svatyně) a oltář směřovaly na východ, k ráji. Ráj (resp. Nebe) je cílem největších nadějí.\n\nVe Starém Zákoně se nacházejí zmínky o ráji v:\n\nV Novém Zákoně se nacházejí zmínky o ráji v:\n\nMyšlenka ráje a pekla jako dvou aspektů - odměna a trest za pozemský život - vznikla z původních nediferencovaných představ o říši mrtvých pro všechny mrtvé bez rozdílu. Mezi nejstarší známé ráje patří staroegyptský ráj na svatých polích Aalu.\n\n"}
{"id": "232954", "url": "https://cs.wikipedia.org/wiki?curid=232954", "title": "Adam Budwiński", "text": "Adam Budwiński\n\nAdam svobodný pán Budwiński (27. ledna 1845 Lvov – 1. ledna 1900 Vídeň) byl polský soudce.\n\nPůsobil na Správním soudním dvoře ve Vídni. Zastával na něm funkci předsedy senátu. V letech 1876–1900 vydával sbírku rozhodnutí Správního soudního dvora (\"\"); jeho pokračovatelem byl Augustin Popelka.\n\n"}
{"id": "232955", "url": "https://cs.wikipedia.org/wiki?curid=232955", "title": "Stopařův průvodce po Galaxii (film)", "text": "Stopařův průvodce po Galaxii (film)\n\nStopařův průvodce po Galaxii je britsko-americký sci-fi film z roku 2005. Je založen na knižní předloze \"Stopařova průvodce po Galaxii\". Na scénáři k tomuto filmu spolupracoval před svou smrtí Douglas Adams.\n\nArthur Dent má velice špatný den. Je čtvrtek, právě mu chtějí zbourat dům, zjišťuje, že jeho nejlepší přítel je mimozemšťan, a že jeho planeta má být za několik málo minut zničena. Podaří se mu však spolu s Fordem Prefectem stopnout vesmírnou loď, aby byl za krátko vyhozen do vzduchoprázdna s minimální šancí na záchranu. Je zachráněn vesmírnou lodí jejíž posádku tvoří Zafod Bíblbrox, prezident Galaxie, Trillian, Arthurova bývalá známost, a Marvin, maniodepresivní robot. Společně se vydávají hledat bájnou planetu Magratheu, aby zcela náhodou zjistili, jak to bylo doopravdy se Zemí a jaká je odpověď na Základní otázku života, vesmíru a vůbec. Na závěr je uveden do provozu druhý model Planety Země a Arthur a ostatní se vydávají za dalším dobrodružstvím.\n"}
{"id": "232956", "url": "https://cs.wikipedia.org/wiki?curid=232956", "title": "Kritické vydání", "text": "Kritické vydání\n\nKritickým vydáním (edicí) textu díla se rozumí vydání díla, zpravidla klasického, jemuž předcházela důkladná textová kritika. Tím se rozumí rekonstrukce a dokumentace textového procesu, tj. všech fází, které proběhly v souvislosti se vznikáním textu díla v rámci dobových souvislostí, za nichž text díla a jeho prameny vznikají a společensky fungují. Toto vydání pak obsahuje původní znění textu doplněné kritickými odbornými poznámkami, případně, jde-li o vědecké vydání textu díla, které co nejpřesněji reprodukuje znění vyšlé naposledy z ruky autorovy jako výraz jeho tvůrčího záměru, je pak doplněné kritickým aparátem (komentářem), který objasňuje a vysvětluje vznik a vývoj textu a uvádí místa, na nichž se jeho jednotlivé redakce nebo znění od sebe liší (tzv. různočtení). Nedílnou součástí vědecké kritiky textu je analýza jeho jazyka, jeho funkce ve výstavbě vlastního sdělení. Tato funkce musí být respektována, zejména při jazykové přípravě textu díla k vydání, jeho úpravě podle pravopisné normy. Kritické vydání vzniká na základě předchozích odborných studií, porovnání rukopisů, dokumentů, dopisů a textů apod. Pořizuje se pro sdělení, která jsou uzavřena: myšlenkově, nejčastěji životem autora, většinou obojím. Nejčastěji se však pořizuje po autorově smrti, nelze ovšem vyloučit kritické vydání textů neuzavřených.\n\nKritická vydání literárního díla dělíme podle jejich určení na vydání vědecká (vypracováno kritickou metodou a opatřeno podrobným literárněhistorickým i textologickým komentářem – kritickým aparátem) a čtenářská (východiskem je vědecké vydání, pokud neexistuje, pořizuje se touž kritickou metodou, avšak postrádá kritický aparát). Mezi méně používaná vydání dále patří vydání dokumentární (např. první vydání, autorský rukopis, kromě přesného zachycení obsahu díla se snaží o přesné zachycení i jeho vnější podoby), genetické (model postupného vzniku textu díla a jeho vývoj), faksimilované (zejména fotografická reprodukce dokumentárního vydání, co nejpřesnější napodobení originálu, věrná kopie, používá se po rozvoji reprografické techniky) a diplomatické (upravená tiskařská reprodukce dokumentárního vydání - používalo se před rozvojem reprografických technik, např. vpisky a poznámky se napodobují např. jiným typem písma).\n\nKritická vydání starých a často opisovaných textů (například Bible, spisů Platónových nebo Aristotelových) se opírají o staré rukopisy, zlomky, citace u starých autorů, o staré překlady a podobně. U novověkých autorů, kteří už psali pro tisk, porovnává různá vydání s autorovými rukopisy, poznámkami apod. Kritické vydání je hlavní pomůckou pro důkladnější práci s textem, pro jeho interpretace atd.\n\nKritické vydání je celek, v němž jsou obsaženy všechny dochované fáze textového procesu v podobě textových verzí – jedna publikovaná v edici, další v soupisu různočtení.\n\nAutorský text může být doplněn o kopie původního textu s následným vyznačením původní foliace a paginace. Způsob jejich zápisu je pak vysvětlen v ediční poznámce.\n\nKomentář nemá pevně danou strukturu, respektuje charakter vydávaného textu a nefunguje samostatně, i když je z praktických důvodů v edici fyzicky oddělen od vydávaného textu. V zásadě se vždy skládá z edičních poznámek a různých vysvětlivek.\n\na) \"vysvětlivky\"\nVysvětlivky slouží k objasnění nejasných textových míst (reálií a historických okolností, upozornění na další souvislosti apod.). Řídí se typem vydání: vydání vědecké se soustřeďuje na problémy literárněhistorické nebo politické, vydání čtenářské musí osvětlovat spíše neznámé pojmy, termíny a dobové reálie. Vysvětlivky mohou například odkazovat na verše v Bibli, s poznámkou, jaké elektronické soubory textů byly použity k vyhledávání citátů a jakým způsobem jsou uváděna jména a bibliografické citace.\n\nb) \"ediční poznámka\"\nEdiční poznámkou se rozumí literárněhistorické a textologické informace o vydávaném textu díla. Tyto informace odůvodňují určení výchozí textu a díla ve svazku (co je navíc proti vydání původnímu), zahrnují bibliografické údaje o zařazovaných dílech, registrují existenci rukopisů, náčrtů, opisů autorských nebo cizích, popisují je a hodnotí, ukazují podnět a prameny vzniku díla, jeho osudy a vývoj, a zásady, podle nichž byl text připravován.\nSoučástí ediční poznámky je i kritický aparát (komentář), jehož funkcí je komentování textu po stránce jazykové a věcné. Kritický aparát (komentář) sleduje vnitřní i vnější vazby textu díla (jeho spojitost s celkovou autorovou tvorbou), dále musí vyložit z autorovy biografie významové podhoubí, z něhož text díla rostl (podněty osobní, umělecké i společenské), dobovou recepci textu díla, jeho další působení a interpretace. Kritický aparát také obsahuje soupis různočtení, tj. textových znění, která byla registrována v dochovaných textových pramenech vedle znění publikovaného ve vydání (pouze ta místa, v nichž se text relevantně liší, tj. relevantní jsou např. rozdíly pravopisné). Součástí je i celkově kompoziční, jazyková (hláskoslovné a tvaroslovné jevy, slovní vazby, lexikální zvláštnosti), stylistická a pravopisná stránka díla, věcné poznámky (z praktických důvodů zpravidla spojené se soupisem různočtení) a doslov.\nV ediční poznámce tedy nalezneme např. vydání, ze kterých bylo čerpáno, a dále pravidla transkripce jako:\n\nDále zde může být definována úprava nepřesných či neúplných citací a pravopisu původního (např. latinského) textu, zachování kolísání souhlásek (aspirát), i/y a dalších slabik, psaní velkých a malých písmen až na výjimky dle pravidel současné češtiny a závěrem poděkování za odborné poradenství, lokalizaci citátů a poskytnutí sekundární literatury. Následný doslov například cituje autorovy články, informuje o poslání edice, autorův životopis, doplněný dopisy a básněmi z jeho tvorby a její krátký popis; a nakonec kupříkladu bibliografické citace a vysvětlivky k doslovu.\n\nSoučástí kritického vydání by měl být i rejstřík a u poezie seznamy básní podle prvního verše (incipitů) se ve vědeckém vydání mají připojovat vždy. Taktéž je vhodné uvést seznam autorových děl a obrazové přílohy, pokud již nejsou uvedeny v autorském textu (většinou se jedná o kopie původního textu).\n\n"}
{"id": "232961", "url": "https://cs.wikipedia.org/wiki?curid=232961", "title": "AC Ace", "text": "AC Ace\n\nAC Ace je roadster anglické automobilky AC Cars, se kterým se vrátila na trh po druhé světové válce. Vůz patřící do skupiny dvoulitrových vozů se poprvé představil v roce 1953 a za deset let výroby bylo vyrobeno celkem 1 099 exemplářů. Jeho nástupcem se stal nejznámější model automobilky \"Cobra\".\n\nLehká dvoudveřová, ručně vyráběná karoserie vyráběná z lehkých slitin inspirovaná vozem \"Ferrari Barchetta\" ukrývala zastaralý řadový šestiválec AC s vačkovými hřídelemi v hlavě válců OHC, který se používal již brzy po první světové válce. Maximální rychlost 165 km/h a zrychlení z 0 na 100 km/h za 13 sekund sotva splňovala nároky na úspěšný sportovní automobil. Proto se od roku 1956 nabízel lepší řadový šestiválec (2l) Bristol Cars s výkonem 125 koní. Nejvyšší max. rychlost se zvýšila na necelých 190 km/h a zrychlení z 0 na 100 km/h se snížilo pod 9 sek. Díky tomu se vůz vyznačoval dobrými jízdními vlastnostmi a vůz získával úspěchy i v soutěžích. V letech 1961 až 1963 vzniklo několik modelů s řadovým šestiválcem Ford s objemem 2,6 litru a výkonem 170 koní. V roce 1954 se k roadsteru připojilo i coupe s označením \"Aceca\". Jeho tvary odpovídaly tvarům prvotním hatchback|hatchbackům (prvním skutečným hatchbackem je považován vůz MG B). V současnosti je po vozech AC Ace velká poptávka, zvláště s motory Bristol.\n\n\n"}
{"id": "232962", "url": "https://cs.wikipedia.org/wiki?curid=232962", "title": "Německá východní Afrika", "text": "Německá východní Afrika\n\nNěmecká východní Afrika ( \"Deutsch Ost-Afrika\") bylo německé koloniální území na východě Afriky, které získávala postupně od roku 1884 \"Společnost pro německou kolonizaci\". Po dohodách s Británií o vymezení sfér vlivu (výměna Zanzibaru za Helgoland) bylo zdejší území roku 1891 oficiálně prohlášeno německou kolonií. Šlo zejména o oblast Tanganiky, některé ostrovy (Mafia) a v pozdějších letech (1898–1899) připojená teritoria dnešní Rwandy a Burundi.\n\nZa 1. světové války bylo území obsazeno vojsky Dohody (1916–1917) a po válce rozděleno a svěřeno jako mandátní území Společnosti národů do správy Velké Británie (největší část – pod názvem \"Tanganika\") a Belgie (\"Ruanda-Urundi\"), přičemž menší díl (distrikt Kionga) byl připojen k portugalské kolonii \"Portugalská východní Afrika\". Kolonie měla rozlohu 994 996 km², což představuje skoro trojnásobek rozlohy současného Německa. \n\nHistorie této německé kolonie je úzce spjata s dobrodruhem Carlem Petersem, zakladatelem Společnosti pro německou kolonizaci, který podepsal dohody s náčelníky původních kmenů obývajících pevninská území protější Zanzibaru. 3. března 1885 německá vláda oznámila předchozí tajné udělení císařského dekretu Petersově společnosti ze dne 17. února 1885 a také úmysl vytvořit protektorát Východní Afrika. Peters poté rekrutoval různé specialisty, kteří zaujali pozice na území mezi řekou Rufiji na jihu a městy Witu a Lamu na severu. Po protestech zanzibarského sultána, který se sám chtěl chopit moci na tomto pevninském území, poslal Otto von Bismarck pět válečných lodí (mezi nimi Stosch, Gneisenau a Princ Adalbert), které poté co 7. srpna dopluly na místo, začaly s ostřelováním Sultánského paláce. Výsledkem byla dohoda mezi Němci a Brity o rozdělení si sfér vlivu, kterou musel sultán akceptovat. Němci rychle nastolili vládu nad městy Bagamoyo, Dar es Salaam a Kilwa. Povstání z roku 1888 bylo s britskou pomocí potlačeno následujícího roku. V roce 1890 uzavřely Londýn a Berlín Helgolandsko-Zanzibarskou dohodu, která přisoudila Helgoland Německu a definovala hranice Německé Východní Afriky, přičemž přesné hranice zůstaly špatně definovány do roku 1910. V letech 1891 až 1894 etnikum Hehe v jehož čele stál náčelník Mkwawa – odolávalo německé expanzi. Nakonec byli poraženi, díky tomu, že se ostatní kmeny přidaly na stranu přistěhovalců.\n\nPo období guerillových bojů padl v roce 1898 Mkwawa do pasti a následně spáchal sebevraždu. Povstání Maji Maji z roku 1905 bylo potlačeno guvernérem Gustavem Adolfem von Götzenem. Následoval skandál vzhledem k informacím o korupci a brutalitě dějící se v kolonii a v roce 1907 kancléř Bülow pověřil Bernharda Dernburga reformou koloniální správy, která se stala modelem koloniální efektivity a získala mimořádnou loajalitu původních obyvatel za 1. světové války.\n\nNěmecká koloniální správa velmi spoléhala na místní náčelníky, jejichž úkolem bylo udržovat pořádek a vybírat daně. Kromě lokálního dozoru, působily ve městech Dar es Salaam, Moshi, Iringa a Mahenge vojenské posádky pořádkových sil, sestávající od 1. ledna 1914 ze 136 německých vojáků, včetně 42 vojenských zdravotníků a 2 472 místních vojáků tzv. Askari.\n\nNěmci nebyli vedeni k založení kolonie potřebou ekonomické exploatace, jako ostatní evropské státy, které své kolonie a faktorie zakládaly od 15. století výše, spíše šlo o prestižní záležitost. Na konci 19. století v Evropě zvítězily ideály humanismu, které již nedovolovaly programově vyhlazovat ostatní nebílé rasy a rezervovaně se stavěly i k nucené asimilaci neevropských etnik. To vše se odrazilo na charakteru německé nadvlády, která se více podobala vojenské okupaci než kolonizaci, jak ji známe z dřívějších dob u Britů, Portugalců, Španělů a Nizozemců.\n\nKdyž Němci přišli do východní Afriky, objevili zde kmenově organizovaná společenství, jejichž kmenové konfederace podřízené jednomu monarchovi se vlastnictvím svrchovaného území a uvědoměním si vlastní etnické příslušnosti (národnosti) začínaly podobat státům. Němci této proorganizovanosti společnosti využili a od klíčových místních vládců si nechali deklarovat loajalitu a zahájili tím systém nepřímé vlády (indirekten Herrschaft).\n\nSpráva kolonie tak byla zdvojená. Země byla rozdělená do vojenských újezdů, kterým vládli evropští přidělenci přímo podřízení guvernérovi a do provincií, kterým vládli místní afričtí monarchové,alespoň formálně deklarující věrnost Němcům. Jak vojenské újezdy, tak provincie se snažily respektovat původní vymezení malých či větších místních království. Vojenské újezdy měly za úkol střežit klid v kolonii a chránit vybrané monarchy, civilní provincie zase vybírat \"daně z chýše\" a provádět místní politiku. Daň z chýše neměla ani tak za úkol být ekonomicky exploatační, jakože spíše přimět místní obyvatelstvo pracovat a zvýšit německou suverenitu, která byla nad některými kmeny opravdu jen formální.\n\nNěmci nerozuměli složitému politickému vývoji uvnitř kmenových svazů a palácové převraty sledovali s nelibostí. Místní monarchové německé vojsko s oblibou vtahovali do vlastních intrik, neboť ten, kdo získal na svou stranu Němce, disponoval drtivou vojenskou převahou.\n\nNěmci tak často vstupovali na stranu monarchů, kteří neměli na svých území respekt, lidovou podporu nebo před intervencí Němců disponovali mizivou, někdy žádnou, politickou silou. To přinášelo občasná kmenová povstání či mezikmenové války, které vojenské újezdy musely potlačovat.\n\nPod německým vedením došlo již od počátku k růstu obchodu.\nNěmci si rychle uvědomili, že ekonomický progres bude záviset na spolehlivém transportu. Sisalová pole zaujímala přes 40 tisíc hektarů. Jednalo se o nejdůležitější tržní plodinu. Na plantážích o rozloze 80 tisíc hektarů byly pěstovány kávovníky, kaučukovníky a bavlna. V roce 1888 byla započata stavba železnice známé jako Usambara, nebo také Severní dráha, která byla využívána mimo jiné pro transport těchto zemědělských plodin. Nejdelší trasa tzv. Centrální dráhy, která spojovala Dar es Salaam s městy Morogoro, Tabora a Kogoma měřila 1 250 kilometrů. Poslední trasa vedoucí k východnímu pobřeží jezera Tanganika byla dokončena v roce 1914 a její dostavbu provázely mohutné oslavy v hlavním městě spojené s obchodní výstavou zemědělských komodit. Přístavy byly modernizovány novými elektrickými jeřáby, napojením na železnici a skladiště.\n\nV roce 1912 připlulo do Dar es Salaamu a Tangy 356 nákladních a dopravních parníků a přes 1000 lokálních obchodních plavidel. K roku 1914 čítala populace Dar es Salaaamu a přilehlé provincie 166 tisíc lidí, z toho 1 050 Evropanů, převážně Němců (1 000 osob). Celkově pobývalo v této německé kolonii 3 500 Němců. Dar es Salaam se stal právem výstavním městem celé tropické Afriky. Přes všechno úsilí něbyla Německá východní Afrika nikdy pro Německo zisková a musela být subvencována Berlínem.\n\nNa rozdíl od belgické, francouzské, anglické či portugalské koloniální nadvlády v centrální Africe, Němci pro své africké obyvatelstvo vytvořili vzdělávací program zahrnující základní, střední a odborné vzdělání. Kvalifikovaní vyučující, osnovy, učebnice, vyučovací materiály, to vše bylo naprosto bezprecedentní. V roce 1924, deset let po začátku 1.světové války a po šestileté britské nadvládě přinesla americká Phelps-Stokesova komise reportáž v níž uvádí, že: „ Pokud jde o školství, Němcům se povedl hotový zázrak.“ Úroveň školství, které bylo dosaženo pod německou nadvládou, upadla až po delší době.\n\nHistorie Německé východní Afriky za první světové války je spojena s vojenským velitelem kolonie generálem Paulem von Lettow-Vorbeckem. Tento mladý důstojník vedl armádu složenou z 3 tisíců Evropanů a 11 tisíc domorodců proti britskému imperiálnímu vojsku o síle 300 tisíc mužů. Britské velení měl na starost Jan Smuts, dřívější velitel ve druhé búrské válce.\n\nZa Vorbeckovo největší vítězství je považována Bitva o Tangu z 3.–5. listopadu 1914, kde porazil britské jednotky osmkrát početnější než byla jeho vlastní armáda. Vorbeckova mistrovská kombinace guerrilového způsobu boje a odvážných nájezdů měla za následek obrovské náklady a 60 000 obětí na britské straně. Nicméně, poté co britské jednotky z Belgického Konga zaútočily ze západu a zásoby jídla se povážlivě ztenčily, byl Vorbeck nucen k ústupu. Nakonec vybojoval menší vítězství v Německé východní Africe, v Mosambiku a následně v Severní Rhodesii, kde souhlasil se zastavením palby tři dny po konci války, kdy konečně obdržel zprávy o uzavření příměří mezi válčícími národy.\n\nPo válce byla v Německu Vorbeckova Schutztruppe oslavována jako jediná německá jednotka, která nebyla během 1.světové války poražena v otevřeném boji, přestože často ustupovala, vzhledem k početní převaze protivníka. Koloniální jednotky Askari, které bojovaly ve východní Africe se dočkaly kompenzací ze strany Výmarské republiky a později Spolkové republiky Německo v podobě penzijních dávek. Německý lehký křižník SMS Königsberg bránil pobřeží východní Afriky. V roce 1915 byl zanechán v deltě Rufiji, poté co posádce došlo palivo. Členové posádky se přidali k pozemním jednotkám. Versailleská mírová smlouva rozhodla o zániku Německé východní Afriky. Západní část země připadla Belgii jakožto Ruanda-Urundi, malé území Kionga Triangle jižně od řeky Rovuma přešlo pod správu Portugalců jakožto součást Mosambiku. Zbylá část území byla Brity pojmenována Tanganika a přešla pod jejich vládu.\n\nPrvní poštovní známky vydané pro Německou východní Afriku spatřily světlo světa v roce 1893, jakožto přetisk (v měně peso) běžných německých známek, s přípisem „Německá východní Afrika“. V roce 1900 vydalo Německo tzv. „ Jachty“. Jachta byla součástí designu známek užívaných ve všech německých koloniích. Jednalo se o císařskou jachtu Hohenzollernů. V Německé východní Africe byly známky vyčísleny v pesos a rupiích (64 pesos = 1 rupie) a označeny nápisem Německá východní Afrika (Deutsch-Ostafrika). Roku 1905 byly vytištěny nové poštovní známky v hodnotovém systému haléřů (100 haléřů = 1 rupie).\n\nNěmci pokračovali v tisku dalších známek, i přes špatnou situaci během 1. světové války a od roku 1916 vydávali vodotiskovou známku s jachtou v hodnotě 1 rupie (pravá používaná známka z této doby je velkou raritou a dnes má hodnotu více než 20 tisíc amerických dolarů). Prodejní hodnota většiny typů známek z Německé východní Afriky se dnes pohybuje pod 10 amerických dolarů, ale známky s vysokou nominální hodnotou a rané tisky dosahují ceny až k 100 $.\n\nPoté co byla kolonie obsazena britskými a belgickými jednotkami, každá z nich vydala své vlastní provizorní známky. V roce 1916 Belgičané přetiskli známky Belgického Konga v několika verzích. První verze s nápisem „ Ruanda a Urundi, nebyla nikdy skutečně užívána. Druhá série známek byla přetištěna s dvojjazyčným nápisem „ Německá východní Afrika/Okupace Belgií “ ve francouzštině a vlámštině. V roce 1922 byly známky přeceněny a pohybovaly se v hodnotách 5 až 50 centů.\n\nBritové zpočátku přetiskli známky, které užívali v protektorátu Nyasaland v dnešním Malawi s titulkem N.F. znamenajícím Nyasaland Force. V roce 1917 změnili tento přetisk na zkratku G.E.A. (\"German East Africa\") a následně na známky „ Východní Afriky a Ugandy“. Ten samý přetisk se objevil na známkách s hlavičkou Východní Afrika a Protektorát Uganda, ale tyto známky byly vydávány až po ustavení Tanganiky a jsou považovány za součást poštovní historie Tanganiky.\n\n\n\n"}
{"id": "232965", "url": "https://cs.wikipedia.org/wiki?curid=232965", "title": "Četník a mimozemšťané", "text": "Četník a mimozemšťané\n\nČetník a mimozemšťané (1979) je pátý díl série francouzských filmů o četnících z 60., 70. a 80. let 20. století. Na rozdíl od ostatních filmů o četnících jde o parodii na vědecko-fantastické téma.\n\nNyní do přímořského slunného letoviska zavítají mimozemšťané. Přicházejí s přátelským posláním – studovat lidské mravy a zvyky. Avšak i když se to snaží vysvětlit Cruchotovi, ten je vůbec neposlouchá a považuje je za nepřátele. Po zjištění, jak se pozná mimozemšťan – pije olej a duní, když se na něj zaklepe – se strážníci rozhodnou jednoho chytit, aby dokázali jejich existenci. Poté, co plukovníkovi předloží rezavou kostru mimozemšťana, tak strážníkům povoluje, aby se dali do chytání dalších takových. Problém však vězí v tom, že mimozemšťané na sebe mohou vzít podobu jakéhokoli člověka, tedy i četníka, plukovníka atd.\n"}
{"id": "232968", "url": "https://cs.wikipedia.org/wiki?curid=232968", "title": "Četník a četnice", "text": "Četník a četnice\n\nČetník a četnice (1982) je šestý a poslední díl série francouzských filmů o četnících z 60., 70. a 80. let 20. století. Je zároveň posledním filmem, ve kterém si zahrál francouzský herec Louis de Funès, který krátce po jeho dokončení zemřel. Během natáčení filmu zemřel rovněž i režisér Jean Girault.\n\nStrážníci ze Saint Tropez se stěhují do nové služebny. S touhle změnou také obdrželi zcela nový přístroj (PC), který obsahuje i ty nejtajnější informace o policejní práci. Strážníci také dostávají na starosti nové sexy četnice, které zde mají odsloužit praxi. Avšak nikdo ze služebny neví, že tyto strážnice i přístroj jsou nastrčeny velením, aby se na ně zachytil dosud nepolapitelný gang.\n"}
{"id": "232970", "url": "https://cs.wikipedia.org/wiki?curid=232970", "title": "Mylène Demongeot", "text": "Mylène Demongeot\n\nMylène Demongeot (* 29. září 1935 Nice) je francouzská divadelní a filmová herečka ukrajinského původu.\n\n\n"}
{"id": "232971", "url": "https://cs.wikipedia.org/wiki?curid=232971", "title": "SETI@home", "text": "SETI@home\n\nSETI@home (\"SETI at home\") je projekt zabývající se distribuovanými výpočty, který využívá počítačů propojených v internetu. Projekt provozuje Space Sciences Laboratory na Kalifornské univerzitě v Berkeley ve Spojených státech amerických. \"SETI\" je zkratka pro Search for Extra-Terrestrial Intelligence (\"Hledání mimozemské inteligence\"). SETI@home bylo spuštěno 17. května 1999.\n\nSETI@home má celkem dva cíle. Prvním z nich je testování a vylepšování funkčnosti distribuovaných výpočtů jako takových, druhým cílem projektu je hledání mimozemských civilizací.\n\nPrvní z těchto cílů je již dokončen. Stávající funkčnost BOINC sítě je už natolik kvalitní, že prozatím nemá smysl pokračovat v jejím zlepšování. Projekt SETI@home se tedy může plně věnovat hledání mimozemských civilizací.\n\n"}
{"id": "232974", "url": "https://cs.wikipedia.org/wiki?curid=232974", "title": "Blackbox (správce oken)", "text": "Blackbox (správce oken)\n\nBlackbox (výslovnost [ˌblækˈboks]) je minimalistický správce oken pro X Window System. Je specifický svou nenáročností na hardwarové prostředky a konfigurovatelností pomocí textových souborů. Jeho dodatečné rozšíření je možné pomocí dalších aplikací.\n\nCelý je napsán v jazyce C++ a vydán pod licencí MIT; jeho autorem je Bradley T. Hughes. Z projektu Blackbox se v průběhu času oddělilo několik samostatných správců oken. Mezi nejznámější patří Fluxbox, Openbox a Hackedbox. Ostatní jeho odnože však – vyjímaje HackedBox – nabízejí více funkcí.\n\nVývoj Blackboxu byl končen.\n"}
{"id": "232976", "url": "https://cs.wikipedia.org/wiki?curid=232976", "title": "Tramvajová doprava ve Spojených státech amerických", "text": "Tramvajová doprava ve Spojených státech amerických\n\nTramvaje bývají ve Spojených státech amerických označovány slovem „trolley“ a dělí se na dva druhy: „light rail“ a „streetcar“.\n\nV historii byly tramvajové linky zřizovány ve všech větších městech, stejně jako v Evropě. Po 2. světové válce nastal kvůli rozvoji automobilové a autobusové dopravy velký útlum a staré tramvajové linky byly nahrazeny autobusy. Od poloviny 80. let, hlavně díky ropné krizi, však znovu dochází k rozvoji tramvajové dopravy, nyní však již v mnohem rychlejší a modernější podobě; budován je tzv. light rail, neboli, z evropského pohledu, systém srovnatelný s rychlodrážní tramvají. Dnes fungují takové tramvajové linky v některých velkých městech USA a v několika dalších jsou ve výstavbě. Nové americké tramvajové sítě však nejsou tak rozsáhlé a nemají tu úlohu jako evropské, slouží spíše jako doplňkový druh dopravy. Linky jsou tedy využívány podobně jako metro, tzn. že většinou fungují dvě nebo tři linky označené barvami.\n\nStreetcar je označení klasických (v USA téměř vždy historických) tramvají, které zasahují do běžné dopravy a většinou jezdí uprostřed ulice. Jsou sice pomalejší, ale jezdí po více linkách. Tyto tramvaje dnes fungují jen v několika málo amerických městech a slouží spíše jako turistická atrakce. Stále však jezdí ve Filadelfii, Bostonu, New Orleansu a San Franciscu. V poslední době ale bylo vybudováno i několik nových „streetcarových“ linek, většinou jen proto, aby nahradily autobusy v centru města. Především vzniká síť ve Washingtonu, kde byla první trať o délce 4 km otevřena roku 2016. V plánu jsou další čtyři linky a celý systém bude mít celkem 60 km. Dále jedna linka funguje v centru Portlandu, dále existuje nově otevřená linka v Seattlu a plánuje se i v Cincinnati.\n\nJde o moderní typ tramvají, které se mohutně rozvíjí od poloviny 80. let. Light rail by se dal zároveň přeložit i jako rychlodrážní tramvaj. Její síť je sice méně rozsáhlá, než u pouliční tramvaje, ale jezdí rychleji a jedno vozidlo light rail převeze více lidí než streetcar. Staví se zejména tam, kde se nehodí dražší metro. Dnes fungují v mnoha amerických městech, zejména na západě a mnoho dalších systémů je ve výstavbě. Light rail se liší od klasické evropské tramvaje, tedy od „streetcar“, především tím, že nezasahuje do normální dopravy. Takový systém je v USA potřebný právě proto, že individuální automobilová doprava je mnohých místech velmi hustá a zásah do ní zavedením drážního druhu dopravy by ji velmi zpomalil; na rozdíl od evropských měst většina amerických nemá centra s úzkými uličkami, kde je provoz slabý, nýbrž organizovanou městskou silniční síť, velmi rušnou, se širokými ulicemi i v centru. Navíc vytížení MHD bývá ve městech USA nižší, právě díky dostatečně dimenzované silniční infrastruktuře.\n\nDráha je vedena vedle silnice a do běžné dopravy se zapojuje jenom tehdy, když překračuje nějakou ulici nebo není místo, aby vedla vedle silnice. Linky light rail bývají označovány barvou a na rozdíl od evropských tramvají jsou využívány podobně jako metro, tzn. jako páteřní druh přepravy. V některých městech symbolizuje light rail přímý přechod mezi systémem tramvajové dopravy a metrem; výstavba light rail je levnější a snazší než klasického „těžkého“ metra. Light rail se však s metrem nemůže doplňovat, protože oba typy dopravy používají jiný způsob odebírání elektrického proudu – metro z tzv. třetí koleje a light rail z trolejí.\n\nNejvyužívanější light rail je v Bostonu, San Diegu, Los Angeles, Portlandu, Dallasu, Houstonu, Clevelandu a v dalších městech.\n\n\n"}
{"id": "232980", "url": "https://cs.wikipedia.org/wiki?curid=232980", "title": "Přepěťová ochrana", "text": "Přepěťová ochrana\n\nPřepěťové ochrany chrání elektrická zařízení před poškozením izolace přepětím vyšším, než které je schopná izolace vydržet. Nazývají se též \"bleskojistky\" nebo \"svodiče přepětí\".\nZa přepětí můžeme považovat napětí (U), které je oproti jmenovitému napětí (Un) dvojnásobné.\nPřekročení jmenovité hodnoty napětí Un o 10-20 % je považováno za normální provozní stav.\nNastavená ochranná hladina, kdy přepěťová ochrana začne omezovat napětí průchodem vnitřního proudu, musí být nižší, než je izolační hladina zařízení.\n\nVyužívají nelineárních V-A charakteristik, kdy se součástka začne rychle otevírat, jsou trvale připojeny ke spotřebiči. V oblasti mn (malého napětí, řádově jednotky voltů) se využívá závěrného směru Zenerových diod. Pro střídavé obvody se musí zapojit dvě Zenerovy diody antisériově. Pro větší nároky se používají transily a napěťově závislé odpory – varistory.\n\nVytvářejí po průrazu dielektrika přechodné zemní zkratové spojení, samy však nejsou schopny vzniklý oblouk zhasnout (pojistky). Používají se jako pomocné svodiče u vn (vysoko napěťových) průchodek a izolátorů, mají ale velký rozptyl zapalovacích napětí.\n\nPodobně jako u jiskřiště vznikne oblouk v nejužším místě, vlivem ohřevu vzduchu a silovými účinky vlastního magnetického pole je oblouk vytlačován vzhůru a na koncích růžků pak uhasne. Používá se pro ochranu trakčních vedení a úsečníků.\n\nObsahuje zapalovací a hlavní jiskřiště. Elektrický oblouk hlavního jiskřiště rozkládá izolační materiál trubice za vzniku plynů o vysokém tlaku, který zháší oblouk, plameny však šlehají až několik metrů.\n\nObsahuje sériově zařazená jiskřiště s odporovými bloky (varistory), přepětí svede do země, při poklesu U varistory zvětší svůj odpor a oblouk jiskřiště zhasne. Zejména pro velmi vysoká napětí.\n\nPři vysokém napětí vytvoří trvalý zemní zkrat, proud nevypíná.\n\nPřepěťové ochrany se rozdělují do tří tříd – B, C, D nově se označují jako ochrany typu 1, 2 a 3.\n\nJedná se o tzv. hrubou ochranu – svodič bleskového proudu. Přepěťová ochrana musí být konstruována tak, aby odvedla impulsní proud 50kA.\n\nStřední třída ochrany – svodič přepětí. Přepěťová ochrana musí být konstruována tak, aby odvedla impulsní proud 15kA opakovaně a 40kA jednorázově.\n\nJemná ochrana, která se nejčastěji instaluje do okruhů s citlivými zařízeními jako jsou počítače a další výpočetní technika.\n\nPro tyto součástky se používá souhrnné označení TVS (transient voltage supressor). Rozlišuje se více základních typů s rozdílnými vlastnostmi. Výrobci obvykle garantují maximální provozní napětí, tedy takové, pro které je jistota, že prvek nebude odebírat proud a minimální aktivační napětí, tedy takové, u kterého je jisté, že povede k odběru proudu omezujícího přepětí. Typická vzdálenost těchto dvou napětí se u různých TVS liší a liší se i typická terminologie okolo používaná.\n\nBleskojistka, alias GDT (gas discharge tube) Součástka má obvykle formu keramického válečku se dvěma, nebo třemi vývody. Uvnitř je jedno, nebo dvě jiskřiště a u typů pro malá napětí často i radioaktivní zářič, aby mohlo být garantovatelné tak malé zapalovací napětí (desítky V). Výhodou bleskojistek je, že vydrží velký proud, obvykle stovky A až 1,5 kA, nevýhodou poměrně velký rozptyl zapalovacího napětí a při vyšším napájecím napětí (stovky V) je nutné, by nějaký další prvek vypnul proud a tím zhasl výboj.\n\nVaristor, alias VDR (voltage dependent resistor), konstrukčně připomíná velký keramický kondenzátor. Místo dielektrika má ale materiál, který začne být od určitého napětí vodivý. Vyrábí se pro napětí v řádu jednotek až stovek V. Kromě napětí výrobci obvykle uvádějí maximální energii, kterou je varistor schopen nedestruktivně absorbovat. Bývá v řádu jednotlivých J až desítek J. Při jejím překročení se mohou parametry změnit, při ještě větším nastane trvalý zkrat. Někdy bývá rozlišena energie opakovatelná a neopakovatelná.\n\nTransil, alias TVS dioda, je zenerova dioda, u které výrobce garantuje, že přežije impulzní zátěž, která při omezení přepětí nastává. Vyrábí se v jednosměrném a obousměrném provedení, které obsahuje dvě antisériově zapojené ZD. Označení jednosměrných obvykle končí A, obousměrných CA. Výrobci obvykle uvádějí napětí a impulzní výkon, který bývá typicky v řádu stovek W. Tyto hodnoty jsou často součástí názvu daného typu. Např. P6KE15CA je obousměrný transil na 15 V s max. imp. výkonem 600 W. Okolo 15 V začíná být vodivý (1 mA). Při překročení max. výkonu, nebo přehřátím trvalým menším výkonem, dojde k trvalému zkratu. Nejčastější závadou externích pevných disků je právě zkratovaný transil v důsledku připojení na adaptér s vyšším napětím. Oproti varistoru přežije transil menší zátěž, ale má přesněji definovaná napětí.\n\nTrisil je TVS součástka připomínající diak. Po překročení určitého napětí dojde k tvrdému sepnutí a začne se chovat jako sepnutý triak. K rozpojení je nutné, aby vnější příčina přerušila proud.\n\n\n"}
{"id": "232983", "url": "https://cs.wikipedia.org/wiki?curid=232983", "title": "Kachní ostrov", "text": "Kachní ostrov\n\nKachní ostrov je jeden ze dvou ostrůvků na Máchově jezeře. Veřejnosti je nepřístupný, protože je zde významné hnízdiště vodních ptáků.\n"}
{"id": "232984", "url": "https://cs.wikipedia.org/wiki?curid=232984", "title": "Kiiminki", "text": "Kiiminki\n\nKiiminki (šv. \"Kiminge\") je obec ve Finsku v provincii Severní Pohjanmaa. Obec se rozkládá na území o rozloze 339 km² (z čehož je 12,19 km² vodních ploch). Počet obyvatel obce je 11 400, hustota zalidnění 33,6 obyvatel na km². Obec je jednotně finskojazyčná.\n"}
{"id": "232986", "url": "https://cs.wikipedia.org/wiki?curid=232986", "title": "Liminka", "text": "Liminka\n\nLiminka (švédsky \"Limingo\") je obec v provincii Severní Pohjanmaa. Obec leží asi 25 km jižně od Oulu. Byla založena už roku 1477 a dnes se rozkládá na území o rozloze 643,59 km² (včetně mořských oblastí), z čehož je necelých 5 km² vodních ploch. Populace Liminky čítá 7 482 lidí (2005) Hustota zalidnění je 10,1 obyvatel na km². Liminský záliv (\"Liminganlahti\") je známým rájem různých ptačích druhů.\n\n"}
{"id": "232993", "url": "https://cs.wikipedia.org/wiki?curid=232993", "title": "Džeser-Džeseru", "text": "Džeser-Džeseru\n\nDžeser-Džeseru neboli „Nejposvátnější z posvátných“ je chrám, který nechala za své vlády postavit egyptská královna Hatšepsut (trůnním jménem Maatkare), jako svůj zádušní chrám, v němž živí mohou konat obřady zajišťující zesnulému věčný návrat. Stavba se nachází v Dér el-Bahrí a jejím hlavním architektem byl velký správce Senenmut.\n\nChrám je vybudován na severní straně přírodního skalního amfiteátru, uspořádán do třech vodorovných, stupňovitě umístěných teras s průčelím, které tvoří majestátní sloupořadí.Uměle vybudované terasy jsou rozděleny na přesné poloviny dvěma vzestupnými přístupovými rampami. Plánovanou, i když nejspíše nikdy nedokončenou součástí celého komplexu měl být i údolní chrám.\nVýzdoba chrámu se týká především znázorněním královnina božského původu (tajemný posvátný sňatek – spojení boha se smrtelnou ženou (theogamie), v našem případě boha Amona s Hatšepsutinou matkou Ahmosou), jiné zobrazují výjevy z jejího narození a mládí, další náměty zas oslavují Hatšepsut jako panovnici, která věrně chrání památky předků, pečuje o kult bohů i její stavitelskou činnost (viz doprava dvou obelisků do Théb). Jedním z důležitých námětů je výprava do bájné země Punt. Severní strana prvního portiku zůstala vyhrazena námětům, typickým pro zádušní chrámy, jako proměny před znovuzrozením nebo výjev prvotní mokřiny.\n\n"}
{"id": "232994", "url": "https://cs.wikipedia.org/wiki?curid=232994", "title": "Bohdan-Ihor Antonyč", "text": "Bohdan-Ihor Antonyč\n\nBohdan-Ihor Antonyč ( ; 5. října 1909, Novycja, Malopolské vojvodství, Polsko – 6. července 1937, Lvov, Ukrajina) byl ukrajinský modernistický básník a prozaik.\n\nKvůli oficiálnímu zákazu se stal známým až v polovině 60. let; od té doby značnou měrou ovlivňuje současnou ukrajinskou poetiku. V jeho díle se objevuje filosofická lyrika, náboženské, kosmologické a hédonistické motivy, ohlas lemkovského folklóru a pohanské symboliky; vliv Omara Chajjáma, Walta Whitmana, Gabriela d'Annunzia. Zemřel ve věku 28 let po komplikovaném zánětu slepého střeva.\n\nLegendami opředený život a dílo B.-I. Antonyče inspirovalo Jurije Andruchovyče k napsání románu \"Dvanáct obručí\".\n\n\n\n"}
{"id": "232995", "url": "https://cs.wikipedia.org/wiki?curid=232995", "title": "Corgoň liga 2006/07", "text": "Corgoň liga 2006/07\n\n1. slovenská fotbalová liga v sezóně 2006/07.\n\n"}
{"id": "232997", "url": "https://cs.wikipedia.org/wiki?curid=232997", "title": "Letní olympijské hry 1912", "text": "Letní olympijské hry 1912\n\nHry V. letní olympiády se konaly od 5. května do 27. července 1912 ve švédském Stockholmu. Hry oficiálně zahájil král Gustav V.\nZ celkového počtu 2547 závodníků bylo 57 žen.\n\nSoutěžilo se celkem ve 14 sportech: atletice, plavání, fotbalu, gymnastice, jachtingu, jezdectví, moderním pětiboji, cyklistice, přetahování lanem, střelbě, šermu, tenisu, veslování, zápase.\n\nNa těchto hrách poprvé startovaly ženy v plaveckých soutěžích.\n\nPoprvé se her zúčastňují zástupci všech kontinentů.\n\nPoprvé jsou použity moderní technologie: používá se veřejný rozhlas, čas je měřen elektronicky, v atletice se používá cílová fotografie.\n\nMimo rámec sportovních soutěží probíhají umělecké soutěže. Hodnotí se díla se sportovní tematikou v architektuře, literatuře, hudbě, malbě a sochařství. Vítězem v literatuře se stal Pierre de Coubertin (Óda na sport), soutěžil však pod pseudonymy Georges Hohrod a M. Eschbach.\n\nV šermu získává spolu s rakouským týmem zlatou medaili Otto Herschmann, který je zároveň předsedou rakouského olympijského výboru (jediný úřadující předseda národního olympijského výboru, který v historii her získal zlatou medaili v olympijské soutěži).\n\nNejvíce medailí na těchto hrách získal švédský střelec Vilhelm Carlberg - 3 zlaté a 2 stříbrné.\n\nJedním ze tří oficiálních fotografů her byl Švéd Axel Malmström.\n\nČeský olympijský výbor vyslal 45 českých sportovců a největší zastoupení měli šermíři (14) atleti (11) a tenisté (9). Po protestech vídeňské vlády česká výprava při zahajovacím ceremoniálu kráčela za vlajkou s rakousko-uherským orlem a tabulkou Autriche-Tchéques, ale pod praporem s českým lvem. Žádný ze sportovců však nedosáhl na stupně vítězů, čtvrté místo získalo družstvo šavlistů, v tenise pak na trávě Ladislav Žemla v dvouhře a spolu s Jaroslavem Justem i ve čtyřhře.\n\nŽádná další kandidátská města nebyla.\n\n"}
{"id": "232999", "url": "https://cs.wikipedia.org/wiki?curid=232999", "title": "Pečeněhové", "text": "Pečeněhové\n\nPečeněžská unie nebo Pečeněhové (arménsky \"Badzinag\", rusky \"Pečeněgi\" (\"Πеченеги\"), řecky \"Patzinakoi\" (\"Πατζινάκοι\"), \"Petsenegoi\" (\"Πετσενέγοι\"), \"Patzinakitai\" (\"Πατζινακίται\"), maďarsky \"Besenyő\", latinsky \"Pacinacae\", staroturecky \"Beçenek\", turecky \"Peçenekler\") byli jeden z historicky primárních 24 kmenů Oguzských Turků. Byli to polonomádi, kteří mluvili jazyky náležejícími do turkické jazykové rodiny. I přesto, že pečeněžský jazyk spadal do Oguzské skupiny, dorozumívali se převážně kypčackými jazyky.\n\n\n\"Pečeněhové\" jsou uvedeni na 19. místě v pořadí.\n\nVe staroturečtině jejich domorodý název znamená: \"příbuzní, švagrové\". Jako každý kmen či klan patřící do skupiny Oguzů měli a mají svůj znak – tamgu. Jejich zvířecím totemem byl \"Moták pochop\".\n\nPečeněhové byli etnikum, se kterým mělo co do činění i Uhersko - část Pečeněhů se usídlila v Maďarsku a na Slovensku. Jeho příslušníci žili i na území Balkánu. Do 14. století splynuli s okolním obyvatelstvem na různých místech v Evropě (Kumáni (západní Kypčaci), Maďaři, Rusové, jižní Slované). Jejich zásah do zdejšího dění byl tak velký, že ovlivnili osudy obyvatelů tohoto regionu na dlouhý čas. Jak to tvrdí i skotský historik Macartney, lze říci, že:\nPečeněhové původně pocházeli ze Střední Asie z oblasti jihozápadní Sibiře. V syrských kronikách je nalezneme pod názvem \"„Kangar“\" uváděných už v 6. století. O mnoho početnější zmínky o nich však pocházejí z 9. století, kdy je nacházíme kočovat v stepích mezi řekou Volha a Aralským jezerem. Ačkoli byli velmi schopní bojovníci, osudným se jim stal moment, kdy se proti nim spojili takoví mocní soupeři jako Chazaři a Uzové, někdy nazývaní i Oguzové, a společnými silami je vytlačili na západ. Jenom nepatrné zlomky tohoto etnika, s nimiž se ještě v roce 922 setkal Ibn Fadlán, zůstaly ve svých starých sídlech při řece Ural, než byli asimilováni Uzy. Pečeněhové postupně obsadili dolní tok Volhy, Donu a Dněpru, později však žili na území mezi Volhou a Dunajem jako kočovní chovatelé dobytka. Zde se dostali do sporu s Kyjevskou Rusí, od níž utrpěli několik porážek (poslední větší s Jaroslavem Moudrým v roce 1037). Jejich armáda v 10. století pronikla do Byzance a na území Bulharska. Bojovali také s Maďary, načež je v Etelközu u pontských stepí porazili a poté hnali přes Karpaty do Karpatské kotliny a Panonie, kde později vznikl Uherský stát.\n\nV roce 950 Konstantin VII. napsal:\n\nSám kníže Svjatoslav I. (Barys) neměl kvůli častým výbojům čas se správě státu příliš věnovat, protože značnou část vlády prožil rozsáhlými taženími proti svým sousedům. Namísto něj zemi spravovala Olga spolu s jeho syny Jaropolkem, Olegem a Vladimírem. V roce 968 Pečeněhové napadli a pak obléhali město Kyjev. V létech 970–971 se část z nich připojila ke kyjevskému knížeti Svjatoslavovi v jeho byzantském tažení, ale nakonec v březnu 972, při přechodu přes Dněpr, na něj z popudu Byzantinců zaútočili a většinu vojska spolu s kyjevským knížetem pobili. Pečeněžský chán Kurja si udělal z jeho lebky kalich podle tradičního stepního nomádského zvyku.\n\nPo jeho smrti se nedlouho existující Svjatoslavova říše rozpadla během bojů mezi jeho nástupci, nejdříve mezi Jaropolkem a Olegem, během nichž byl druhý z bratrů zabit. Roku 977 utekl další z následníků, Vladimír, do Skandinávie, odkud se vrátil s armádou Varjagů s cílem získat kyjveský trůn pro sebe, což se mu také po zabití Jaropolka podařilo. Pád chazarské říše umožnil v dalších letech růst moci Pečeněhů, kteří měli do budoucna působit Kyjevské Rusi nemalé obtíže.\n\nV arménských kronikách Matouše z Edessy jsou Pečeněhové zmíněni několikrát. Zmínka v kapitole 103 je o bitvě u Malazgirtu (1071). V této kapitole je řečeno, že spojenci \"Říma\", kmeny Padzunaků a Uzů (větví Oguzských Turků), změnili své strany na vrcholu bitvy a začali bojovat proti byzantským silám bok po boku se Seldžuckými Turky. Pod tlakem silnějších Kumánů byli Pečeněhové vytlačováni ze severního Černomoří. V roce 1091 podnikli invazi na Balkán, kde jim v bitvě u Levunia (při ústí řeky Marica) uštědřil drtivou porážku byzantský císař Alexios I. Komnenos spojený s Kumány. Po překvapivém útoku Byzantinců a Kumánů na jejich tábor, ve kterém se nacházely i ženy a děti Pečeněhů, byli Pečeněhové téměř vyhlazeni. Další porážku od Byzanticů utrpěli roku 1122 v bitvě u Beroe a jejich svaz jako nezávislá politická síla zanikl. Podle Byzantského kronikáře Kinnamose ve 12. století Pečeněhové bojovali jako žoldáci pro císaře Manuela I. v jižní Itálii proti normanskému králi Sicílie Vilému I. Ve 13. století už se jejich svaz rozpadal. V 15. století v Uhersku někteří obyvatelé přijali příjmení Besenyö, což maďarsky znamená Pečeněg; nejvíce jich bylo v dnešní župě Tolna. Nakonec odešli na Balkánský poloostrov, kde byli postupně asimilováni.\n\nPečeněhové někdy bývají považováni za předky dnešních Sekelů či Gagauzů.\n\n\n\n"}
{"id": "233001", "url": "https://cs.wikipedia.org/wiki?curid=233001", "title": "Otto von Bismarck (CDU)", "text": "Otto von Bismarck (CDU)\n\nOtto \"Christian Archibald Fürst (kníže)\" von Bismarck (* 25. září 1897 v Schönhausenu; † 24. prosince 1975 v Friedrichsruhu) byl německý politik (DNVP, později CDU) a diplomat.\n\nBismarck byl synem Herberta von Bismarcka a vnukem bývalého kancléře Otty von Bismarcka. Po maturitě (1915) studoval práva v Berlíně a Kielu, kde absolvoval taktéž své referendářské období. Jeho vzdělávání bylo přerušeno v letech 1917–1918 v důsledku služby v armádě. V letech 1921–1923 byl správcem dědičného dvoru ve Fridrichsruhu a taktéž vlastníkem Schönhausenu. V roce 1927 vstoupil do státních služeb. Službu vykonával v Stockholmu (do roku 1928) a v Londýně. Poté následovala v letech 1937–1940 pozice vedoucího politického oddělení úřadu pro styk s cizinou. V roce 1935 se stal členem organizace Anglo-German Fellowship (Anglo-německý spolek). Do roku 1943 působil na německém velvyslanectví v Římě, poté byl poslán do dočasné výslužby. Poté opět začal obhospodařovat rodinné sídlo ve Fridrichsruhu.\n\nV dobách Výmarské republiky příslušel k DNVP. V srpnu roku 1933 se přidal k NSDAP. V roce 1952 vedl rozhovory s Fridrichem Middelhauvem o možností vstupu do FDP, při kterých mu byla nabídnuta i možnost kandidatury do Bundestagu. Nakonec se rozhodl k členství v CDU.\n\nOd května 1924 do roku 1928 byl poslancem Reichstagu. Poslancem Bundestagu byl v letech 1953 až 1965. Zde byl činný v zahraničním výboru, ve výboru pro celoněmeckou a berlínskou problematiku a ve výboru pro atomovou problematiku. V parlamentu zastupoval volební obvod Lauenberg.\n\nJeho vnuk Carl-Eduard je nyní poslancem Bundestagu za CDU.\n\nVon Bismarck byl taktéž členem parlamentního shromáždění rady Evropy. Zde působil v letech 1959–1960 a 1961–1966 jako viceprezident.\n\nOd roku 1957 do roku 1961 byl předsedajícím německé parlamentní společnosti.\n"}
{"id": "233007", "url": "https://cs.wikipedia.org/wiki?curid=233007", "title": "Zimní olympijské hry 2014", "text": "Zimní olympijské hry 2014\n\nXXII. zimní olympijské hry se konaly od 6. února do 23. února 2014 v ruském přímořském městě Soči, přičemž zahajovací ceremoniál proběhl 7. února. O hostitelském městě rozhodlo hlasování členů Mezinárodního olympijského výboru v Guatemale 4. července 2007. Hry byly organizovány ve dvou centrech, v pobřežním městě Soči a v horském středisku Krasnaja Poljana. Jednalo se o druhé olympijské hry pořádané na území Ruska, a o první zimní olympiádu v Rusku. Na olympiádu se kvalifikovalo rekordních 88 zemí.\n\nV porovnání s předchozími hrami ve Vancouveru 2010 se rozdalo 98 sad medailí, tedy o 12 více. Dvanáct nových soutěží bylo: smíšená štafeta v biatlonu, ženské skoky na lyžích, smíšené týmové krasobruslení, smíšené týmové saně, lyžařský half-pipe (mužský a ženský), lyžařský slopestyle (mužský a ženský), snowboardový slopestyle (mužský a ženský), snowboardový paralelní slalom (mužský a ženský).\n\nOdhaduje se, že hry stály 51 miliard dolarů, pětkrát více než původní odhady olympijského výboru. Stály tedy více než dvojnásobek nákladů předchozích her v Londýně a o 11 miliard překonaly hry v Pekingu. ZOH v Soči byly tedy nejdražšími olympijskými hrami v historii. Hry měly rekordních 2,1 miliardy diváků po celém světě.\n\nMěsto Soči se dostalo na konečný seznam kandidátů na pořadatelství zimních her spolu s městy Pchjongčchang (Jižní Korea) a Salzburg (Rakousko). Vítězství Soči bylo oznámeno na 119. zasedání Mezinárodního olympijského výboru (MOV), které se uskutečnilo v červenci 2007 v Ciudad de Guatemala. Oznámil jej prezident MOV Jacques Rogge po dlouhém hlasování 4. července 2007.\n\nV první fázi musela kandidátská města po schválení od svých národních olympijských výborů poslat přihlášku a vyplněný dotazník do 1. února 2006. Byla to města Soči (Rusko), Salzburg (Rakousko), Jaca (Španělsko), Almaty (Kazachstán), Pchjongčchang (Jižní Korea), Sofie (Bulharsko) a Bordžomi (Gruzie). Tři finální kandidáti byli vybráni výkonnou radou MOV 22. června 2006. Dne 2. října 2007 byl ustaven Organizační výbor zimních olympijských her v Soči 2014.\n\nHry se konaly v nově postaveném Olympijském parku, který sestává z následujících stadionů a míst:\n\n\n\nPo skončení olympijských her se v areálu olympijského parku konaly i Zimní paralympijské hry 2014. V Soči poté proběhly po sto letech závody Grand Prix Ruska, a to v rámci série Formule 1, dohoda je podepsána na dalších sedm let. V roce 2018 je zde a v dalších 10 ruských městech naplánováno Mistrovství světa ve fotbale. V aréně Bolšoj také hraje nový hokejový tým KHL, Sočinskije Leopardy.\n\nOlympijská štafeta s pochodní byla nejdelší pouť v historii zimních her, měřila 65 tisíc kilometrů. Olympijskou pochodeň si poprvé předali kosmonauti ve volném vesmíru. Ruští kosmonauti Oleg Kotov a Sergej Rjazanskij si ji předali při výstupu z Mezinárodní vesmírné stanice. Olympijská pochodeň se poprvé podívala na palubě atomového ledoborce \"(50 let Pobedy)\" na severní pól, na nejvyšší horu Evropy Elbrus i do nejhlubšího světového jezera Bajkal. Na ceremoniálu zažehli olympijský oheň hokejista Vladislav Treťjak a krasobruslařka Irina Rodninová.\n\nNa výběru maskotů se mohli podílet všichni ruští občané, dne 26. února 2011 v 11.20 hodin (GMT +3) byly zveřejněny konečné výsledky veřejného hlasování v přímém televizním pořadu „Talismaniya Soči 2014 “. Volební rada se rozhodla, že nejlepší tři návrhy s nejvyšším počtem hlasů se stanou maskoty Zimních olympijských her 2014. Zvítězily tyto návrhy:\n\nNa OH v Soči se kvalifikovalo rekordních 88 národních olympijských výborů. Oproti hrám v roce 2010 se nezúčastní Kolumbie, Etiopie, Ghana, Severní Korea, Jižní Afrika a Senegal, naopak přibyly Americké Panenské ostrovy, Britské Panenské ostrovy, Filipíny, Portoriko a Thajsko a dalších šest národů, které byly na zimních olympijských hrách poprvé: Malta, Paraguay, Togo, Tonga, Východní Timor a Zimbabwe. Sportovci Indie soutěžili pod olympijskou vlajkou, Indie byla suspendována po volebním procesu Indické olympijské asociace v prosinci 2012. Česko v Soči reprezentovalo 88 sportovců.\nOficiální videohrou ZOH Soči je \"„Mario & Sonic at the Sochi 2014 Olympic Winter Games“\" od Nintenda, v Evropě byla vydaná 8. listopadu 2013. Další jsou \"„Sochi 2014: Ski Slopestyle Challenge“\" pro operační systém Android a \"„Sochi 2014: Olympic Games Resort“\" pro on-line sociální síť Facebook.\n\nVstupenky na Olympiádu stály zhruba od 550 do 26000 korun.\n\nŠkoda Auto je dodavatelem vozů pro OH v Soči, z hlediska sponzoringu je to nejvyšší kontrakt v historii Škody. Flotilu tvořilo více než pět set vozů, a to modely Superb, Yeti a nová Octavia třetí generace. Auta jsou určená pro sportovce, VIP hosty a funkcionáře.\n\nV Soči se hrálo českými puky firmy Rubena z Náchoda. Ve všech hrách od Nagana 1998 se také používaly české puky firmy Gufex z Valašska, výjimkou byl Vancouver 2010 s puky kanadskými.\n\nHodinářská firma Prim z Nového Města nad Metují vyrobila pro každého člena olympijské delegace speciální model hodinek a každý sportovec, který získal medaili, dostal hodinky modelu Diplomat v ceně 93 tisíc se jménem sportovce.\n\nOlympionici, kteří vybojovali zlato 15. února, byli odměněni zlatými medailemi s úlomky Čeljabinského meteoritu – stalo se tak přesně rok poté, co kusy vesmírného tělesa dopadly do jezera Čebarkul na Urale v centrální části Ruska.\n\nHlavními partnery Olympiády v Soči byli:\nNejvíce medailí získala rychlobruslařka Ireen Wüstová z Nizozemska, celkově získala pět medailí, z toho dvě zlaté a tři stříbrné. Ruský rychlobruslař Viktor An, norská běžkyně na lyžích Marit Bjørgenová a běloruská biatlonistka Darja Domračevová získali nerozhodně nejvíce zlatých medailí (každý tři). Díky lyžařce Tině Mazeové získalo Slovinsko historicky první zlatou medaili ze zimních olympijských her. Sáňkař Armin Zöggeler z Itálie se stal prvním sportovcem, který získal šest medailí v šesti po sobě jdoucích zimních olympijských hrách.\n\nNěkterým ruským sportovcům byly odebrány jejich olympijské medaile v listopadu 2017 kvůli obvinění z dopingu. Nicméně po úspěšném odvolání bylo 28 rusů očištěno a medaile byly znovu navráceny 1. února 2018. Rusko se tak znovu dostalo na první příčku v medailovém pořadí.\n\nČeskou výpravu na Zimní olympijské hry 2014 v Soči tvořilo 88 sportovců. Medaile vybojovali rychlobruslařka Martina Sáblíková (zlato, stříbro), snowboardistka Eva Samková (zlato), biatlonisté Ondřej Moravec (stříbro, bronz), Gabriela Koukalová (stříbro) a Jaroslav Soukup (bronz), smíšená biatlonová štafeta (stříbro) a ženská štafeta (bronz) .\n\nČeský olympijský výbor nechal v Praze na Letné postavit pro veřejnost Olympijský park, který fungoval po dobu olympiády. K dispozici byly velkoplošné LED obrazovky, přenosy na 100 místech, bruslařská plocha o rozloze 6500 m², curlingová dráha, běžkařský ovál, snow park na snowboarding, dvě hokejová hřiště a laserová střelnice pro biatlon.\n\nOlympiáda vyvolala několik kontroverzí, včetně kritiky dodržování lidských práv v Rusku, obavy politiků a sportovců na dopad zákazu propagace homosexuality, různé obavy o bezpečnost kvůli hrozbám džihádistů a údajné porušování lidských práv při budování olympijského centra. V České republice se tématu věnuje projekt Utajené disciplíny organizace Člověk v tísni. V průběhu her došlo ke dvěma politicky motivovaným incidentům. Transsexuální bývalá politička Vladimir Luxuria byla zadržena, když v Olympijském parku krátce ukazovala duhový symbol LGBT. Členky punkové skupiny Pussy Riots byly násilím rozehnány přímo pod olympijskými kruhy ve městě Soči (mimo olympijská sportoviště) při nahrávání videoklipu k písni \"Putin nás naučí milovat svou vlast\". Všechny demonstrace se totiž z bezpečnostních důvodů mohly v Soči konat výhradně po souhlasu místních bezpečnostních úřadů. Na tento incident reagoval Mezinárodní olympijský výbor prohlášením, ve kterém věc označil za znepokojivou, ale za civilní a nesouvisející s olympijským hnutím.\nPředmětem kritiky se staly také přemrštěné výdaje na uspořádání her ve výši 51 miliard amerických dolarů, čímž se hry v Soči staly nejnákladnějšími olympijskými hrami v historii. Při podávání kandidatury přitom byly náklady vyčísleny na 12 miliard. Jejich zvýšení způsobila také mimořádná bezpečnostní opatření, zejména po teroristických útocích ve Volgogradu v prosinci 2013. Komentátoři ale poukazovali zvlášť na vysokou míru korupce. Ruské úřady ale žádaly, aby se náklady na infrastrukturu nezapočítávaly do celkové ceny her. Podle nich se jen zhruba pět až sedm miliard dolarů vynaložilo na organizaci nesouvisející s výstavbou infrastruktury. Například silniční a železniční spojení ze Soči do Krásné Poljany stálo 8,7 miliardy dolarů, což je víc než výdaje na uspořádání celých Zimních olympijských her 2010 ve Vancouveru. Navzdory vysokým nákladům byla kritizována nepřipravenost her, zejména pokud jde o nedokončené ubytovací kapacity pro novináře ve vysokohorském středisku Krásná Poljana. Týkalo se to asi tří procent z celkové kapacity 41 tisíc pokojů.\n\nPři slavnostním zakončení her předseda Mezinárodního olympijského výboru Thomas Bach mj. zhodnotil, že Rusko slíbilo výborná sportoviště, vynikající olympijskou vesnici a bezvadnou organizaci a že všechny sliby splnilo. Ruský prezident Vladimir Putin po skončení her v rozhovoru pro média řekl, že část novinář využila olympijský projekt pro své vlastní cíle ve sféře protiruské propagandy, ale že dosáhli opačného cíle, než zamýšleli.\n\nV průběhu her došlo k několika případům porušení dopingových pravidel. Z her byli vyloučeni německá biatlonistka a bývalá běžkyně na lyžích Evi Sachenbacherová-Stehleová a italský bobista a dřívější atlet William Frullani, pozitivní testy měli také lotyšský hokejista Vitalijs Pavlovs, ukrajinská běžkyně na lyžích Marina Lisogorová a těsně před finále hokejového turnaje proti Kanadě Švéd Nicklas Bäckström. Německá televizní stanice WDR zveřejnila po skončení her podezření, že ruští sportovci si pomáhali spornou metodou inhalace xenonu, na kterou organismus reaguje zvýšenou produkcí erythropoetinu.\n\nV červenci 2016 zveřejnila Světová antidopingová agentura (WADA) svou vyšetřovací zprávu, podle které ruské státní orgány systematicky kryly doping ruských olympioniků téměř ve všech sportech. Podle WADA ruský dopingový program řídilo ministerstvo sportu vedené Vitalijem Mutkem ve spolupráci s tajnou službou FSB, středisky vrcholového sportu a laboratořemi v Moskvě a Soči. Po debaklu výsledků na olympiádě ve Vancouveru, z níž ruská výprava přivezla tři zlaté, vláda zorganizovala rozjela tajný program před hrami v Soči. Během olympiády v Soči systém umožňoval manipulaci se vzorky ruských sportovců. Součástí dopingového programu bylo přes 20 ruských olympioniků v Soči včetně 15 medailistů. Podle spekulací ruští olympionici používali xenonový plyn během příprav na Soči. Používání xenonového plynu není přímo zakázáno Světovou antidopingovou agenturou (WADA), nicméně může být použito pro zvýšení výkonnosti a to vyvolalo debatu o tom, co je dopingem a jaké postupy by měly a neměly by být povoleny. K listopadu 2017 odebral MOV Rusku kvůli dopingové aféře 14 medailí, včetně 4 zlatých, a proto se propadlo z prvního místa na místo čtvrté.\n\nV prosinci 2017 se 42 ze 43 potrestaných sportovců odvolalo k Mezinárodní sportovní arbitráži v Lausanne (CAS). Ta na konci ledna 2018 očistila 28 sportovů včetně dvou olympijských vítězů – běžce na lyžích Alexandra Legkova a skeletonisty Alexandra Treťjakova. Celkem tak získali ruští sportovci zpět 9 ze 13 odebraných medailí. U dalších 11 sportovců včetně držitele dvou zlatých medailí Aleksandra Zubkova byla potvrzena diskvalifikace z her v Soči. Doživotní zákaz účasti na OH však byl změněn na jednorázový trest pro Zimní olympijské hry 2018 v Pchjongčchangu. O zbývajících třech sportovkyních – biatlonistkách a držitelkách dvou stříbrných medailí Olza Zaitsevové, Olze Viljuchinové a Janě Romanovové bude CAS vzhledem k jejich předchozímu ukončení kariéry jednat až po skončení ZOH 2018. Navrácením těchto medailí se Rusko dostává zpět na první místo.\n\nUž dříve oznámili kavkazští extremisté, že hodlají hry narušit. Po smrtonosných útocích na civilisty ve Volgogradu, které si vyžádaly přes tři desítky životů, tak přetrvávají obavy, že by se mohli teroristé na olympiádě opět ozvat.\n\nJeště před zahájením olympijských her dostaly olympijské výbory Maďarska, Slovinska, Itálie, Německa, Slovenska, USA a Česka e-mail s teroristickou výhrůžkou napsanou v angličtině a ruštině. Podle vyjádření MOV (Mezinárodní olympijský výbor) nepředstavovaly výhrůžky vážnou reálnou hrozbu. Podle některých zdrojů jde o tzv. oběžníkový e-mail.\n\nVedení MOV bere bezpečnost v Soči velmi vážně a potvrzovalo schopnost Ruska poskytnout bezpečnou olympiádu. O bezpečnost a potření hrozby teroristických útoků islámských militantů ze severního Kavkazu bylo prý postaráno na podobné úrovni, jako na hrách v Salt Lake City, které se konaly jen pár měsíců po 11. září 2001.\n\nNa ochranu zimních olympijských her vyčlenily ruské úřady přibližně 40 tisíc policistů a příslušníků bezpečnostní služby, kteří se kromě svého mateřského jazyka byli schopni s rusky nemluvícími diváky dorozumívat v angličtině, francouzštině nebo němčině. V průběhu her se ve vzduchu vznášely bezpilotní letouny, situaci monitorovalo 5500 kamer s vysokým rozlišením, v pohotovosti byly protiletadlové systémy S-400 a Pancir-S1 protivzdušné obrany a na Černém moři čtyři protiteroristické dělové čluny. Pro vstup na železniční nádraží a olympijské sportoviště museli návštěvníci projít přes kontrolní body vybavené rentgeny, detektory kovů a výbušného materiálu. 58. armáda ruských ozbrojených sil (asi 70 000 vojáků), hlídala blízké jižní hranice s Gruzií. Vladimir Putin prohlásil, že olympijské hry v Soči budou „nejbezpečnějšími olympijskými hrami v historii“.\n\nVladimir Putin podepsal dekret, který stanovuje, že všechna shromáždění, manifestace, demonstrace a pochody v Soči a jeho okolí, které nejsou přímo spojeny s olympijskými a paralympijskými hrami, se mohou od 7. ledna do 21. března 2014 konat výhradně po souhlasu místních bezpečnostních úřadů. Zóna pro demonstrace byla zřízena v parku ve dvacetitisícovém městě Chosta, které leží sedmnáct kilometrů od Soči a dvanáct kilometrů od nejbližšího sportoviště. Nadále však platí, že všechny zde pořádané protesty musela schválit policie, místní úřady a bezpečnostní služby. Původní znění, které veškeré protesty v průběhu olympiády zakazovalo, kritizovali obhájci lidských práv jako neústavní.\n\nAmerický prezident Barack Obama nabídl ruskému prezidentu Putinovi bezpečnostní pomoc. Pentagon potvrdil dvě lodě v pohotovosti v Černém moři.\n\n"}
{"id": "233012", "url": "https://cs.wikipedia.org/wiki?curid=233012", "title": "Ellen Ripleyová", "text": "Ellen Ripleyová\n\nEllen Louise Ripleyová (* 7. ledna 2092) je fiktivní postava z filmové ságy o vetřelcovi (Vetřelec, Vetřelci, Vetřelec 3, ), kterou ztělesnila Sigourney Weaver.\n\nV roce 2003 byla Ellen Ripleyová vybraná jako 8. největší hrdina v americké historii kina.\n\nRipleyová se narodila v roce 2092 v Olympia, Luna, UA. Do 16 let žila v karanténním zařízení na Luně pro podezření z nakažení virem XMB, z mediscanu vyšla s negativním výsledkem. V roce 2111 nastoupila na Attend Evansbrook Academy, kterou absolvovala s vyznamenáním. V roce 2115 byla zařazena do programu Horizon Beyond společnosti Weyland Yutani, který absolvovala v prosinci následujícího roku. Během programu se osvědčila jako vyjednavač v krizi s rukojmími v raketoplánu Erebus společnosti. Od roku 2117 sloužila na lodích USCSS Kurtz pod kapitánem Archboldem a USCSS Sephoria pod kapitánem Eliotem v pozici důstojníka. V dubnu 2118 požádala u Weyland Yutani o mateřskou dovolenou, ale společnost její žádost odmítla, protože z jejího pohledu porušila direktivu zakazující porod během výkonu pracovní činnosti. Ripleyová nato podala žalobu, načež jí Weyland Yutani odebrala licenci a zastavila plat. Do srpna téhož roku následovalo tvrdé vyjednávání se společností a spor byl vyřešen vzájemnou dohodou – Ripleyová tak dosáhla toho, že Weyland Yutani jí obnovila licenci, zvýšila plat a povolila mateřskou dovolenou. Někdy mezi zářím a říjnem 2118 se jí narodila dcera Amanda Ripley. Po návratu sloužila na USCSS Sotillo pod kapitánem Rosendo. Od srpna 2120 působí jako zástupce důstojníka (identifikační číslo W5645022460H) společností Weyland-Yutani, jako pracovník na USCSS Nostromo pod kapitánem Arthurem Dallasem.\n\n12. června 2122 vyráží Nostromo z planety Thedus s 20 miliony tun surové rudy směrem k Zemi.\n\nNa konci března 2122 loď naráží na neznámý signál z planetoidu LV-426 u planety, která není na trase cesty, automaticky mění směr cesty a je nasměrována na kurs směrem na místo, z něhož vycházel signál. Posádka byla probuzena z hibernačního spánku. Podle platných zákonů společnosti musel být signál prozkoumán. A tak se výkonný důstojník Kane, kapitán Dallas a Lambertová vydávají za zdrojem signálu. Tím je kosmická loď neznámého původu, do níž vstupují. Kane nachází mnoho nakladených vajec. Po bližším ohledání se z jednoho z nich vylíhne cizopasník (facehugger) a přisaje se mu na obličej.\n\nNávrat na loď s facehuggerem podle Ripleyové znamená riziko, ale vědecký důstojník Ash je na loď vpouští. Ripleyová přestává Ashovi věřit. Při pokusu o odstranění tvora z Kaneovi tváře, posádka zjišťuje, že obsahuje silnou kyselinu. Po několika hodinách však cizopasník odpadá a umírá. Kane se probouzí a při společném jídle s osádkou se mu znenadání z hrudníku vydere chestburster. Parker jej chce zabít, ale Ash ho zastaví.\n\nVetřelec utíká a postupně ve větracích šachtách dorůstá dospělé velikosti. Při pokusu o zabití tohoto tvora umírá Dallas. Poté se stává velícím důstojníkem na Nostromo Ripleyová. Ripleyová se pokouší zjistit nějaké informace z lodního počítače \"Matky\": společnost měla zvláštní direktivu číslo 937, kde se jednalo o strategickou činnost firmy, studii vetřelce. Když se Ash dozvěděl, že Ripleyová zjistila tyto skutečnosti, pokusí se ji zabít, avšak Ripleyové pomůže Parker a Lambertová. Poté zjišťují, že Ash je android.\n\nVšichni se rozhodují, že loď opustí záchranným modulem. Parker a Lambertová musí doplnit chladicí medium do raketoplánu, avšak při tom je vetřelec napadne a oba jsou zabiti. Ripleyová nastaví automatický výbuch lodi a nasedá do záchranného modulu. Avšak poté, co si myslela, že je zachráněna, zjišťuje, že se na její modul dostal vetřelec a dochází k potyčce, kdy vetřelec je vystřelen přetlakovou komorou do vesmíru. Poté se Ripleyová ukládá opět k hibernačnímu spánku.\n\nVe svém spánku pokračuje 57 let, než ji nalézá záchranný tým. Na ošetřovně se seznamuje s exekutivním zástupcem společnosti Burkem a dozvídá, že její jediná dcera Amanda zemřela ve věku 66 let. Jen, co se vzpamatuje, podstoupí slyšení společnosti, kde se pokusí vyprávět svůj příběh, ale společnost jí neuvěří a suspenduje její leteckou licenci. Burke mezitím na LV-426 vyšle příkaz, aby se tamní prospektoři pokusili najít ztroskotanou loď. Jeden z nich ji najde, ale na kolonii ho přivezou s parazitem na obličeji.\n\nPo nějaké době bylo ztraceno spojení s LV-426, kde před 57 lety přistála loď Nostromo. Nyní je LV-426 obydlená kolonisty. Na planetu je vyslán záchranný armádní tým mariňáků. Spolu s Burkem je přizvána i Ripleyová jako poradkyně. Zpočátku odmítala, ale s příslibem zničení její noční můry jednou pro vždy se tam vydává také. Když se skupina vylodí na planetoidu, brzy nachází jediného člověka který přežil – malou holčičku Newt. Nakonec i záchranný tým bude potřebovat pomoc při boji proti vetřelci. Ripleyová zjišťuje, že Burke je nastrčený, aby přes karanténu propašoval vetřelce, a aby se jej tak zmocnila společnost Weyland-Yutani.\n\nPostupně umírá jeden mariňák za druhým a na závěr Ripleyová uskuteční boj proti královně, která se dostala na záchrannou loď Sulaco). Boj končí vyhozením královny skrz přetlakovou komorou ven z lodi. Poté se opět Ripleyová a přeživší Newt, Bishop a Hicks ukládají ke spánku.\n\nKrálovna ale ještě před tím nakladla na loď vajíčko, z kterého se vyklubal facehugger, jenž se pokusil propálit hibernátor Newt a Ripleyové, čímž na lodi způsobil požární poplach a odsunutí kryogenních schránek na záchranný modul, který se od lodi odpojil a byl přitažen gravitačním polem planety Fiorina 161, kde spadl do oceánu blízko bývalé rafinérie, kde se těžily minerální rudy, ale nyní je tam pouze udržováno vězeňské zařízení společnosti. Newt i Hicks zahynou, Ripleyová je zachráněna a musí se přizpůsobit drsnému prostředí. Oporou jí je tamní lékař Clemens, který v určitý moment nabere vzorek její krve. Po nějaké době ale začne docházet k záhadným úmrtím. Podezření Ripleyové, že na vině je vetřelec, se nakonec potvrdí. Musí ostatní přesvědčit o boji proti vetřelci v chátrajícím prostředí a bez zbraní. Pomocí mediskenu z modulu zjistí, že jednoho vetřelce z nich má také v sobě, a to dokonce královnu. Výsledek skenu je odeslán společnosti Weyland Yutani a ta na Fiorinu 161 vyšle loď, aby tvora z Ripleyové dostala. Ripleyové se s ostatními vězni podaří vetřelce zabít, ale aby společnost nezískala vetřelce z jejích útrob, skočí Ripleyová do obrovské pece na zemní plyn.\n\n200 let poté, co Ripleyová umírá, se skupina vědců rozhoduje k tomu, že ze vzorku krve, kterou na Fiorině odebral doktor, naklonují Ripleyovou, aby se tak dostali k vetřelčímu zárodku. Avšak vetřelec se dostává ze zajetí a Ripleyová je jím považována za \"„matku.“\" Dále se na lodi vyskytují vesmírní žoldnéři, kteří na loď dovezli unesené cestující z přepadených lodí. Ti všichni se musí spojit, aby se dostali z lodi.\nPůvodně měla Ripleyová zemřít již v prvním dílu. Při finálním souboji jí měl vetřelec ukousnout hlavu a následně jejím hlasem odvysílat zprávu na zemi. To se ale nelíbilo filmovému studiu a tak zasáhlo a změnilo scénář. Díky tomuto počinu jí můžeme vidět ještě v dalších 3 dílech celé série.\n\n"}
{"id": "233013", "url": "https://cs.wikipedia.org/wiki?curid=233013", "title": "Fiat 126", "text": "Fiat 126\n\nFiat 126 je malý městský automobil představený roku 1972 jako nástupce Fiatu 500. V Polsku byl vyráběn až do 22. září 2000, v ostatních zemích skončil jeho prodej roku 1993, kdy byl nahrazen Fiatem Cinquecento.\n\nFiat 126 používal většinu dílů odvozených od jiných Fiatů, taktéž uložení motoru vzadu zůstalo zachováno. Základní motor 594 cm se postupně zvyšoval na 652 a nakonec až na 704 cm, kterým byl poháněn dvacetišestikoňový Fiat 126 Bis (1987–1991).\nV Itálii se Fiat 126 vyráběl v závodech Cassino a Termini Imerese do roku 1980.\n\nDalší výroba pokračovala v letech 1973–2000 v polském závodě FSM a další licenční produkci prováděla automobilka Zastava v tehdejší Jugoslávii. Roku 1984 prošel Fiat 126 faceliftem, který přinesl nové plastové nárazníky, novou přístrojovou desku a nové označení Fiat 126p FL. Druhý facelift přišel v roce 1987, kdy začal být montován ležatý motor chlazený kapalinou a karoserie dostala výklopné třetí dveře. Tato verze se prodávala pod názvem Fiat 126 Bis. Roku 1994 následoval další facelift, přinášející některé nové díly z Cinquecenta – Fiat 126p EL. Další verze, Fiat 126 ELX, přidala do výbavy katalyzátor.\n\nI přes chytrý marketing se Fiatu 126 nikdy nepodařilo dosáhnout stejného úspěchu, kterým se mohl chlubit Fiat 500. Celkový počet vyrobených kusů: cca 1 300 000 v Itálii a 3 300 000 v Polsku. Počet kusů vyrobených v Jugoslávii není znám.\n\nPolski Fiat 126P (česky „polský Fiat126p“) byl vyráběn v Polsku v letech 1973 až 2000. Od italského originálu se lišil vyšším podvozkem, jinou mřížkou chladiče a oranžovými blikači (italský model je měl bílé).\nVýrobu obstarávaly závody Fabryki Samochodów Małolitrażowych (FSM) v Bílsku-Bělé a Tychách. Vzhledem k jeho nízké ceně byl v Polsku velmi populární – na začátku 80. let patřil k nejprodávanějším automobilům v Polsku. Tam si také vysloužil svoji známou přezdívku – Maluch. Později ji výrobce přijal jako oficiální název auta.\n\nFiat 126 zaznamenal velké prodejní úspěchy zejména v Polsku, Maďarsku a Austrálii,kde byl prodáván v letech 1980–1990 jako FSM - 650 Niki.\n\n\nPolski Fiat 126p měl pro Poláky velmi zvláštní význam, jeho příběh byl spojen s mnoha politiky v komunistickém období (Polská lidová republika). V komunistickém systému byl soukromý automobil považován za symbol luxusu – roku 1971 bylo v Polsku jen 556 000 registrovaných automobilů. Nutno poznamenat, že v socialistické plánované ekonomice bylo rozhodnutí o tom, jestli se bude daný automobil vyrábět, otázkou politickou a ne jen ekonomickou. Rozhodujícím osobám původně myšlenka vyrábět malý vůz pro masy nepřišla atraktivní, protože v Polsku se v té době již omezeně prodával podobný automobil – Syrena. Omezený počet automobilů byl také dovážen z jiných zemí východního bloku. To však byl značný problém, protože polská měna (złotý) nebyla výměnná a volný trh neexistoval. Polski Fiat 126p měl být vozem motorizujícím Polsko (podobně jako VW Brouk a Citroën 2CV). Licenci nakonec koupila komunistická strana v čele s Edwardem Gierekem. Zajímavostí je, že na Fiat 126 musel lidé čekat i několik let, a když na ně přišla řada, musel zákazník žádost o automobil předat patřičným úřadům ke schválení.\n\nV Polsku byl Fiat 126 přezdíván \"Maluch\", což doslova znamená 'malé dítě', nebo 'něco malého'.\n\nV Chorvatsku a Srbsku byl také znám jako \"Peglica\" (zdrobnělina ze slova pegla = 'žehlička'), ve Slovinsku jako \"Bolha\" (= 'blecha'), \"Piči-poki\" (volně přeloženo jako Rychlý a mocný) nebo \"Kalimero\" (podle smyšlené postavy). V Maďarsku byl znám jako \"kispolszki\" (zatímco 125p jako nagypolszki, což znamená 'velký' Polski), \"kispolák\" nebo \"törpe-polyák\", kde kis znamená malý, törpe trpaslík a Polák nebo polyák je zastaralé slovo pro Pole; autu se dále říkalo \"egérkamion\", což znamená 'myší náklaďák'.\n\nV Irsku a Velké Británii byl Fiat 126 přezdíván 'Bambino ', italským slovem pro dítě; na Kubě byl nazýván 'Polaquito' a v Chile \"Bototo\".\n\n\n"}
{"id": "233015", "url": "https://cs.wikipedia.org/wiki?curid=233015", "title": "12,7 × 99 mm NATO", "text": "12,7 × 99 mm NATO\n\n12,7 × 99 mm NATO nebo také .50 BMG (Browning Machine Gun) je náboj vyvinutý pro kulomet M2 Browning. Začal se používat v roce 1921. Náboj vznikl velkým zvětšením náboje .30-06.\n\nKoncept tohoto náboje byl vytvořen v průběhu 1. světové války Johnem Browningem jako odpověď na požadavek protiletadlové zbraně. Náboj samotný byl vytvořen výrazným zvětšením náboje .30-06 Springfield. Kulomet Browning vz. 1924, pro který byl vytvořen zase vznikl zvětšením kulometu M1919/M1917. Kulomet Browning vz. 1924 a spolu s ním náboj .50 BMG se používal hlavně v letadlech během 2. světové války. Ale také namontovaný na vozidlech, nebo v opevněních. jenom příležitostně byl používán pěchotou. V roce 1933 dochází k zavedení dodnes používaného označení M2.\n\nDíky svému výkonu byl vhodný proti letadlům a při použití průbojné střely i pro ničení betonových bunkrů, různých dalších objektů a lehkých obrněných vozidel.\n\nTento náboj byl zkonstruován s velkou škálou různých střel, zejména:\n\nTento náboj se kromě kulometů používá v terčových puškách při střelbě na dlouhé vzdálenosti a odstřelovačských puškách. V roce 2002 v Afghánistánu kanadský desátník s tímto nábojem při použití pušky McMillan TAC-50 zabil nepřátelského bojovníka vzdáleného 2 430 m. Jedná se o nejdelší vzdálenost, na kterou byl někdo takovýmto způsobem zasažen.\n\nAmerická pobřežní hlídka ho používá k zastavení rychlých člunů pašujících drogy. Také je vhodný k zastavení vozidel, protože je schopný prostřelit blok motoru.\n\n\nKromě těchto existuje ještě nepřeberné množství civilních variant.\n\n\n\n\n\n\n"}
{"id": "233017", "url": "https://cs.wikipedia.org/wiki?curid=233017", "title": "Protokol z Melku", "text": "Protokol z Melku\n\nProtokol z Melku někdy taky Melkský protokol nazývaný často nepřesně jako \"dohoda z Melku\" celým označením Protokol z jednání mezi českou a rakouskou vládou, vedených mezi předsedou vlády Zemanem a spolkovým kancléřem Schusselem za účasti komisaře Verheugena je protokol z výsledků jednání mezi vládami Česka a Rakouska za účasti Evropské unie, který byl podepsán 12. prosince 2000 v dolnorakouském Melku.\n\nÚčelem sjednání protokolu bylo vyřešení sporných bodů kolem české jaderné elektrárny Temelín, s jejíž výstavbou a spuštěním Rakousko zásadně nesouhlasilo. Česko se zavázalo k některým nadstandardním krokům (nadstandardní informování Rakouska o událostech v Temelíně, přísnější posuzování jeho vlivu na životní prostředí), Rakousko uznalo důležitost rozšíření Evropské unie a souhlasilo s tím, že „musí být zachován volný pohyb zboží a osob“ (tato klauzule reagovala na blokádu česko-rakouských hraničních přechodů rakouskými protijadernými aktivisty). Protokol v podstatě není právně závazný.\n\n\n"}
{"id": "233021", "url": "https://cs.wikipedia.org/wiki?curid=233021", "title": "Saurolophus", "text": "Saurolophus\n\nSaurolophus („ještěří hřeben“) byl rod velkého hadrosauridního dinosaura, který žil asi před 72 až 68 miliony let (v období svrchní křídy) na území Severní Ameriky (Kanada) a Asie (Mongolsko); je tak jedním z mála rodů dinosaurů, známých z více kontinentů. Severoamerický druh \"S. osborni\" žil v době před 71,5 až 69,6 milionu let.\n\n\"Saurolophus\" je charakteristický vzpřímeným kostěným hrotem, směřujícím z lebky vzhůru. Byl býložravým dinosaurem, který se dokázal pohybovat stejně dobře po dvou jako po všech čtyřech končetinách. Podle některých nálezů se jednalo zřejmě o jednoho z největších hadrosauridů, jeho délka mohla snad přesáhnout i 12 metrů a hmotnost 11 000 kg (asijský druh \"S. angustirostris\"). Severoamerický druh \"S. osborni\" byl výrazně menší, jeho průměrná délka činila asi 8,5 metru a hmotnost 3000 kg. Četnost nálezů na mongolské části pouště Gobi a v souvrství Horseshoe Canyon v kanadské Albertě naznačuje, že \"Saurolophus\" byl velmi rozšířeným dinosaurem na severní polokouli. Podobně jako \"Parasaurolophus\" měl ve hřebenu dutiny, kterými mohl vydávat hlasité troubení. Jeho nejbližším příbuzným paradoxně nebyl rod \"Prosaurolophus\", jehož jméno znamená vlastně \"předchůdce saurolofa\".\n\nVýzkum histologie fosilních kostí mongolských hadrosauridů doložil, že u obřích druhů zřejmě evolucí došlo k nahrazení přerušovaného růstu kontinuálním, který vedl k dosažení obřích rozměrů u rodů, jako je \"Shantungosaurus\", \"Edmontosaurus\", \"Saurolophus\" a dalších. Výzkum probíhal na fosiliích druhu \"S. angustirostris\".\n\nV roce 1995 byl na západě mongolské pouště Gobi objeven exemplář saurolofa, jehož ramenní kost nesla stopy po okusování velkým predátorem. Tím byl zřejmě ve stejných ekosystémech žijící tyranosaurid \"Tarbosaurus\". Objev byl publikován v roce 2010. Další zajímavostí jsou také četné nálezy jinak vzácných otisků kůže těchto dinosaurů, které dokonce umožnily lepší rozlišení obou druhů tohoto rodu (\"S. osborni\" a \"S. angustirostris\"). Tyto otisky prozradily, že jedinci rodu \"Saurolophus\" měli jemně šupinatou kůži. V mongolské poušti Gobi bylo objeveno i velké \"lůžko kostí\" (hromadné naleziště) obsahující desítky fosilních koster saurolofů.\n"}
{"id": "233024", "url": "https://cs.wikipedia.org/wiki?curid=233024", "title": "I'll Be There for You (píseň, The Rembrandts)", "text": "I'll Be There for You (píseň, The Rembrandts)\n\nI’ll Be There for You (Budu tu pro tebe) je píseň americké skupiny The Rembrandts z alba LP z roku 1995. Jako singl vyšla píseň v roce 1995. Píseň je použita v úvodních titulcích amerického seriálu Přátelé.\n\nPíseň se držela po osm týdnů na špičce Billboard Hot 100 Airplay chart. Když byl singl vydán, dosáhl druhého místa ve Velké Británii a sedmnáctého v Billboard Hot 100 jako strana B „This House is not a Home“.\n\nVideoklip je také celosvětově úspěšný. Objevuje se v něm všech šest hlavních postav ze seriálu, které postupně převezmou pěvecké a taneční role od členů skupiny. Videoklip je obsažen jako bonus na několika DVD Boxsetech.\n\n\n"}
{"id": "233025", "url": "https://cs.wikipedia.org/wiki?curid=233025", "title": "I'll Be There for You", "text": "I'll Be There for You\n\n\"I'll Be There for You\" může být:\n"}
{"id": "233032", "url": "https://cs.wikipedia.org/wiki?curid=233032", "title": "Plitvice", "text": "Plitvice\n\nPlitvice ( ) je řeka v Licko-senjské a v Karlovacké župě v Chorvatsku. Patří k menším řekám v zemi, dlouhá je 65 km.\n\nMá dva významnější malé přítoky, kterými jsou Zbel a Čunica. Plitvice se vlévá do Korany pod Plitvickými jezery. Náleží k povodí Sávy.\n\nŘeka protéká územím národního parku Plitvická jezera.\n"}
{"id": "233035", "url": "https://cs.wikipedia.org/wiki?curid=233035", "title": "Józef Antoni Poniatowski", "text": "Józef Antoni Poniatowski\n\nJózef Antoni kníže Poniatowski (7. května 1763 ve Vídni – 19. října 1813 u Lipska) byl polský šlechtic, generál a ministr. Dosáhl hodnosti maršála Francie.\n\nPoniatowski byl synem Andrzeje Poniatowského a jeho české manželky Terezy hraběnky Kinské z Vchynic a Tetova a pocházel z poměrně starého rodu (první zmínka 1522). Rod byl celkem málo známý a mezi přední rody polského království se zařadil až zásluhou švédského krále Karla XII. (1682-1718, panoval 1697-1718), který si oblíbil Jozefova děda, pozdějšího vojvodu Stanislawa Poniatowského, jenž se zasloužil v diplomatických službách o švédský stát. Jozefovu otci se podařilo získat vedle polského knížecího titulu i titul německého říšského knížete. Jozefův strýc Stanislav August byl posledním králem nezávislého Polska. Nemohl zabránit dělení Polska a roku 1795 abdikoval, ale při korunovaci přes odpor sejmu povýšil své tři bratry do knížecího stavu. Jelikož Poniatowského matka byla sestrou matky knížete Karla Schwarzenberga, byl Jozef jeho pravým bratrancem.\n\nJózefův otec byl generálem v rakouských službách, ale zemřel již, když bylo synovi 10 let. Proto jeho královský strýc převedl do jeho majetku několik rozsáhlých statků s panstvími, aby synovce zajistil finančně a současně převzal výchovu Jozefa. Roku 1779 jej strýc povolal do Varšavy, aby se důvěrně seznámil s dvorským životem. O rok později (7. února 1780) vstoupil Poniatowski do rakouské armády, kde se již roku 1784 stal majorem. Téhož roku byl převelen do Lvova, kde v divizi hulánů velel polským vojákům. 1785 byl povýšen do hodnosti podplukovníka a sloužil v pluku lehké jízdy císařské gardy a zde uzavřel pevné přátelství s pozdějším rakouským generálem Mackem. V lednu 1788 s císařem Josefem II., přijeli do Pešti v rámci přípravy k válce proti Turecku a v dubnu téhož roku byl při účasti na dobytí pevnosti Šabac (poblíž Bělehradu) těžce raněn na stehně.\n\nKdyž 19. května 1792 vtrhla ruská vojska do Polska znamenalo to vypuknutí rusko-polské války. Důvodem byla především snaha Ruska o zrušení polských reforem, především pak odvolání květnové ústavy. Kníže Poniatowski byl jmenován vrchním velitelem polských vojsk. Podařilo se mu zvítězit v bitvě u Zielence v dnešní Ukrajině (18. června 1792) a stal se zakladatelem slavného vojenského řádu \"„Virtuti Militari “\". Jako jediný v 18. století pak obdržel komturský kříž tohoto řádu.\n\nPo prohrané válce a následujícím Druhém dělení Polska roku 1793 odešel kníže Jozef do emigrace (Vídeň a poté Brusel), ale roku 1794 se vrátil do Polska, aby se účastnil povstání celého národa pod velením generála Tadeusze Kosciuszka a podílel se na bojích kolem Varšavy. Po porážce následovalo Třetí dělení Polska, které ukončilo existenci polského státu (1795). Když poslední polský král a strýc knížete Jozefa Stanislav II. August v Rusku roku 1798 zemřel, odjel kníže do Sankt-Petěrburgu a byl přijat carem Pavlem I. Roku 1802 odjel Poniatowski do Berlína, aby za pomoci svého přítele knížete Radzwilla upravil své vztahy s berlínským dvorem, následkem čehož mu byla větší část jeho zabavených statků, nacházejících se po zániku Polska v Prusku, vrácena. Současně byl jmenován králem Fridrichem Vilémem III. rytířem Řádu černé orlice a Řádu červené orlice.\n\nPo porážce Pruska Napoleonem v letech 1806-1807 byl Poniatowski jmenován ministrem války nově vzniklého Velkovévodství varšavského a vybudoval armádu o 40 000 mužích. Velkovévodství varšavské vzniklo po uzavření Tylžského míru (7. července 1807) a formálně bylo autonomní součástí Saska. Skutečnou výkonnou moc měl však Napoleon a jeho vybraní maršálové (Berthier). Poniatowski byl vrchním velitelem armády i ve válce proti Rakousku roku 1809. Tehdy soustředil kníže Jozef sbor o 15 000 mužích před Varšavou, a svedl s Rakušany, kteří početně převyšovali Poláky asi dvojnásobně, vyrovnanou bitvu u Raszynu a v důsledku příměří uzavřeného s arcivévodou Ferdinandem, musel vyklidit pravý břeh Visly. Po vypršení příměří provedl úspěšné tažení do Haliče a na jeho výzvu vzplanulo povstání celé této země. Rakušané tím byli přinuceni 2. června 1809 vyklidit Varšavu. Kníže spoléhal na pomoc Rusů, kteří byli tehdy spojenci Francie a tedy i Poniatowského, ale ti jej nechali zcela na holičkách. Jednání Poniatowského s nimi ztroskotalo. Po vítězství Napoleona u Wagramu (5. a 6. července 1809) se však změnila situace a kníže Poniatowski mohl v čele svých jednotek vtáhnout do Krakova (16. července 1809). Varšavské velkovévodství rozšířilo své území o značný díl Haliče. Napoleon knížeti Jozefovi věnoval zlatou šavli a jmenoval jej velkodůstojníkem Čestné legie.\n\nV lednu 1810 se vrátil Poniatowski zpět do Varšavy a v únoru 1810 odjel do Drážďan, kde projednal se saským králem Fridrichem Augustem I. organizační změny v armádě. Král pak navštívil Krakov a Varšavu v doprovodu knížete Jozefa. V březnu 1812 byl maršálem Louisem Berthierem vytvořen ze 3 polských divizí V. sbor Velké armády, jehož velení převzal v červnu 1812 Poniatowski. Sbor byl součástí armády vestfálského krále Jerôma, bratra Napoleona. Kníže byl se svým sborem účastníkem bitvy u Smolenska (18. srpna 1812) i bitvy u Borodina (7. září 1812) a vtáhl s Napoleonem do Moskvy (15. září 1812). Tam však zůstal jen 2 dny a dále pronásledoval Rusy do oblasti Kalugy.\n\nPo přechodu Bereziny (26.-28. listopadu 1812) dotáhl Poniatowski přes Vilno (Vilnius) do Varšavy (13. prosince 1812). Okamžitě odjel do Krakova, kde začal formovat novou polskou armádu. Nabídku Pruska i Ruska (leden a únor 1813), aby se odvrátil od Napoleona opakovaně striktně odmítl. Armádu o 14 000 mužích připojil v červnu 1813 k Velké armádě, jako její VIII. sbor a sám byl postaven zcela na roveň francouzských maršálů. Během příměří společně s Napoleonem vtrhl do Drážďan. Při tažení k Lipsku tvořil jeho sbor zadní voj Vielké armády. V bitvě u Lipska (16.-19. října 1813) tvořil VIII. sbor součást pravého křídla na jihu a jihovýchodu bojiště s centrem u osady Konnewitz. Již 16. října po vynikajícím taktickém vedení boje a koncertu osobní statečnosti povýšil Napoleon knížete Jozefa Poniatowského do hodnosti maršála Francie. Při spořádaném ústupu z bojiště, byl Poniatowski velitelem zadního voje a kryl ústup hlavních sil armády. Předčasná destrukce mostu přes řeku Bílý Halštrov však odřízla cestu z bojiště. Již několikanásobně zraněný kníže zorganizoval naložení zraněných francouzských granátníků do člunu a odmítl nalodit se s nimi se slovy \"„ Člověk má umřít statečně“\". Pak se pokusil přeplavat řeku, ale v řece zahynul. Utopení není pravděpodobné - kůň doplaval na druhý břeh. Snad zemřel na selhání srdce, ale jsou i doklady, že Poniatowski přeplaval řeku, ale při brodění ke břehu byl zasažen několika kulemi do hrudníku a padl zpět do řeky.\n\nMrtvola byla nalezena rybáři až 24. října 1813 a byla vystavena v kostele svatého Jana na předměstí Lipska. Byla balsamována a pohřbena v hřbitovní kryptě u svatého Jana. Po převozu do Polska byly ostatky se souhlasem ruského cara uloženy 10. září 1814 v katedrále Svatého kříže v centru Varšavy a později převezeny do Krakova a od 22. čerevence 1817 odpočívají v královské kryptě wawelské katedrály, kde kromě polských králů a královen je čestná hrobka největších mužů Polska - vlevo od vchodu Wladyslaw Sikorski, vpravo Poniatowski a vedle něho Tadeusz Kosciuszko a v poslední místnosti Józef Piłsudski. Roku 1829 byl dokončen jezdecký pomník Poniatowského slavným dánským sochařem Bertelem Thorvaldsenem. Nacisty byl zničen, ale roku 1947 opět v Dánsku odlitý v původní formě a jako dar dánského lidu předán městu Varšavě. Dnes stojí na čestném nádvoří prezidentského paláce ve Varšavě.\n\nKníže Józef Poniatowski, zvaný „Le bel Prince Pepi“ („krásný kníže Pepi“), prožil nesčíslná milostná dobrodružství. Dlouho žil ve volném svazku s o 10 let starší milenkou Madame de Vauban. Nikdy se neoženil. Měl dva nemanželské syny, z nichž jeden vzešel z jeho vztahu s krásnou přítelkyní Sofií Czosnowskou, rozenou hraběnkou Potockou: Karol Józef Maurycy Poniatowski (* 18. prosince 1809 ve Varšavě, † 18. února 1855 v Tlemcenu, Alžírsko), vstoupil roku 1830 do francouzské armády a dopracoval se hodnosti generálmajora a důstojníka Čestné legie.\n\nKníže Józef Antoni Poniatowski patří bezesporu k největším postavám polské historie. Statečný, vzdělaný muž jemných mravů, který vzešel z jedné z předních rodin Polska, měl osobní kontakty s předními osobnostmi tehdejší politiky a moci (carevna Kateřina II., car Pavel I., car Alexandr I., císař Josef II., císař František I., pruský král Fridrich Vilém III., saský král Fridrich August I. Saský, císař Napoleon a dalšími osobnostmi francouzského státu a armády aj.). Všechny jeho činy byly diktovány jeho nezměrnou láskou k jeho polské vlasti, pro kterou se přimkl k Francii a přestože se korouhev dějinného vývoje otočila, zůstal věrný svým zásadám a danému slovu. Šlechtic rodem, duchem, vystupováním i morálkou je dodnes symbolem polsko-francouzských přátelských vztahů. Jako statečný voják, chladnokrevný velitel, vynikající taktik i stratég patří Poniatowski k nejsvětlejším zjevům napoleonského období.\n\n\n"}
{"id": "233036", "url": "https://cs.wikipedia.org/wiki?curid=233036", "title": "Napier Lion", "text": "Napier Lion\n\nNapier Lion byl dvanáctiválcový letecký motor s válci do W vyvinutý a vyráběný firmou D. Napier & Son Ltd., šlo jeden z nejrozšířenějších typů leteckých motorů během 20. let XX. století.\n\nFirma Napier se v roce 1915 zapojila do výroby motoru R.A.F.3a, o rok později začaly, na základě vládní zakázky, jednání o licenční výrobě tehdy vyvíjeného motoru Sunbeam Arab. Bylo ovšem zřejmé že ani jeden z nich není zrovna špičkovou konstrukcí na výši doby, takže majitel firmy, Montague Stanley Napier (1870 – 1931, nejmladší syn Jamese Murdocha Napiera a vnuk zakladatele firmy Davida Napiera), začal se svými spolupracovníky zvažovat zahájení vývoje vlastního motoru, který měl mít po všech stránkách lepší vlastnosti a vyšší výkony. Práce byly skutečně zahájeny v červenci 1916.\n\nNový motor se ve své koncepci vyznačoval řadou zajímavých a progresivních prvků, mj. uspořádáním válců ve třech řadách po čtyřech válcích (do tvaru písmene W), což vedlo ke zkrácení klikové skříně a klikového hřídele, a tedy i k úspoře hmotnosti a zmenšení rozměrů motoru, navíc kompaktní motor usnadňoval zástavbu do draku letounu (kratší klikový hřídel byl výhodnější i z hlediska snížení nebezpečí torzních kmitů). K snížení hmotnosti motoru přispělo i rozsáhlé použití hliníkových slitin, včetně použití pístů z Al. slitin (podobně tomu bylo například u osmiválců Hispano-Suiza či u rotačních motorů Bentley B.R.1 a B.R.2), čímž konstruktéři zemí Dohody významně předběhli německé konstruktéry (kupř. na motorech Mercedes D.IIIa byly použity hliníkové písty až v polovině roku 1918). Neméně nezvyklá byla krátkozdvihová koncepce, kdy zdvih pístů byl kratší než vrtání válců (tj. zdvihový poměr \"L÷D\" byl nižší než 1).\n\nV následujícím roce se začal zhoršovat zdravotní stav M. S. Napiera, který tak byl nucen, ve věku 47 let, výrazně omezit svoji aktivní činnost a nadále se zabýval spíše jen základními otázkami vedení firmy. Většinu času poté strávil ve francouzském Cannes, kde byl až do své smrti 22. ledna 1931. Vedení vývoje nového motoru tak převzal A. J. Rowledge, nový šéfkonstruktér, pod jehož vedením byl vývoj motoru úspěšně dokončen (později jeden z významných techniků pracujících na vývoji leteckých motorů u firmy Rolls-Royce Limited, kam nastoupil v roce 1928).\n\nKonstrukce motoru Lion patřila patrně k největším obchodním úspěchům firmy, ve 20. letech poháněl značné procento letounů ve výzbroji britského Královského letectva. V době největší poptávky, během roku 1927, firma dodávala 50 motorů měsíčně (\"!\"), což byla výroba na meziválečná léta nevídaná. Dominantní postavení neměl pouze v kategorii jednomotorových stíhacích letounů. Žádná pozdější konstrukce, a to včetně motoru Sabre, nedosáhla takového rozšíření.\n\nMotor se ale dostal do povědomí široké veřejnosti zejména díky rychlostním soutěžím, kdy závodní „speciály“ Lion VII dopomohly Britům k získání řady vítězství. Tyto motory poháněly závodní letouny Gloster III, Gloster IV, Gloster VI Golden Arrow, Supermarine S.4 a Supermarine S.5. Známý je zejména poslední z nich, s nímž Britové vyhráli v roce 1927 Schneider Trophy (soutěž o Schneiderův pohár).\n\n\nZe skutečně dlouhého seznamu lze kupříkladu uvést letouny Airco D.H.4, Airco D.H.9, Avro 539, Avro 555, Avro 566, Avro 567, Avro 571, Avro 572, Blackburn Blackburn, Blackburn Dart, Blackburn Ripon, Blackburn Swift, English Electric M.3 Ayr, Fairey III, Fairey Fawn, Fokker DC.I, Handley Page O/400, Handley Page V/1500, Handley Page Hendon, Handley Page Hyderabad, Hawker Horsley, Micubiši 1MT, Micubiši B1M1, Parnall Pike, Parnall Possum, Parnall Puffin, Supermarine Sea Lion, Supermarine Seagull, Supermarine Seal, Supermarine Sheldrake, Supermarine Southampton, Supermarine Swan, Vickers Vernon, Vickers Victoria, Vickers Viking, Vickers Virginia, Vickers Vivid, Vickers Vixen, Westland Dreadnought či Westland Walrus.\n\n\n\n\n\n"}
{"id": "233042", "url": "https://cs.wikipedia.org/wiki?curid=233042", "title": "Kure (Hirošima)", "text": "Kure (Hirošima)\n\nKure (: 呉市; \"Kure-ši\") je japonské město ležící v jižní části prefektury Hirošima.\n\nK 1. červnu 2007 mělo 247 412 obyvatel a celkovou rozlohu 353,29 km².\n\nMěsto (市, \"ši\") Kure bylo založeno 1. října 1902. Až do konce druhé světové války sloužilo jako základna Japonského císařského námořnictva.\n\nKure bylo domovskou základnou bitevní lodě Jamato – největší bitevní lodě na světě.\n\nMezi 24. a 28. červencem 1945 bombardovaly americké letouny poslední zbytky japonského loďstva na námořní základně v Kure.\n\n\n"}
{"id": "233044", "url": "https://cs.wikipedia.org/wiki?curid=233044", "title": "FC Zličín", "text": "FC Zličín\n\nFC Zličín je český fotbalový klub hrající v současné době Pražský přebor (5. nejvyšší liga v Česku ).\n\nA – tým v současnosti hraje Pražský přebor. V sezóně 2008/2009 se umístil na 4. pozici Pražského přeboru se ziskem 49 bodů. Klub disponuje krásným areálem s třemi hřišti (velké a malé s umělým povrchem, hlavní hřiště s travnatým povrchem), halou a restaurací. B – mužstvo Zličína působí v 1.B třídě. Klub se zaměřuje i na práci s mládeží. V současnosti má klub přihlášených 8 mládežnických týmů. Do soutěží jsou přihlášeny všechny věkové kategorie od 8letých po starší dorost (19 let).\n\nV sezoně 2009/2010 klub dosáhl svého největšího úspěchu ve své 81leté historii a postoupil do DIVIZE se ziskem 60. bodů při skóre 66:34. Nejlepší střelcem týmu byl Miroslav Novák s 27 zásahy v 25 zápasech. Stal se také nejlepším střelcem soutěže.\n\nV sezoně 2010/2011 hrál klub poprvé v historii Divizi. Byl nalosován do skupiny A. Po roční účasti opětovně sestoupil do Pražského přeboru. Klub získal pouhých 9 bodů při skóre 27:80.\n\n"}
{"id": "233045", "url": "https://cs.wikipedia.org/wiki?curid=233045", "title": "Lumijoki", "text": "Lumijoki\n\nLumijoki je obec v provincii Severní Pohjanmaa. Populace obce čítá 1 856 lidí (2005). Obec se rozkládá na území o rozloze 208,55 km², z čehož 0,21 km² připadá na vodní plochy. Hustota zalidnění je 8,5 obyvatel na km².\nNa území obce jsou tyto vesnice: Hirvasniemi, Luonnostakylä, Lapinkylä, Varjakka, Korvenkylä a Ylipää.\n"}
{"id": "233046", "url": "https://cs.wikipedia.org/wiki?curid=233046", "title": "Muhos", "text": "Muhos\n\nMuhos je obec v provincii Severní Pohjanmaa. Počet obyvatel obce v roce 2003 byl 7 969. Rozloha obce je 796,69 km² (z čehož 12,86 km² tvoří vodní plochy), hustota zalidnění pak 10,0 obyvatel na km².\n\nÚzemím obce protéká řeka Oulujoki. Na ní byla v roce 1949 postavena vodní elektrárna Pyhäkoski. Vesnice Kylmälänkylä, která patří pod obec Muhos, je se svými zhruba 25 kilometry nejdelší vesnicí Finska (ačkoli počet domácností je pouhých 112 s 265 obyvateli).\n"}
{"id": "233047", "url": "https://cs.wikipedia.org/wiki?curid=233047", "title": "Oulunsalo", "text": "Oulunsalo\n\nOulunsalo je obec ve Finsku. Nachází se v provincii Severní Pohjanmaa. V roce 2006 žilo v obci 9 291 lidí. Rozloha obce je 82,58 km², hustota zalidnění 112,5 obyvatel na km². Obec byla založena roku 1882.\nNa území obce se nachází ouluské letiště. Obec je čistě finskojazyčná. Dříve byla ve švédských dokumentech známa jako \"Uleåsalo\", dnes je však i ve švédštině většinou uváděna pod finským jménem.\n\n"}
{"id": "233048", "url": "https://cs.wikipedia.org/wiki?curid=233048", "title": "Laponsko (finský kraj)", "text": "Laponsko (finský kraj)\n\nFinské Laponsko ( , ) byl největší, nejsevernější a zároveň nejřidčeji osídlený kraj Finska. Kraj Laponsko sousedil na jihu s krajem Oulu (s provincií Severní Pohjanmaa), na západě s Botnickým zálivem a švédským krajem Norrbotten, na severu s norskou Finnmarkou a na východě s ruskou Murmanskou oblastí. V některých částech světa, především ve Velké Británii a Finsku samotném je tento kraj považován za tradiční domov Santa Clause.\nNejvětšími městy jsou Rovaniemi, Kemi a Tornio. Z asi 190 000 obyvatel (k roku 2002) je necelých 5 % Sámů.\n\nÚzemí finského Laponska se odtrhlo od kraje Oulu v roce 1936. Po 2. světové válce byla území Petsama a Sally postoupena Sovětskému svazu. Systém členění Finska na kraje byl zrušen 1. ledna 2010. Laponsko je od tohoto data již pouze jednou z 19 finských provincií, nikoli krajem.\n\nTučně napsané obce jsou města.\n\n\n"}
{"id": "233052", "url": "https://cs.wikipedia.org/wiki?curid=233052", "title": "Transaminace", "text": "Transaminace\n\nTransaminace je z biochemického hlediska enzymová reakce významná pro metabolismus některých aminových kyselin.\nPřesněji se jedná o reverzibilní přenos aminoskupiny z 2-aminokyseliny (AK) na 2-oxokyselinu (2-OK) dle rovnice 1: \n\nPříkladem transaminace je změna alaninu na kyselinu pyrohroznovou (pyruvát) za současné změny kyseliny oxaloctové (oxalacetátu) na kyselinu asparagovou. \n\nTransaminace mezi aminokyselinou a 2-oxoglutarátem (α-ketoglutarátem) za vzniku 2-oxokyseliny a glutamátu (kyseliny glutamové) je důležitý krok při deaminaci (a tedy rozkladu) aminokyselin. Transaminaci podstupují nutně při svém odbourávání všechny aminokyseliny s výjimkou aspartátu (který se může zbavit své amino- skupiny přímo v průběhu močovinového cyklu) a glutamátu, který podléhá oxidační deaminaci (popř. je transaminován pomocí oxalacetátu za vzniku 2-oxoglutarátu a aspartátu). Enzymy katalyzující tyto reakce se nazývají aminotransferázy (starším názvem transaminasy) s prostetickou skupinou pyridoxal-5’-fosfátem (PLP).\n\nVe svalech při transaminaci slouží místo 2-oxoglutarátu jako příjemce -NH pyruvát za vzniku L-alaninu. L-alanin je krví dopravován do jater, kde je pak klasicky transaminován pomocí 2-oxoglutarátu za vzniku pyruvátu a L-glutamátu. Z pyruvátu lze v játrech procesem glukoneogeneze vystavět glukózu, která se krví opět dostane do svalu. Tento děj je známý jako alaninový-glukózový cyklus (neboli alaninový cyklus).\n\n"}
{"id": "233061", "url": "https://cs.wikipedia.org/wiki?curid=233061", "title": "Dér el-Bahrí", "text": "Dér el-Bahrí\n\nDér el-Bahrí, , (v doslovném překladu \"„Severní klášter“\") je archeologická lokalita v Egyptě. Nachází se na západním břehu řeky Nil v blízkosti města Luxor. Prvním monumentem, který zde byl postaven, je zádušní chrám Mentuhotepa II., panovníka 11. dynastie. Během 18. dynastie zde postavili své chrámy faraon Thutmose III. a královna Hatšepsut.\n\nChrámy v Dér el-Bahrí jsou obklopeny půlkruhovou, tři sta metrů vysokou skalní kotlinou. Zádušní chrámy byly dříve spojeny cestou s břehem řeky Nil. Tyto tři procesní cesty končící v zahradách před chrámovými komplexy byly lemovány sfingami a sochami. Zahrady byly zavlažovány z umělých jezírek a byly zde pěstovány fíkovníky a tamaryšky. Většina z toho již dnes neexistuje. Nejznámějším a nejvíce navštěvovaným chrámem je ten, který nechala postavit královna Hatšepsut. Její chrám je z celého komplexu nejzachovalejší. Údolí Dér el-Bahrí (\"Severní klášter\") získalo svůj název podle kláštera, který zde v koptské době stával.\n\nMentuhotep II. byl panovníkem 11. dynastie, který na začátku Střední říše znovu sjednotil Egypt. Mentuhotep II. jako první postavil v Dér el-Bahrí neobvyklý zádušní chrám, který byl zasvěcen bohyni Hathor. Na rozdíl od ostatních chrámů postavených v západních Thébách, ten jeho skutečně sloužil jako zádušní chrám, kde se po jeho smrti konal kult zemřelého krále.\n\nTerasovitý zádušní chrám se skládá z nádvoří, které je ze třech stran uzavřeno zdmi, a terasy, na které se nacházela mastaba. Chrám směřuje směrem na východ, což má pravděpodobně spojitost s kultem slunečního boha Re a královo vzkříšením. Ve východní části nádvoří se nachází otvor nazývaný Báb el-Hosan, který vede do podzemní chodby a kenotafu, kde byla v roce 1900 nalezena králova socha z malovaného pískovce. K jménu Báb el-Hosan (\"„Koňská brána“\") se váže známá archeologická historka, podle níž měl kůň britského archeologa Howarda Cartera klopýtnout o jámu, díky čemuž objevil chodbu, která vedla až do faraonovi hrobky. Na západní straně, vedle rampy vedoucí na horní terasu, byly zasazeny tamaryšky a fíkovníky. V zadní straně nádvoří a terasy se nachází sloupová síň vyzdobená reliéfy, které zobrazují motivy lovů, průvodů a vojenských úspěchů krále Mentuhotepa II.\n\nVnitřní část chrámu byla vytesaná 150 m do nitra skály. Tato část obsahovala druhé nádvoří, sloupovou síň a královu hrobku. Toto řešení pohřební komory se později využívalo při stavbách hrobek v Údolí králů. V malé svatyni, která se nacházela v zadní části druhého nádvoří, se udržoval kult zemřelého krále. Stejně jako tomu bylo na pohřebištích Staré říše, i zde se v blízkosti faraonovi hrobky nacházely hroby princů, princezen a královských manželek.\n\nBěhem archeologických prací, které v Dér el-Bahrí v roce 1961 probíhaly, byl objeven malý chrám, který nechal na konci své vlády postavit faraon Thutmose III. Nachází se mezi chrámy Mentuhotepa II. a královny Hatšepsut. Tento nejmenší zádušní chrám v Dér el-Bahrí, který byl zasvěcen bohu Amon-Reovi, byl opuštěn na konci 20. dynastie, kdy byl pravděpodobně zničen sesuvem půdy. Trosky chrámu dlouho poté sloužily jako kamenolom. Avšak i přes značné poničení se dodnes dochovaly mnohé reliéfy, z nichž jsou některé vystaveny v Luxorském muzeu. Samotná budova, postavená vezírem Rechmireem, se nachází v ose celého údolí a její architektonický styl byl nejspíše inspirován chrámem královny Hatšepsut. Chrám se skládá ze soustavy plošin a teras, velké sloupové síně se 76 polygonovými sloupy, síně pro Amonovu bárku a svatyně. Chrám byl využíván během procesí známého jako „\"Nádherné slavnosti údolí\"“, které bylo společně se svátkem opet nejdůležitější thébskou slavností. Původním cílem tohoto průvodu byl chrám královny Hatšepsut, avšak za vlády Thutmose III. byl nahrazen jeho chrámem.\n\nNejimpozantnější stavbou západních Théb je bezesporu zádušní chrám královny Hatšepsut, nazývaný též jako Džeser-Džeseru neboli „Nejposvátnější z posvátných“. Terasovitý chrám se nachází nejseverněji ze všech staveb v Dér el-Bahrí a byl navržen architektem Senenmutem. Výrazně poničená stavba byla objevena v roce 1891. Od té doby na ní pracovala řada archeologů a restaurátorů, kteří ji navrátili vzhled, který měla v dřívějších dobách. Kromě vlivu času se na chrámu podepsaly různé přírodní katastrofy a činnost Hatšepsutina nástupce Thutmose III., který na konci své vlády systematicky ničil odkazy, které po sobě královna zanechala. Chrám se skládá ze třech uměle vytvořených plošin, které spojuje obrovské schodiště vedoucí až k nejsvětější svatyni, která byla stejně jako v případě Mentuhotepova chrámu vytesána do skály. Podél schodišť se dříve nacházely okrasné zahrady. Na západní straně první terasy se nacházel portik tvořený 22 pilíři. Po jeho stranách se nacházely dvě velké sochy boha Usira, jež představovaly samotnou královnu. Portik byl zdoben reliéfy, které zobrazovaly přepravu dvou obelisků z Asuánu do Karnaku. Na druhé terase se nachází Hathořina kaple, dolní Anupova kaple, střední a severní portik. Zde reliéfy zobrazují výpravu do země Punt a královninu korunovaci. Na horní terase stojí kaple určená pro královský kult královny Hatšepsut a jejího otce Thutmose I., nádvoří zasvěcené kultu slunečního boha Reharachteje a horní Anupova kaple.\n\nNa druhé straně horského hřebenu, který ohraničuje kotlinu Dér el-Bahrí, byla v roce 1881 objevena hrobka královny Inhapy, jež ukrývala přes padesát mumií královských rodin. Mezi nimi se nacházeli i jedni z největších staroegyptských vládců.\n\nHrobka byla nalezena úplnou náhodou, když do ní spadla zatoulaná koza místní rodiny. Když jí přišel vysvobodit její majitel Ahmad Abd ar-Rasúl a slezl pro ní do hluboké šachty, ocitl se v chodbě, v níž se nacházely hromady zaprášených rakví. Po několik let si Ahmad toto tajemství udržel pro sebe. Během této doby se na luxorském trhu se starožitnostmi objevovaly mnohé významné předměty včetně jedné mumie, což upoutalo pozornost egyptského památkového úřadu. Ten v čele s Emilem Brugschem, německým asistentem kurátora z búláckého muzea, vypátral bratry Rasúlovy a přinutil je k prozrazení místa, kde se hrobka nachází. 6. července 1881 vstoupil Brugsch poprvé do oné hrobky. Kromě rakví se zde nacházely například alabastrové a kovové nádoby, látky a ozdoby. Později se k objevu Emil Brugsch vyjádřil následovně:\n\nNález to byl velkolepý, a proto vyžadoval rychlé vyklizení hrobky. Během několika dní bylo z hrobky vyzvednuto přes padesát mumií králů, královen a členů královských rodin, společně s nimi se zde nacházelo téměř 6000 předmětů. Veškerý obsah byl poslán lodí do Egyptského muzea v Búláku. V hrobce se nacházely následující královské mumie: Sekenenre Tao, Ahmose I., Amenhotep I., Thutmose I., Thutmose II., Thutmose III., Sethi I., Ramesse II., Ramesse III. a Ramesse IX. Rovněž byla v hrobce nalezena rakev Ramesse I., avšak již bez těla. Spekuluje se, že mumie, která se objevila na luxorském trhu, mohla patřit právě tomuto panovníkovi. Objev tolika králů v jedné hrobce překvapil celou vědeckou komunitu. Vše následně vysvětlily etikety, které se nacházely na mnohých rakvích a mumiích. Na obinadlech královské mumie Ramesse II. byl barvou zaznamenaný nápis, který popisoval přesunutí mumie do hrobky jeho otce Sethiho I. Podle nápisů na jiných etiketách byly později obě těla společně s dalšími přesunuty do hrobky královny Inhapy, která byla zároveň rodinou hrobkou thébského velekněze Pinodžema II. Další mumie sem byly přidány za vlády krále 22. dynastie Šešonka I. Hlavním důvodem k přesunu královských ostatků byla snaha uchránit je před zneuctěním, kterého se mohli dopustit vykradači hrobek.\n\nLokalita Dér el-Bahrí se stala 17. listopadu 1997 dějištěm teroristického útoku, při němž bylo zavražděno 62 lidí, z toho 58 turistů.\n\n"}
{"id": "233062", "url": "https://cs.wikipedia.org/wiki?curid=233062", "title": "Vrbětice", "text": "Vrbětice\n\nNázev Vrbětice má více sídel:\n"}
{"id": "233070", "url": "https://cs.wikipedia.org/wiki?curid=233070", "title": "Obléhání Konstantinopole (626)", "text": "Obléhání Konstantinopole (626)\n\nObléhání Konstantinopole v roce 626 se stalo bodem obratu v poslední římsko-perské válce a vůbec prvním obležením východořímského/byzantského hlavního města barbary. Spojená vojska Avarů (vydatně posílených Slovany) a perských Sásánovců svírala město chráněné mohutným opevněním mezi 29. červencem a 7. srpnem. Avšak poté, co byzantské námořnictvo rozdrtilo flotilu slovanských monoxylů v bitvě ve Zlatém rohu, muselo být obléhání zastaveno. 7. srpen byl později Byzantinci oslavován jako den odražení barbarů od bran Konstantinopole.\n"}
{"id": "233071", "url": "https://cs.wikipedia.org/wiki?curid=233071", "title": "René Robert Cavelier de La Salle", "text": "René Robert Cavelier de La Salle\n\nRené Robert Cavelier, Sieur de La Salle, případně pouze Robert de LaSalle (22. listopadu 1643, Rouen – 19. března 1687, Huntsville v dnešním Texasu) byl francouzský cestovatel a objevitel, který prozkoumal oblast Velkých jezer na hranicích Kanady a Spojených států amerických, řeku Mississippi a Mexický záliv. La Salle prohlásil ústí řeky Mississippi za doménu francouzského krále. Roku 1687 byl zabit svými muži během vzpoury.\n\nNa jeho počest byla pojmenována jedna z automobilek koncernu General Motors. Vozy pod značkou LaSalle tvořily vrchol nabídky automobilky Cadillac (rovněž pojmenované po francouzském objeviteli Antoine Laumet de La Mothe, sieur de Cadillac) a byly vyráběny v letech 1927–1942.\n"}
{"id": "233075", "url": "https://cs.wikipedia.org/wiki?curid=233075", "title": "Schodiště", "text": "Schodiště\n\nSchodiště je šikmá nosná konstrukce (stavební prvek) sloužící k propojení jednotlivých podlaží nebo k pěšímu překonání určitého výškového rozdílu. V závislosti na následném využití schodiště je potřeba naplánovat a vhodně zvolit použité materiály a další specifikace, jakými jsou výška stupně, nebo šířka schodnice, sklon, průchodná a podchodná výška a další. Kromě těchto schodišť (interiérových nebo exteriérových) existují také schodiště jako samostatné venkovní stavby (viz např. Seznam pražských schodišť).\n\nJe také prvek zahradní architektury používaný v sadovnické tvorbě.\n\n\n\nPro běžné schodiště platí, že šířka (b) a výška (h) stupně se určuje ze vzorce:\n\nPlatí že:\n\nnebo 2100 mm pro schodiště v rodinných, bytových domech, chatách a pro pomocná žebříková schodiště do sklonu 50°\n\nnebo 2300 mm pro pomocná žebříková schodiště o sklonu nad 50°\n\n\n\n\n\n\n\n\nOptimální sklon interiérového schodiště je cca 35°.\n\n\n\n\n\n\n"}
{"id": "233079", "url": "https://cs.wikipedia.org/wiki?curid=233079", "title": "Karl Friedrich von Kübeck", "text": "Karl Friedrich von Kübeck\n\nKarl Friedrich von Kübeck von Kübau, též Karel Bedřich Kübeck (25. října 1780 Jihlava – 11. září 1855 Habersdorf) byl rakouský státní úředník a politik německé národnosti původem z Moravy, před rokem 1848 předseda dvorské komory, během revolučního roku 1848 ministr financí Rakouského císařství, za neoabsolutismu prezident formálně fungující Říšské rady.\n\nKübeck se narodil 25. října 1780 v domě u Mincovny čp. 2 v Jihlavě v rodině krejčovského mistra Petra Kübecka. Svou kariéru začal studiem na gymnáziu ve Znojmě a pokračoval na Vídeňské univerzitě a Karlo-Ferdinandově univerzitě v Praze. Začal studiem medicíny, kterou vyměnil za studium práv a politických teorií. Jako student ve Vídni si přivydělával výukou hry na klavír, přičemž se seznámil s Ludwigem van Beethovenem. V roce 1797 za studií vstoupil do armády, chtěl být důstojníkem, ale nakonec studia dokončil a nastoupil do státních služeb jako úředník u olomouckého krajského úřadu (roku 1800).\n\nO pět let později už pracoval jako koncipista v hodnosti Kanzleisekretär dvorního komisaře Rudolfa Vrbny (1805). Roku 1807 byl přidělen k dvorské komoře.\n\nV roce 1808 se oženil s Fanny Bagerovou. Postoupil na dvorního sekretáře a pracoval pod armádním ministrem Karlem Zichem jako armádní komisař (1809). V tomto postavení se seznámil se spisovatelem Fridrichem Schlegelem. Vzdělaný, obratný a zřejmě i patřičně ctižádostivý Kübeck začal ve závratnou kariéru. Stal se významným úředníkem, dobrým politikem a zdatným národohospodářem s mimořádnými zásluhami o rozvoj železnice a telegrafu v rakouské monarchii.\n\nV roce 1815 se podílel na založení rakouské Národní banky (otevřena roku 1818). Počátkem 20. let 19. století se podílel na organizování kongresů Svaté aliance v Lublani a Veroně. Měl blízko k císaři Františkovi I. Zajišťoval jeho cestu do Itálie v roce 1825.\n\nRoku 1840 se stal prezidentem rakouské dvorské komory tedy nejvyšším mužem přes rakouské finance. Historik Otto Urban uvádí, že jeho nástup do této funkce byl přijímán částí aristokratických špiček s rozpaky, protože Kübeck nepatřil mezi dědičnou šlechtu a pocházel z řad úřednické elity. Teprve roku 1816 byl povýšen do rytířského stavu a roku 1825 na svobodného pána.\n\nNepostradatelný byl nejen pro císaře, ale vysloužil si i přízeň ruského cara. Největší zásluhy si získal jako tvůrce koncepce státních drah a telegrafů. V roce 1841 předložil císaři Ferdinandovi I. systém budování železniční sítě pro celou říši, s tím že hlavní železniční tahy měly být prohlášeny za státní tratě. Pro dráhu do Terstu navrhl variantu mimo Maďarsko přes Semmering, která je dodnes právě v této části uznávaná za vzor harmonického spojení techniky a přírody. Zásluhu měl také o další větve dráhy, například o spojení Praha, Ústí nad Labem, Drážďany.\n\nRoku 1846 předložil další velký projekt, budování státní telegrafické sítě, která podstatně modernizovala spojení v celé říši. V roce 1847 stál u zrodu rakouské Akademie věd. Politicky byl v opozici proti Kolowratovi a Metternichovi.\n\nJeho politická kariéra pokračovala i během revolučního roku 1848. Od 20. března 1848 do 2. dubna 1848 zastával coby šéf dvorské komory funkci ministra financí Rakouského císařství.\n\nVe volbách roku 1848 byl zvolen na rakouský ústavodárný Říšský sněm. Zastupoval volební obvod Vídeň-vnitřní město II v Dolních Rakousích. Uvádí se jako prezident spolkového ústředního výboru. V seznamu poslanců z ledna 1849 již nefiguruje. Zasedal též jako poslanec celoněmeckého Frankfurtského parlamentu.\n\nV letech 1851—55 vykonával funkci prezidenta Říšské rady. Do čela tohoto (tehdy ještě neustaveného) orgánu byl jmenován již 5. prosince 1850 v intencích oktrojované tzv. březnové ústavy z roku 1849. Prosadil pak změnu jejích kompetencí ve statutu publikovaném 18. dubna 1851. Během roku 1851 se pak podílel na celkové revizi ústavního systému, jehož výsledkem bylo několik císařských výnosů završených tzv. silvestrovskými patenty, které zcela odstraňovaly ústavní systém vlády a nahrazovaly ho neoabsolutistickým řízením.\n\nJako jeden z architektů neoabsolutismu a spolutvůrce silvestrovských patentů pak počátkem roku 1852 od Františka Josefa I. obdržel Císařský rakouský řád Leopoldův. Otto Urban zmiňuje, že na počátku 50. let byl Kübeck významným politickým hráčem, jediným který konkuroval moci Felixe Schwarzenberga. Sám Kübeck nepovažoval vysokou šlechtu za faktického vládce monarchie. Vnímal revoluční události roku 1848 tak, že role šlechty v nich byla trvale podlomena a neoabsolutistický systém je nutno opřít o armádu, úřednictvo a církev. V době krymské války ovšem jeho vliv klesal, stejně jako ztrácela význam i jím řízená Říšská rada. Když roku 1855 zemřel, byla Říšská rada císařem zcela neutralizována a významnější role se dočkala až v roce 1860 jako tzv. Rozmnožená Říšská rada, předznamenávající začátek obnovy ústavního systému vlády. Kübeckovy vydané \"Deníky\" jsou významným pramenem k dějinám první poloviny 19. století.\n\nZemřel nakažen cholerou 11. září 1855 v Habersdorfu u Vídně. Jeho osobní život nebyl příliš šťastný, ze dvou manželství měl osm dětí, z pěti synů přežil otce jen nejmladší Max Kübeck. Ten dlouhodobě působil jako poslanec Moravského zemského sněmu i Říšské rady.\n\nJeho synovec Guido Kübeck von Kübau rakouským státním úředníkem a místodržícím. Vnučka Blanche Kübeck von Kübau byla spisovatelkou.\n\nDo dnešní doby připomíná Karla Bedřicha Kübecka bývalý kamenouhelný důl Kübeck na Kladně, založený v jeho době státní kutební komisí. Důl byl v provozu v letech 1842 až 1997. Též blízká zastávka MHD nese odvozeně jméno, (dříve \"Na cikánce\") od roku 2004 \"Kübeck\".\n"}
{"id": "233080", "url": "https://cs.wikipedia.org/wiki?curid=233080", "title": "Gymnázium Ostrava-Zábřeh", "text": "Gymnázium Ostrava-Zábřeh\n\nGymnázium Ostrava-Zábřeh (oficiální název: \"Gymnázium, Ostrava-Zábřeh, Volgogradská 6a, příspěvková organizace\") je gymnázium, jehož zřizovatelem je Moravskoslezský kraj. Historie školy se datuje od 1. září 1957, na své současné adrese sídlí od roku 1969. Ve školském rejstříku má škola registrovány studijní obory Gymnázium – všeobecné čtyřleté (79-41-K/401) i osmileté (79-41-K/801), avšak od roku 2001 otevírá pouze třídy osmiletého studijního cyklu denní formy studia.\n\n\nZhruba před čtyřiceti lety se začaly stavět domy na dnešní Čujkovově ulici, na náměstí byla rozestavěna pošta, zdravotnické středisko a konečná stanice jediné tramvaje číslo 2, která zde jezdila z Ostravy, byla u „Vodárny“. „Jednička“ z Hlučína, Ostravy a Vítkovic jela kolem Bělského lesa a končila u „Dakoty“. Novotou se skvěly domy na ulici Kapitána Vajdy a druhá nová budova osmiletky byla otevřena na Gurťjevově ulici. Cihlové „proudovky“ v okolí školy začaly zabydlovat první nájemníci, vesměs zaměstnanci Nové hutě.\nNejstarší školou v tomto místě byla škola na Chrjukinově ulici. Všude kolem byly louky, les a bažiny. Území bylo proťato „zářezem“ (dnes Polanecká spojka), který byl vybudován již před 2. světovou válkou pro tramvajové spojení Vítkovic se Svinovským nádražím. Klikatá silnice ze Staré Bělé přes Staré Výškovice do starého Zábřehu a dále do Vítkovic a Hulvák byla uzoučká a téměř se zde neminuly dva autobusy.\n\nNárůst obyvatel a rozvoj sídlištní struktury vyprovokoval potřebu založit i zde „jedenáctiletku“. Ta, jak bylo uvedeno, vznikla 1. září 1957 a byla umístěna do levého křídla nyní již bývalé osmileté střední školy na Chrjukinově ulici. Začínala s jednou desátou třídou, složena ze studentů jiných ostravských škol a se dvěma devátými třídami, do kterých byli přijati první a původní studenti této školy. Na sídlišti zvaném „Stalingrad“ přibývalo domů a s nimi i nových přistěhovalců.\nPrvním ředitelem školy byl Josef Hrbáč, který byl ve funkci jeden rok. Po něm byl jmenován ředitelem Antonín Tichý, který se v roce 1958 vrátil s celou rodinou z Paříže, kde působil na československém velvyslanectví jako učitel dětí českých diplomatických  přidělenců. Po návratu z ciziny mu byla svěřena střední škola v budově, která nebyla pro tento typ školy připravena ani zařízena.\n\nPrvní jedenáctý ročník jedenáctileté střední školy maturoval ve školním roce 1958/1959. Absolventů bylo 35 a z nich 10 dosáhlo vyznamenání. Třídním profesorem této první maturující třídy byl František Kamenčák. Záhy po vzniku školy se přistoupilo k rekonstrukci nevyhovující tělocvičny, školní jídelny a odborných poslucháren chemie, biologie a fyziky. Po rekonstrukci se podmínky poněkud zlepšily, pořád však prostory školy nebyli ideální pro provoz střední školy.\n\nV druhém roce existence školy byla již školou úplnou a ve školním roce 1959/1960 maturovaly tři 11. třídy a studium ukončilo 100 absolventů. V té době patřila tato škola počtem žáků (od 1. do 11. třídy) k největším v Ostravě. Protože žáků a studentů s rostoucím sídlištěm stále přibývalo, učilo se mnohdy i na chodbách.\nV roce 1963 byla poměrně velká zima a tehdejší školské orgány přistoupily k radikálnímu šetření paliva. Ve školách se o prázdninách nesmělo ani přitápět. Mrazy však byly třeskuté a během prázdnin popraskala ve školní budově většina litinových radiátorů. Jen díky nezměrné obětavosti všech tehdejších profesorů a vedení školy a pomocí známostí se topení podařilo v krátké době opravit a po prázdninách mohli studenti nastoupit do školy (radiátory byly tehdy přidělovány na poukaz). Šetření stálo tehdy hodně peněz a snaživé obětavosti všech pracovníků školy.\n\nRok 1963 byl rokem osamostatnění střední školy, která dosud v rámci jedenáctileté střední školy spojena se školou základní. Samostatná JSŠ měla jen tři ročníky v 9., 10, a 11. třídách. Rozdělení školy si vyžádalo organizační i personální změny. Ve škole od tohoto roku učili jen aprobovaní učitelé s kvalifikací pro takzvaný III. stupeň škol a počet vyučujících se podstatně zvýšil. Počet tříd vzrostl ze dvou na tři až čtyři v každém ze tří ročníků.\n\nSoučasně se stavěla přístavba stávající školy na Chrjukinově ulici. V letech 1963-1965 byl otevřen pavilon dílen a odborných pracoven. Odborné pracovny byly určeny vzniklé Střední všeobecně vzdělávací škole, pokračovatelce JJŠ, ale už se čtyřletým maturitním studiem. Vybavení odborných učeben bylo na svou dobu moderní.\n\nZvětšil se prostor a oběma školám to pomohlo, protože sídliště se stále stavělo a denně se stěhovaly rodiny, především s malými dětmi, které osmiletku den ze dne stále více zaplňovaly.\n\nRozhodnutí o výstavbě nové školní ulici padlo v roce 1965. Iniciativa učitelů byla tehdy příkladná a všichni se starali, aby nová školní budova po všech stránkách vyhovovala a byla na úrovni doby. Koordinaci příprav byl pověřen profesor Arnošt Pchálek.\nV letech 1965, 1966 a dalších začínala mít škola ve veřejnosti prestiž, o škole bylo více slyšet a studenti školy dosahovali úspěchů v soutěžích znalostních i sportovních. I učitelé byli často pověřováni metodickými funkcemi v rámci Ostravy i Severomoravského kraje. Ve škole se mnoho sportovalo, provozovala se lehká atletika, volejbal a košíková. Mezi profesory probíhaly turnaje v šachu. Každoročně se pořádaly kulturně-tělovýchovné akademie. Škola spravovala tehdy dřevěnou budovou s možností ubytování ve Spálově na Vítkovsku, která byla využívána k rekreaci a sportu, k víkendovým zájezdům a společenských akcím.\n\nPřípravy na stavbu nové školy byli v plném proudu. Staveniště vylo vytyčeno na místě bývalého močálů na nejvzdálenějším konci tehdejšího slunce u „polanecké spojky“. O nějaký měsíc dřív se na stejném místě začala stavět budova devítiletky, dnešního sportovního gymnázia. Generálním dodavatelem stavby byl Bytostav, n. p. a investor Městský investorský ústav.\n\nTělocvična školy byla dána do provozu po vánočních prázdninách začátkem roku 1970. Postupně byly dokončovány i práce v interiéru školy za plného provozu. K úplné spokojenosti scházelo ještě dokončit školní hřiště, které se teprve rodilo. Podařilo se to v roce 1971 a na hřišti se začalo cvičit a sportovat.\nPo roce provozu se ukázalo, že střešní plášť školních budov měl stejné kvality jako mnohde jinde na rovných, nespádových střechách. Ještě v záruční lhůtě se však podařilo střechu opravit.\n\nK 1. 9. 1970 byl vyměněn ředitel a někteří profesoři, zvláště dějepisáři a občánkáři byli přemístěny na jiné školy v Ostravě. Jádro profesorského sboru však zůstalo nezměněné.\n\nPoprvé ve své historii dosáhla škola počtu 17 tříd interního studia. Její prostory byly však pro tak velký počet studentů těsné. Kromě studentů interních přibyli uprostřed sedmdesátých let i externí studenti z řad Sboru národní bezpečnosti, kteří měli ve škole získat maturitní vysvědčení, jež bylo podmínkou k vykonávání služby v SNB. Podmínkou přijetí bylo totiž absolvování středoškolského studia s maturitou. Po dohodě Ministerstva vnitra a Ministerstva školství vznikly tedy na některých gymnáziích praporčické třídy pro členy SNB. Na hodiny docházeli do školy dvakrát týdně v odpoledních hodinách na šestihodinové konzultace. První tito absolventi maturovali ve školním roce 1976-1977 a poslední pak ve školním roce 1982-1983. Za tu dobu absolvovalo středoškolské studium celkem šestnáct tříd v průměru po 22 studentech. Středoškolská učební látka byla oproti internímu studiu značně redukována. Někteří studenti měli i tak studijní problémy, většina však přistupovala ke studiu zodpovědně. K jejich cti lze tedy konstatovat, že dovedli vážně pracovat, ale dělat si srandu i sami ze sebe. Dva dny v týdnu se učilo ve dvou směnách celkem v 21 třídách.\n\nV druhé polovině sedmdesátých let pracovalo na škole nejvíce pedagogických pracovníků v historii školy. Včetně externích\nučitelů učilo někdy až ve 23 třídách i 43 pedagogických pracovníků. Externě se vyučovalo především v odborných, volitelných a nepovinných předmětech. Externisté byli pracovníci z ostravských závodů, zemědělských družstev a úřadů.\n\nŘeditelem naší školy se stal od 1. září 1970 rozhodnutím tehdejšího městského výboru KSČ profesor Zdeněk Mácha, do té doby ředitel Gymnázia v Ostravě 1 ve Šmeralově ulici. Dosavadní ředitel Antonín Tichý byl jmenován ředitelem Gymnázia v Ostravě 1 ve Šmeralově ulici. A „škatule“ se hýbaly dál. Dosavadní zástupce ředitele Augustin Vala byl stejnými orgány jmenován ředitelem ostravského nakladatelství Profil. Na jeho místo nastoupil člen profesorského sboru Arnošt Pchálek, který zde na škole učil od roku 1959.\n\nKromě intenzivního trvání na všech oslavách socialistických svátků, politickém školení ve společenských a politických organizacích a okázalých výzdobách budovy u příležitosti různých svátků je možné říct, že vzdělávací program byl plněn a naši absolventi se úspěšně dostávali ke studiu na vysokých školách, na kterých se dobře uplatňovali. Poněkud problematické bylo plnění kvót náboru na vysoké vojenské školy. Získávání studentů k tomuto studiu bylo mnohdy až groteskní, podbízivé a trapné. Studenti se také zúčastnili nácviku skladeb na Spartakiádu 1975. Vybraných 44 studentů vystupovalo i v Praze.\n\nV roce 1971 byl zástupce ředitele Arnošt Pchálek jmenován ředitelem gymnázia v Ostravě – Hrabůvce a jeho nástupcem se stal člen pedagogického sboru Jaroslav Kunz, který na škole učil od roku 1963. Tato funkce byla napřed nabídnuta některým členům „strany“. Ti ji však odmítli.\n\nOsmdesátá léta byla charakteristická nástupem výpočetní techniky. Začátkem tohoto období vznikají první PC a mládež i dospělí se o nich dozvídají prostřednictvím sporých článků v tisku a časopisech. Zatímco ve školách se v lepším případě vybavujeme diaprojektory, magnetofony nebo zpětnými projektory, na některých pracovištích Vítkovických železáren a jiných větších podniků zavádějí první personální počítače anglické firmy ICL a velkou touhou studentů a učitelů je vidět jejich činnost alespoň při exkurzi. Těch bylo uspořádáno několik a byl o ně velký zájem. První konkrétní kontakt s počítači měli naši studenti, když byla škola vybavená jako jedna z prvních v Ostravě počítači české výroby IQ 151. Na pohled jen vzdáleně připomínaly dnešní PC, nicméně studenti přijali i tuto výpočetní techniku jako pokrok a mnozí z nich udělali s ní první kroky na své profesionální cestě a dnes zastávají významná postavení ve výpočetní technice.\nPrvní skutečné PC byly ve škole instalovány spolu se zřízením učebny výpočetní techniky v roce 1990 a s ní byly na škole instalovány i nové počítače – „dvěstěosmdesátky“.\n\nV roce 1985 odchází do důchodu ředitel školy PhDr. Zdeněk Mácha a na jeho místo nastupuje Jaroslav Horník, který je vystřídán za necelé tři roky ředitelkou PhDr. Hanou Pohlídalovou.\n\nRok 1990 byl rokem tříbení názorů a personálních změn. V lednu byla odvolána ředitelka školy, nový ředitel byl volen hlasováním členy pedagogického sboru, na konci roku došlo k výměně zástupce ředitele. Začátkem roku ještě studenti zorganizovali spolu s ostravskými vysokoškoláky velkou demonstraci na podporu nového vedení státu a prezidenta republiky. Bylo zrušeno politické školení učitelů a rozpadla se organizace ROH i SSM.\nNové politické a společenské poměry přinesly nemálo změn i v oblasti vzdělávání, což se přirozeně dotklo i gymnázia. Zásadní změnou bylo znovuobnovení víceletého gymnaziálního studia, sedmiletého a osmiletého. První dvě třídy víceletého studia byly otevřeny už v roce 1990-1991. Přes organizační a prostorové potíže (jedna třída víceletého gymnázia byla umístěna v prostorách ZŠ Srbská v Ostravě – Výškovicích) se tento typ studia zdárně „ujal“. K výše zmíněným potížím nutno přičíst i kouzlo neznámého jak z hlediska studentů, tak vyučujících (přístup k žákům nebo metodika výuky). Od školního roku 1992-1993 jsou všechny třídy gymnázia vyučovány v budově školy. Postupem času začal víceletý typ studia nabývat převahu nad čtyřletým cyklem, takže od školního roku 2001-2002 je Gymnázium Ostrava-Zábřeh výhradně osmileté.\n\nV roce 2017 škola oslavila 60 let svého působení a k příležitosti byl vytvořen videoklip k písni Splněný sen, která se stala neformální hymnou toto gymnázia. \n\nŠkola úzce spolupracovala se Sportovním gymnáziem Dany a Emila Zátopkových – které leží ve stejném areálu – na výstavbě nového sportovního areálu v okolí obou škol. Patří do něj například travnaté fotbalové hřiště, běžecký ovál, tenisové kurty, horolezecká stěna, víceúčelové hřiště nebo například i posilovna.\n\nNa podzim roku 2014 začala velká rekonstrukce školy. Byla vyměněna všechna původní dřevěná okna za plastová a celá budova byla kompletně revitalizována. Z šedé, z venku na oko dost staré budovy, se tedy stala krásná barevná budova, která vypadá mnohem estetičtěji. Rekonstrukce byla dokončena na jaře roku 2015. K lepšímu se také mění školní interiéry.\n\nVe školním roce 2019/2020 bylo ve škole 14 tříd. Ředitelem školy je RNDr. Jiří Chmela, ve funkci zástupce ředitele působí Mgr. Petr Říman a Mgr. Adéla Romanowská.\n\nStudenti školy se pravidelně umisťují na nejvyšších příčkách krajských i celostátních kol odborných soutěží a olympiád. Nejvýraznějších úspěchů dosáhli studenti školy v chemické a astronomické olympiádě, kdy se stali členy reprezentace ČR v mezinárodním kole.\n\n2007 - Petr Juřík - Mezinárodní chemická olympiáda - bronzová medaile\n\n2016 - Jaromír Mielec - Mezinárodní astronomická olympiáda - bronzová medaile\n\n2017 - Jaromír Mielec, Radomír Mielec - Mezinárodní astronomická olympiáda\n\n2019 - Josef Knápek - Mezinárodní astronomická olympiáda - bronzová medaile\n\nOktavián je školní časopis vydávaný od roku 1995. Ve svých počátcích se zaměřoval na vydařené slohové práce studentů. Jeho mottem je tvořit časopis „studenty pro studenty\" a toho se redakce drží. Různorodost časopisu zajišťuje redakce tvořená skupinkou studentů s různými zájmy a z odlišných ročníků. V současné době redakci tvoří přibližně 12 členů.\n\nOktavián nyní vychází jako měsíčník. Redaktoři se pravidelně scházejí a vždy se snaží přijít s novými nápady, které by časopis posunuly dále. Od roku 2015 Oktavián prošel výraznými grafickými změnami, a to hlavně z hlediska sjednocení některých prvků, jako například obsahu nebo číslování stránek a vytvoření loga Oktavián.\n\nNáplní časopisu jsou nejen články z různých rubrik, jako jsou například Aktuality ze školy, Kultura, Názor nebo třeba rubrika Z různých barelů, ale i články méně tradiční. Velmi čtivou součástí časopisu je Duel, ve kterém vždy proti sobě soutěží ve vědomostních otázkách učitel a žák. Pro většinu studentů jsou nejzajímavější rubrikou Perlyčky, ve kterých jsou zmiňovány úsměvné momenty ze školních lavic. Nápadité texty jsou doplňovány fotkami, které zasílají sami redaktoři a vztahují se k článkům. Každé číslo našeho školního časopisu má svého průvodce. Jedná se o studenta či skupinu studentů, kteří se pro dané číslo nechají nafotit.\n\nOktavián zaznamenal několik úspěchů na soutěžích o nejlepší středoškolský časopis Moravskoslezského kraje a získal i ocenění na celostátní úrovni.\n\n\nZ jejich řad se rekrutovalo několik známých osobností – za mnohé jmenujme MUDr. Jiřího Pekárka, dlouholetého předsedu České stomatologické komory, MUDr. Zdenku Němečkovou Crkvenjaš, MBA, přednostku Kliniky popáleninové medicíny a rekonstrukční chirurgie FN Ostrava, doc. MUDr. Leopolda Plevu, CSc., primáře Traumatologického centra FN Ostrava a dlouholetého člena České společnosti pro úrazovou chirurgii, MUDr. Dagmar Molendovou, primářku odd. klinické onkologie Městské nemocnice Ostrava a bývalou poslankyni za ODS, populárního zpěváka a moderátora Bořka Slezáčka nebo Jiřího Sedláčka, známého herce a moderátora.\n\n"}
{"id": "233081", "url": "https://cs.wikipedia.org/wiki?curid=233081", "title": "Free running", "text": "Free running\n\nFree running (angl. \"volný běh\") je umění pohybu, akrobatická sportovní disciplína. Freerunnerům jde o to, aby ve své cestě hladce a plynule překonali překážku, a to pomocí různých pohybů jako vaulty (přeskoky), skoky, „somersaults“ a jiné akrobatické pohyby, vytvářející atleticky a esteticky vypadající způsob pohybu. Na rozdíl od parkouru jsou povoleny akrobatické pohyby a skoky, přičemž \"freerunning\" je více zaměřen na estetiku a krásu pohybu. Tréninky probíhají většinou v tělocvičnách, nebo v městských prostorech, které jsou plné různých překážek.\n\nJeho zakladatelem je Francouz Sébastien Foucan, který se také věnouval parkouru. O \"free runningu\" říká: „Je to jiná cesta ‚dělání‘ parkouru.“\n\nByl založen a inspirován podobným uměním pohybu (parkour), které založil David Belle, Foucanův přítel z dětství. \"Free running\" spojuje prvky triků a pouličních skoků, které jsou parkour komunitou považovány za neefektní a není to parkour. Na začátku byl free running zaměňován s parkourem, nicméně jakmile se free runneři začali zajímat o estetiku i o užitečnost, staly se z těchto dvou stylů rozdílné disciplíny. Pojem \"free running\" vymyslel Guillaume Pelletier a Foucan ho přijal jako svůj způsob jak dělat parkour. Foucan popisuje cíle \"freeruningu\" jako používání okolí k plynulému a nepřerušovanému pohybu vpřed, nikdy vzad.\n\nZatímco \"freeruning\" a parkour mají mnoho stejných technik, podstatně se liší ve filozofii a účelu. Cíle parkouru jsou širší, schopnost rychle dosáhnout oblastí, které jsou jinak nedostupné a utéct, schopnost uniknout pronásledovatelům. Z toho vyplývá, že hlavním úkolem je opustit objekty co nejdříve, zatímco \"freerunning\" klade důraz na vlastní rozvoj stylem „následuj svoji cestu“. Foucan často zmiňuje „následování vlastní cesty“ v rozhovorech a dokumentárních filmech. Vysvětluje, že každý má svůj způsob jak dělat parkour a neměl by napodobovat ostatní, ale dělat ho podle sebe. Základy \"freerunningu\" jsou obvykle špatně vysvětlovány jako by byly postaveny výhradně na estetice a kráse daného vaultu, skoku atd. Přestože hodně free runnerů si dává záležet právě na estetice, tak to je pouze „jejich způsob“.\n\nMezi parkourovou a \"free running\" komunitou vznikl také konflikt kvůli používání různých termínů pro stejné vaulty (přeskoky). Parkour komunita používala pro vaulty jejich francouzské názvy, nebo je přeložili do angličtiny, zatímco \"free runing\" komunita v čele s webem \"Urban Freeflow\" vytvořila nové názvy jako „kong“, „monkey“ atp. Například přeskok při kterém se prostrčí nohy mezi rukama je ve francouzštině znám jako „Saut de Chat“ a v anglickém překladu to je „Cat jump“ a někteří ho nazývají „rabbit vault“, Ale web \"Urban Freeflow\" web ho přejmenoval na „Kong“ nebo „Monkey“ vault.\n\nJiná otázka, která může způsobit rozepři mezi parkourovou a \"free running\" komunitou - anebo může posílit jejich pouto - je profesionální a amatérská soutěž. Už od začátku je parkourová komunita proti seriozním soutěžím, odporuje to základům filozofie parkouru. \"Free running\" komunita není tak pevně rozhodnutá v této otázce, ačkoliv Foucan v interview s \"Urban Freeflow\" zmiňuje, že nemá rád soutěže a není to „jeho cesta“, ale může to být „cesta někoho jiného“. Konflikt mezi \"free runningem\" a parkourem vznikl, když se zakladatelé parkouru, David Belle a Sébastien Foucan, rozdělili a pokračovali odděleně. David Belle především ulpěl na parkouru kvůli efektivitě, zatímco Sebastien Foucan se soustředil na volnost pohybu, rozvoj sebe sama a estetickou stránku parkouru, což dělá \"free running\" populárnější. Přestože mohou být oba sporty definovány odlišně, sdílejí podobné rysy, protože byly založeny dvěma kamarády.\n\n\nHranice na Moravě\n"}
{"id": "233082", "url": "https://cs.wikipedia.org/wiki?curid=233082", "title": "Diaspora", "text": "Diaspora\n\nDiaspora (starořecky διασπορά – „setí, rozesetí, rozptýlení semena“) označuje lidi nebo etnickou populaci, kteří dobrovolně, nebo z donucení emigrují ze své domoviny, a přitom si zachovávají vazby na původní kulturu. Příčinou emigrace může být vypuknutí války, přetrvávající ozbrojené konflikty, chudoba, hlad, nepříznivé klimatické podmínky či snaha zlepšit ekonomickou situaci.\n\nTermín diaspora byl původně používán k označení židovské komunity, jež musela opustit Palestinu po té, co byl zničen jeruzalémský chrám v roce 70 př. n. l., a byla rozeseta napříč středomořím. S vytvořením státu Izrael 15. 5. 1948 se Židé mohli vrátit zpět do své domoviny.\n\nZ pohledu sociologie jako vědy jsou Židé, kteří žijí v diaspoře, považováni za menšinová etnická společenství se silnou vazbou na původní etnické území, historickou kontinuitu a vzájemné soužití. Počátek židovské diaspory se datuje k pádu Jeruzaléma v roce 586 př.n.l. O diaspoře se přestalo mluvit už roku 135 n.l., kdy se Židé rozptýlili a vstup do Jeruzaléma jim byl odepřen.\n\nNyní se termín užívá pro židovskou komunitu čítající přibližně 12 milionů lidí žijících mimo izraelské území. Židovské diaspoře je věnováno muzeum Bejt ha-Tfucot nacházející se v Tel Avivu.\n\nOznačuje diasporu Afričanů, kteří se v 16. až 19. století přesouvali ze západní Afriky převážně do Ameriky, kde byli považováni za otroky. Tato populace a jejich potomci měli zásadní vliv na kulturu britských, francouzských, portugalských a španělských kolonií nového světa. Před transatlantickým obchodováním s otroky se miliony Afričanů stěhovaly a usadily jako obchodníci, námořníci a otroci v různých částech Evropy a Asie. Od osmého do devatenáctého století se arabsky řízený obchod rozptýlil miliony Afričanů do Asie a ostrovů Indického oceánu.\n\nEvropská historie zaznamenala četné události podobné diasporám. Během obchodní a kolonizující aktivity řeckých kmenů z Balkánu a Malé Asie putovali Řekové kolem středomořských a černomořských pánví, kde vytvářeli řecké městské státy. Tímto způsobem založili více než 400 kolonií.\n\nMezi méně známé diaspory patří například irská a arménská diaspora. Pojem diaspora také označuje náboženské, či etnické společenství žijící (rozptýleně) v rámci jiného společenství.\n\nS vlivem globalizace, pohybem pracovní síly a uvolňování pracovních trhů dochází v současné době k rozptylování lidské populace po celém světě. V důsledku toho vznikají diaspory ve smyslu etnických skupin, které tvoří mnohdy uzavřené komunity na území přijímajících států. V Evropě je např. celá řada muslimských diaspor pocházející ze severní Afriky, Blízkého východu a Asie, které čítají kolem 15 milionů lidí.\n\nDiaspory a hostitelské komunity na sebe působí, což vede ke vzájemným kulturním výměnám, směšování tradic či přílivu inovací. Výskyt diaspor v takových společnostech může přispívat k vyšší úrovni multikulturality. Na druhou stranu po staletí historicky doložené jsou ozbrojené konflikty a boje o ovládnutí regionů mnoha státních celků.\n\nNa základě historických poznatků dnes rozlišujeme pět typů diaspor. \n\n\n"}
{"id": "233084", "url": "https://cs.wikipedia.org/wiki?curid=233084", "title": "Schod", "text": "Schod\n\nSchodišťový stupeň (schod) je základní prvek schodiště. Skládá se ze stupnice, podstupnice a bočního čela stupně. Někdy může být schod tvořen jen stupnicí bez postupnice. Jednotlivé stupně mohou být prvky, ze kterých se následně sestaví schodišťové rameno, nebo se celé schodišťové rameno tvaruje jako monolitický celek.\n\n\n\n\n\n\n\n\n"}
{"id": "233092", "url": "https://cs.wikipedia.org/wiki?curid=233092", "title": "Rajecké Teplice", "text": "Rajecké Teplice\n\nRajecké Teplice (německy \"Bad Rajetz\", maďarsky \"Rajecfürdő\") je město na severním Slovensku ležící asi 15 km jižně od Žiliny v nadmořské výšce 415 m n. m. Má asi 3000 obyvatel. Je známé především svými lázněmi a termálními prameny. Vyvěrající voda má teplotu přibližně 39 °C. Léčí se zde nemoci pohybového ústrojí, nervové choroby a nemoci z povolání.\n\nMěsto leží na břehu říčky Rajčianky v Rajecké dolině, v podhůří Malé Fatry.\n\nNejstarší stopy osídlení byly objeveny v jeskyni Pod bukom (lid tzv. púchovské kultury). První zmínky o lázních pocházejí ze 14. století, největší rozvoj nastal po roce 1926. V době Slovenského národního povstání probíhaly v okolí prudké boje.\n\nKromě lázní a termálního koupaliště Laura je turisticky přitažlivý mj. nedaleký hrad Lietava.\n\n"}
{"id": "233095", "url": "https://cs.wikipedia.org/wiki?curid=233095", "title": "Konec nylonového věku", "text": "Konec nylonového věku\n\nKonec nylonového věku je novela Josefa Škvoreckého napsaná v Náchodě roku 1950.\nDěj se odehrává po komunistickém převratu v únoru 1948 na posledním plesu Amerického ústavu, v Praze v Reprezentačním domě (dnešní Obecní dům na náměstí Republiky). Námětem novely jsou spletité vztahy milostného trojúhelníku – manželů Roberta a Ireny Hillmanové a jejího bývalého přítele a nápadníka Samuela Gellena – i dalších představitelů aristokratické mládeže popisované na pozadí společenské zábavy podbarvené swingovou hudbou. Nedávný politický převrat odhaluje rozdílné povahy jednotlivých postav, z nichž některé neváhají přijmout přetvářku komunistické ideologie, jiní s nově se ustavujícím režimem oportunisticky spolupracují a další teprve hledají správný vlastní postoj. Všichni ale tuší, že nadcházející doba přináší nevítané změny a hledají krátkodobé zapomnění v zábavě a povrchní konverzaci.\n\nNakladatelství Ivo Železný, Praha 1998, ISBN 80-237-3580-2\n"}
{"id": "233098", "url": "https://cs.wikipedia.org/wiki?curid=233098", "title": "Japantown (Vancouver)", "text": "Japantown (Vancouver)\n\nJapantown, známá i jako Little Yokohama či Little Tokyo byla městská část v kanadském městě Vancouver, kterou obývali japonští emigranti. \n\nJapantown se rozkládala na sever od Chinatownu. Začátkem 20. století na čtvrť zaútočili členové \"Ligy za vyloučení Asijců\", jež před tím vypálila část Chinatownu. V Japantownu se lidem podařilo zabránit těmto násilníkům v ničení jejich obchodů.\nBěhem druhé světové války, když byli kanadští občané japonského původu internováni v táborech a jejich majetek zkonfiskovaný, přestal být Japantown čistě japonským etnickým územím. I když se někteří Japonci po skončení války vrátili, jejich komunitu už nikdy neobnovili. Území Japantownu nyní patří k městské části Downtown Eastside.\n\nPodél ulice Powell Street stále existuje pár odkazů na bývalou japonskou čtvrť. Buddhistický chrám Vancouver Buddhist Church sloužil v minulosti jako japonský metodistický kostel. Před vypuknutím rozmachu otevírání japonských restaurací v 80. letech, se na Powell Street nacházely jediné dvě japonské restaurace ve Vancouveru.\n\nV parku \"Oppenheimer Park\" se každoročně koná dvoudenní pouliční festival Powell Street Festival.\n\nV ulici Alberni Street, mezi ulicí Burrard Street a městskými částmi West End a Downtown vznikla rozšiřující se enkláva japonských maloobchodů a restaurací. Tuto oblast ve Vancouveru někdy označují jako New Japantown, nebo Little Ginza.\n\nNew Japantown je na vzestupu už 20 let. Nachází se zde luxusní restaurace, taneční kluby, karaoke bary, obchody a butiky se značkovým zbožím. Často sem zavítají obyvatelé města a turisté z Japonska, kteří hledají výrobky a suvenýry za vyjednanou cenu, podobnou cenám v Tokiu, nebo v Ósace.\n\n"}
{"id": "233112", "url": "https://cs.wikipedia.org/wiki?curid=233112", "title": "Abraham ibn Ezra", "text": "Abraham ibn Ezra\n\nAbraham ben Meir ibn Ezra ( nebo ראב״ע, také znám jako Abenezra; 1092 nebo 1093 – 1167) byl jeden z nejvýznamnějších Židů v oblasti písemnictví ve středověku. Ibn Ezra exceloval ve filosofii, astronomii/astrologii, medicíně, poezii, lingvistice a ve výkladu; byl také nazýván \"Moudrý\", \"Veliký\" a \"Obdivuhodný doktor\".\n\nNarodil se ve španělském městě Tudela, když bylo pod muslimskou nadvládou. Opustil svou rodnou zemi před rokem 1140 kvůli pronásledování. Putoval bez určitého cíle, navštívil severní Afriku, Egypt, Palestinu, Itálii (Řím, Rodez, Lucca, Mantua, Verona), jih Francie (Narbonne, Béziers), sever Francie (Dreux), Anglii (Londýn), poté se vrátil na jih Francie, kde žil do své smrti 23. ledna (nebo 28. ledna) 1167, přesné umístění není známo.\n\nJe autorem komentáře k celému Tanachu, který je někdy označován jako „komentář, jenž překonal Rašiho“. Tento hebrejsky psaný komentář představuje další vývojový stupeň v komentování biblických textů, a je standardní součástí hebrejských vydání tzv. rabínské bible, zvané Mikra'ot gdolot.\n\nNa jeho počest byl pojmenován kráter na Měsíci – kráter Abenezra.\n"}
{"id": "233113", "url": "https://cs.wikipedia.org/wiki?curid=233113", "title": "Právnická fakulta Masarykovy univerzity", "text": "Právnická fakulta Masarykovy univerzity\n\nPrávnická fakulta Masarykovy univerzity (PrF MU) je jedna z devíti fakult Masarykovy univerzity. Založena byla spolu s celou univerzitou v Brně roku 1919. V meziválečném období se proslavila školou normativní teorie práva, v roce 1950 byla zrušena a obnovena roku 1969. Sídlí v klasicizující budově na Veveří, nabízí vysokoškolské právní vzdělání na bakalářské (Bc.), magisterské (Mgr. a JUDr.) i doktorské (Ph.D.) úrovni a ve srovnání všech čtyř českých veřejných právnických fakult je pravidelně hodnocena jako nejlepší z nich.\n\nTradice univerzitní výuky práva na Moravě pochází z konce 17. století, v Brně se ale právo přednášelo jen v krátkém období 1778–1782, kdy sem byla přeložena olomoucká univerzita. Po zrušení její právnické fakulty v roce 1855 vznikla citelná potřeba existence nejen právnických studií, veškeré snahy o zřízení druhé české univerzity, která by byla situována do moravského hlavního města Brna a samozřejmě měla svou právnickou fakultu, v nichž se mj. angažoval tehdejší profesor a pozdější československý prezident T. G. Masaryk, však vyšly naprázdno. Bylo tomu tak zejména kvůli odporu Němců, kteří chtěli zachovat převážně německý charakter města, pouze některé právní obory byly vyučovány na české technice. Až po vzniku československé republiky mohla být tato myšlenka uskutečněna, roku 1919 vznikla Masarykova univerzita se sídlem v Brně a její právnická fakulta spolu s lékařskou zahájily výuku ještě ve školním roce 1919/1920.\n\nPrvním děkanem se stal František Weyr, profesorský sbor dále tvořili Bohumil Baxa pro právní dějiny, Josef Vacek pro srovnávací pravovědu a církevní právo, Karel Engliš pro ekonomické nauky, Jaromír Sedláček pro občanské právo, Jaroslav Kallab pro trestní právo a Rudolf Dominik pro správní a zpočátku i římské právo. Problémem však bylo umístění fakulty, své provizorní sídlo našla v budově bývalého alumnátu na Antonínské 1 v Brně (dnes rektorát VUT). V plánu bylo vystavět na svazích Kraví Hory a souvisejících pozemcích mezi Žabovřeskami a Veveřím celou akademickou čtvrť, která by navazovala na budovy české techniky a kde měla být umístěna nejen celá univerzita a univerzitní knihovna, ale také třeba konzervatoř nebo Nejvyšší soud. Projekt však od počátku provázely značné průtahy a vzhledem k hospodářské krizi 30. let se z něj na zamýšleném Akademickém náměstí podařilo realizovat právě jen budovu právnické fakulty podle návrhu pražského architekta Aloise Dryáka. Základní kámen byl položen za účasti prezidenta republiky, členů vlády a dalších významných osobností roku 1928 a o čtyři roky později začala fakulta fungovat v nové klasicizující budově s vertikálně členěnou fasádou obloženou travertinem a červenými cihlami, která plně vyhovovala jejím potřebám. Byly zde přednáškové i seminární místnosti, pracovny profesorů, tělocvična a v přízemí celouniverzitní aula (\"auditorium maximum\"), jejíž čelní stěnu od roku 1938, s ukrytím během protektorátního období, zdobí obraz Antonína Procházky \"Prométheus přinášející lidstvu oheň\". V budově byl umístěn také rektorát univerzity.\n\nFakulta byla v meziválečném období významným střediskem právní vědy, normativní teorie práva, kterou zde založil František Weyr, navazovala na vídeňskou normativní školu Hanse Kelsena a formovala mnoho právníků, kteří na brněnské fakultě vystudovali. Rozlišovala mezi skutečností a právní normou a na základě toho se snažila o čistou metodologii právní vědy, založenou jen na zkoumání závaznosti právních norem, tzn. toho, co má být. Vedle ní zde také vytvořil vlastní teleologickou národohospodářskou školu Karel Engliš. Kromě zakladatelského profesorského sboru na fakultě dále učil např. Zdeněk Neubauer ústavní právo, mezinárodní právo zde zaváděl Michal Arturovič Zimmermann, Jan Loevenstein a Vladimír Vybral učili finanční právo, František Rouček právo obchodní a směnečné, Vladimír Kubeš občanské právo, František Vážný, Adolf Procházka, Hynek Bulín nebo Karel Gerlich civilní řízení soudní, římské právo Jan Vážný, František Čáda právní dějiny, církevní právo Rudolf Wierer a statistickou vědu vyučoval Dobroslav Krejčí.\n\nPo německé okupaci a protestech českých studentů 17. listopadu 1939 byly všechny české vysoké školy uzavřeny a budovu brněnské právnické fakulty si zvolilo za své sídlo moravské zemské velitelství gestapa, které zde také vyšetřovalo a lidový soud zde vynášel rozsudky smrti. Profesor Jan Vážný zahynul v koncentračním táboře Mauthausen a Bohumil Baxa byl za heydrichiády popraven. V poválečném období budovu chtěla naopak zabrat Rudá armáda, byla však právnické fakultě nakonec zachována, byť s problémy v technickém vybavení. Na škole navíc zůstali jen dva řádní (Weyr a Čáda) a tři mimořádní profesoři, bylo proto nutné učitelský sbor doplnit. Postupně se ale situace stabilizovala, pro právní filozofii byl profesorem Vladimír Kubeš, který zároveň vyučoval občanské právo, František Čáda se věnoval právním dějinám, František Weyr právu ústavnímu, správnímu právu Jaroslav Pošvář, mezinárodní právo vyučoval Bohumil Kučera a později Bohuslav Ečer, vědu a právo finanční Vladimír Vybral, Václav Chytil vedl ústav národního hospodářství, Hynek Bulín ústav civilního soudního řízení, Jiří Cvetler učil právo římské a František Kop právo církevní. Obnovit se nepodařilo pouze ústavy trestního práva, statistiky a kriminologie.\n\nObdobí stabilizace a slibného rozvoje, kdy se každoročně na fakultu zapisovalo kolem dvou tisíc posluchačů, ale netrvalo dlouho, po Únoru 1948 bylo suspendováno devět vyučujících, zejména profesoři Weyr a Kubeš byli vystaveni značné persekuci. Fakultní akční výbor tehdy vedl Jaromír Blažke, který převzal ústav občanského práva a poté se stal i děkanem fakulty. Studia musela z politických důvodů ukončit i řada studentů, téměř polovina jich byla po tzv. přešetření studijního prospěchu v roce 1949 vyloučena. Politické čistky však nestačily, roku 1950 byla vládním nařízením celá fakulta zrušena s tím, že studium práv má být soustředěno pouze do Prahy a Bratislavy. V život tak už ani nevstoupily v témže roce zřízené katedry. Většina profesorů byla převedena do Slovanského ústavu a budova fakulty byla později dána do užívání Vojenské akademii.\n\nK obnovení právnické fakulty mohlo dojít až na základě změněné politické situace během pražského jara, příslušné vládní nařízení bylo ovšem vydáno až v roce 1969, téhož roku byla zahájena výuka. Z původních profesorů se ale vrátili už jen Vladimír Kubeš, Hynek Bulín, Jiří Cvetler a Jaroslav Pošvář, také budova nebyla vojenskou akademií fakultě vrácena, získala provizorní a ne zcela vyhovující sídlo na Zelném trhu 2/3, v budově bývalé Cyrilometodějské záložny. Až do roku 1990 nesla označení podle už dříve přejmenované univerzity \"Právnická fakulta University Jana Evangelisty Purkyně v Brně\". Děkanem se stal Vladimír Klokočka, který zároveň vyučoval ústavní právo, během normalizace ale musel odejít, stejně jako profesor Kubeš. Fakulta se v dalších letech zcela rozešla se svou tradicí svobodného vědecko-pedagogického pracoviště. V té době zde nicméně působil procesualista Josef Macur.\n\nTeprve po sametové revoluci mohlo dojít k obnovení původního samosprávného akademického stavu, obměnilo se vedení fakulty i jednotlivých kateder, na katedru ústavního práva a politologie se mj. vrátil profesor Vladimír Klokočka. Byla zcela změněna koncepce studia, které bylo navíc prodlouženo ze čtyř na pět let, fakultě byla také vrácena její budova na Veveří, která je už od roku 1958 chráněna jako nemovitá kulturní památka. Na fakultě byl založen a v letech 1990–1996 v jejím rámci působil Mezinárodní politologický ústav.\n\nV 90. letech byla do vstupní haly instalována plastika \"Zákoník\" od Vladimíra Preclíka, kterou v 70. letech odmítli poslanci Federálního shromáždění jako práci, která je „typicky pravicově oportunistická“. 10. dubna roku 2010 pak byla před budovou fakulty slavnostně odhalena socha prezidenta Edvarda Beneše, replika originálu od Karla Dvořáka, o což se zasloužili především členové Československé obce legionářské a Sdružení československých zahraničních letců 1939–1945.\n\nPrávnickou fakultu MU při slavnostních příležitostech typu imatrikulace nebo promoce symbolizují akademické insignie, a to \"žezlo Právnické fakulty\" z roku 1938, na jehož hlavici je alegorická postava Spravedlnosti s mečem, a \"řetěz děkana Právnické fakulty\" z roku 1936, přičemž na medaili je na aversu poprsí Albína Bráfa a na reversu liktorské pruty se sekyrou a nápis „Lex dura sed lex“. K označení diplomů a jiných dokumentů fakulta používá historické pečeti. Barvou fakulty je fialová (Pantone 2593 C), v této barvě je např. provedeno logo fakulty, na němž je vyobrazena postava Spravedlnosti s mečem a paprsky a kolem ní je v kruhu nápis „Universitas Masarykiana Brunensis. Facultas iuridica“.\n\nFakulta umožňuje získat kvalifikaci právníka. Nabízí studium:\nPřijímací řízení probíhá formou celouniverzitního písemného testu studijních předpokladů (TSP), který je rozdělen do šesti částí, a který rovnoměrně testuje verbální, numerické a kritické myšlení, analytické myšlení a úsudky, prostorovou představivost a kulturní přehled uchazečů. Pro akademický rok 2014/2015 se do bakalářských programů \"Právní specializace\" a \"Veřejná správa\" hlásilo 912, resp. 847 uchazečů, přijato bylo 191, resp. 98 z nich. Do magisterského studijního programu \"Právo a právní věda\" bylo zaregistrováno 2798 přihlášek a přijato bylo 483 uchazečů, úspěšnost zde tedy činila 17 %.\n\nMagisterští studenti si mohou během studia vybrat mezi více povinně volitelnými předměty, které jsou zaměřené na simulovaná soudní jednání či rozhodčí řízení, konstrukci smluv, tvorbu práva apod., nebo které ve formě právních klinik umožňují seznámit se s praxí různých institucí (např. veřejného ochránce práv). Kromě toho musí v závěru studia absolvovat odbornou praxi. Studenti mohou v rámci programu Erasmus+ vyjíždět studovat na zahraniční fakulty, mohou se také zúčastnit řady mezinárodních soutěží Moot court a soutěžit se svými pracemi v rámci Studentské vědecké a odborné činnosti (SVOČ) nebo v soutěžích IUS et SOCIETAS a Cena Františka Weyra. Fakulta se účastní operačního programu Vzdělávání pro konkurenceschopnost a koná se zde také mnoho workshopů a mezinárodních vědeckých konferencí, každoročně např. \"Dny práva\", zaobírající se aktuálními právními problémy, \"Cyberspace\", zaměřená na právo v IT, nebo \"COFOLA\", mezinárodní konference pro mladé vědce.\n\nNa fakultě je také možno absolvovat dvouleté mezinárodní praktické programy zaměřené na obchodní právo nebo veřejnou správu a získat od britské Nottingham Trent University tituly LL.M. nebo MPA. Fakulta dále realizuje celoživotní vzdělávání a nabízí také zpracování posudků a expertiz v oblasti práva a osobní konzultace s akademickými pracovníky, nikoli však bezplatné právní poradenství pro veřejnost. Veřejnosti je přístupna i Ústřední knihovna s půjčovnou a čítárnou, v jejímž rámci působí Evropské dokumentační středisko, které shromažďuje informace jak o Evropské unii, tak o Radě Evropy. Kromě řady odborných monografií fakulta vydává \"Časopis pro právní vědu a praxi\", \"Masaryk University Journal of Law and Technology\" a \"Revue pro právo a technologie\".\n\nZe srovnání všech českých právnických fakult, které uskutečnily Hospodářské noviny v roce 2011, vyšla jako nejlepší. Stejného výsledku dosáhla téhož roku a také v roce 2012 ve srovnání Lidových novin. V roce 2013 ze srovnání Hospodářských novin vyšla opět na prvním místě, o dva roky později klesla na třetí místo, ale roku 2016 byla Hospodářskými novinami opět hodnocena jako nejlepší.\n\nHlavním samosprávným orgánem fakulty je dvacetičlenný \"akademický senát\", který reprezentuje celou akademickou obec fakulty, protože 10 členů je voleno z řad akademických pracovníků (komora akademických pracovníků) a 10 členů z řad studentů (studentská komora). Řádné zasedání senátu se dle statutu fakulty musí konat nejméně dvakrát za semestr, v akademickém roce 2014/2015 se řádná zasedání senátu konala vždy každé druhé pondělí v měsíci (na Masarykově univerzitě působí rovněž Akademický senát Masarykovy univerzity, kde v akademickém roce 2014/2015 měla právnická fakulta zastoupení v počtu tří učitelů a dvou studentů).\n\nV čele fakulty ovšem stojí \"děkan\", kterého na návrh akademického senátu fakulty na čtyřleté funkční období jmenuje a odvolává rektor Masarykovy univerzity a který rozhoduje a jedná jménem univerzity ve věcech týkajících se právnické fakulty. K dispozici má jako poradní orgán \"kolegium děkana\", složené z proděkanů, tajemníka fakulty, který řídí hospodářskou a vnitřní správu fakulty, a z předsedy akademického senátu. Jednotliví proděkani jsou jmenováni děkanem a zastupují jej ve svěřeném úseku činnosti, disciplinární přestupky studentů projednává disciplinární komise. Dlouhodobý vzdělávací a vědecký záměr fakulty formuluje její \"vědecká rada\", jejíž členy se souhlasem akademického senátu jmenuje a odvolává děkan z řad významných představitelů právních oborů, přičemž nejméně třetina z nich je externích.\n\nFakulta je rozčleněna na \"katedry\" a \"ústavy\", které zajišťují výuku jednotlivých předmětů, dále na \"účelová zařízení\" a \"děkanát\", jenž je administrativním centrem. Tyto pracoviště se mohou nadále dělit do oddělení či jiných útvarů zřizovaných vedoucím pracoviště po předchozím souhlasu děkana. Také zde působí oddělení celouniverzitního Centra jazykového vzdělávání. Katedry jsou základní organizační složkou fakulty pro řízení a rozvoj vzdělávací a tvůrčí činnosti, v každé katedře působí alespoň tři akademičtí pracovníci. Katedry působící na Právnické fakultě MU jsou katedra dějin státu a práva, katedra právní teorie, katedra občanského práva, katedra obchodního práva, katedra pracovního práva a práva sociálního zabezpečení, katedra ústavního práva a politologie, katedra správní vědy a správního práva, katedra trestního práva, katedra mezinárodního a evropského práva, katedra finančního práva a národního hospodářství, katedra práva životního prostředí a pozemkového práva a katedra civilního práva procesního. Ústavy zde působí dva, Ústav práva a technologií a Ústav pro otázky soudnictví. Katedry zabezpečují výuku předmětů v jednotlivých studijních programech a jsou tvořeny akademickými i neakademickými pracovníky. Mezi \"akademické pracovníky\" patří učitelé (profesoři, docenti, odborní asistenti, asistenti, lektoři) a další vědečtí a výzkumní pracovníci, stejně jako interní studenti doktorského studia, kteří mohou být lektory. Každá katedra má děkanem jmenovaného vedoucího, který je vybírán zejména z profesorů či docentů, a to po projednání katedrou a akademickým senátem fakulty. Mezi účelová zařízení patří Ústřední knihovna, Centrum informačních technologií a Centrum celoživotního vzdělávání.\n\n\n\n"}
{"id": "233114", "url": "https://cs.wikipedia.org/wiki?curid=233114", "title": "Aljaška (králík)", "text": "Aljaška (králík)\n\nAljaška je plemeno králíka.\n\nPlemeno vniklo kolem roku 1907 ve městě Gotha mezi jinými z plemene stříbřití černý, ruský a havanský.\n\nHmotnost má mít nejméně 2,5 kg, ideálně přes 3,25 kg do maximálně 4,0 kg.\n\nPlemeno má široký hrudní a pánevní partii, středně silné končetiny; silnou, široká a na krátkém krku nasazená hlava, pevné uši, souměrné k tělu, tmavohnědé oči, černohnědé drápy.\n\nSrst je hustá, rovnoměrně jemná pesíkovaná, dobře osrstěné uši. Tmavě černá lesklá a rovnoměrná krycí barva, o něco matnější na břiše, tmavě modrá podsada.\n\nMezi přípustné vady patří: hlava a uši nejsou vyvinuté odpovídajícím způsobem, barva bez lesku, menší odchylky v barvě, mírně narezlá, našedlá nebo probělená krycí barva, mírně světlejší nebo probělená podsada, naznačená mezibarva.\n\nMezi nepřípustné vady patří: silné odchylky ve stavbě hlavy a uší, silně šedá melírovaná krycí barva, srst silně promíšená bílými chlupy, skupiny bílých chlupů v krycí barvě, silná narezlá barva, jiná barva očí a drápu, silně probělená a nečistá podsada, bílá mezibarva u kůže, vyvinutá mezibarva. Nebo růst uší.\n\nMezi zvláštnosti u králic patří: jemnější stavba těla, nejlépe bez vyvinutého laloku, u starších zvířat je povolen menší, dobře formovaný lalůček.\n"}
{"id": "233115", "url": "https://cs.wikipedia.org/wiki?curid=233115", "title": "Alej", "text": "Alej\n\nAlej neboli stromořadí je označení pro řadové výsadby stromů v zahradní architektuře jako prvek sadovnické tvorby. Jde o skupiny stromů vysazené v linii, obvykle v pravidelných rozestupech. Zpravidla jde o doprovodný prvek vodních toků, hranic pozemků, anebo dopravních komunikací. V Čechách a na Moravě jde o velmi starou tradici, která je na území ČR doložena již v době vlády Karla IV. Liniová výsadba může mít formu jednoduché aleje nebo řady keřů, převážně doplně­ných stromy. Alej má vést od určitého místa k cíli.\n\nAleje bývají vysázeny především podél pozemních silničních komunikací a to jak v intravilánu i extravilánu obcí a měst. V minulosti bývaly aleje velmi často vysazovány na příkaz šlechty respektive z popudu majitelů jednotlivých panství. Významný rozvoj alejí v ČR nastal v období baroka, při bu­dování nových, tzv. císařských silnic. Výsadba alejí byla prováděna pro vytvoření souvislého stínu, který pak zvyšo­val pochodovou aktivitu vojsk i tažnou sílu zvířat. Aleje jsou zřejmým prvkem i v zimním období, kdy byla samotná cesta zavátá a ukazovaly tak trasu i v zimním období. Mimo jiné jsou aleje významným orientačním prvkem v krajině. Objektivně aleje výrazně zvyšují přírodní biodiverzitu, vytvářením úkrytů a stanovišť. Aleje působí také velmi příznivě na místní mikroklima (např. coby větrolam) a v některých případech i jako ochrana před závějemi. U vjezdů do obcí lze vidět „vstupní brány\" alejí.\nAlej má usměrňovat zájem cestujících na vý­značné krajinné dominanty (přírodní útvary, stavby, sídla), jejich skrýváním, částečným odhalováním a průhledy na vhodném místě. Vysazené stromy mohou rámovat měnící se obrazy krajiny. Vede-li ko­munikace podél lesa, alejí vzniká tak dojem, že cesta prochází okrajem lesa.\n\nPůvod slova se datuje do čtrnáctého a patnáctého století. Pochází z francouzského \"allée\", slova označující alej, stromořadí, průchod; pravděpodobně odvozeno z latinského \"allārī, allātus, afferrī\", přicházet, dopravit se.\n\nAlej je jedním z nejstarších architektonických ideálů v historii zahrad. Její krása (nebo ošklivost) je dána dokonalostí opakování motivu, který vede k zvýšenému vnímání perspektivy a geometrických linek. Je nezaměnitelně architektonickým, umělým prvkem. Alej sfing stále vede k hrobu egyptské královny Hatšepsut (zemřela 1458 př. n. l.). Podobným způsobem byly upraveni kamenní lvi jejichž zástup vedl k hrobu dynastie Ming v Číně. Podle těchto předpokladů tedy alej stromů má svůj předobraz v starověkých architektonických prvcích.\n\nJindy jsou uznávanými architekty za počátky alejí považovány technické úpravy v lese: \"„Pokud takové budovy byly obklopené stromy, pro pohodlí stínu, nemusela by příležitostná potřeba oběhu vzduchu dát první představu ostrých dlouhých úzkých mýtin v lese, které povolí proudit větru? A je možné, že to byly počátky těch alejí, které často vidíme, směrem k nejúctyhodnějším bydlením dvou posledních staletí?“\" (H. Repton) \n\nSkutečné aleje, jako dekorativní prvek tvořený dřevinami, jsou známy už z období starověkého Říma. Římané podél cest vysazovali aleje stromů zcela běžně (viz Římská zahrada).\n\nVrcholu dokonalosti a širokého použití jako okrasného prvku, u alejí došlo v období baroka, v 17. a 18. století. V parku \"„à la française“\" (francouzský park) byla upravována barokní krajina alejemi stromů, které vedly i mimo území parku a byly směřovány obvykle k lidským sídlům přes volnou krajinu, například cesty v zahradách zámku Versailles nebo Het Loo.\n\nBarokní aleje jsou zcela přímočaré, liniové, uměle vytvořené útvary a jeden z hlavních nosných prvků komponované barokní krajiny. barokní aleje tvořily stromy stejného stáří, stejného druhu, stejně velké a tvarované koruny a jednotně v pravidelných odstupech, tak aby byla dokonale uplatněna symetrie, periodicita a homogenita. K dokonalosti alejí byly koruny upravovány řezem. V době absolutismu aleje vedly mnoho kilometrů podél cest, často v přímce, k zámkům, venkovským sídlům nebo loveckým revírům aristokracie jako výraz moci, estetického názoru, potřeby reprezentovat se a pro orientaci v krajině. Aleje byly výrazem doby. Je uváděno, že i „církevní krajinářství“ spoluvytvářelo barokní krajinu alejemi zvýrazňujícími poutní místa, křížové cesty a podobně.\n\nV období baroka se také zvyšuje výstavba císařských silnic a v souvislosti s ní je státem podporován rozvoj alejí. Nařízením císařovny Marie Terezie z roku 1752, kterým se ukládá povinnost sázet stromy podél všech nových silnic. Dnešní stav mnoha těchto alejí je neuspokojivý především z památkářského hlediska a z hlediska bezpečnosti jako výsledek jejich nedostatečné údržby a péče. Nedostatek péče a úpadek alejí je znát během 1. a 2. světové války a v druhé polovině minulého století. Jen zřídka došlo k jejich obnově, a pokud ano, ne vždy úspěšnou dosadbou (např. Jičín – Libosad), nebo celkovou obnovou (např.část aleje ve Veltrusech).\n\nV následujícím období jsou aleje méně oblíbené než dříve a na některých místech (především v Anglii) jsou aleje a pravidelné zahrady přestavovány v novém stylu. \"„Když zahradnictví bylo vedeno geometrickými principy školy pana Le Notre, za dokonalé výsadby byly považovány přímky stromů, nebo pravidelné tvary vysázených rostlin. Protože efekt tohoto stylu zahradničení značně záležel na rovném povrchu země, často obdivujeme pracovní sílu, která byla použita k tomu, aby odstranila nerovnosti, jenž příroda postavila proti tomuto vkusu, který však byl spíše chorobou úsudku.“\"\n\n\"„Ve Wimpole přirozený tvar povrchu zdá se lákal tuto módu pro geometrické formy. Terén byl pokryt v každém směru stromy v přímkách, kruzích, čtvercích, trojúhelnících, v téměř každém geometrickém tvaru. Se změnou století byl zahradnický vkus změněn. Tak jako každá nesmyslná móda je schopna přecházet z jednoho extrému k dalšímu, svět řekl že \"Příroda si oškliví přímku\". Dokonalost v zahradničení podle nového vkusu sestávala z vlnité linie a bylo nezbytné vymazat každou stopu umělého zásahu. Tak byl nyní nejeden vysoký strom, pýcha a sláva našich starověkých paláců, vykořeněn, protože to stál ve stejné linii se svými kolegy a současníky. Protože tyto řady statných veteránů nemohly, jako regiment vojáků, vpochodovat do nových tvarů, podle nového taktického systému, byly nemilosrdně skáceny. Ne pro zobrazení krásné scenérie za nimi, ale pouze pro rozbití jejich řad. Zatímco několik z nich bylo ušetřeno, aby mohly být vytvořit čety, což bylo nazýváno shluknutím aleje (clumping an avenue). …Původní linie mohou být snadno vysledovány podle stromů, které zůstávaly, a později tvořily shluky. Ty jsou roztroušeny kolem, jako duchové bývalé aleje, nebo obludné tvary, které nemohly být potlačeny.“\"\n\nZ hlediska prostorové­ho uspořádání lze rozlišit\n\nZ hlediska jejich uplatnění lze rozlišit stromořadí\n\nUliční stromořadí\nV městských aglomeracích jsou stromořadí často jedinou složkou ze­leně, která je svým významem nezaměnitelnou a nepominutelnou psychohygienickou složkou lidských sídel. Vlivem nepříznivých podmínek a různých technických příčin však z mno­hých míst aleje mizí.\n\nV zahradnictví měly aleje především estetic­ký význam, zejména svým vlivem zvýraznění a rozdělení prostoru, nebo zdůraz­ňováním dominant v kompozici.\n\nPoužití aleje má zřejmě největší význam v rovinatých oblastech jinak intenzívně zemědělsky využívané krajiny, kde je hlavní složkou zeleně. Na vhod­ných místech, které nelze zemědělsky využít je zde vhodné aleje doplnit skupinami dřevin.\n\nAleje jsou výrazným krajinným prvkem, který je považován za zkrášlení krajiny, stejně jako jindy za zohavení krajiny.\nJednotvárně působí aleje, pokud jsou příliš dlouhé a s jednot­ným rozestupem stejného druhu dřeviny. Takové sadovnické úpravy působí na diváka únavně a snižují i pozornost řidičů motorových vozidel. Proto by se u alejí podél frekvento­vaných komunikací měla být jistá pestrost a proměnlivost,ať už daná jiným způsobem výsadby (nepravidelné kompozice), nebo vý­raznými rozdíly v použitých druzích dřevin (například použitím rytmu, viz Sadovnická tvorba).\nAleje použité jako významný motiv příjezdu k určitému zdůrazňovanému místu by neměly být nepřiměřeně dlouhé, neboť se místo dojmu vznešenosti dochází k únavě diváka. Význam aleje často zvýrazní pravidelný řez dřevin.\n\nAleje vytvářené výsadbami ovocných stromů podél komunikací a vodních toků jsou pro ČR typické a i nepravidelným charakterem používaných dřevin dávají zcela mimořádný ráz krajině, malebnost a současně úpravnost. V období třicetileté války a po druhé světové válce, především při kolektivizaci zemědělství, došlo k značnému snížení počtu alejí. Při opakujících se mrazových kalamitách pravidelně dochází k poškození alejí. (Např. v roce 1929 došlo v Čechách podle dobových odhadů k úhynu asi jedné poloviny veškerých ovocných alejových po­rostů.)\nV některých případech je vhodné nahradit stromořadí jinými formami zeleně, např. mobilní zelení v nádobách, zvýšenými záhony s květinami, pokryvnými keři i vhodnými vyššími dřevinami. V pěších zónách měst lze aleje kombinovat s jinými výsadbami a doplnit odpočívadly.\nV minulosti byly aleje do 18. století oblíbeny, od 18. stol. do 19. století však vlivem změny vkusu a kulturní revoluce většinou neoblíbeny a odsuzovány. Od začátku 20. stol jsou pravidelné výsadby znovu oblíbeny.\n\nTvar a uspořádání prvků kompozice se jeví divákovi jako systém různých linií a čar, které ohraničují nebo vyznačují formy těles. Tyto čáry jsou v sadovnictví jen pomocným prvkem, který si do svého obrazu přimyslíme nebo vkládáme pro snazší analýzu uměleckého díla a soustavy. Tyto pomyslné linie ovládají podrobnosti celé kompozice a na jejich vzájemném uspořádání závisí především efekt uměleckého díla. Podle toho, jak a kde se tyto pomyslné linie uplatňují, rozlišujeme je na linie osové, obrysové a perspektivní. Linie u množství různých a různě upravovaných dřevin nepůsobí roztříštěně pouze díky ucelenosti díla.\nPerspektivní linie, vyjadřu­jící v prostoru sbíhavost k tzv. styčnému bodu, mohou být buď totožné s obrysem předmětu (linie terénu, domu, okraje cest, břehy potoka a řeky). Linie mohou být také pouhou a pomyslnou spojkou vrcholů stromů, jak je tomu například u alejí. Oko je při posu­zování obrazu (partie) těmito liniemi silně přitahováno a vedeno na ta místa, kde se linie vzájemně vyrovnávají. Proto jsou průsečíky linií body zvláštního zájmu (zaostření) a jako takové musí být umístěny v zajímavé části obrazu. Když není zájmová oblast dosti zajímavá, musí být její zajímavost zvýšena vhodným doplňkem, například. zajímavým stromem, dominantou, nebo solitérou, květinami nebo uměleckým výtvorem. Pokud linie působí příliš jednotvárně, lze přerušit fádní linii probírkou (vytvořit rytmus) nebo linii přerušit předsazením výrazného stromu, jehož vrchol ji převýší. Jinou možností je vysadit nižší dřeviny jako porost pod horizontální linií a dát linii pohyb.\n\nOpakování, pravidelný rytmus podporuje jednotu. Překročením míry použití může být jednota únavná, vedoucí ke stereotypu. Proto je vhodné pravidelný rytmus aleje ozvláštnit. Jednou z cest jsou rostliny, které se liší ve struktuře. Textura je natolik jemný prvek, že může být použit na řadu zahradních úprav, aniž by zničil jednotu vyjádření. V souladu s kontrastem v dalších vlastnostech použitých rostlin lze rytmus stejných dřevin v pravidelných rozestupech povýšit na plynulý sled. Takto lze například v logickém rytmu použít výsady různě vysokých stromů podobných tvarem, stavbou koruny, ale odlišných například strukturou olistění. V sadovnictví tak lze použít k harmonizaci výsadby sestavu prvků, které mají sice některé vlastnosti viditelně odlišné, ale podobné,nebo příbuzné alespoň v jiných charakteristikách.\n\nPři vytváření alejí by mělo být dbáno souladu, aby nedocházelo k tomu, že linie, které mají být symetrické, symetrické nejsou, jako například aby nebyly vytvářeny serpentiny procházející alejí, či klikatící se cesta podél přímé zdi nebo stavení. Aleje v zahradě mohou pomoci při vytváření přímé přístupové cesty k domu, která by obvykle působí poněkud násilně. Avšak \"„…cesta lemovaná stromy ve formě aleje může být přímá, aniž by byla hrubá. Vznešenost, ne slušnost, nebo elegance, je výraz, který má být vytvořen.“\"\n\nPokud jsou skupiny dřevin vysázeny v určité zákonité posloupnosti, vzniká opakování a rytmus. Mění-li se postupně i alespoň jedna charakteristická vlastnost, tak aby změna byla patrná v plynulé radě a v určitém směru, nazýváme efekt, který takto vznikl, sled.\nV průběhu rytmu se může měnit tvar, velikost nebo zbarvení, ale většina ostatních vlastností zůstává stejná. Sledem dodáváme obrazu pohyb, z rytmu se stává příběh. Pro toto uspořádanější je nejvhodnější pokud, můžeme změny plynule pozorovat. Jakkoliv mohou být v okolí sledu i jiné zajímavé obrazy nesmějí porušovat souvislost sledu a rytmus pohybu. Limitujícím prvkem který výrazně ovlivní působení aleje je její velikost.\n\nPůsobení aleje je založeno na opakování stejného prvku. Tento primitivní způsob dekorace byl v období baroka tak rozšířen že později vedl k fyzickému odporu k architektonickému stylu úprav, pravidelnostem a tím také nenávisti k alejím.\n\nU kompozice , jakou je alej jsou linie zcela zřejmé, jednotnost prvku zřetelná a čitelnost díla snadná. Jednoduchá čitelnost úpravného díla vyvolává obvykle v jednoduchém pozorovateli velmi pozitivní emoce. Pozitivní emoce jsou cílem tvorby.\n\n\"„Zdá se bylo stejně velice módní v tomto století zatracovat aleje, jako je bylo v minulém století módní vysazovat je. Jenže u alejí panuje tak malé pochopení pravidel estetiky, že většina lidí myslí, že to ospravedlní vyslovení názoru, který je v každém případě, jenom pouhým názorem:\" Líbí se mi alej, \" nebo, \" Nenávidím alej \", takže si beru za své, analyzovat tuto pochvalu nebo odpor.\"\n\n\"Je několik stupňů potěšení, které mysl odvozuje z lásky k řádu, jednoty, starobylosti, velikosti částí a souladu, jež způsobují, že do určité míry uspokojuje dlouhý pohled na perspektivu vznešené aleje. Pro potvrzení pravdivosti tohoto tvrzení apeluji na každého, který tyto pocity musel cítit, když navštívil vysoké aleje ve Windsoru, Hatfieldu, Burleighu, atd. Ačkoliv je třeba před zážitkem poukazoval na to, že nudná stejnost a mnoho nepohodlí, právem přinesly stromořadí špatnou pověst. Tato jednotvárnost je tak zřejmá, že díky aleji je veškeré překvapení, nebo rozmanitost kompozice ztraceno. Výhledy z každého domu v království mohou být omezeny na stejnou krajinu, jestli se rozhlížíte nahoru, nebo dolů, je to přímka. Hledíte na dvě zelené zdi přetvářející celou krajinu.\"\n\"Mezi potíže které způsobují dlouhé přímé aleje, právem může být počítáno, že ve vichřici fungují tak, že nasměrují proud studeného větru s větší razancí na obydlí, jako by byl hnaný dlouhou rourou. Navrhuji však raději uvážit námitky v estetickém ohledu. Pokud je na konci dlouhé aleje umístěn obelisk, nebo chrám, nebo něco jiného, co poutá pohled, pouze omezenci, nebo děti tím budou uchváceni nebo potěšeni. Vkus nebo zkušenost, nenávidí nátlak a otáčí se pryč s odporem od každého vyumělkovaného primitivního pokusu vulgárně poutajícího pozornost.\"\n\n\"Jedno ohromné zlo stromořadí je, že to rozděluje park a řeže jej do samostatných součástí, zabíjí jednotu trávníku, nebo lesa, která je nevyhnutelně příjemná, ať už je z jakýchkoliv dřevin. To je tak zřejmé, že tam, kde dlouhá alej probíhá parkem z východu na západ, je stěží možné se vyhnout rozlišování severního a jižního trávníku, nebo severní a jižní části parku.\"\n\n\"Ale největší námitka proti alejím je, že (zvláště ve zvlněné krajině, nebo hornatině) často bude působit jako záclona natažená napříč, která znemožňuje pohled, který je nekonečně zajímavější než jakákoliv řada stromů, ať tak nebo onak úctyhodných, nebo krásných. Je třeba roztáhnout tuto záclonu na vhodných místech. Tato užitečná operace je nazývaná rozbíjení souvislých stromořadí. Protože se marně budeme snažit, odstraněním devíti desetin stromů v řadách, zabránit efektu aleje, který je zřejmý z obou konců.“\"\n\"„Je opravdu potěšení krajináře vytvořit dlouhé aleje okázalých stromů. A jak úspěšné takové listnaté aleje byly v uspokojování tužeb mužských srdcí, se lze zeptat dějepisců, romantických spisovatelů a básníků k poučení. …Ulici je možné považovat za geometrický tvar a měl byl by být pravidelně řešen. To vyžaduje tři věci. Nejprve, řady stromů by měly být souběžné se směrem ulice. Za druhé, stromy by měly být vysázeny v jednotné vzdálenosti. Za třetí, jednotlivé stromy by měly být jednotné po všech stránkách tak, jak je to jen možné udělat. První dvě pravidla jsou dostatečně zřejmá. Třetí pravidlo je stále porušováno. Není neobvyklé najít dva, nebo více zřetelně odlišných druhů smísených v stejné řadě. Spisovatel si pamatuje, že viděl devět různých druhů v jediné řadě délky jen poloviny městského bloku. Tato řada byla úmyslně takto upravena nadšeným majitelem majetku. Jako by člověk pravidelně mohl přišít devět zcela rozmanitých knoflíků v řadě za sebou na přední straně svého fraku. Velké úsilí by dále mělo být dáno záměru aby všechny stromy …byly stejné velikosti a formy. …V řadě stromů jednoho druhu jsou-li dobře zapěstovány, vyplyne uspokojivá jednotnost obvykle bez další zvláštní pozornosti. Je, samozřejmě, nežádoucí, aby bylo zkoušeno s jakýmkoliv jilmem tvořit ve stromořadí přesný protějšek,… ale se stromy přesných forem toto úsilí rozhodně stojí za námahu. Jsou jisté druhy stromů jenž mají téměř architektonickou formu, jako například topol černý, a pro čistě ozdobné účely takové stromy mohou být použity se značným úspěchem ve stromořadí. Další stromy, jako túje, mohou být zastřiženy do zřetelně geometrických forem, by mohly nepochybně být používány s uspokojením v určitých případech pro stejné účely.“\"\n\nZ nepříznivých vegetačních podmínek často alejové dřeviny musí čelit suchu, žáru, neprovzdušněné a často znehodnocené chudé půdě, obyčejně s vyšší hodnotou pH. Aleje také poškozuje zasolení a jiné škodlivé látky v půdě, znečištěné ovzduší (exhaláty, výfukové plyny, prachové částice). Poškození dřevin v aleji městské zástavby však může být rovněž vyvoláno i agresivním působením psí moči. Těmito vlivy oslabené stromy jsou více napadány škůdci i chorobami. Přímé umělé osvětlení, nebo blízkost tepelného zdroje rovněž narušuje biorytmus dřevin a může způsobit další poškození. Čet­né jsou i mechanická poškození vlivem stavební činnosti, provozu vozidel, vandalismus.\n\nJsou dány neodborným, chybným rozhodnutím odpovědného pracovníka. Vážnou chybou je výsadba alejí alergenních dřevin, nebo dřevin s alergenními složkami plodů a květů v hustě obydlené výstavbě. Stejně tak je vážnou vadou výsadba dřevin s plody, které jsou oblíbenou potravou vos a včel v blízkosti chodníků, nebo v množství zvyšují kluzkost ploch chodníků. Trnité dřeviny (např. akát) je třeba vysazovat v rozumném odstupu od chodníku.\n\nVážným rizikem jsou padající větve a běžně používané stromy s křehkými a lámavými větvemi. Příkladem nevhodné dřeviny je například javor stříbrný (\"Acer saccharinum\"), nebo pajasan žláznatý (\"Ailanthus altissima\"). Tyto dřeviny v ulicích měst mohou být používány výhradně na základě základní neznalosti zodpovědného pracovníka či naprosté ignorance odborné literatury. Některé dřeviny používané a doporučované k výsadbě jsou invazivní i v ČR (např. pajasan žláznatý), nebo do okolí pronikají výmladky poškozujíc komunikace (např. topol \"Populus nigra\"). V současné době jsou v alejích vysazovány především lípy a javory, příležitostně lísky turecké. Nevhodnost tohoto výběru je dána především značně zvýšenými a zbytečnými náklady s údržbou v období opadu listů, plodů, u lípy i květů.\nPrůměrná nejmenší šířka chodníku v stromořadí ze stromů malých korun je odbornou literaturou doporučena 4 m (v řid­ší zástavbě 3,5 m, ve vyšší souvislé zástavbě 4,5–5 m). Vzdálenost nejbližšího stromu od rohu ulice a od vjezdu k budovám má být nejméně 2,5 m, od osvětlovacího stožáru 4 m a od oken domů 5 m. Od inženýrských sítí se musí dodr­žovat tyto vzdálenosti: kanalizace 1,5 m, teplovody a plynovody 2 m, vodovodní potrubí a elektrické kabely 1 m. Od obrubníku vozovky nebo chodníku mají být stromy vysázeny ve vzdálenosti 1 m. Další omezení mohou být dána zvýšeným provozem objemnějšími dopravními prostředky (svoz odpadu) a nové technologie stavby a údržby chodníků.\n\nAleje se nesmějí sázet, tj. ani obnovovat stávající, v ochranných pásmech inženýrských sítí. Podrobnosti upravují příslušné zákony v platném znění: č. 458/2000 Sb., č. 222/1994 Sb., č. 79/1957 Sb., č. 274/2001 Sb., č. 151/2000 Sb. Zákon č. 13/1997 Sb., o pozemních komunikacích, shrnuje především úpravu bezpečného provozu pod alejí a aleje rostoucí na krajnici nařizuje odstranit. ČSN 73 6101 Projektování silnic a dálnic dále stanovuje, kde a v jaké vzdálenosti mohou být stromy vysazovány z hlediska bezpečnosti.\n\nU alejí sítě dopravních komunikací je doporučováno, pokud to technická hlediska dovolí, zrušení hlubokých pří­kopů a jejich nahrazení mírným svahem 1 :10, se spádem od vozovky. Na vhodných úsecích se sázejí dřeviny nejblíže 3 m od okraje vozovky. Je li alej doplněna keři, pak keře oddělují pruh trávníku od polí, umožňují z obou stran mechanizovanou práci těsně k pásu keřů a přispívají i k bezpečnosti provozu. Pás keřů v aleji je nezbytné přerušit v místech vjezdu na pole.\n\nVýška kmene stromu u komunikací by měla být nejméně 3 m, raději však více, vzhledem k četnosti údržby a růstu dřeviny. Vzdálenost stromů v řadě je doporučena 8–15 m a podle potřeby a podle moderních názorů není nutné dodržet stejné vzdálenosti. V minulosti (do poloviny 20. stol) byla naopak preferována zcela stejná vzdálenost. Někdy je vysazováno stromořadí pouze na jedné straně ulice (ne na severní).\n\nVýběr dřevin, zejména pro úzké ulice, je limitován vhodností a sortimentem. Kromě odolnosti dřevin vůči nepříznivým vlivům musí dřevina odpovídat velikostí koruny (stínění oken, doprava) a její tvar. Stromy nesmějí mít překloněné a křehké větve, přestože jsou takové kultivary distribuovány prodejci (vrby). Dřeviny nemají mít povrcho­vé kořeny (např. topoly, břízy a katalpy), nebo větší plody (kaštan \"Aesculus h.\")apod.\nNovodobá výsadba a obnova stávajících alejí kolem cest je upravena ČSN 73 6101 Projektování silnic a dálnic. Výsadba souvislých stromořadí se nedovoluje u dálnic, rychlostních silnic a ostatních silnic I. třídy, dopravně významných silnic II. třídy. Stanovuje vzdálenosti výsadby u ostatních silnic II. třídy a dopravně významných silnic III.třídy. Stromy nelze vysazovat v dopravních ostrůvcích, v rozhledových polích v těsné blízkosti mostních a jiných stavebních objektů a prvků komunikace, nebo tam, kde by mohly zastiňovat dopravní značení apod“.\n\nAleje jsou vysazovány jako prvky s dlouhodobou životností a výrazně pozitivním účinkem, avšak jejich dlouhodobost a účinek zásadně ovlivňuje údržba. Přiměřená údržba alejí , stejně jako u všech dalších sadovnických prvků závisí především a zamýšleném efektu, důležitosti a finančních schopnostech majitele. Tedy výsadby na frekventovaných místech, kde jsou doplňkem cenné architektury musí být dobře udržované, často i pravidelně řezané.\n\nPro dosažení dostatečné kvality aleje a vyvážené nákladovosti je třeba sledovat i další podmínky racionální údržby vegetačního pásu, příkladně mechanizovaného sekání trávy.\n\nStanoviště alejových stromů v blízkosti frekventovaných komunikací bývá méně příznivé než v jejich při­rozeném prostředí, což může ovlivnit i nevhodná volba dřevin. U dopravních komunikací je třeba provádět alespoň jarní udržovací řez dřevin, nebo kontrola. Okrasné dřeviny je třeba pravidelně kontrolovat zejména pro nebezpečí škody na životě a majetku pádem suchých nebo abiotickými vlivy odlomených částí koruny. Pravidelně jednou za deset let je vhodné provádět zmlazovací řez dřevin. Důležité pro údržbu aleje, bezpečnost a nákladovost, je především zvolit vhodný druh a kultivar dřeviny. Vhodným řezem špatně zvolených dřevin je každoroční řez „na babku“. Rostlinný materiál pro výsadbu alejí musí být určitým způsobem odborně připraven už ve školce a zapěstován pro svůj specifický účel.\n\nVýsadba a ošetřování dřevin jsou odlišné od běžných výsadeb a specifičnost se odvíjí zejména od náročnosti použití v zástavbě. Základním požadavkem na alejové stromy je použití od­rostlejších sazenic, zhotovení velkých jam pro výsadbu s výměnou půdy, pravidelné hno­jení a zálivka, ochrana proti škodlivým činitelům, výchovný a často i udržova­cí řez mladých dřevin, ochrana kmene mladých stromků a zabezpečení vhodného prostředí pro kořeny.\n\nLepší podmínky mají stromy ve volných pruzích na okraji chod­níků vyvýšených nad úroveň terénu a osázeny pokryvný­mi dřevinami až středně vysokými keři. Méně vhodná je výsadba dřevin do neprodyšně pokryté plochy. V tomto případě je třeba aby dostatečně velké plo­chy kolem stromů (aspoň 3 m) tvořil volný povrch vhodně chráněný např mřížemi. Pro lepší provzdušnění a zálivku jsou obvykle používány děrované plastové drenážní trubky. V případě nedostatečného provzdušnění půdy hrozí nejen úhyn, ale i pád stromu.\n\nV moderní době způsobuje poškození alejí rekonstrukce silniční sítě, ale především nevhodná údržba komunikací (solení vozovek, používání herbicidů), letecká aplikace agrochemikálií a také zrušení odborných skupin pracovníků silniční správy, které o aleje pečovaly.sedmdesátých a osmdesátých letech. Následkem neodborné nebo žádné péče pak dochází k zvýšení nákladů na údržbu, poškození dřevin, nebo nezbytnosti sanace dřevin.\n\nPro menší prostory, výsadby v parcích a ulicích jsou vhodnější menší dřeviny, a méně vzrůstné kultivary, s výškou do 10 m a s pravidelnou korunou. Některé příklady:\n\n\nPro větší prostranství a nikoliv v těsné blízkosti budov, lze použít například:\n\nDřeviny dorůstající výšky nad 10 m jsou vhodné do volné krajiny a v určité vzdálenosti od okraje komunikace. Příklady:\n\n\nEkologický význam alejí spočívá v tom, že tvoří stanoviště živočišných druhů v městské aglomeraci a v jinak nehostinném prostředí zemědělské krajiny. Aleje, zvláště s keřovým podrostem mohou být do jisté míry biokoridorem umožňujícím pohyb živočišných a některých rostlinných druhů mezi stanovišti. Zvláštní situace vzniká u alejí v rozpadu, které současně vyžadují sanaci nebo zásah proti šíření chorob a škůdců. Lze zde uplatnit Část druhou, § 5 \"Zákona o ochraně přírody a krajiny\", nebo pokud je lokalita zařazena mezi evropsky významné lokality. Rozpadající se mrtvé stromy pak mohou z výše uvedených důvodů být hodnotným stanovištěm. \n\nNa počátku 21. století dochází k rušení alejí pod záminkou nebezpečnosti pro vzrůstající silniční provoz. Některé velmi staré aleje však zůstávají státem chráněny coby významné přírodní památky. Aleje lze chránit na základě historické a kulturní hodnoty výsadby, jako biokoridor, útočiště hmyzu a jiných živočichů, ale například i vzácných druhů hub v rozpadajících se exemplářích. Kácení jednotlivých stromů podléhá oznamovací povinnosti příslušnému místnímu úřadu. Podle památkového zákona jsou historické aleje \"„významnými doklady historického vývoje, životního způsobu a prostředí společnosti... ... jako projevy tvůrčích schopností a práce člověka...“\". Jednotlivé stromy je podle zákona zakázáno poškozovat, ničit a rušit v přirozeném vývoji. Je stanoveno ochranné pásmo a může být stanoven způsob péče.\n\nZákonem o ochraně přírody a krajiny v platném znění (ZOPK) jsou staré aleje chráněny především jako „památné stromy“ (PS) § 46 (dle Ústředního registru ochrany přírody je v roce 2010 chráněno 239 stromořadí), anebo „Smluvní ochranou“ dle § 39, jsou-li aleje a stromy\numístěny v chráněných evropsky významných lokalitách. Ochranou je dle zákona míněno, že je strom zakázáno poškozovat, ničit a rušit v přirozeném\nvývoji. Jsou však stanoveny výjimky ze zákazů u památných stromů podle § 46 odst. 2 například v případech, kdy jiný veřejný zájem převažuje nad zájmem ochrany přírody. Povolení ke kácení lze vydat \"„...ze závažných důvodů po vyhodnocení funkčního a estetického významu dřevin. Povolení ke kácení dřevin na silničních pozemcích může orgán ochrany přírody vydat jen po dohodě se silničním správním úřadem a povolení ke kácení dřevin u železničních drah může orgán ochrany přírody vydat jen po dohodě s drážním správním úřadem“.\"\n\nPovolení není třeba \"„ … ke kácení dřevin se stanovenou velikostí, popřípadě jinou charakteristikou. Stanovenou velikost, popřípadě jinou\ncharakteristiku určí Ministerstvo životního prostředí obecně závazným právním předpisem“. (podle § 8 vyhlášky č. 395/1992 Sb. je stanovenou velikostí obvod kmene do 80 cm ve výšce 130 cm.). Povolení rovněž není třeba „… ke kácení dřevin z důvodů pěstebních, to je za účelem obnovy porostů, nebo při provádění výchovné probírky porostů, při údržbě břehových porostů prováděné při správě vodních toků, k odstraňování dřevin v ochranném pásmu zařízení elektrizační a plynárenské soustavy prováděném při provozování těchto soustav a z důvodů zdravotních, není-li v tomto zákoně stanoveno jinak. Kácení z těchto důvodů musí být oznámeno písemně nejméně 15 dnů předem orgánu ochrany přírody, který je může pozastavit, omezit nebo zakázat…“\".\"\n\nKácení bez povolení úřadu je povoleno je-li jejich stavem zřejmě a bezprostředně ohrožen život či zdraví, nebo hrozí-li škoda značného rozsahu.\n\nSkici sadovnických úprav, alejí, s popisem k vykreslení působení, především negativních a pozitivních optických vlastností.\n\nVELIČKA, Petr; VELIČKOVÁ, Markéta. Aleje české a moravské krajiny. Historie a současný význam. 1. vydání. Praha: Dokořán, 2013. 245 s. ISBN 978-80-7363-413-1\n\n\n"}
{"id": "233117", "url": "https://cs.wikipedia.org/wiki?curid=233117", "title": "Ploská", "text": "Ploská\n\nPloská je odlesněný horský vrchol na Slovensku v pohoří Velká Fatra. Má nadmořskou výšku 1532 metrů.\n\nLeží v závěru Ľubochnianské doliny, na styku tří hlavních hřebenů pohoří: směrem k severovýchodu vybíhá liptovský hřeben s horou Rakytov, k severu se táhne turčianský hřeben s nejvyšším vrcholem Kľak a k jihu hřeben s nejvyšším vrcholem celého pohoří jímž je Ostredok. Temeno je ploché, svahy však jsou velmi strmé takže v zimním období zde často padají laviny.\n\nNa západním svahu vyvěrá Necpalský potok, na východní straně pramení potok Ľubochnianka. Západně se nachází vrch Borišov, od kterého jej odděluje výrazné horské sedlo.\n\nPlochý vrchol a strmé svahy Ploské vytvářejí velmi nebezpečnou terénní konfiguraci ke vzniku lavin. Zvláště západní úbočí je vyhlášené samovolnými sesuvy sněhu už při nízkém stupni lavinového nebezpečí v okolním pohoří. Traverzuje ho letní turistická stezka (modrá značka) nad uzávěrem Necpalské doliny, která zkracuje cestu k chatě Pod Borišovom. V zimě je to smrtelná past, ve které už zemřelo více neopatrných turistů.\n\n"}
{"id": "233118", "url": "https://cs.wikipedia.org/wiki?curid=233118", "title": "Loviisa", "text": "Loviisa\n\nLoviisa () je finské město v provincii Uusimaa. Žije zde 15 458 obyvatel, z toho 42 % Švédů.\n\nRozloha města je 44,52 km², vodstvo tvoří 0,07 km². Hustota obyvatelstva je 167 obyvatel/km².\n\nV Loviise se nachází Jaderná elektrárna Loviisa, jedna ze dvou finských jaderných elektráren (druhá se nachází v Olkiluoto). Má dva reaktory typu VVER, každý o výkonu 488 MW.\n\nJméno města nese od roku 1983 planetka (2750) Loviisa, objevená 30. prosince 1940.\n\nLoviisa byla založena v roce 1745 jako hraniční pevnost na hranici s Ruskem. Větší část pevnosti byla dochována. Jméno je odvozeno od Lovisy Ulriky, manželky švédského krále Adolfa Fredericka.\n\n\n\n"}
{"id": "233120", "url": "https://cs.wikipedia.org/wiki?curid=233120", "title": "Sádek (Velké Heraltice)", "text": "Sádek (Velké Heraltice)\n\nSádek (německy \"Zattig\") je částí obce Velké Heraltice nacházející se v okrese Opava, v Moravskoslezském kraji, zhruba 12 km od Opavy. Druhým nejbližším městem je 18 km vzdálený Krnov. Východním směrem se rozkládá nevelká osada Sádecký dvůr. Sádek má katastrální výměru 11,17 km² (1117 ha), 92 domů a v roce 2011 zde žilo 281 obyvatel.\n\nPrvní zmínka o Sádku pochází z roku 1250, kdy patřil velehradskému klášteru.\nPo velehradských cisterciácích se majiteli vsi stali Bírkové z Násilé a po nich Bruntálští z Vrbna, za nichž se Sádek stal součástí panství Heraltice. Do roku 1848 vykonával správu obce v zastoupení vrchnosti rychtář. Po zrušení patrimoniálního zřízení byla zavedena obecní samospráva, prvním starostou se stal sedlák Jan Gebauer.\n\nVesnice byla zcela obydlena Němci, v roce 1864 měla 64 domů a 462 obyvatel. Německá škola byla v Sádku již v roce 1775. Součástí obce byl také Sádecký dvůr, který se rozkládal nedaleko vesnice. Tento velký panský dvůr se v roce 1927 stal tzv. zbytkovým statkem a v té době tu přišli první čeští osadníci Ladislav Verner, Ferdinand Orlík a František Mazur. To znamenalo začátek české menšiny v Sádku. Vznikla také česká menšinová škola, která od roku 1929 měla vlastní budovu zakoupenou a opravenou Maticí opavskou. Byla v ní i mateřská škola. Prvním učitelem byl Bedřich Jařabáč.\n\nPo vzniku samostatné Československé republiky vykonávalo správu obce obecní zastupitelstvo, v kterém měla česká menšina jednoho zástupce. Nejsilnější stranou v meziválečném období byla v Sádku Sudetoněmecká strana, která se výrazně zasadila o rozbití Československa. Po Mnichovské zradě a příchodu německé armády v říjnu 1938 muselo české obyvatelstvo obec opustit a jeho majetek byl zabaven.\n\nVes byla osvobozena sovětskou armádou 6. května 1945. V roce 1946 byl ustaven místní národní výbor, jehož předsedou se stal Josef Stupeň. Po poválečných peripetiích byli v roce 1946 sudetští Němci odsunuti, na jejich místa přicházejí noví osídlenci. V roce 1952 zakládají jednotné zemědělské družstvo. Do roku 1974 družstvo hospodaří samostatně, potom je sloučeno s JZD ve Velkých Heralticích a v roce 1976 se dále slučují s JZD Brumovice. Statek v sádecké dvoře byl v 1948 zestátněn a byl zařazen do Čs. státních statků. V roce 1977 byla farma statku přiřazena ke sloučeným družstvům. Sádek se stal v roce 1976 místní částí obce Velké Heraltice.\n\nV době narůstajícího ohrožení Československa začala v roce 1935 výstavba stálého opevnění podél tehdejších hranic s Německem. Z linie těžkého opevnění byl do konce září 1938 jako poslední ve Slezsku vybetonován pěchotní srub OP-S 38 severně od Sádku. Srub byl třízvonový, ale již nebyl osazen děly. Od roku 1936 byly vytvářeny speciální jednotky zvané strážní prapory. Třetí rota strážního praporu XIII byla přemístěna z Litultovic do Březové a v dubnu 1938 se část roty nastěhovala do Sádku. Vojáci se ubytovali v hasičské zbrojnici, jejich velitelem byl četař Jan Kubiš. Po demobilizaci se dostal do Velké Británie, kde prošel výcvikem a v roce 1941 byl vysazen do protektorátu jako člen skupiny Antropoid. S Josefem Gabčíkem provedl atentát na zastupujícího říšského protektora Heydricha. Hrdinu Jana Kubiše připomíná v Sádku pamětní deska umístěna v roce 2010 na hasičské zbrojnici, kde v pohnuté době roku 1938 pobýval.\n\nSádek se rozkládá v kopci nad údolím okolo potoka Herlička, v oblasti Nízkého Jeseníku. Obec dostala jméno podle skupiny rybníků a vodních ploch, které se v jejím okolí nacházejí a z nichž se do dneška zachovaly pouze tři. Z jihozápadu ohraničuje Sádek hustý les, skrze který vede stezka do nedalekého Kamence. Pomyslnou obrannou linii tvoří rozsáhlá síť železobetonových bunkrů a pevností, vybudovaných ve 30. letech 20. století. Nejvýraznější památkovou té doby je dělostřelecká tvrz Šibenice na severovýchodě, po cestě na Velké Heraltice.\n\nFiliální kostel Nanebevzetí Panny Marie je největší pamětihodností vesnice. Byl postaven v roce 1865 a stojí na místě staršího dřevěného kostela z roku 1461. V blízkosti vesnice stály hned tři větrné mlýny, z nichž se zachoval pouze jediný, v roce 1878 převezený do Choltic.\n\n\nV současné době se o kulturní rozvoj v obci stará, krom obecního úřadu, i několik místní spolků – jmenovitě především myslivci, chovatelé a dobrovolní hasiči. Všechny tři skupiny každoročně spolupořádají tradiční krmášové slavnosti, jejichž součástí bývá mše, benátská noc, přátelské fotbalové utkání a především pak hasičská soutěž, zařazená do prestižního seriálu Moravskoslezský pohár v požárním útoku.\n\nMezi další akce, které se v Sádku pravidelně pořádají, patří masopust, chovatelský ples, střelecké dny, metalový festival Sádekfest a cyklistický okruh Tour de Sádek.\n\n"}
{"id": "233123", "url": "https://cs.wikipedia.org/wiki?curid=233123", "title": "Serpentina", "text": "Serpentina\n\nSerpentina, odborně točka (z latiny \"serpentum\" – had) je zpravidla soustava tří protisměrných směrových oblouků na silniční komunikaci, případně pouze směrový oblouk s velmi nízkým poloměrem (blížícím se R=0 m) – pak se ale nejedná o točku. Úsek složený z těchto konstrukcí se nazývá též \"serpentiny\" a takové úseky se často nacházejí na silnicích v členitém horském terénu. Povětšinou v serpentině pozemní komunikace změní svůj směr o 160 a více stupňů – tedy prakticky do protisměru.\n\nSerpentiny se nacházejí zejména na silnicích, které překonávají horské hřebeny nebo stoupají do sedel či na vrcholek nějaké hory. Někdy se jedná o velmi úzké horské komunikace, kde musí být z bezpečnostních důvodů výrazně snížena rychlost průjezdu všech vozidel, dále zde musí být zajištěno bezpečné potkávání vozidel jedoucích v protisměru. Ve vlastním směrovém oblouku může být šířka pozemní komunikace rozšířena i na dvojnásobek standardní šířky tak, aby byla točka průjezdná i pro dlouhá vozidla (autobusy, nákladní automobily).\n\nVětší množství serpentin v členitém horském terénu sice působí poměrně malebným dojmem, z hlediska bezpečnosti silničního provozu se ale jedná o velmi nebezpečná a problematická místa. Právě z těchto důvodů bývají důležité horské cesty často nahrazovány dlouhými silničními tunely (zejména v alpských zemích jako je Švýcarsko, Rakousko a Itálie).\n\nI v Česku se na mnoha různých silnicích můžeme setkat s většími či menšími serpentinami. Kromě pohoří a hor se s nimi můžeme setkat prakticky na každém větším kopci přes který je vedena nějaká pozemní komunikace (ať už silnice či nějaká místní komunikace).\n\n\n"}
{"id": "233125", "url": "https://cs.wikipedia.org/wiki?curid=233125", "title": "Bohdan Lacina", "text": "Bohdan Lacina\n\nBohdan Lacina (15. února 1912, Sněžné – 6. července 1971, Brno) byl český malíř, grafik, ilustrátor, a profesor dějin umění a výtvarné výchovy.\n\nBohdan Lacina se narodil ve vesnici Německé u Jimramova, která se dnes jmenuje Sněžné, ještě před první světovou válkou 15. února 1912. Svou cestu za uměním zahájil na přímluvy svého staršího bratra na novoměstské reálce, odkud přešel na brněnskou techniku a pak na učitelský směr pražské Vysoké školy architektury. Jeho pedagogy na tehdy prestižní výtvarné škole byli mimo jiné krajan Oldřich Blažíček a Cyril Bouda.\n\nDo umění vstoupil jako člen Levé fronty a vyrovnával se s vlivy svých vzorů jako Josefa Šímy, Salvátora Dalího a dalších surrealistů. Zásadní význam pro jeho rozvoj a další tvorbu mělo i seznámení se s Karlem Teigem a styk s uměleckou avantgardou. Ve 30. letech patřil do surrealistické Skupiny Ra. Poprvé vystavoval v D 37 a hned po skončení války v roce 1945 se zúčastnil v Praze výstavy \"Československá avantgarda\". Prezentoval se i v zahraničí jako účastník expedice \"Art tchécoslovaque\" 1938-1946 v Paříži a v Bruselu.\n\nV roce 1941 se Lacina seznámil s Františkem Halasem a s Oldřichem Menhartem, typografem nazývaným „kníže české knižní kultury“, což odráží jeho trvalý vztah ke knižní grafice. Celkem ilustroval více než 60 knižních titulů.\n\nV poválečném období učil na Filozofické fakultě univerzity v Brně. Předtím učil v Jevíčku a v Boskovicích. Jako vysokoškolský pedagog se razantně stavěl proti požadavkům normalizátorů a zastával se studentů.\n\n\n\n"}
{"id": "233127", "url": "https://cs.wikipedia.org/wiki?curid=233127", "title": "Laurel (Montana)", "text": "Laurel (Montana)\n\nLaurel je město ve Spojených státech amerických, v jižní Montaně. Je součástí Yellowstone County, má rozlohu 4,9 km² a žije zde 6255 obyvatel (2005). Je součástí metropolitní oblasti Billings, od kterého je vzdáleno 10 km na jihozápad.\n\nLaurel se nachází na východním okraji Skalistých hor, mezi masivy Býčích hor na severu, Cayuských vrchů na severozápadě a Pryorských hor na jihu, v údolí řeky Yellowstone.\n"}
{"id": "233130", "url": "https://cs.wikipedia.org/wiki?curid=233130", "title": "120 H.P. Beardmore", "text": "120 H.P. Beardmore\n\n120 H.P. Beardmore (synonyma: „120 h.p. Beardmore“, „120 HP Beardmore“, „Beardmore, 120 hp“ či „Beardmore 120 hp“) byl letecký motor vyráběný od roku 1915 firmou William Beardmore & Son.\n\nŠlo o licenční výrobu motoru zkonstruovaného a vyráběného rakouskou automobilkou Austro-Daimler, byl dílem jejího šéfkonstruktéra, kterým byl od roku 1906 Ferdinand Porsche.\n\nŠestiválcový motor Austro-Daimler o výkonu 120 PS se do Británie dostal v roce 1911, kdy jej použil na svém letounu \"Lt\". H. Bier, účastnící se leteckého závodu „Circuit of Britain“ v roce 1911. Ten sice svoji účast v závodě zakončil havárií, nicméně zachovalý motor odkoupil a použil ve svých letounech S. F. Cody. Po jeho úspěchu (motor navíc byl použit ve stroji, který v roce 1914 v Německu získal světový výškový rekord) firma Beardmore zakoupila na tento motor licenci. Motor byl zaveden do výroby po provedení menších konstrukčních změn (ty mj. umožnily krátkodobé zvýšení otáček na 1400/min., kdy motor dával výkon přes 150 hp).\n\nCelkem bylo vyrobeno 400 těchto motorů, poháněl mj. letouny Airco D.H.3, Armstrong Whitworth F.K.3, Royal Aircraft Factory F.E.2 či Royal Aircraft Factory F.E.5.\n\nMotor rovněž posloužil za základ dalšího vývoje, byl z něj vyvinut motor „160 H.P. Beardmore“ a následně i Galloway Adriatic (o výkonu 230/250 hp).\n\n\n\n\n"}
{"id": "233131", "url": "https://cs.wikipedia.org/wiki?curid=233131", "title": "Bez konce (Hvězdná brána)", "text": "Bez konce (Hvězdná brána)\n\nBez konce je dvacátá epizoda 10. řady americko-kanadského sci-fi Hvězdná brána. Je poslední epizodou seriálu.\n\nSG-1 a generál Landry cestují na palubě Odyssey na asgardskou domovskou planetu Orilla. Asgardé kontaktují Odysseu a vrchní velitel Thór se transportuje na loď.\n\nThór jim oznámí, že po tisíciletích genetické manipulace poslední pokus o odvrácení genetického kolapsu způsobil, že všichni žijící Asgardé trpí degenerativní a smrtelnou chorobou. Vysvětluje, že Asgardé jsou velmi blízko zániku své rasy. Pokračuje tím, že Asgardé předají své znalosti a technologie Tau'ri.\n\nSvé technologie a znalosti nainstalují na Odysseu, která se stane jejich odkazem. Odyssea je však následně napadena Orijskými loděmi. V tu chvíli se všichni Asgardi přenesou z lodi na planetu. Dvě lodě Oriů se odpojí a směřují k planetě, třetí pronásleduje Odysseu. Když se Odyssea dostane do bezpečné vzdálenosti Asgardi zničí svoji planetu i sami sebe. Dvě lodě Oriů jsou zničeny, ale třetí stále pronásleduje Odysseu, která nemůže bezpečně skočit do hyperprostoru, dokud se nedostane z dosahu radiace způsobené výbuchem a tak se generál Landry rozhodne použít nové asgardské energetické zbraně.\n\nAsgardské zbraně prorazí štíty Orijské lodi, která exploduje. Odyssea poté unikne do hyperprostoru. Později se však ukáže, že hyperpohon byl pravděpodobně poškozen, proto Sam doporučí opustit hyperprostor a provést testy.\n\nHned jak loď vystoupí z hyperprostoru, objeví se dvě další lodě Oriů. Odyssea je už poškozena z předchozí bitvy, proto opět skočí do hyperprostoru. Carterová přijde s teorií, že je mohou Oriové sledovat díky novému asgardskému jádru. Jádro je ale plně propojeno s celou lodí, proto je jeho odpojení složitý manévr. Samantha Carterová přijde s plánem, který by jim měl dát nějaký čas. Celá posádka je transportována na planetu s hvězdnou bránou a na palubě zůstávají pouze SG-1 a generál Hank Landry.\n\nLoď je napadena dvěma nepřátelskými loděmi. Jednu z nepřátelských lodí se podaří zničit, ale Odyssea přijde o štíty a další zásah by ji zničil. Nepřátelská loď vystřelí, ale v tom okamžiku spustí Samantha Carterová zařízení dilatace času. Později se však ukáže, že všechny možnosti, které Sam zamýšlela, jsou neproveditelné, protože po vypnutí pole dilatace času jim nezůstane dost času. Díky asgardské technologii si mohou vytvořit vše co potřebují, a tak žijí na palubě Odyssey a doufají, že Sam nakonec nalezne řešení.\n\nAle jak roky ubíhají, nikdo v to nedoufá. Daniel a Vala začnou spolu žít, Carterová se učí hrát na cello a generál Landry si založí zahrádku. Později generál umírá. Po padesáti letech se podaří Carterové najít řešení. Chce obrátit běh času v poli dilatace času a vrátit se do okamžiku než ho spustila, ale zdroj energie je už tak vyčerpaný, že to nebude možné provést. Ale Mitchel navrhne použít energii z paprsku Orijské lodi. Někdo však musí zůstat starý, aby mohl Samanthě Carterové předat krystal, který odpojí asgardské jádro od zbytku lodi.\n\nTeal'c se rozhodne, že to udělá, protože na rozdíl od ostatních mu zbývá ještě mnoho let života. Poté, co paprsek zasáhne loď, se běh času v poli dilatace otočí a vrátí se do okamžiku před spuštěním, Teal'c předá Samanthě Carterové krystal a loď skočí do hyperprostoru dříve, než je zasažena. V SGC se Vala vyptává Teal'ca, co se na lodi za těch padesát let stalo, ale Teal'c nikomu nic neřekne.\n\n\n"}
{"id": "233133", "url": "https://cs.wikipedia.org/wiki?curid=233133", "title": "Severní sámština", "text": "Severní sámština\n\nSeverní sámština (severos. \"davvisámegiella\" nebo jen \"sámegiella\") je nejrozšířenějším sámským jazykem. Mluví jí 15 000 až 25 000 lidí především v severních částech Norska, Švédska a Finska. Severní sámština patří spolu s ostatními sámskými jazyky do uralské jazykové rodiny mezi skupinu jazyků ugrofinských. Je tedy (kromě ostatních sámských jazyků) příbuzná například s finštinou, estonštinou nebo vzdáleněji s maďarštinou.\nSeverní sámština byla poprvé podrobně popsána norským knězem a lingvistou Knudem Leemem v roce 1748 v publikaci \"En lappisk Grammatica efter den Dialect, som bruges af Field-Lapperne udi Porsanger-Fiorden\" a ve slovnících z let 1752 a 1768. Jedním z Leemových kolegů byl Anders Porsanger, jenž studoval mimo jiné na Trondheimské katedrální škole. Jeho práce ale nemohly být publikovány kvůli tehdejším rasistickým postojům vůči Sámům. Většina jeho prací zmizela.\n\nKořeny současného pravopisu severní sámštiny položil dánský filolog Rasmus Rask, který v roce 1832 publikoval dílo \"Ræsonneret lappisk sproglære efter den sprogart, som bruges af fjældlapperne i Porsangerfjorden i Finmarken. En omarbejdelse af Prof. Knud Leems Lappiske grammatica\". Raskův pravopis, inspirovaný pravopisem českým, stál na principu \"jedna hláska – jedno písmeno\". Všechny pozdější typy pravopisu severní sámštiny byly založeny na Raskově systému, zatímco například lulejská sámština a jižní sámština používají pravopis založený především na švédštině a norštině. Následování Raskova systému znamenalo, že některá písmena používají diakritiku (č, đ, ŋ, š, ŧ, ž), což při psaní na počítači až do vynalezení Unicodu představovalo značné potíže.\nLze říci, že severní sámština byla popsána lépe než norština před tím, než Ivar Aasen publikoval svou gramatiku norštiny.\n\nSeverní sámština je stále užívána ve třech různých státech, z nichž každý používal po mnoho let vlastní severosámský pravopis. Při překladu bible do severní sámštiny, v prvních sámských novinách, Saǥai Muittalægje, a v náboženských novinách Nuorttanaste byl používán Friisův pravopis. Nor Konrad Nielsen vytvořil vlastní pravopis pro slovník \"Lappisk ordbok\". V roce 1948 byly norský a švédský pravopis sloučeny v jeden, nazvaný \"Bergsland-Ruongův pravopis\", nicméně v Norsku se příliš neuchytil. Navíc tehdejší moc zakázala praktické užívání sámštiny. V roce 1979 byla přijata oficiální verze pravopisu severní sámštiny pro Norsko, Švédsko i Finsko.\n\nV současnosti je severní sámština úředním jazykem ve dvou norských krajích (fylke), Finnmark a Troms, a v šesti obcích (Kautokeino, Karasjok, Nesseby, Tana, Porsanger a Kåfjord).Sámové narození před rokem 1977 se neučili ve škole psát sámsky.\n\nSeverní sámština má více verzí pravopisu. V roce 1979 byla přijata oficiální verze, která byla naposledy upravena roku 1985. Jazyk je psán v rozšířené verzi latinské abecedy.\n\nV některých starší publikacích lze místo Č/č, Š/š a Ž/ž nalézt Ć/ć, Ś/ś, Ź/ź.\nSeverní sámštinu lze rozdělit do tří větších nářečních skupin: tornedalské, finmarské a přímořské.\nSeverní sámština je převážně flektivní a aglutinační jazyk, takže tvary lexému se neliší jen co do připojeného sufixu, ale bývá změněn i slovní kořen. Důležitým gramatickým jevem je – jako v některých jiných ugrofinských jazycích (např. finština, estonština) – střídání kmenových souhlásek.\n\nSeverní sámština disponuje sedmi pády. Protože genitiv a akuzativ jsou s výjimkou některých zájmen homonymní, lze případně tvrdit, že pádů je jenom šest.\n\nKromě nominativu a genitivu singuláru se tvoří všechny pády pomocí koncovek. Každá koncovka má dvě varianty. Kratší pro vokalický kmen a druhá, která je prodloužená o vokál, pro kmen konsonantní.\n\nEssivní sufix \"-n\" je stejný jak v singuláru, tak v plurálu, takže například slovo \"mánnán\" znamená „jako dítě“ i „jako děti“.\n\nOsobní zájmena mají tři čísla: singulár, plurál a duál. Následující tabulka ukazuje osobní zájmena v nominativu a genitivu/akuzativu.\n\nDalší tabulka ukazuje skloňování zájmena \"son\" (on/ona/ono):\n\nV sámštině se slovesa dělí do 3 skupin podle toho, zda v nich dochází ke střídání stupňů a podle počtu slabik:\nSeverosámská slovesa rozlišují tři mluvnické osoby:\nSeverní sámština má čtyři slovesné způsoby:\nImperativ\nKondicionál\n\nKondicionál se tvoří připojením sufixu -š- ke kmeni ve slabém stupni sudoslabičných slov a znaku -ivčče- ke konsonantnímu kmeni lichoslabičných slov. K sufixu se pojí navíc préteritní znak a preteritní sada koncovek.\n\nSlovesa v severní sámštině rozlišují tři mluvnická čísla:\n\nSeverní sámština má dva jednoduché časy:\n\na dva složené časy:\n\nSeverní sámština má (jako ostatní sámské jazyky, finština či estonština) tzv. negativní sloveso čili záporové sloveso, které se časuje podle slovesného způsobu, osoby a čísla.\n\nNICKEL, Klaus Peter. \"Samisk Grammatikk\", Oslo: Universitetsforlaget, 1990 ISBN 82-00-07369-6\n"}
{"id": "233134", "url": "https://cs.wikipedia.org/wiki?curid=233134", "title": "Datsun 240Z", "text": "Datsun 240Z\n\nDatsun 240Z je sportovní automobil japonské značky Datsun, představený v roce 1969 na tokijské autoshow. Vozy se v Japonsku prodávaly pod označením \"Nissan Fairlady\".\n\nStejně jako Toyota 2000GT a Honda S800 pracovaly na pověsti japonských sportovních automobilů. Z těch byl model 240Z bezpochyby nejúspěšnější. Jednalo se totiž o nejprodávanější sportovní automobil 70. let. Od roku 1969 do roku 1975 se vyrobilo 156 076 vozů. Jeho nástupcem se staly modely 260Z a 280Z.\n\nModelem 240Z se automobilka Datsun (dnes Nissan) snažila proniknout na americký trh, kde měl nahradit legendární anglický vůz Austin-Healey 3000Z, který již začínal být zastaralý. Svou úlohu splnil dokonale, protože většina automobilů mířila přímo do Spojených států. Elegantní evropské tvary karoserie navrhl německý návrhář Albrecht von Goertz, který navrhoval\nvozy BMW 507 nebo Toyota 2000GT. Zákazníky oslovila také nízká cena, za kterou bylo možné pořídit i nepovedený \"Triumph GT6\". Nevznikly ani žádné jiné řady původního modelu, dokonce ani verze s otevřenou karoserií, což byl častý tah automobilek mířících na americký trh.\n\nŘadový šestiválec s výkonem 150 koní rychle dosáhl maximální rychlosti 200 km/h. Také díky dobrým jízdním vlastnostem má dodnes mnoho obdivovatelů po celém světě. Nepoškozené vozy se ale hledají těžko, protože vozy byly náchylné ke korozi.\n\n"}
{"id": "233141", "url": "https://cs.wikipedia.org/wiki?curid=233141", "title": "Ketuba", "text": "Ketuba\n\nKetuba (: , plurál , \"ketubot\") je psaná svatební smlouva, kterou uzavírají ženich a nevěsta při židovské svatbě. Stanovuje povinnosti manžela k manželce, tj. „živit, ctít a podporovat ji, jak se sluší na židovského manžela…,“ dále je v ní zaznamenána výše věna a upřesňuje podmínky rozvodu, včetně případného vyrovnání. Manželku ochraňuje rovněž v případě rozluky nebo úmrtí manžela. Dnes tvoří \"ketuba\" část svatebního obřadu mezi \"kidušin\" a \"nisu'in\". O halachických náležitostech týkající se ketuby pojednává jak mišnický traktát \"\", tak i stejnojmenný traktát v Talmudu.\n\nKetuba je pozůstatek velmi staré tradice sahající až do starověku. Ketuba nahrazuje starověkou a biblickou praxi vyplácení vdovského podílu (peněz nebo majetku, který může užívat vdova po smrti svého manžela) a stanovuje především hmotné poměry obou manželů. Nejstarší dochovaná ketuba je stará přibližně 2200 let.\n\nNevěstino věno dělí na dvě části: \"nichsej con melog\" a \"nichsej con barzel\" - \"nichsej con melog\" jsou peníze, které nevěsta věnuje do manželství a ani v případě rozluky na ně nemá nárok, \"nichsej con barzel\" jsou naopak peníze, které její manžel sice může použít a utratit, avšak v případě rozluky či rozvodu jí tuto částku musí vrátit. Ketuba také zahrnuje slib manžela, že o svou ženu bude pečovat a starat se o ni.\n\nKetuba je tradičně psaná aramejsky a její obsah je více méně formální. Progresivní proudy judaismu umožňují napsat ketubu hebrejsky. V konzervativním judaismu se přidává ještě jeden odstavec, tzv. \"Liebermanova klauzule\", která umožňuje rozvod i za nepřítomnosti manžela (například pokud je dlouhodobě nezvěstný) nebo i v případě jeho nesouhlasu (takový případ, kdy je žena uvázána v manželství, které není možné rozloučit, se nazývá aguna), a to v souladu s civilním občanským právem. Ortodoxní Židé většinou tento dodatek odmítají, protože podle nich porušuje halachu.\n\nReformní a liberální Židé většinou volí moderní tón při psaní ketuby, finanční otázky zůstávají více méně formalitou a důraz je kladen především na vzájemné dodržování a prohlubování rodinných hodnot, jako je manželské štěstí, láska, péče o děti atd.\n\nKetuba bývá velmi často bohatě zdobená, psaná na drahém papíře nebo pergamenu a to ručně a tuší. Způsob zdobení a dekorace již záleží na vkusu, stylu a kulturní tradici dotyčného regionu.\n\nPoté, co je ketuba při svatebním obřadu podepsána dvěma svědky, ji nevěsta ukáže shromážděným hostům a převezme ji od ženicha do svého opatrování.\n\n\n"}
{"id": "233142", "url": "https://cs.wikipedia.org/wiki?curid=233142", "title": "Nitro Express", "text": "Nitro Express\n\nNitro Express je řada nábojů, které se používají v puškách velké ráže určených pro lov velkých zvířat, například slonů. Název těchto nábojů je dovozen od zápalné látky, kterou používají. Ta je totiž složená z nitrocelulózy a nitroglycerínu. Nábojnice jsou většinou rovné, tzn. nemají krček.\n\n.450 Nitro Express neoznačuje jeden náboj, ale několik. Všechny jsou zkonstruované k loveckým účelům velké zvěře jako jsou např. sloni. Všechny tyto náboje používají střelu ráže .458\" a mají podobnou balistickou charakteristiku. Používá se ve zbraních typu dvoják, kdy jsou dvě hlavně vedle sebe a každá z nich má svojí spoušť. To je proto, že v případě opakovacích pušek by mohlo být velké časové prodlení, které může stát lovce i život.\n\nTento náboj byl vyvinut kolem roku 1895 J. Rigbym. Je odvozen od náboje na černý střelný prach .450 Black Powder Express.\n\nSpecifikace:\n\nNábojnice je dlouhá 3,25\", okraj má průměr .670\"\n\n450 Nitro Express #2 3.50\" byl vyvinut bratry Eley v roce 1903. Tento náboj používá různé navážky korditu se střelou o hmotnosti 480 grainů\n\nSpecifikace:\n\nTento náboj je jedna ze tří variací ráže .500 Express. Je používaný pro lov velké nebezpečné zvěře v Africe a Indii. Svou účinností předčí .500 BPE (Black powder experss) i .500 Nitro BPE. Průměrný náboj .500 Nitro Express má asi o 20% více energie než .450 Nitro Express. \n\n\nTento náboj je znám také pod názvem .577 Nitro Express 2.75\" (existuje totiž ještě jeho varianta označovaná jako .577 Nitro Express 3\"). Jednalo se o standardní náboj lovců slonoviny v 19. a na začátku 20. století.\n\nPůvodně se do něj používal černý střelný prach. Později se přešlo na bezdýmý střelný prach. Pušky komorované na tento náboj se stále vyrábí. nejznámějšími výrobci jsou Heym, Holland & Holland a James Purdey.\n\n\n.600 Nitro Express byl představen v roce 1903. Jedná se o náboj druhé největší ráže v sérii Nitro Express (ale největší v praxi používaný, protože .700 Nitro Express byl zkonstruován až v 90. letech 20. století, když už se sloni příliš nelovili). Byl vyvinut pro zbraně na slony. Většina lovců ho považuje za příliš silný zejména co do zpětného rázu pro cokoliv jiného než naléhavou obranu před útočícím zvířetem (například lvem nebo slonem). Vzhledem k tomu, že náboj sám je větší než .577 Nitro Express, tak i zbraň pro něj komorovaná musí být větší a tím pádem i těžší a z tohoto hlediska se už jedná o extrémní maximum, které je profesionální lovec schopen používat. Proto byl také .577 Nitro Express mnohem oblíbenější a používanější.\n\nVzhledem k vysoké hmotnosti zbraně (často i 7 kg) zbraň nese lovci nosič. Protože kdyby byl lovec vyčerpaný nesením zbraně, tak by mohl mít problémy dostatečně rychle zamířit a vystřelit.\n\nKdyž se střílí na slony, tak tento náboj je schopen rychle skolit slona i bez toho, aby byl zasažen mozek.\n\nVětšina pušek komorovaných na tuto ráži je většinou ručně vyráběná. Výroba jedné pušky může trvat i několik měsíců.\n\n\n.700 Nitro Express je náboj vyvinutý firmou Holland & Holland sídlící v Londýně v Anglii a jejími zaměstnanci Jimem Bellem a Williamem Feldsteinem v roce 1988.\n\nKonstrukce tohoto náboje vznikla zvětšením náboje .600 Nitro Express\n\nJedná se asi o nejsilnější lovecký náboj (ještě silnějším puškovým nábojem je .50 BMG, který byl ale navržen pro vojenské použití).\n\n\n\n\n\n\n\n\nCena luxusních pušek od Holland & Holland se pohybuje od 50 000 do 150 000 euro.\nCena nábojů .700 Nitro je od 60 do 100 dolarů za jeden kus.\n\n"}
{"id": "233144", "url": "https://cs.wikipedia.org/wiki?curid=233144", "title": "Strop", "text": "Strop\n\nStrop (stropní konstrukce) je vodorovná konstrukce, která dělí po výšce objekt na jednotlivá podlaží. Tato konstrukce by měla zajišťovat funkci jak statickou, tak akustickou, protipožární a tepelnětechnickou. Strop se skládá z nosné konstrukce stropu, podlahové konstrukce a konstrukce podhledu . Jeho funkce je vytvářet únosnou konstrukci a zajišťovat přenos všech zatížení, které na něj působí do svislých nosných konstrukcí.\n\nNejstarším materiálem stropů je dřevo, případně dřevo smíšené s hliněnou mazanicí. O něco mladším a nákladnějším způsobem je použití klenby. Její výhodou je nespalitelnost a větší nosnost.\n\nV minulosti (gotika, renesance, baroko) byly často používané trámové záklopové stropy, často dokonce pestře dekorované malbou. Jiným, spíše užitkovým způsobem zastropení je povalový strop.\n\nOd barokního období byly ploché, dřevěné stropy též omítány a zdobeny (podobně jako klenby) štukem či malbou.\n\nV klasicismu byly velmi hojně používány zcela rovné, omítané stropy bez jakéhokoli ornamentu. Starší dřevěné stropy byly v této době zakrývány a omítány, často docházelo dokonce k celkovému snižování stropů, někdy formou vložených dřevěných a omítnutých podhledů.\n\nV druhé polovině 19. století byly stropy často zdobeny bohatou malbou tvořenou pomocí papírových šablon. Od počátku 20. století je stále častěji užíván železobeton a tradiční materiály v podobě dřeva či kleneb téměř zcela mizí.\n\nHistorické\n\nModerní\n\n"}
{"id": "233153", "url": "https://cs.wikipedia.org/wiki?curid=233153", "title": "Local administrative unit", "text": "Local administrative unit\n\nLAU je zkratka anglického \"Local administrative unit\", tedy \"místní správní jednotka\". Označuje úroveň územní státní správy, která je níže než provincie, kraje a podobné velké správní jednotky.\n\nV Evropské unii (a Švýcarsku) se tak označují jednotky doplňující na nižší úrovni statistickou soustavu NUTS. Mají přitom dva stupně:\n\nLAU 1: dříve označováno jako NUTS 4, jedná se o územní jednotky zahrnující řádově desítky či stovky obcí, jsou užívány v Česku, Estonsku, Finsku, Irsku, Kypru, Litvě, Lotyšsku, Lucembursku, Maďarsku, Maltě, Německu, Polsku, Portugalsku, Řecku, Slovensku, Slovinsku a Spojeném království. V roce 2005 jich v celé EU bylo 3334.\n\nLAU 2: dříve označováno jako NUTS 5, jedná se obce a v Německu též o obcím nepodléhající území. V roce 2005 v celé EU bylo 112 119 jednotek LAU 2.\n\nV následující tabulce jsou pojmenování jednotlivých jednotek soustavy LAU v úředním jazyce daného státu EU (a Švýcarska):\n\n"}
{"id": "233156", "url": "https://cs.wikipedia.org/wiki?curid=233156", "title": "Javorová skála", "text": "Javorová skála\n\nJavorová skála (nem. \"Ahorn\") je s téměř 723 m n. m. nejvyšší vrchol geomorfologického celku Vlašimská pahorkatina, který náleží do geomorfologické podsoustavy Středočeská pahorkatina. Leží na území Přírodního parku Jistebnická vrchovina, v katastrálním území Cunkov.\n\nJavorová skála se nachází 6,5 km severně od Jistebnice a 4 km jihozápadně od Sedlec-Prčice; asi 15 km severovýchodně od Milevska a 18 km severozápadně od Tábora. Severně od vrcholu Javorové skály v jeho těsné blízkosti probíhá hranice mezi Jihočeským a Středočeským krajem. Javorová skála svou výškou 723 m převyšuje rozsáhlé okolí a nejbližším vyšším kopcem jsou 25 km vzdálené Batkovy v Křemešnické vrchovině. Javorová skála tak patří k vrcholům jižních Čech s nejvyšší topografickou izolací.\n\nOblast vrchoviny na rozhraní středních a jižních Čech (na sever a severozápad od Tábora), kde se nalézá i Javorová skála, bývá někdy lidově nazývána \"Čertova hrbatina\". Blízko vrcholu ve výšce 715 m n. m. asi 1 km jihovýchodně od vrcholu Javorové skály mezi Cunkovem a Ounuzem se nalézá žulový skalní útvar Čertovo břemeno, na němž se nachází několik skalních misek, jež zde podle pověsti zanechal jako otisky svých zad a kopyt čert, který nesl kamenné břemeno, a upustil ho na dnešním místě. V oblasti severovýchodního svahu těsně pod vrcholem Javorové skály vystupují na povrch durbachity typu Čertovo břemeno, specifická odrůda syenitu, typově označená podle nedalekého stejnojmenného skalního útvaru.\n\nOkolní obce v roce 2001 vytvořily dvanáctičlenný mikroregion Společenství obcí Čertovo břemeno. Oblast Votické vrchoviny východně od Javorové skály bývá pro své klimatické podmínky nazývána Česká Sibiř. Oblast Sedlecké kotliny, severně od Javorové skály, je nazývána Český Merán.\n\nNa vrcholu je umístěna retranslační věž (vysílač). Ve vzdálenosti 200 m jižně od vrcholu se nachází kemp Javorová skála, kam byla v roce 2009 ze Sněžky přemístěna 150 let stará roubenka, v níž do roku 2008 sídlila poštovna České pošty Sněžka. Směrem na východ 500 m od vrcholu se v nadmořské výšce 696 m nachází horní stanice 1078 m dlouhé lanové dráhy lyžařského areálu Moninec z roku 2008.\n\n"}
{"id": "233158", "url": "https://cs.wikipedia.org/wiki?curid=233158", "title": "FK LAFC Lučenec", "text": "FK LAFC Lučenec\n\nFK LAFC Lučenec (celým názvem: Futbalový klub LAFC Lučenec) byl slovenský fotbalový klub, který sídlil ve středoslovenském městě Lučenec. V sezóně 2015/16 působil ve třetí fotbalové lize, sk. Střed. Založen byl v roce 1902 pod názvem Losonci AC, zanikl v roce 2016. Pokračovatelem fotbalu ve městě se stal ŠK Novohrad Lučenec, který se do té doby věnoval pouze mládežnické sekci.\n\nSvé domácí zápasy odehrával na městském stadionu Lučenec s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "233159", "url": "https://cs.wikipedia.org/wiki?curid=233159", "title": "Podlaha", "text": "Podlaha\n\nPodlaha je technologický systém, který se skládá z několika vrstev. Těmi jsou nosná vrstva, tlumící vrstva, vrchní podlahová krytina. Tvoří vrchní část vodorovných a šikmých konstrukcí. Podlaha vždy bezprostředně navazuje na podkladový materiál, kterým může být v nejnižším patře podkladní betonová vrstva nebo ve vyšších patrech stropní konstrukce. Konstrukce podlahy musí vyhovovat několika podmínkám jako jsou například odolnost, neprůzvučnost, bezpečnosti jako požární, hygienické atd.\n\n\n\n\n"}
{"id": "233166", "url": "https://cs.wikipedia.org/wiki?curid=233166", "title": "Novozélandský červený králík", "text": "Novozélandský červený králík\n\nNovozélandský červený králík je středně velké plemeno králíka s hmotností 4–5 kg.\n\nKolem roku 1900 byl vyšlechtěn v Kalifornii ze zaječích králíků, belgických obrů a červenožlutých domácích králíků.\n\nHmotnost činí minimálně 3,0 kg, ideální přes 4,0 kg do maximálně 5,0 kg. Tělo je lehce protáhlé, krátký krk, středně dlouhé končetiny, silná hlava, široký nos a čelo, pevné uši. Hnědé oči, tmavé rohovité drápy. Srst je středně dlouhá, krycí barva je sytě červená, podsada pokud možno stejně zbarvená. Poněkud světlejší jsou oční kroužky, skráňová obruba, břicho, spodina pírka a vnitřní strana končetin.\n\nSlabší hlava a uši, krycí barva skvrnitá, s bílými chlupy nebo světlejší, tmavší nebo světlejší lemy uší. Poněkud světlejší hruď, boky a končetiny, náznak proužků, krémově zbarvená spodina pírka. Naznačená mezibarva, podsada s bílými chloupky.\n\nSilné odchylky od tvaru hlavy a uší, příliš světlá krycí barva, černé ohraničení uší, světlá hruď a končetiny,bílé proužky, oční kroužky nebo skráňová obruba jiná barva očí, nebo drápů bílá barva břicha nebo spodiny pírka, vyvinutá mezibarva.\n\nU starších zvířat je povolen malý, dobře tvarovaný lalůček.\n"}
{"id": "233167", "url": "https://cs.wikipedia.org/wiki?curid=233167", "title": "FK Železiarne Podbrezová", "text": "FK Železiarne Podbrezová\n\nFK Železiarne Podbrezová (celým názvem: Futbalový klub Železiarne Podbrezová) je slovenský fotbalový klub, který sídlí ve městě Podbrezová v Banskobystrickém kraji. Založen byl v roce 1920. V sezoně 2014/15 hrál poprvé v historii 1. slovenskou fotbalovou ligu po postupu ze druhé ligy.\n\nHřištěm klubu je stadion Štadión ŽP ŠPORT s kapacitou 6 500 diváků.\n\nV sezoně 2013/14 vyhrála Podbrezová pod vedením trenéra Jaroslava Kentoše 2. slovenskou ligu a premiérově postoupila do 1. slovenské ligy. Oporami týmu byli Vratislav Greško, Blažej Vaščák, Ivan Minčič, Ľuboš Kupčík nebo kapitán Jozef Hanák.\n\nHistoricky první zápas v 1. slovenské lize odehrála Podbrezová 11. července 2014 na stadionu Pasienky proti Slovanu Bratislava (porážka 1:2). První gól v nejvyšší soutěži vstřelil Juraj Hovančík, vyrovnával na průběžných 1:1. První domácí zápas ve Fortuna lize absolvovali fotbalisté Podbrezové 19. července 2014 proti Spartaku Myjava (porážka 1:2). Jediný gól domácího týmu padl kuriozním způsobem. Hráči Myjavy vstřelili úvodní branku, otáleli, slavili a občerstvovali se na vlastní polovině u postranní čáry a vůbec se nevěnovali hře. Sudí dal pokyn k rozehrání, a od středové čáry vyběhl nikým neatakovaný Argentinec Pablo Podio, přeloboval brankáře Myjavy a vyrovnal na průběžných 1:1. Prvního vítězství v nejvyšší lize se klub dočkal 2. srpna 2014 ve čtvrtém kole, kdy na domácím hřišti zdolal v regionálním derby celek FK Dukla Banská Bystrica 3:0.\n\nZdroj: \n\n\n\nZdroj: \n\n\n\nZdroj: \n\n\nFO ŽP ŠPORT Podbrezová „B“ je rezervní tým Podbrezové. Od sezóny 2017/18 působí ve 2. lize (2. nejvyšší soutěž). Největšího úspěchu dosáhl v sezóně 2016/17, kdy se ve 3. lize (3. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n"}
{"id": "233168", "url": "https://cs.wikipedia.org/wiki?curid=233168", "title": "Broučci", "text": "Broučci\n\nBroučci (1876) je česká pohádka Jana Karafiáta. Jde o jedno ze základních děl české dětské literatury. Karafiát knihu vydal anonymně vlastním nákladem u Václava Horkého. Teprve po 17 letech, v roce 1893, ji v knihovně Jana Herbena objevil prozaik, kritik a novinář Gustav Jaroš-Gamma a otiskl o ní nepodepsanou recenzi v časopisu Čas. Tím knihu zpopularizoval natolik, že první edice byla rychle vyprodána a v roce 1894 přišla první reedice. Další vydání ilustroval Vojtěch Preissig. Až do desátého vydání (1912) vycházeli Broučci anonymně. V současnosti patří k nejvydávanějším českým publikacím pro děti a mládež; jen česky vyšlo kolem 100 vydání. Dílo je oceňováno pro básnický sloh a ve své době novátorské pochopení psychologie dítěte. O teologickou a morální hodnotu \"Broučků\" se ovšem vedou spory – vyčítá se mu důraz na bezmyšlenkovitou poslušnost, která se právě v kalvinistickém prostředí vysoce cenila. Autorská práva na tuto knihu Karafiát odkázal Českobratrské církvi, která díky tomuto štědrému daru mohla sponzorovat vydávání bible a církevních tisků.\n\nNěmčina\n\nLužická srbština\n\nPolština\n\nAngličtina\n\nRuština\n\nOficiální překlad komunistického ideologa Arnošta Kolmana do ruštiny (vydalo SPN v Praze roku 1947 jako \"Светлячки\" (\"Svjetljački\")) vyvolal v témže roce spor Českobratrské církve se SSSR, neboť šlo o upravený, desakralizovaný text – náboženské významy byly nahrazeny odkazy poplatnými komunistické ideologii (celkem bylo upraveno nejméně 55 míst). Sovětský svaz sice nepřijal překlad pořízený některými evangelíky, ale nevydal ani ten, který připravilo ministerstvo školství SSSR.\n\nČeská vydání:\n\nAnglické vydání\n\nPolské vydání\n\n\"Broučci\" posloužili jako předloha několika animovaných filmů:\n\nRežie Libuše Koutná, literární scénář Anna Jurásková a Milan Nápravník, technický scénář Libuše Koutná, Vladimír Dvořák a Jan Kraus, kamera Jan Kraus, hudba Jiří Srnka, střih Antonín Zelenka a Karel Kohout, zvuk Jiří Pavlík, výtvarník Vladimír Dvořák, loutky Zdeněk Podhůrský.\n\nNamluvili Drahomíra Fialková, František Filipovský, Libuše Havelková, Karel Höger, Aťka Janoušková, Jiřina Bohdalová, Jaroslav Marvan, Karolina Slunéčková a Blanka Waleská.\n\nPremiéra 9. dubna až 28. května 1967.\n\nRežie, animace a scénář Vlasta Pospíšilová, spoluautorka scénáře: Anna Jurásková, výtvarnice Jitka Walterová, hudba Emil Viklický, kamera Vladimír Malík, vypravěč Jan Hartl.\n\nFilm vznikl v koprodukci Studia Jiřího Trnky, Comité Francais de Rádio Télévision, britské Jerusalem Productions a společnosti Imago.\n\nPremiéra 23. prosince 1995 až 3. ledna 1996.\n\nRežie a scénář Vlasta Pospíšilová, spoluautorka scénáře Anna Jurásková, kamera Vladimír Malík, vypravěč Miroslav Donutil.\n\nPremiéra 18. až 26. listopadu až 1998.\n\nRežie Vlasta Pospíšilová, scénář Oldřich Selucký, hudba Zdeněk Zdeněk, kamera Vladimír Malík, výtvarnice Jitka Walterová a Jarmila Fenclová, vypravěč Miroslav Donutil.\n\nPremiéra 30. prosince 2000 až 8. ledna 2001.\n\n\"Broučci\" vycházeli na zvukových nosičích (především na gramofonových deskách) načtené Karlem Högerem. Byli nastudováni i jako rozhlasová hra.\n\nNa motivy Karafiátových Broučků napsal Václav Trojan dětskou operu a Otmar Mácha v roce 1992 balet o dvou dějstvích.\n\nVelmi populární se stala ranní „modlitba broučků“ \"Ó náš milý Bože\", která je i v \"Evangelickém zpěvníku\" ČCE s melodií Otmara Máchy pod číslem 220.\n<poem>\nÓ, náš milý Bože,\nPovstali jsme z lože\nA pěkně Tě prosíme,\nDej ať se Tě bojíme,\nBojíme a posloucháme\nA přitom se rádi máme.\n</poem>\nNaproti tomu večerní modlitba broučků je první slokou staré bratrské písně ze Zázvorkova kancionálu z roku 1602 – viz . Najdeme ji třeba v Jednoty bratrské nebo v \"Evangelickém zpěvníku\" pod číslem 225:\n<poem>\nPodvečer tvá čeládka,\nco k slepici kuřátka,\nk ochraně tvé hledíme,\nlaskavý Hospodine.\n</poem>\nNa \"Broučky\" navazují \"Broučkovy pohádky a písničky\" (1947).\n\"Naučná stezka Jana Karafiáta\" spjatá s knihou Broučci byla zřízena roku 2002 a vede z Valašského Meziříčí k přehradě Bystřička (délka 14 km).\n\n\n\n\n"}
{"id": "233170", "url": "https://cs.wikipedia.org/wiki?curid=233170", "title": "Saab 96", "text": "Saab 96\n\nSaab 96 byl osobní automobil vyráběný firmou Saab od roku 1960 až do ledna 1980. Během dvaceti let bylo vyrobeno více než 540 000 vozů všech verzí. Vozy se proslavily v závodech rallye.\n\nSaab 96 byl s malými změnami nástupcem Saabu 93. Až do roku 1966 byl osazován osvědčeným dvoutaktním tříválcovým motorem s objemem 841 cm³, od roku 1969 byl dodáván pouze s čtyřválcovým motorem do V Ford s objemem 1,5 l. Během tří let se sedany Saab 96 a kombi typu 95 dodávaly s dvoudobými i čtyřdobými motory. \n\nKořeny modelu 96 sahají až k vozu s označením 92 z roku 1945, který byl zkonstruován v souvislosti se snahou koncernu Saab rozšířit svou výrobní činnost v oblasti leteckého průmyslu v letech 1950 až 1956. Díky tomu vůz dostal aerodynamickou karoserii. Typ 93, který po něm následoval měl výkon 55 koní.\n\nV roce 1960 byl uveden typ 96, který po svých předchůdcích zdědil podobnou karoserii na které bylo pozměněno pouze zadní sklo. Vůz dostal nový dvoudobý tříválec (841 cm³) o výkonu 38 koní. Maximální rychlost dosahovala 125 km/h. Existovaly také modely \"Sport\" a \"Monte Carlo\" s čtyřstupňovou převodovkou, předními kotoučovými brzdami nebo tlakovým mazáním, které skoncovalo s nutností vytvářet směs oleje a benzinu při tankování. Maximální rychlost se zvýšila na téměř 150 km/h.\n\nV roce 1968 byl nahrazen dvoudobý tříválec výkonnějším vidlicovým čtyřválcem Ford. Výkon vzrostl na 65 PS. Existovala také varianta Saab 95 s karoserií kombi. Vůz se stal oblíbeným díky dobrým jízdním vlastnostem a solidnímu dílenskému zpracování.\n\nS vozem Saab 96 zvítězil Erik Carlsson na RAC Rallye 1960, Acropolis rallye 1961, RAC Rallye 1961, RAC Rallye 1962, Rallye Monte Carlo 1962, Rallye Monte Carlo 1963 a Rallye San Remo 1964. Carlsson byl také zkušebním jezdcem automobilky. Přední kola poháněl dvoutaktní tříválec o objemu 841 cm, který dosahoval výkonu 52 kW. \n\n\n"}
{"id": "233173", "url": "https://cs.wikipedia.org/wiki?curid=233173", "title": "Zikmund II. August", "text": "Zikmund II. August\n\nZikmund II. August (polsky \"Zygmunt II. August\", 1. srpna 1520, Krakov – 7. července 1572, Knyszyn) byl od roku 1548 až do roku 1572 polský král a od roku 1529 velkokníže litevský, člen Řádu zlatého rouna. Neměl žádné potomky a v jeho osobě tak vymřela jagellonská dynastie po meči.\n\nZikmund II. byl jediným synem polského krále Zikmunda I. Starého, jenž se narodil z králova druhého manželství s lombardskou vévodkyní Bonou Sforza; z prvního manželství jeho otce s Barborou Zápolskou se narodily jen dvě dcery.\n\nVe svých devíti letech (v roce 1529) byl Zikmund jmenován litevským velkoknížetem, v roce 1530 pak byl v Krakově korunován polským králem. V roce 1544 se stal místodržícím svého otce v litevském hlavním městě Vilniusu.\n\nOd začátku jeho vlády zhruba do roku 1550 byl jeho největším vojenským pomocníkem v boji proti Tatarům Bernhard von Prittwitz ze Slezska. Politická situace se změnila teprve po roce 1550.\n\nRoku 1543 se oženil s Alžbětou Habsburskou, která trpěla epilepsií a zemřela o dva roky později bezdětná.\n\nRoku 1547 se jeho druhou ženou stala Barbara Radziwiłłovna, vdova po Stanislavovi Goštautas, s níž měl král milenecký vztah ještě za života své první manželky. Barbara však zemřela roku již 1551, podle všeho na karcinom děložního hrdla, aniž by dala královi dítě.\n\nTřetí Zikmundovou ženou se stala 19. července roku 1553 Kateřina Habsburská, mladší sestra první manželky Alžběty. Ani z tohoto manželství nevzešli žádní potomci, neboť dcera, kterou Kateřina porodila 21. srpna 1554, zemřela ještě týž den; po těžkém porodu pak již královna další děti mít nemohla a na podzim roku 1559 Zikmund Kateřinu zapudil. Zemřela v rakouském Linci roku 1572.\n\nZikmundem II. tak po meči vymřela jagellonská dynastie. Je pohřben ve Wawelské katedrále v Krakově.\n\n"}
{"id": "233174", "url": "https://cs.wikipedia.org/wiki?curid=233174", "title": "Kostel Neposkvrněného početí Panny Marie", "text": "Kostel Neposkvrněného početí Panny Marie\n\nKostelů zasvěcených Neposkvrněnému početí Panny Marie je či bylo více:\n\n\n\nNeposkvrněnému početí Panny Marie je i spoluzasvěcováno:\n\n\n"}
{"id": "233176", "url": "https://cs.wikipedia.org/wiki?curid=233176", "title": "FK Slavoj Trebišov", "text": "FK Slavoj Trebišov\n\nFK Slavoj Trebišov (celým názvem: Futbalový klub Slavoj Trebišov) je slovenský fotbalový klub, který sídlí ve městě Trebišov v Košickém kraji. Od sezóny 2017/18 působí ve 2. fotbalové lize.\n\nZaložen byl v roce 1912 pod názvem Trebišovský ŠK. V novodobé historii postoupil Slavoj do druhé ligy v sezóně 2007/08 po odstoupení klubu ŠK Eldus Močenok. Své domácí zápasy odehrává na městském stadionu Trebišov s kapacitou 3 000 diváků.\n\nPrvním odchovancem Trebišova, který hrál československou nejvyšší soutěž byl Jozef Šalamon.\n\nZdroj: \n\n\n\nZdroj: \n\n\n\nZdroj: \n\n"}
{"id": "233179", "url": "https://cs.wikipedia.org/wiki?curid=233179", "title": "Středočeská pahorkatina", "text": "Středočeská pahorkatina\n\nStředočeská pahorkatina je s rozlohou 6 328 km² nejrozsáhlejší pahorkatinou na území Česka. Jedná se o geomorfologickou oblast. Nachází se na území středních a severní části jižních Čech po obou březích řeky Vltavy. Území se nachází v nadmořské výšce od 250 do 729 metrů a průměrná výšková členitost činí asi 50-150 m.\n\nStředočeská pahorkatina se dělí na čtyři celky a osm podcelků:\n"}
{"id": "233180", "url": "https://cs.wikipedia.org/wiki?curid=233180", "title": "RRRrrrr!!!", "text": "RRRrrrr!!!\n\nRRRrrrr!!! je francouzský komediální film, který v roce 2004 natočil režisér Alain Chabat.\n\nPřed 35 000 lety, žijí dva pravěké kmeny, Špinavovlasatí a Čistovlasatí. Oba žijí v klidu a harmonii, do doby než kmen Čistovlasých objeví šampón na vlasy. Ti se ale nechtějí dělit a tak mezi těmito kmeny nastanou boje.\nJednoho dne se stane to, co se ještě nikdy nestalo. První vražda v historii lidstva. I když je těžké tomu uvěřit, tak musejí Kámen a Kámen (Bloňďák) tuto vraždu vyřešit. Začíná první pátrání, vyslýchání svědků a podezírání.\n"}
{"id": "233184", "url": "https://cs.wikipedia.org/wiki?curid=233184", "title": "ŠK Futura Humenné", "text": "ŠK Futura Humenné\n\nŠK Futura Humenné (celým názvem: Športový klub Futura Humenné) byl slovenský fotbalový klub, který sídlil ve městě Humenné. V sezóně 2014/15 působil ve třetí fotbalové lize, sk. Východ.\n\nSvé domácí zápasy odehrával klub na Humenském stadionu, který je poblíž Chemlonu a má kapacitu 10 000 diváků.\n\nKlub byl založen roku 1903 jako Homonnai AC (\"Homonnai Athlétikai Club\"). Mezi lety 1993 až 2000 hrálo Humenné v Corgoň lize, nejvyšší slovenské fotbalové lize, tehdejší Mars Superlize, ze které sestoupilo v důsledku zúžení ligy na 10 týmů.\n\nPod tehdejším názvem FC Chemlon Humenné vyhrál klub v roce 1996 slovenský fotbalový pohár ve finále proti Spartaku Trnava (2:1). Následně klub zdolal v předkole Poháru vítězů pohárů albánský celek Flamurtari Vlora (po výhrách 2:0, 1:0). V 1. kole se střetl s řeckým klubem AEK Atény ve dvou skvělých zápasech (prohry venku 0:1, doma 1:2), po kterých postupoval favorizovaný AEK. Humenné se v domácím zápase ujalo vedení už v 19. sekundě zápasu gólem legendy klubu Pavola Dini, ale ani kvalitní výkon ve zbytku zápasu nestačil na postup.\n\nHumenský klub se slavnou minulostí zaniká v roce 2015, poté co byl majiteli sloučen s nedalekým Svidníkem.\n\n\nZdroj: \n\n\n\nZdroj: \n\n\n\nZdroj: \n\n1. HFC Humenné „B“ byl rezervní tým HFC Humenné. Největšího úspěchu dosáhl v sezóně 2000/01, kdy se ve 3. lize (3. nejvyšší soutěž) umístil na 14. místě.\n\n\nZdroj: \n\n\n\nZdroj: \n\n"}
{"id": "233188", "url": "https://cs.wikipedia.org/wiki?curid=233188", "title": "Kostel Neposkvrněného početí Panny Marie (Ostrava-Přívoz)", "text": "Kostel Neposkvrněného početí Panny Marie (Ostrava-Přívoz)\n\nŘímskokatolický farní kostel Neposkvrněného početí Panny Marie je významnou novogotickou stavbou v Ostravě. Nachází se na náměstí Svatopluka Čecha v Přívoze a je druhým kostelem zasvěceným Neposkvrněnému početí Panny Marie v Ostravě.\n\nJedná se o 36,43 m dlouhou a 27 m vysokou stavbu. Použit byl historizující sloh novogoticko-románský. Půdorys je tvořen lodí ve tvaru kříže, do níž je vepsána oválně protáhlá rotunda. Rotunda má klenbu s velkým rozpětím podle Monierova systému. Ačkoliv podle původních plánů měla být kopule nad křížovou lodí, z finančních důvodů nebyla stavba realizována.\n\nPo obou stranách průčelí kostela tvořeného pavlánem stojí 67 m vysoké věže v gotickém stylu. Ve věžích jsou zavěšeny celkem tři ocelové zvony z roku 1921 vyrobené Vítkovickými železárnami, které nahradily původní pětici zvonů ze zvonoviny. Ve východní věži je umístěn největší zvon Maria (1350 kg), v západní věži pak prostřední zvon Metoděj (850 kg) a malý zvon Aloisius (475 kg).\n\nPavlán zastřešuje hlavní vchod, nad kterým se nachází velké gotické okno. Rozeta původně zobrazovala obraz Neposkvrněného srdce Panny Marie, během druhé světové války však byla zničena. Za hlavním vchodem se nachází chrámová předsíň oddělená od hlavní lodi kovanou mříží. Pravá část předsíně tvoří kapli Bolestné Panny Marie, ve které je umístěn oltář a Pieta. Nad předsíní se nachází kůr s varhany. Ty mají 28 rejstříků, dva manuály a mechanickou trakturu. Původní barevná okna s obrazy Panny Marie byla během války zničena a již nebyla obnovena.\n\nHlavní oltář z roku 1926 je v pseudogotickém stylu. Přední spodní část je z bílého kararského mramoru, zatímco zadní část je pískovcová. Původní oltář však byl dřevěný. V retabulu je obraz Neposkvrněného početí Panny Marie od malíře Františka Ženíška, který daroval olomoucký arcibiskup Theodor Kohn. V oltáři jsou umístěny ostatky svatého Bartoloměje, Fruktuosa a Longina. V chrámové lodi se nacházejí ještě dva vedlejší oltáře, každý u bočního vchodu. Kazatelna s přístřeškem je dřevěná.\n\nObyvatelé Přívozu chodili do kostela svatého Václava v Moravské Ostravě, toužili však po vlastní farnosti. Tyto touhy navíc umocňovala snaha o povýšení na město. V dubnu 1890 byl ustanoven spolek pro stavbu kostela Panny Marie. Projekt vypracoval známý vídeňský architekt Camillo Sitte, který také vytvořil územní plán pro celý Přívoz. Ten je dodnes vysoce ceněn pro svou architektonickou hodnotu. Kostel měl být původně dostavěn v roce 1898 na památku padesátileté vlády císaře Františka Josefa I., dokončení se však o rok protáhlo. Slavnostní vysvěcení se konalo 15. srpna 1899 na svátek Nanebevzetí Panny Marie. Obřad řídil olomoucký arcibiskup Theodor Kohn a jako zástupce císařské rodiny se ho zúčastnil arcivévoda Evžen.\n\n"}
{"id": "233197", "url": "https://cs.wikipedia.org/wiki?curid=233197", "title": "Výzkum Marsu", "text": "Výzkum Marsu\n\nSovětský svaz v rámci programu Mars odstartoval v oknech 1960, 1962, 1964 celkem 7 sond, z nichž 4 se nedostaly ani na cestu k Marsu a se zbylými bylo na cestě ztraceno spojení. Obdobně dopadly sondy Zond 2 (rok 1964) a Zond 3 (rok 1965). USA vyslaly roku 1964 dvě sondy Mariner (3 a 4), z nichž s jednou bylo ztraceno spojení a druhá odeslala v červenci 1965 22 snímků Marsu.\n\nUSA připravily pro obě okna tohoto období dvě sondy. Marinery 6 a 7 prolétly okolo planety ve vzdálenostech 3430 km, odeslaly 400 snímků a zkoumaly složení atmosféry. Další tři sovětské sondy opět havarovaly, ale roku 1971 se vydaly na cestu sondy Mars 2 a Mars 3, z nichž každá se skládala z orbitální a povrchové sondy. Oba orbitální moduly mapovaly povrch od prosince 1971 do srpna 1972. Povrchová část sondy Mars 2 dopadla tvrdě na Mars, ale Mars 3 přistál měkce a 20 sekund po přistání vysílal. Na obrázku nebylo nic rozeznat, což podpořilo spekulace o kapalném povrchu. Nicméně tyto dvě sondy byly první, které dosáhly povrchu Marsu. Mariner 8 havaroval, ale snímky orbitální sondy Mariner 9 byly základním kamenem pro plánování dalších amerických misí.\n\nPro rok 1973 si Američané dali pauzu. Zato Sověti připravili 4 sondy Mars 4–7 (dvě družice a dvě povrchové sondy). Se sondou Mars 6 se ztratilo spojení při sestupu, Marsy 4 a 7 úplně minuly planetu. Jen Mars 5 odeslal několik snímků, než s ním bylo ztraceno spojení.\n\nUSA vyslaly v roce 1975 dvě sondy programu Viking, obě se skládaly z oběžné a povrchové části. Všechny části lze označit za úspěšné. Celkem odeslaly 55 000 snímků. Orbitální moduly zmapovaly celý povrch s rozlišením 100  m, místy až 30 m. Dlouhodobé záznamy povrchových modulů jsou základem pro marsovskou klimatologii.\nPo dlouhé pauze ve výzkumu se jako první rozhodl pokračovat v průzkumu Marsu Sovětský svaz, který roku 1988 zorganizoval speciální misi pro výzkum měsíce Marsu Phobos. S jednou sondou bylo ztraceno spojení na cestě a s druhou po odeslání jen několika snímků.\n\nUSA pro návrat zvolily komplexní a drahou sondu Mars Observer, která však ztroskotala krátce před dosažením oběžné dráhy. Tato havárie vedla k přehodnocení dalších misí, což vedlo k programu dvou levných sond (jedna družice a jedna povrchová sonda) pro každé startovní okno.\n\nRusko s pomocí některých evropských zemí chtělo již na roku 1994 vyslat sondu k Marsu, ale došlo ke zdržení a start se uskutečnil až v roce 1996. Kvůli závadě na nosné raketě se však zřítila do Tichého oceánu.\n\nNová americká mise byla Mars Global Surveyor, která obsahovala některé experimenty ze ztraceného Mars Observeru. Přestože kvůli špatnému vyklopení slunečních panelů trvalo brzdění s pomocí atmosféry trochu déle, byla sonda funkční až do listopadu 2006 a mapovala povrch s rozlišením 15 metrů a díky postupně vyvinuté technologii mohla s rozlišením 0,5 m rozeznat některé povrchové sondy. (Start sondy: 7. listopadu 1996; na oběžné dráze od 12. září 1997.)\nPovrchová sonda Mars Pathfinder si s sebou nesla i rover Sojouner, který zkoumal složení kamenů v okolí sondy a komunikoval se Zemí přes ní. (Start sondy: 4. prosince 1996; přistání 4. července 1997; přerušení spojení 27. září 1997)\n\nO sondě Nozomi je zmínka v dalším okně.\n\nV rámci plánu dvou misí odstartovala roku 1998 orbitální sonda Mars Climate Orbiter, která měla zkoumat počasí a dění v atmosféře. Druhou sondou byl Mars Polar Lander, který měl přistát v polární oblasti a během přistání uvolnit dva penetrátory (Deep Space 2), které se měly velkou rychlostí zavrtat do povrchu a zkoumat hlubší vrstvy. Jedno řídicí středisko sondy Mars Climate Orbiter počítalo v mílích a druhé v kilometrech, sonda se kvůli tomuto nedorozumění dostala do hustších vrstev atmosféry a shořela. \nNa sondě Mars Polar Lander byla technická závada a sonda se zřítila. \n\nPro rok 2001 se původně počítalo také se dvěma sondami, ale po předchozím neúspěchu byl povrchový modul zakonzervován a bude použit pro misi Fenix v roce 2007. Sonda Mars Oddysey nese další experimenty ztracené na velké sondě Mars Observer, jako studium radiace a chemického složení. Kamera sondy má horší rozlišení než u sondy Mars Global Survoyer, ale zabírá větší území. Sonda funguje jako retranslační stanice pro povrchové sondy. Většina dat z mise MER přichází právě přes ní, další část přes MGS a jen malá část je vysílána přímo na Zem.\n\nSonda Nozomi odstartovala již roku 1998, ale pro poruchu nosiče se nedostala na potřebnou dráhu a spotřebovala mnoho paliva. Aby se ji podařilo u Marsu zabrzdit, bylo rozhodnuto využít méně náročný přílet v roce 2003. Můžeme ji tedy počítat k celkem 5 sondám, které měly v tomto období Mars zkoumat. Ovšem v kritický okamžik zážehu nebylo se sondou navázáno spojení a ta jen bez užitku proletěla kolem.\n\nMise Evropské kosmické agentury Mars Express zahrnovala orbitální modul a povrchovou sondu Beagle 2, která měla pomocí mechanické paže zkoumat půdu ve svém okolí. Se sondou Beagle 2 nebylo po plánovaném přistání navázáno spojení. Orbitální sonda Mars Express potvrdila výskyt vodního ledu v polárních oblastech.\n\nMise zahrnuje dva rovery: Opportunity a Spirit. Spirit přistál 4. ledna 2004 v kráteru Gusev a Opportunity 25. ledna 2004 na pláni Meridiani.\n\nMars Reconnaissance Orbiter (MRO) odstartoval 12. srpna 2005, k Marsu se dostal v březnu 2006, ale vědecká mise začala až v listopadu po navedení na nižší dráhu pomocí pomalého, méně náročného brzdění s pomocí atmosféry (tzv. aerobraking). Hlavním cílem mise je pořizovat snímky s vysokým rozlišením (30 – 60 cm) pro detailní plánování dalších sond a hledat důkazy o dřívější přítomnosti vody na povrchu. MRO se stal čtvrtou aktivní družicí Marsu (vedle sond Mars Express, Mars Odyssey a Mars Global Surveyor) a celkově šestou aktivní sondou (na Marsu jsou ještě dvě vozítka programu Mars Exploration Rover) u této planety. V období od ledna 2009 do prosince 2010 bude sonda využívána jako retranslační družice pro zajišťování spojení s jinými sondami a automatickými laboratořemi na povrchu Marsu.\n\nSonda Phoenix se vydala k Marsu 4. srpna 2007. Zařízení je určeno pro výzkum v severních polárních oblastech planety. Vědci chtějí zjistit, jestli jsou přírodní podmínky na Marsu vhodné pro mikroskopický život. Sonda svého cíle dosáhla, vyslala jen několik fotografií a pak s ní bylo ztraceno spojení. Od listopadu 2008 byla mise prohlášena za ukončenou.\n\nSonda Mars Science Laboratory, známější jako Curiosity, odstartovala k Marsu 26. listopadu 2011 a úspěšně přistála 6. srpna 2012 v Galeově kráteru. Jejími hlavními úkoly je zjistit, zda na Marsu jsou nebo někdy byly podmínky pro vznik života, analyzovat atmosféru Marsu a zkoumat jeho geologii a konečně připravit průzkum planety lidmi. MSL je pětkrát těžší a nese desetkrát více moderních vědeckých přístrojů než předchozí vozítka Spirit nebo Opportunity.\n\nDne 5. listopadu 2013 odstartovala z indického kosmodromu Satiš Davan sonda Mangalján. Cílem mise je průzkum atmosféry Marsu.Pár dní po startu se dostala sonda do problémů, které se koncem listopadu podařilo vyřešit.\n\nSondu Maven k Marsu vyslala NASA v pondělí 17. listopadu 2013. Úkolem je průzkum atmosféry.\n\n"}
{"id": "233201", "url": "https://cs.wikipedia.org/wiki?curid=233201", "title": "I-35W Mississippi River bridge", "text": "I-35W Mississippi River bridge\n\nI-35W Mississippi River bridge (oficiálně označovaný jako Bridge 9340) byl osmiproudový dálniční most v Minneapolis dlouhý 579 metrů, který se během večerní dopravní špičky 1. srpna 2007 v 18:05 místního času zřítil do řeky Mississippi. Při neštěstí zahynulo několik lidí a mnoho bylo zraněno.\n\nMost byl uveden do provozu v roce 1967, sloužil pro dálniční přemostění řeky Mississippi v Minneapolis v americkém státě Minnesota. Byl třetím nejvytíženějším mostem v Minnesotě, denně přes něj přejelo 141 tisíc vozidel. V době pádu na konstrukci mostu probíhaly opravy.\nNásledně byl v krátké době na jeho místě postaven nový most, desetiproudový I-35W Saint Anthony Falls Bridge. Otevřen byl 10. září 2008.\n\n"}
{"id": "233208", "url": "https://cs.wikipedia.org/wiki?curid=233208", "title": "Česaná příze", "text": "Česaná příze\n\nČesaná příze je vyrobena z materiálu, ze kterého byla odstraněna určitá část krátkých vláken. Krátká vlákna, obsažená v každém přírodním staplovém materiálu, odstávají z povrchu, omezují pevnost a způsobují nestejnoměrnosti zejména u jemnějších přízí.\n\nVe 2. dekádě 21. století dosahuje ve světě podíl česaných přízí na celkové výrobě přádelen asi 20 %. Více než polovina z nich sestává ze směsi česané bavlny nebo vlny s umělými vlákny.\n\nPostupy výroby bavlněné (angl.: \"combed yarn\", něm.: \"gekämmtes Garn\"), vlněné (angl.: worsted yarn, něm.: Kammgarn) a lněné česané příze se od sebe poněkud liší, princip česání je však stejný:\n\nMezi dvěma ocelovými čelistmi je držena třáseň určité délky. Čelisti pevně stisknou delší vlákna, zatímco krátká vlákna (a smotky a nečistoty) jen visí mezi nimi a jsou vytahována jehlami česacího válce, ze kterých se pak \"výčesek\" odvádí do sběrné skříně. Pročesaná třáseň se napojí na hotovou část, průchod materiálu se přeruší novým stisknutím čelistí a cyklus se opakuje.\n\nTento velmi zjednodušeně popsaný diskontinuální proces, který je řízen poměrně složitým mechanizmem, byl poprvé uplatněn na stroji francouzského vynálezce J. Heilmanna v roce 1845. Základní princip zůstává i u moderních zařízení, kde cyklus probíhá až 450× za minutu.\n\nBavlna se předkládá česacímu stroji ve formě rouna vytvořeného z cca 20 pramenů, které předtím proběhly několika pasážemi protahovacích strojů (za účelem urovnání vláken do jednoho směru a zestejnoměrnění vlákenné vrstvy). Česací stroje lze přesně seřídit na stupeň vyčesávání, obvykle mezi 15–25 %. Vyčesaná vlákna s průměrnou délkou 15–20 mm se většinou používají k výrobě hrubých (rotorových nebo vigoňových) přízí, ve kterých se mísí s delšími textilními vlákny.\n\nV případě výroby směsové příze se před dalším zpracováním sdružují prameny z česané bavlny s (mykanými) prameny ze syntetických vláken. Zatímco mykané příze se vypřádají cca do jemnosti 17 tex, je u česané příze rentabilní výroba možná i v jemnosti 6–7 tex (technické možnosti jdou i pod tuto míru).\n\nZ česaných přízí z čisté bavlny nebo ve směsi (zejména s PES a modifikovanou viskózou) se vyrábí jemné tkaniny např. na košile, halenky, kapesníky a pletené spodní prádlo.\nPopelínová \"tkanina na snímku\" je ze směsové příze 13 tex (65 % PES a 35 % bavlny česané na 18 %)\n\nVlna se připravuje k česání podobným způsobem jako bavlna.\n\nČesací stroj se seřizuje zpravidla tak, aby průměrná délka výčesku nepřesáhla 20 mm. U jemných, poměrně krátkých vln obnáší výčesek 10–20 %, hrubé, většinou dlouhovlákenné vlny se vyčesávají jen do 5 %.\n\nVlněný \"česanec\" se před dalším zpracováním často barví (nebo potiskuje) a při výrobě směsové příze sdružuje s prameny z chemických vláken. Syntetické materiály se dodávají do přádelny česané příze zpravidla ve formě kabelu, který se řeže nebo trhá na konvertoru na délku odpovídající staplu česance.\n\nPramen z konvertoru se připraví na hřebenových posukovacích strojích a (nejčastěji bez česání) směsuje s vlněným česancem.\n\nSměsový pramen pro velmi jemné a náročné příze prochází ještě jednou česacím strojem, kde se vlákna velmi intenzivně urovnávají a směs se homogenizuje. Výčesek obnáší jen kolem 1,5 %.\n\nČesané příze z čisté vlny a ze směsí (nejčastěji s PES) se vyrábí v jemnostech do 10 tex.\nPoužívají na různé druhy jemných oděvních tkanin a pletenin. Mykané příze se uplatňují zejména u nábytkových a dekoračních tkanin a jako ručně pletací příze.\n\nTkanina \"na snímku vpravo\" obsahuje skanou směsovou přízi 21 tex x 2 z 55 % polyesterových vláken a 45 % česané merinové vlny.\nLněná koudel se zpracovává v česárně téměř stejným postupem jako vlna.\n\nÚčel česání je zde odstranit pocuchaná, špatně rozvolněná a krátká vlákna tak, aby se z \"česance\" nechala vyrábět\" koudelka\" s pokud možno stejnými vlastnostmi jako \"lenka\". Vyčesává se 20–30 % vláken, česané prameny se často druží s prameny z PES a VI, směsové příze se mohou vypřádat až do jemnosti 28 tex. Příze se používají např. pro tkaniny na svrchní ošacení, ubrusy a dekorace.\n\nTaké jutová koudel a ramie se zpracovávají podobně jako česaná vlna. Česaná ramie se může vypřádat až do jemnosti 17 tex.\n\n Označení souvisí s česáním jen natolik, že výrobní zařízení je v podstatě stejné jako v přádelně česané vlny, chybí v něm ale právě česárna.\n\nPramen od válcových mykacích strojů prochází 2–3 pasážemi hřebenových \"posukovacích\" strojů a prstencovým dopřádacím strojům se předkládá u jemnějších přízí přást (zhotovený zpravidla na \"křídlovém\" stroji), hrubé příze se dopřádají přímo z posukovaného pramene.\n\nZpracovávají se hrubší, dlouhovlákenné vlny, většinou ve směsi s umělými vlákny nebo i syntetická vlákna bez příměsi vlny. Příze (nejjemnější cca 40 tex) jsou objemnější a nestejnoměrnější, ovšem podstatně levnější než česané výrobky stejné jemnosti. Uplatňují se zejména v kobercích, nábytkových a dekoračních tkaninách a jako ručně pletací (skané) příze.\n"}
{"id": "233219", "url": "https://cs.wikipedia.org/wiki?curid=233219", "title": "Albert II. Monacký", "text": "Albert II. Monacký\n\nAlbert II. Monacký (celým jménem: Albert Alexandre Louis Pierre Grimaldi; * 14. března 1958, Monaco-Ville, Monako), je kníže monacký od roku 2005. Pochází z dynastie Polignac-Grimaldi.\n\nJde o syna knížete Rainiera III. a jeho manželky kněžny Grace Kellyové. Má starší sestru Caroline, mladší sestru Stéphanie, dvě manželské a dvě nemanželské děti, Jazmin Grace Rotolo (* 1992, s Tamarou Rotolo) a Alexandra Coste (* 2003, s Nicole Coste).\n\nKdyž mu v jeho 24 letech (1982) zemřela matka při autonehodě, stal se předsedou monackého Červeného kříže a místopředsedou Nadace Grace Kellyové.\n\nOd 2. července 2011 se jeho manželkou a tím i monackou kněžnou stala bývalá jihoafrická plavkyně Charlene Wittstocková (* 1978), s kterou byl zasnouben od 23. června 2010. Pár se již účastnil zahajovacího ceremoniálu Zimních olympijských her 2006 v Turíně, poté společně navštívili další olympijské hry a v červnu 2010 svatbu švédské korunní princezny Viktorie. Občanský sňatek se konal 1. července a církevní 2. července 2011. 10. prosince 2014 se páru narodila dvojčata Jacques a Gabriella, která se v tomto pořadí stala následníky knížete Alberta.\n\nMá dva nemanželské potomky. 31. května 2006 po testech DNA oficiálně přijal otcovství dcery Jazminy Grace Grimaldiové narozené 4. května 1992 v kalifornském Palm Springs. Její matkou je Američanka a realitní makléřka Tamara Rotolová (* 1961). 6. července 2005 pak přijal otcovství syna Alexandra Costy, narozeného 24. srpna 2003 v Paříži. Jeho matkou je bývalá tožská letuška Nicole Costová (* 1971). Na nemanželského syna se podle monacké ústavy nevztahuje nárok na primogenituru a nástupnictví.\n\nUž jeho dědeček z matčiny strany John Brendan Kelly byl americký veslař a trojnásobný olympijský vítěz.\n\nOn sám je velmi sportovně aktivní. V letech 1988, 1992, 1994, 1998 a 2002 se zúčastnil zimních olympijských her v jízdě na bobech a v letech 1985 a 1986 se účastnil rallye Paříž-Dakar.\n\nDále je od roku 1985 členem Mezinárodního olympijského výboru, od roku 1983 předsedou \"Monacké federace plavání\", od r. 1984 \"Monackého Yacht klubu\" a \"Monacké atletické federace\", od roku 1994 \"Monackého olympijského výboru\" a od roku 1999 \"Monacké federace moderního pětiboje\".\n\nDne 16. dubna 2006 pokořil jako první úřadující hlava státu severní pól. Tato expedice měla veřejnost upozornit na problém globálního oteplování. Není bez zajímavosti, že o století dříve se jeho prapradědeček Albert I. o stejný čin pokoušel bez úspěchu.\n\nDne 27. června 2006 založil svoji vlastní nadaci: \"Nadaci Alberta II. Monackého\", zaměřenou na ochranu přírody a trvale udržitelný rozvoj. Klimatické změny, biodiverzita a voda jsou tři hlavní obory zájmu této nadace. První konkrétnější projekty by se měly rýsovat na začátku roku 2007.\n\nV lednu 2009 dobyl jižní pól a stal se tak první hlavou státu, která stanula na obou pólech planety.\n\n\n"}
{"id": "233223", "url": "https://cs.wikipedia.org/wiki?curid=233223", "title": "Glarnské Alpy", "text": "Glarnské Alpy\n\nGlarnské Alpy je významné pohoří středního Švýcarska. Rozkládá se na území kantonů Glarus, Graubünden, Sankt Gallen a Uri. Glarnské Alpy se vyznačují vysokými zaledněnými štíty, dlouhými údolími a jsou velmi dobře komunikačně přístupné. Nejvyšším vrcholem je nesnadno dostupný Tödi - 3 614 m. Největším ledovcem pohoří je Hufifirn (\"Hufigletscher\").\n\nGeologicky je tvořeno jak vápencovými útvary s množstvím krasových jevů, tak především krystalickými břidlicemi. Pohoří se řadí do Vnějších krystalických Alp.\n\nGlarnské Alpy jsou od Appenzellských Alp na severu odděleny jezerem Walensee, západní hranici tvoří údolí Glarus, sedlo Klausenpass (1 948 m) a tok řeky Reuss. Jižní vymezení je jasně dáno tokem Předního Rýna od sedla Oberalppass po město Chur. Nejkratší východní hranici pak tvoří Rýn.\n\nCelá oblast Glarnských Alp je rozdělena do celkem 19 horských skupin.\n\nV pohoří Glarnské Alpy se nachází 49 vrcholů vyšších 3000 m :\nPo severním okraji vede významná silnice přes sedlo Klausenpass, které zpřístupňuje především skupiny Clariden a Windgällen. Letovisko Linthal je výchozím bodem do oblasti nejvyššího vrcholu pohoří Tödi. Rovněž kvalitní silnice, vedoucí z Churu přes lázeňská sídla Illanz a Disentis/Müster na sedlo Oberalppass (2 040 m). umožňuje přístup do pohoří od jihu. K oblíbeným místům patří města Flims a Schwyz (v okolí se nacházejí rozsáhlé krasové jeskyně). Města Linthal a Curych spojuje železniční express zvaný Glarner Sprinter.\n\n"}
{"id": "233226", "url": "https://cs.wikipedia.org/wiki?curid=233226", "title": "Osel a stín", "text": "Osel a stín\n\nOsel a stín je 17. divadelní hra Jiřího Voskovce a Jana Wericha z roku 1933 z Osvobozeného divadla. Režie Jindřich Honzl, hudba Jaroslav Ježek, choreografie Joe Jenčík, výprava a kostýmy Bedřich Feuerstein. Premiéra byla v Osvobozeném divadle 13. října 1933.\n\nV představení zazněly písně J.Ježka Popěvek kramářů, Civilizace, Zlatá střední cesta, Minulost přes palubu, Bůh suď! \n\nJedná se o satiru, která kritizuje úřady a byrokracii, ovlivnitelnost lidí, ale hlavně varuje před nejrůznějšími vůdci, kteří jsou schopní lidi zmanipulovat – konkrétně je jmenován Hitler, Mussolini a Dollfuß. Inspirací pro toto dílo se stal příběh řeckého satirika Lúkiana, který se zmiňuje o antickém městě Abdéra, které bylo považováno za Kocourkov. V témže místě se odehrává také děj tohoto dramatu. Voskovec a Werich vyšli ze zpracování Aristofanova. \n\n\nV prologu krátce recituje bůh Dionýsos a též představuje několik postav ze hry, které postupně přicházejí. Nezmiňuje se ovšem o jejich jménech. Proslov doplňují tanečnice svými ladnými pohyby. Hekatomba s Hippodromem pořádají oslavu prvního výročí své svatby. Mezi hosty se objeví Synekdocha, Rekordikles, Paprikides, Kontokorentos, Labanos a další.\n\nAténský zubař Nejezchlebos přijel do Abdéry, aby zde vybral peníze od pacientů, kteří mu byli dlužní. Najal si oslaře Skočdopola, který ho do Abdéry dovezl na svém oslu. Ovšem na místním tržišti se všichni raději schovali, než aby museli platit, a tak Nejezchlebos zjistil, že přijel zbytečně. Rozhodl se tedy počkat, až se někdo objeví a mezitím ulehl do stínu pod osla. V tom se ozval Skočdopolis, že by mu měl za stín zaplatit, neboť osel je jeho a stín tedy také. Celému sporu přihlíželo stále více lidí, až se nakonec oba oponenti ocitli u soudce Paprikida. Tomu se podařilo zjistit, že oba dva se živí bez licence, tedy načerno, osla jim zabavil a poslal je do vězení. Dlužno říci, že když oba živnostníci zpozorovali, jak jim spor přerostl přes hlavu, chtěli jej ukončit, ovšem Paprikides za to požadoval vysoké poplatky, na které ani jeden z nich neměl peníze.\n\nDíky tomu, že jejich spor byl poměrně vyhlášený a hodně sledovaný, inspirovalo to dva muže, toužící po moci: Hippodroma, který byl velmi temperamentní, ale trpěl také komplexem méněcennosti, a Kontokorenta, což byl vypočítavý průmyslník, který obchodoval s otroky. Abdérský lid se rozdělil na dva tábory, které stály proti sobě,tedy Oslaře a Stínaře.\n\nKontokorentos se rozhodl získat politickou moc následujícím způsobem. Podplatil žalářníka, aby tajně propustil zubaře Nejezchleba (představitel druhého tábora – Stínařů) a řekl mu, aby se dostavil na radnici. V tu chvíli by Kontokorentovi lidé měli zapálit radnici, dopadený žhář by tak byl zubař, Hippodromův klient. Tak by začala občanská válka, kterou by Kontokorentos musel vyhrát. Jenže plán nevyšel úplně přesně. Když Nejezchlebos utíkal, osvobodil při té příležitosti i Skočdopola, se kterým se ve vězení usmířil, a oba zamířili do domu Rekordikla, kam se měli podle domluvy dostavit. V tuto chvíli se děj značně zaplétá, což je zdrojem komiky. Do domu totiž vejde Rekordiklova milenka Synekdocha a také Hippodromos se svojí ženou Hekatombou, která je taktéž Rekordiklovou milenkou.\n\nNakonec se zubař s oslařem rozhodli osla zabít, aby tak všechny problémy skončily. Nejezchlebos trpí výčitkami svědomí. S jeho smrtí se ovšem jen velmi těžce smiřovali oba političtí vůdci, totiž Kontokorentos a Hippodromos. Abdérský lid chce viníky potrestat, protože je připravili o jejich modlu. Kontokorentos s Hippodromem se za osla převlékli a dopřáli tak lidem osla, který uměl i mluvit. Lid byl nadšen a osla považoval za svého vůdce.\n\nPak se v příběhu ocitl bůh Dionýsos, který příběh uváděl. Objevuje se zcela nečekaně (antický princip \"deus ex machina\") a ukazuje Abdérským, že osel není skutečný. Způsobí zatmění, v nastalé temnotě rozhořčený dav osla (Kontokorekta s Hippodromem) zabije a sní. Zazní píseň, v níž se zpívá: (…) Že přišel / Spásonosný osel / Už se věří oslovi, / Jen když nás ten osel / Hlučně osloví. Jedná se o narážku na Adolfa Hitlera a jeho uřvané projevy.\n"}
{"id": "233227", "url": "https://cs.wikipedia.org/wiki?curid=233227", "title": "Čtvrtá polská republika", "text": "Čtvrtá polská republika\n\nČtvrtá polská republika (polsky \"IV Rzeczpospolita\" či \"IVRP\") je označení pro koncept morálních a politických změn v Polsku, který v roce 1997 zformuloval polský konzervativní filosof Rafał Matyja, a případně též pojmenování pro Polsko po roce 2005.\n\nKe konceptu či jeho podstatné části se přihlásila řada polských konzervativních stran, zejména pak strana Právo a spravedlnost (PiS), která jej použila ve volbách v roce 2005 jako jedno z hlavních volebních hesel. Poté, co tato strana ve volbách zvítězila, začala používat označení 4. polská republika pro novou podobu polského státu, která má mít za vzor pátou francouzskou republiku. Chtěla ji i za pomoci tohoto pojmenování vymezit proti „postkomunistickému Polsku“ – třetí polské republice (1989-2005), kterému vyčítala přemíru amorálního a bezbřehého liberalismu, korupci, nevyrovnání se s komunistickou minulostí a rezignaci na výchovu mládeže a národní hodnoty.\n\nV současné době je pojem používán napříč polským politickým spektrem. Zatímco ovšem pro konzervativce a tradiční křesťany představuje většinou ideální či ideálu blízky koncept polského státu a společnosti, levicově a liberálně orientovaní lidé se ke konceptu staví v zásadě negativně, přičemž mu vytýkají jeho spjatost s katolicismem, přílišný nacionalismus a tradicionalismus.\n\nZatímco o existenci konceptu není sporu, otázkou zůstává reálná existence IV. polské republiky. Podle některých členů PiS a dalších konzervativců vznikla již v roce 2005 a současné období změn už je její součástí, podle řady dalších jde o koncept, který teprve musí být realizován a zatím se to ne zcela daří. Kritické názory naopak, zejména s poukazem na absenci ústavní změn, tvrdí, že ke vzniku IV. polské republiky vůbec nedošlo.\n\n"}
{"id": "233228", "url": "https://cs.wikipedia.org/wiki?curid=233228", "title": "Austin-Healey Sprite", "text": "Austin-Healey Sprite\n\nAustin-Healey Sprite je roadster vyráběný britskou automobilkou Austin-Healey.\n\nModel Sprite byl představen v roce 1958 společností British Motor Corporation a do roku 1971 byl vyráběn ve čtyřech modelových sériích. V tomto období vzniklo celkem 129 347 kusů. Autorem designu vozu byl Donald Mitchell Healey. Mnoho součástí bylo převzato z dalších modelů.\n\nAustin-Healey Sprite se zřejmě nejvíce proslavil tvary karoserie. Mezi jeho konkurenty patřily vozy Triumph nebo Honda S800.\n\nMalý sportovní automobil, mladší bratr slavného modelu \"3000Z\" se díky široce rozevřené mřížce chladiče a vystouplým světlometům získal přezdívku „Žabí oko“. Světlomety byly kompromisem, protože Donald Healey chtěl plnohodnotná vysunovací světla. Toto řešení se ale zdálo příliš nákladné a tak vznikl jedinečný design, který si získal mnoho obdivovatelů po celém světě. Mechanické části převzal z vozů koncernu BMC, hlavně vozů Morris Minor a Austin A35. Pod kapotou, která se při otvírání odklopila celá i se světlomety ukrývala řadový čtyřválec s výkonem 43 koní. Úctu\nzasluhovala i maximální rychlost 135 km/h a spotřeba 6,5 l/100 km. Na základě původního modelu vzniklo mnoho variant. Poslední z počátku sedmdesátých let měla vyšší úroveň luxusu a výkonu. Vznikl i model anglické automobilky MG pod názvem \"Midget\". Tato pozdější provedení nikdy nepřekonala původní kultovní vůz.\n\n"}
{"id": "233231", "url": "https://cs.wikipedia.org/wiki?curid=233231", "title": "MFK Zemplín Michalovce", "text": "MFK Zemplín Michalovce\n\nMFK Zemplín Michalovce (celým názvem: Mestský futbalový klub Zemplín Michalovce) je slovenský fotbalový klub, který sídlí ve městě Michalovce v Košickém kraji. Od sezóny 2015/16 působí v nejvyšší slovenské fotbalové lize. Založen byl v roce 1912. Hřištěm klubu je stadion Štadión MFK Zemplín, který po rozsáhlé rekonstrukci v roce 2009 snížil svou kapacitu ze 7 000 na 4 440 diváků.\n\nMFK Zemplín Michalovce je jedním z nejúspěšnějších a největších klubů v zemplínském regionu. Klub s bohatou historií a množstvím kvalitních odchovanců, jako jsou Igor Žofčák (AC Sparta Praha), Marián Kelemen (mimo jiné Tenerife, Aris Soluň), Rastislav Tomovčík (mimo jiné Spartak Trnava, ŠK Slovan Bratislava a též Humenné v časech největší slávy tohoto klubu), Andrej Daňko, Jozef Štafura (oba VSS Košice), Pavol Ondo (Lokomotíva Košice) a mnoho jiných, kteří se prosadili doma nebo v zahraničí.\n\nV červnu 2010 vedení klubu dokázalo získat do svých služeb renomovaného českého trenéra Vlastimila Petrželu, se kterým podepsalo smlouvu na jeden rok plus jeden rok opce.\n\nV lednu 2014 se stal trenérem Ondrej Duda.\nV sezóně 2014/15 klub vyhrál slovenskou druhou ligu (pod vedením trenéra Františka Šturmy) a poprvé v historii postoupil do 1. slovenské ligy. První zápas ve slovenské nejvyšší soutěži 18. 7. 2015 prohrál 0:1 s FK AS Trenčín.\n\nZdroj: \n\n\n\nZdroj: \n\n\n\nZdroj: \n\nMFK Zemplín Michalovce „B“ byl rezervní tým michalovského Zemplína. Do sezóny 2014/15 působil ve 3. lize - sk. Východ (3. nejvyšší soutěž). Největšího úspěchu dosáhl v sezóně 2014/15, kdy se ve 3. lize (3. nejvyšší soutěž) umístil na 16. místě. Rezervní tým zanikl v roce 2015 po sestupu ze třetí ligy.\n\n\nZdroj: \n\n\n\nZdroj: \n\n"}
