{"id": "301603", "url": "https://cs.wikipedia.org/wiki?curid=301603", "title": "Panství", "text": "Panství\n\nPanství ( \"Herrschaft\", \"dominium\") je historický termín, který označuje soubor soukromého (zejm. rodinného/rodového) majetku (reprezentačních či hospodářských staveb, měst, vesnic, polností, lesů, vodohospodářských staveb apod., včetně jeho poddaných a služebnictva) spadajícího pod patrimoniální správu jednoho feudálního vlastníka (pána) šlechtického původu (rodu). Zároveň se jednalo o správní jednotky. Pro panství se někdy užívá i označení \"baronie\".\n\nRakouské císařství bylo feudální absolutistickou monarchií, v níž moc do roku 1848 patřila aristokracii, šlechtě. Šlechtici na svých panstvích měli všechny pravomoci, postupně však o některé přicházeli ve prospěch Habsburků a jejich centralizujícího se císařství. Habsburkové postupně státní správu reformovali, zavedli v Čechách kraje (řízené šlechtici, hejtmany), došlo k pozvolným změnám v soudnictví, berní správě. Panství však zůstávala. V roce 1848 bylo v Čechách 1421 samosprávných panství, statků a míst.\n\nPo zrušení nevolnictví a v důsledku revolučních událostí roku 1848 došlo v Rakouském císařství k radikálním změnám státní správy. Byla zrušena panství šlechty a během roku 1850 ustanoveny nové kraje, politické a soudní okresy.\n"}
{"id": "301604", "url": "https://cs.wikipedia.org/wiki?curid=301604", "title": "Kučera", "text": "Kučera\n\nČeské příjmení Kučera či Kučerová mělo v roce 2011 v Česku 31 253 osob, nejvíce v Praze (3 415).\n\nZnámí nositelé tohoto příjmení:\n\n\n\n\n\n"}
{"id": "301605", "url": "https://cs.wikipedia.org/wiki?curid=301605", "title": "Marakuja", "text": "Marakuja\n\nMučenka jedlá čili marakuja (\"Passiflora edulis\") je popínavý teplomilný druh mučenky, která se jako ovoce pěstuje v severozápadní části Jižní Ameriky, v Indii, na Novém Zélandu, v Karibiku, Brazílii, v jižní Floridě, na Havaji, v Austrálii, ve východní Africe, v Izraeli a v Jihoafrické republice. Plod je kulatá až oválná bobule, ve zralém stavu podle odrůdy žlutá či tmavě fialová. Vnitřek plodu je šťavnatý a obsahuje mnoho semínek. Marakuja se pěstuje k výrobě džusu, často bývá míchána s džusy z jiných druhů ovoce pro zdůraznění chutě, ale může se také jíst čerstvá.\n\nExistují dva navenek barevně rozdílné druhy tohoto ovoce. Jasně žlutá odrůda marakuje (také známá jako zlatá marakuja) může narůst až do velikosti grapefruitu. Na povrchu je toto ovoce hladké až lesklé a má jemnou slupku. V Austrálii se tato odrůda používá jako oddenek pro pěstování fialové odrůdy marakuje. Tmavě fialová odrůda se vyskytuje například v Keni, je menší než citron a její slupka je suchá a svraštěná.\n\nFialová odrůda je mírně jedovatá díky stopám kyanogenního glykosidu ve slupce. Tato tvrdá a tuhá slupka je ovšem jen stěží jedlá, a pokud se uvaří (například při výrobě džemu), molekuly kyanidu se tepelnou úpravou zničí.\n\nListy a kořeny rostliny se používají k lékařským účelům. V Nikaragui se z něj dělá sladký džus tak, že se ovoce přepůlí a uvaří ve vodě\n\nV Austrálii je marakuja k dostání jak čerstvá, tak konzervovaná. Kromě toho, že se toto ovoce přidává do ovocných salátů, se také používá k přípravě dezertů – například jako poleva na dorty, vanilkové řezy apod. Dále se také používá k ochucení nealkoholických nápojů (Passiona) a k výrobě čerstvých osvěžujících ovocných nápojů.\n\nV Portoriku se všeobecně věří, že snižuje krevní tlak.\n\nV Brazílii je pěna z marakuje běžným zákuskem a jejími semínky se obvykle zdobí určité druhy dortů. Velmi běžný je také marakujový džus.\n\nV Indonésii se marakuja jí čerstvá. Je ovšem také běžné ji přepasírovat kvůli džusu a uvařit s cukrem, aby se vytvořil hustý sirup. Dále se smíchá s vodou a ledem a může se podávat.\n\nV Izraeli je marakuja velmi oblíbená v ledové tříšti.\n\nNa Havaji se marakuja jí také čerstvá. Oblíbené jsou také ledová tříšť, zmrzlina či mnoho jiných dezertů s příchutí lilikoi (neboli marakuje). Marakuja ale běžně k dostání v obchodech není, proto ji lidé pěstují na zahrádkách nebo používají plody volně rostoucích rostlin.\n\nMarakuja samotná nebo jako příchuť různých sirupů je nezbytná k přípravě některých koktejlů, například koktejlu jménem hurikán (rum, limetková šťáva a marakujový sirup).\n"}
{"id": "301607", "url": "https://cs.wikipedia.org/wiki?curid=301607", "title": "Osten", "text": "Osten\n\nOsten \nmůže znamenat: \n\n1) podlouhlá struktura s velmi špičatým koncem, která se objevuje u mnoha živočišných i rostlinných druhů, ale často je tímto termínem označováno také mnoho objektů vyrobených lidmi. \n\n\n2) v přeneseném slova smyslu, v řeči nebo v textu může být: výčitka nebo kriticky zahrocené vyjádření.\n\n3) příjmení:\n"}
{"id": "301609", "url": "https://cs.wikipedia.org/wiki?curid=301609", "title": "Podnebí Jižní Ameriky", "text": "Podnebí Jižní Ameriky\n\nPodnebí Jižní Ameriky se dělí na tři podnebné pásy. Velká část území se nachází v tropickém podnebném pásu. Jižní cíp leží v mírném podnebném pásu a severní část v subtropickém podnebném pásu. Území stále vlhkých tropů kolem rovníku je pokryto tropickými deštnými lesy. Řeky tam jsou velmi vodné. Ve střídavě vlhkých tropech převládají savany. Řeky mají kolísavé průtoky, což je důsledkem střídáním období dešťů a sucha. Velký rozdíl je mezi vlhkým pobřežím Atlantského a suchým pobřežím Tichého oceánu.\n\nPrůměrné teploty v Amazonské nížině se pohybují mezi 25 a 27 °C.\nNaopak ekvádorské Quito (2850 m n. m.) má celoročně jen 13 °C. Na náhorní plošině Altiplano ve středních Andách, kde nejvyšší letní teploty nepřesahují 10 °C, hodnota teplot klesá nebo stoupá s nadmořskou výškou. Srážky v tropech okolo rovníku jsou téměř pravidelné, dopoledne výpar, odpoledne déšť. Dosahují hodnot 2 000 až 9 000 mm ročně. Nejvyšší úhrny srážek mají návětrné svahy hor díky jihovýchodním a severovýchodním pasátům, které přinášejí vláhu od Atlantiku.\n\nNa pobřeží Tichého oceánu se rozprostírají pouště. Jedním z důvodů jejich vzniku je horská hradba And, která zabraňuje vlhkým pasátům v proudění na západ. Dalším důvodem je Humboldtův proud (Peruánský proud), který omývá jihoamerické břehy až po Guayaquilský záliv. Tento úzký (80–150 námořních mil) a chladný proud zasahující do hloubek 40–80 m výrazně ochlazuje pobřeží. Teploty vody při pobřeží severního Chile dosahují 5–6 °C. Okolí Peruánského proudu patří k nejsušším místům na světě. Většina pobřeží má pod 50 mm srážek za rok, např. ve městě Arica v severním Chile spadne jen 0,4 mm srážek za rok. Řídká vegetace čerpá vláhu z mlhy, která vzniká nad studeným povrchem proudu vlivem teplotní inverze. Účinkem Coriolisovy síly dochází k odchylování proudu od pobřeží. Na tato místa vystupují od pobřeží, kde původně byl Peruánský proud, hlubinné výstupné proudy, které ještě více zchlazují povrchové proudy Peruánského proudu. Stejně tak jsou stáčeny pasáty, které vanou podél pobřeží od jihu a jihovýchodu. Vítr, který by mohl poušť obohatit vláhou, se díky tomu nedostane na pobřeží.\n\nV této oblasti kolísají teploty více než v tropech. Srážky přinášejí pasáty z Atlantiku. Podnebí je tu stále vlhké s horkým létem a teplou zimou. Ve vnitrozemí je v zimě chladněji a sucho. V podhůří And se nacházejí rozlehlé travnaté plochy, které v době letních přívalových dešťů bývají z poloviny zaplaveny.\n\nMírná zóna se nachází na samém jihu Jižní Ameriky. Teploty tam jsou nižší s velkými výkyvy během roku. Západní větry přinášejí do mírné zóny, hlavně do západní Patagonie velké srážky (500 mm ročně), kde podmiňují růst listnatých lesů. Východní Patagonie leží ve srážkovém stínu And. Převládají tu křovinaté stepi, které na jihu přecházejí v chladné polopouště.\n\n\n\n"}
{"id": "301611", "url": "https://cs.wikipedia.org/wiki?curid=301611", "title": "Osten (botanika)", "text": "Osten (botanika)\n\nOsten (acuelus) je u rostlin špičatá vychlípenina pokožkových buněk, strukturně podobná chlupům – trichomům. Ostny se vyskytují např. u maliníku, ostružiníku, růže či u srstky (angreštu). Tyto struktury slouží k obraně, případně pomáhají při popínání.\n\nNesprávně bývají označovány jako trny, které jsou ale odlišného původu. U ostnů je totiž pichlavá část utvořena z povrchových či podpovrchových buněk pokožky. Od trnů se odlišuje osten také tím, že lze od stonku snadno oddělit (mnemotechnická pomůcka: oddělitelné ostny).\n\n"}
{"id": "301615", "url": "https://cs.wikipedia.org/wiki?curid=301615", "title": "Martinez", "text": "Martinez\n\nMartinez nebo Martínez je španělské příjmení:\n\n\n"}
{"id": "301616", "url": "https://cs.wikipedia.org/wiki?curid=301616", "title": "Angažmá", "text": "Angažmá\n\nAngažmá je označení umělecké pracovní smlouvy, kterou je příslušný umělec smluvně vázán k uměleckému souboru nějakého divadla, cirkusu, varieté, televizní či filmové společnosti apod. Nejčastěji je užíváno u herců a hereček zpravidla ve vztahu k nějakému divadlu, respektive k hereckému souboru daného divadla. Angažmá označuje zaměstnání i v jiných oborech lidské činnosti, například v profesionálním sportu.\n"}
{"id": "301618", "url": "https://cs.wikipedia.org/wiki?curid=301618", "title": "John Hejduk", "text": "John Hejduk\n\nJohn Hejduk (19. července 1929, New York, Spojené státy americké – 3. července 2000, tamtéž) byl americký pedagog a architekt s českými kořeny. Věnoval Václavu Havlovi a československému lidu plastiky připomínající smrt Jana Palacha – \"Dům sebevraha a Dům matky sebevraha\".\n\n\n\n\n\n"}
{"id": "301619", "url": "https://cs.wikipedia.org/wiki?curid=301619", "title": "Michael Bourdeaux", "text": "Michael Bourdeaux\n\nMichael Bourdeaux (* 1934) je britský duchovní, kanovník, historik, novinář a bojovník za náboženská práva, specializující se na náboženský život v Rusku a pronásledování křesťanů v Sovětském svazu a zemích bývalého východního bloku. Byl zakladatelem a prezidentem \"Keston Institute\", badatelské instituce, která měla totéž zaměření. V roce 1984 obdržel Templetonovu cenu. V roce 2005 jej litevský prezident Adamkus vyznamenal Řádem Vitolda Velikého.\n\n\n\n"}
{"id": "301622", "url": "https://cs.wikipedia.org/wiki?curid=301622", "title": "Terry Hart", "text": "Terry Hart\n\nTerry Jonathan Hart (* 27. října 1946 v Pittsburghu, Pensylvánie, USA) je bývalý americký pilot a astronaut z letu v raketoplánu Challenger. \n\nPo základní a střední škole absolvoval Massachusettský technologický institut (MIT) v Massachusetts, obor mechanika, působil také na Lehigh University a Rutgers University. Pak se stal letcem v americkém vojenském letectvu a zároveň byl členem technického personálu v Bellově telefonní laboratoři ve Whippany v New Jersey. Oženil se a má jedno dítě. Do výcvikového střediska NASA přišel 16. ledna 1978..\n\nV roce 1984 se ve svých 38 letech zúčastnil se mise raketoplánu a stal se 140. člověkem ve vesmíru. Byla to šestidenní mise STS-41-C s raketoplánem Challenger. Velitelem byl Robert Crippen, pilotem Francis Scobee a tři letoví specialisté George Nelson, Terry Hart a James van Hoften. Z nákladového prostoru raketoplánu vypustili družici LDEF (Long Duration Exposure Facility), pak pomocí manipulátoru RMS (Remote Manipulator System) zachytili poškozenou družici pro výzkum Slunce Solar Maximum Mission (SMM), v nákladovém prostoru raketoplánu ji opravili a funkční vypustili na oběžnou dráhu. \n\n\nZ NASA odešel na vlastní žádost v roce 1984, tedy ve stejném roce, kdy byl ve vesmíru, ač měl nabídku letět s Challengerem znovu. V roce 1993 byl zaměstnán ve vedení firmy AT&T, Bedminster, New York. \n\n"}
{"id": "301623", "url": "https://cs.wikipedia.org/wiki?curid=301623", "title": "Marie Josefa Saská (1867)", "text": "Marie Josefa Saská (1867)\n\nMarie Josefa (; 31. května 1867 – 28. května 1944) byla saská princezna, rakouská arcivévodkyně a matka posledního rakouského císaře Karla I.\n\nMarie Josefa se narodila v Drážďanech jako dcera pozdějšího saského krále Jiřího I. (1832–1904) a jeho manželky Marie Anny Portugalské (1843–1884), dcery portugalské královny Marie II.\n\n2. října 1886 se provdala za arcivévodu Otu Rakouského, synovce rakouského císaře Františka Josefa I. Toto manželství bylo krajně nešťastné, neboť světáckému a požitkářskému Otovi se jeho velice zbožná manželka nijak nezamlouvala – posměšně ji nazýval „jeptiškou“ a ponižoval ji, mimo jiné i svými skandály a milostnými aférami. Nicméně z tohoto svazku vzešli dva synové – pozdější poslední rakouský císař Karel I. (1887–1922) a jeho mladší bratr Maxmilián (1895–1952). O výchovu obou synů se starala především Marie Josefa, neboť arcivévoda Ota se u své rodiny příliš nezdržoval a roku 1906 zemřel v náruči své milenky na syfilis.\n\nZa první světové války zřídila ve svém vídeňském paláci Augarten lazaret, kde pomáhala ošetřovat raněné vojáky. V roce 1919 opustila spolu se svým synem Karlem I. a jeho rodinou Rakousko.\n\nZemřela na zámku Wildenwart v Bavorsku. Je pohřbena v kapucínské kryptě ve Vídni, po boku svého manžela.\n\nZ manželství s Otou Františkem Josefem vzešli dva potomci:\n\n"}
{"id": "301625", "url": "https://cs.wikipedia.org/wiki?curid=301625", "title": "Hallein", "text": "Hallein\n\nHallein je okresní město ve spolkové zemi Salcbursko v Rakousku. Leží na řece Salzach, v nadmořské výšce 447 m, 20 km jižně od Salcburku. Žije zde obyvatel. Je druhým největším městem Salcburska.\n\nNázev města je odvozen od keltského \"hal\" (sůl; podobně řecké \"hals\"), neboť těžba soli se zde provozovala nejméně dvě tisíciletí. Slaných pramenů užívali už pravěcí lovci, od 6. století př. n. l. zde sůl těžili Keltové, a to už i v podzemních štolách. Množství bohatých keltských hrobů v okolí Halleinu svědčí o významu obchodu se solí. Po dobytí oblasti Římany roku 17 n. l. se těžba soli přerušila a obnovili ji až ve středověku salzburští arcibiskupové.\n\nOd 16. století byla těžba soli na blízkém Dürrnbergu hlavním zdrojem salzburského bohatství. Vyluhovala se vodou, solanka se dopravovala potrubím do Halleinu a ve zdejším solivaru se odpařováním získávala sůl, jež se pak po řece dopravovala do Salzburgu. Těžba definitivně skončila roku 1989 a šachty a chodby v Bad Dürrnbergu slouží dnes jako turistická atrakce.\n\nHistorické centrum města je památkovou rezervací s řadou renesančních a barokních domů. Vedle několika průmyslových podniků je Hallein především město škol se středními i odbornými školami různých oborů. Ve městě se konají představení v rámci salzburských festivalů a je zde několik zajímavých muzeí:\n\n\n\n"}
{"id": "301627", "url": "https://cs.wikipedia.org/wiki?curid=301627", "title": "Robota", "text": "Robota\n\nRobota je ve feudálním systému osobní služba sedláků a rolníků pro jejich pány. Robotník je pak výraz pro poddaného robotujícího pro svého pána, někdy též vyššího správního či soudního úředníka, drába apod. Robota byla služba sedláků či rolníků pro majitele panství. Ta zahrnovala velmi širokou paletu rozličných činností pro přesně daný počet dní v roce. Obvykle poskytovali sedláci ruční robotu či robotu s potahem. Ruční práce spočívaly například v tom, že sedláci museli na polích svých pánů plít plevel. Při práci s potahem zase robotníci museli orat pole. Výraz robota s potahem se vztahuje na zapřažení vola nebo jiného zvířete před pluhem.\n\nBez ohledu na životní potřeby sedláků byla robota též často vyžadována při setí nebo žních a tím představovaly veliký problém pro poddané rolníky, kteří již právě v té době potřebovali zastat mnoho práce na svých vlastních polích. Po vzniku peněžního hospodářství museli sedláci místo roboty postupně platit penězi. Po třicetileté válce silně narostl objem roboty a ta zatěžovala sedláky stále více, takže systém panství fungoval stále méně. Po zrušení nevolnictví v 18. a 19. století byl systém pozvolna odstraněn.\n\nV Rakousku a některých oblastech Německa se lze setkat s výrazem \"Robath\" (nebo též \"Robot\", pocházejícím z českého nebo slovanského výrazu \"robota\", viz také slovo \"robotnik\" polsky, \"robotník\" slovensky, \"rabota\" rusky).\n\n"}
{"id": "301628", "url": "https://cs.wikipedia.org/wiki?curid=301628", "title": "Remedios Varová", "text": "Remedios Varová\n\nRemedios Varová (16. prosince 1908, Anglés, Katalánsko, Španělsko – 8. října 1963, Ciudad de México, Mexiko) byla španělsko-mexická surrealistická malířka. Přišla do Paříže jako uprchlík ze španělské občanské války. V Barceloně se setkala s Benjaminem Péretem, jehož manželkou byla v letech 1939 – 1947. (Už předtím byla v letech 1930-32 vdaná za malíře a anarchistu Gerarda Lizzarragu.) Během nacistické okupace Paříže byla nucena odejít do exilu a na konci roku 1941 se přestěhovala do Ciudad de México; ačkoliv Mexiko původně pokládala jen za přechodné útočiště, nakonec zůstala v Latinské Americe po celý zbytek života. Potrat, který v mládí podstoupila kvůli tíživým životním podmínkám, zapříčinil, že nemohla mít děti.\n\nV Mexiku se setkala s tamními umělci, jakými byli například Frida Kahlo nebo Diego Rivera, ačkoliv nejtěsnější vztahy ji poutaly k dalším exulantům, především k Leonoře Carringtonové, se kterou přechodně žila v mileneckém vztahu. Svůj poslední vztah navázala s Walterem Gruenem, Rakušanem, který věřil jejímu talentu a podporoval ji, aby se mohla plně soustředit na malování. Zemřela na infarkt na vrcholu své umělecké dráhy.\n\nPo roce 1949 Remedios Varová vytvořila svá zralá díla ve vlastním alegorickém, nezaměnitelném stylu, ovlivněna umělci jako byli Francisco Goya, El Greco, Pablo Picasso, Georges Braque, Hieronymus Bosch nebo Giorgio de Chirico. V Mexiku se rovněž seznámila s tradicemi předkolumbovských kultur. Z filosofického hlediska ji ovlivnili C. G. Jung, G. I. Gurdžijev, P. D. Uspenskij, Helena Blavatská, Mistr Eckhart a súfíové; fascinovaly ji legendy o Svatém Grálu, stejně jako posvátná geometrie, alchymie a I-ťing. V každém z těchto filosofických systémů viděla cestu jak ke sebevzdělání, tak k přetvoření vědomí.\n\nJejí tvorba na výstavách v Mexiku i USA stále přitahuje velkou pozornost.\n\n\n\n\n\n"}
{"id": "301629", "url": "https://cs.wikipedia.org/wiki?curid=301629", "title": "Rampa", "text": "Rampa\n\nSlovo rampa může znamenat:\n\n"}
{"id": "301634", "url": "https://cs.wikipedia.org/wiki?curid=301634", "title": "Alister Hardy", "text": "Alister Hardy\n\nSir Alister Clavering Hardy (10. února 1896, Nottingham – 22. května 1985, Oxford) byl mořský biolog, jeden z nejvýznamnějších specialistů na zooplankton a mořské ekosystémy první poloviny 20. století. \n\nZúčastnil se výzkumné cesty RRS \"Discovery\", na níž se zabýval sledováním zooplanktonu a jeho predátorů (obzvláště velryb) v Jižním oceánu. Byl profesor zoologie na \"Hullu\" (1928–1942), profesorem historie přírodních věd \"na Aberdeenu\" (1942–1946) a nakonec profesor zoologie na Oxfordu (1946–1961). \n\nV roce 1960 zveřejnil tzv. teorii vodní opice (vypracovaná měla být již v roce 1930, ale nechtěl ji publikovat, protože neočekával, že by ji evoluční biologové příznivě přijali), podle které vedl vývoj člověka přes „mořskou fázi“ (čili že v určitém fázi vývoje člověka byli jeho předci vodní živočichové), adaptace na vodní prostředí by pak podle něj vysvětlila některé zvláštní znaky člověka oproti ostatním primátům, jako je ztráta většiny ochlupení, potápěcí reflex a další zvláštnosti. Teorie se nedočkala příznivého přijetí a většina paleoantropologů ji odmítla.\n\nV roce 1969 založil \"Religious Experience Research Centre\" pro výzkum náboženských zkušeností. V roce 1985 obdržel Templetonovu cenu.\n\nJeho výzkum v oblasti náboženských zkušeností shrnuje kniha \"Something There: The Biology of the Human Spirit\", vydaná Davidem Hayem v roce 2006 v Londýně.\n\n\n"}
{"id": "301635", "url": "https://cs.wikipedia.org/wiki?curid=301635", "title": "Béla III. Uherský", "text": "Béla III. Uherský\n\nBéla III. Uherský (1148- 23./24. dubna 1196) byl uherský a chorvatský král z rodu Arpádovců. Zasloužil se o svatořečení Ladislava I., stojí za dnešní podobou Svatoštěpánské koruny a za časů jeho vlády se začalo užívat dvojitého kříže, jejž dodnes zůstal v maďarském státním znaku.\nNarodil se jako druhorozený syn uherského krále Gejzy II. a Eufroziny, dcery Mstislava I. Kyjevského. Oficiálním následníkem trůnu byl nejprve starší Štěpán a Béla měl být zprostředkovatelem dobrých vztahů s Byzantskou říší. V Konstantinopoli byl zasnouben s císařovou dcerou Marií a přijal jméno Alexios. Roku 1165 byl jmenován oficiálním nástupcem byzantského trůnu. Císaři Manuelovi se roku 1169 vytoužený syn narodil. Béla o titul přišel a zasnoubení bylo anulováno. Na místo Marie dostal za manželku Anežku ze Châtillonu, nevlastní sestru byzantské císařovny.\n\n4. března 1172 zemřel bratr Štěpán. Byl pravděpodobně otráven a Béla dostal nabídku uherské koruny. Díky vazbám k Byzantské říši nezískal příliš velkou podporu. Většina šlechty, včetně Bélovy matky, by raději na trůně viděla Bélova bratra Gejzu. Béla nechal matku i bratra uvěznit. Bratra propustil roku 1189, když římskoněmecký císař Fridrich I. vstoupil do Uher. Propuštěný Gejza se připojil ke křížovému tažení pod císařovým velením.\nRoku 1181 Béla nařídil, aby všechny náležitosti, kterými se zaobíral, byly doručovány písemně. Tím položil základy uherské byrokracie.\n\nBěhem Bélova panování nabyly na intenzitě výboje Maďarů do ruské Haliče. Roku 1188 Béla Halič zcela obsadil, zahnal knížete Vladimíra Jaroslaviče a jmenoval svého syna Ondřeje králem dobytého území. Krátce nato Vladimír dosáhl s polskou a německou podporou svého knížctví zpět. Vícekrát Béla zasahoval s bavorskou podporou i proti českému knížeti Václavovi II.\n\nZemřel na jaře roku 1196 a byl pohřben v katedrále v Stoličném Bělehradě, která byla zničena Turky. V polovině 19. století byly při archeologickém průzkumu zbytků katedrály nalezeny královy ostatky a společně s ostatky královny Anežky byly přeneseny do Matyášova kostela v Budapešti.\n\nSe svou první manželkou Anežkou ze Châtillonu měl Béla tyto děti:\n\nPo smrti Anežky se Béla oženil s Markétou Francouzskou, manželství zůstalo bez potomků.\n\n\n"}
{"id": "301639", "url": "https://cs.wikipedia.org/wiki?curid=301639", "title": "Plojhar", "text": "Plojhar\n\nPlojhar je příjmení, které neslo vícero osobností. Mimo jiné:\n\n\n\n"}
{"id": "301648", "url": "https://cs.wikipedia.org/wiki?curid=301648", "title": "Warhammer 40,000", "text": "Warhammer 40,000\n\nWarhammer 40,000 (neoficiálně též známý jako Warhammer 40K, WH40K nebo W40K) je stolní válečná hra miniatur vyráběná společností Games Workshop, zasazená do fiktivního sci-fi vesmíru. \"Warhammer 40K\" byl vytvořen Rickem Priestleyem v roce 1987 jako futuristický souputník Warhammer Fantasy Battle (dále jen \"WFB\"), se kterým sdílí mnoho herních principů. V nepravidelných intervalech se čas od času objeví nová edice \"Warhammeru 40K\", která má za cíl upravit stávající pravidla, nebo usnadnit či zpřesnit nová. Hra je v současné době v osmé edici.\n\nHráči si mohou individuálně sestavit a nabarvit miniaturní figurky, které představují futuristické vojáky, monstra, válečná vozidla apod. Tyto figurky jsou seskupovány do komand a armád, které jsou poté postaveny proti ostatním hráčům. Každá jednotka stojí určitý počet bodů, které určují hodnotu figurky. Hráči bojují tak, aby měli přibližně stejný počet jednotek, tudíž každý hráč má k dispozici zhruba stejné množství jednotek, které umístí na bitevní stůl s terénem, který je ručně vyrobený nebo koupený. Hráči si pak zvolí scénář, od jednoduchých až po větší střetnutí nebo dokonce bitvy zahrnující mnoho variabilních cílů. Modely jsou fyzicky přesunovány po stole, přičemž vzdálenosti mezi modely hrají ve výsledku boje důležitou roli. Hra je tahová, dílčí výsledky určí tabulky a hody kostkami. Boj může trvat půl hodiny, ale i několik dní a bitvy mohou být propojeny v kampaň. Některé herny a hobby prodejny pořádají celé turnaje, oficiální turnaje se konají pravidelně.\n\nSvět \"W40K\" zahrnuje obrovský fiktivní vesmír. Obsahuje mnoho ras a různých frakcí včetně Impéria lidí (38 tisíc let v budoucnosti), Orků a Eldarů, které má společné s \"WFB\". Chování jednotlivých ras v boji určují pravidly hry, směrnice a doplňkové armádní „kodexy“, které vycházejí samostatně nebo spolu s dalšími články v časopisech společnosti Games Workshop White Dwarf a Imperial Armour. Miniatury jsou vyráběny firmami Citadel Miniatures a Forge World.\n\nLicence \"W40K\" se využívá rovněž pro související stolní a počítačové hry a různá literární díla, včetně licencovaných románů publikované Black Library, dceřinou společností Games Workshop.\n\nViz též: Rasy ve Warhammeru 40,000\n\nHra \"Warhammer 40000\" se odehrává v silně dystopickém, vědecko-fantastickém vesmíru, ve kterém je většina událostí zasazena do 41. tisíciletí. Ve \"W40K\" lidstvo expandovalo do celé naší Galaxie a osídlilo miliony planet. Většinu z nich ovládá „Impérium lidí“, brutální technokratický režim, které jako svého boha uctívá nesmrtelného Císaře. I přes svou sílu a velikost Impérium stagnuje v důsledku neustálého válčení, všudypřítomné korupce, neefektivní byrokracii a technologické stagnaci.\n\nImpérium je neustále ve válce s těmito nepřáteli:\n\n\nHry se účastní jeden nebo více hráčů, každý ovládá část pole a skupinu jednotek, kterou si koupil, nabarvil a sestavil. Velikost a složení těchto skupin, označovaných jako armády, je určeno podle bodového systému; každé postavě (figurce) je přiřazena hodnota v bodech v poměru k jeho válečné síle na bitevním poli (silnější jednotky mají více bodů). Před hrou se hráči dohodnou, kolik bodů bude použito jako maximální velikost armády a poté každý sestaví armádu do tohoto limitu. Složení těchto armád je obvykle omezeno pravidly obsaženými ve směrnicích \"W40K\", rovněž také některými specifickými armádními pravidly tzv.“kodexy“. Tato pravidla a přípravy jsou brány hráči velmi vážně. Běžná hra má rozsah 500 až 2000 bodů a je hrána na stole o velikosti 1 m na šířku a 1-2 metry na délku, ale je možné hrát mnohem složitější hry podle chuti a času zúčastněných (víc bodů znamená větší bitvy ve více hráčích na větších stolech).\n\nNa počátku každé hry jsou určena pravidla a cíle pro danou bitvu. Hráčům jsou uvedeny základní cíle, které se pohybují od obrany nebo dobytí části desky, až po zničení nepřátelských jednotek. Další pravidla mohou představovat podmínky pro boj v noci nebo v prostředí, které ovlivňují schopnosti jednotek. Tyto scénáře mohou být jednoduché, kdy na dohrání stačí hodina, nebo mohou být poměrně složité a vyžadují několik hodin nebo dokonce dní. Řada scénářů může být propojena do kampaně, kde dva i více hráčů bojují proti sobě ve více bitvách. Tyto kampaně mohou mít svá vlastní speciální pravidla a jsou zpravidla svázána dohromady s dějem, který se vyvíjí na základě výsledků jednotlivých scénářů. Mnoho scénářů a kampaní navrhuje \"Games Workshop\" a jsou vytištěny v „kodexech” nebo časopise \"White Dwarf\". Přesto si hráči mohou vymýšlet své vlastní scénáře nebo stavět nové kampaně z předpřipravených scénářů.\n\nHra samotná je rozdělena do „fází“, kdy každý hráč pohybuje, střílí, a / nebo se angažuje v boji zblízka s různými jednotkami. Ve fázi pohybu hráč určuje směr a vzdálenost, do kterých se jednotlivé jednotky budou pohybovat, pokud zvláštní pravidlo nestanoví jinak. Některé jednotky mohou v jediném pohybu cestovat dále než jiné, terén také může bránit pohybu. Ve fázi natáčení může hráč zvolit útok na dlouhou vzdálenost jednotkami, které jsou v dosahu nepřítele. Ve fázi zteče se mohou zapojit jednotky pro boj zblízka, pokud jsou nepřátelské jednotky v těsné blízkosti. Poté, co první hráč dokončí všechny tří fáze hry, je na řadě protihráč. Podmíněné akce jako zásah zbraní nebo minutí cíle jsou určeny hodem šestistrannou kostkou a vlastnostmi dané jednotky. Speciální kostka zvaná „rozptylová“ se používá ke stanovení odchylky pro méně přesné události, jako je např. přehradní palba. Na rozdíl od jiných válečných her se \"W40K\" nehraje na hexových (šestistranných) polích či jiných, předem definovaných šachovnicích. Místo toho mohou být jednotky fyzicky umístěny na téměř jakékoli místo na stole. Vzdálenost mezi jednotkami je důležitá pro všechny tři fáze hry a měří se v palcích pomocí pravítka. Stanovení linie přímé viditelnosti je určeno podle „výhledu“ konkrétního modelu – hráči se na bojiště mohou přímo dívat „očima“ té dané jednotky. Body nutné k vítězství jsou přidělovány za plnění cílů a / nebo ničení nepřátelských jednotek.\n\nBenjamin Fox v „Performance of War Games“, tvrdí, že hráčova interakce na bitevním poli obsahuje všechny části „divadelního představení“: příběh, napětí a akci. Také srovnává válečné hry jako \"Warhammer Fantasy Battle\" a \"Warhammer 40K\" s jinými podobnými a upozorňuje na dynamickou povahu bitev, kdy se každý konflikt liší od předešlého.\n\nTerén je velmi důležitou součástí hry. Přestože \"Games Workshop\" prodává terénní soupravy, mnozí fandové raději vyrábějí vlastní propracované a unikátní kulisy. Běžné domácí věci jako plechovky, skleničky a umělohmotné obaly mohou být přeměněny na zničené katedrály, cizí biotopy, nebo jiný terén s použitím plastových karet, tmelu, trochou trpělivosti a zručnosti.\n\nTaké je možné hrát \"W40K\" po Internetu díky na Javě založeném „VASSAL enginu“. Je to simulace stolní hry a může být použita pouze pro hru proti ostatním hráčům. Po vydání verze 5.2 Games Workshop požádal o zastavení dalšího vývoje. V současné verzi hrají hru stovky lidí a nový vývojářský tým oznámil budoucí aktualizace.\n\nSpolečnost Games Workshop vydala také „globální kampaně“: politické a vojenské scénáře popisující rozsáhlé válečné akce. Hráči účastnící se kampaně shromažďují výsledky všech bitev, výsledky jsou zpracovány do tabulky a podle toho je upraven vývoj příběhu. To umožnilo hráčům mít přímý dopad na příběh, například pozadí 13. Černé křížové výpravy v \"Eye of Terror campaign\" z roku 2003. Hráči s příslušností Chaosu měli získat pevná postavení na strategicky důležitém světě Cadii. V roce 2006 následoval \"The Fall of Medusa V\", ve kterém všech osm hlavních mocností soupeří o důležitý svět, ale s vlastními plány a cíli. Games Workshop poté oznámili, že to je poslední kampaň v dohledné budoucnosti.\n\nStejně jako \"WFB\" i \"W40K\" obsahuje návody jak sestavit a barvit modely a armády na hraní, což je často označováno jako hobby aspekt hry. Pro mnoho hráčů je příprava modelů důležitější než hraní samotné. Hráči si nakoupí figurky od \"Citadel Minatures\" nebo \"Forge World\" a pak je před první bitvou sestaví a nabarví. Samo ruční barvení prozrazuj hodně o majiteli figurky, ukazuje jak vážný je to jeho koníček. V závislosti na počtu figurek může dokončení armády trvat týdny, měsíce či dokonce roky, během nichž může být několikrát upraven původní nátěr a každý model je přizpůsoben dané armádě.\nPři oficiálních turnajích platí nepsané pravidlo, že všichni hráči si své jednotky kompletně namalovali a složili, s tím, že armáda je nejméně dvoubarevná. V jiných hrách se zase mohou používat pouze sestavené modely. Soutěže o nejlépe namalované armády jsou občas vyhlašovány \"Games Workshop\" při příležitosti Dne her, herními obchody nebo herními spolky na různých setkáních. Před takovým turnajem může zabrat týdny vylepšování a retušování již dokončené armády. Některé turnaje obsahují soutěže, kdy jsou hráčům uděleny body také za celkový vzhled armády, stejně jako za vítězství v jednotlivých scénářích.\n\nPrvní edice hry, \"Warhammer 40,000: Rogue Trader\", byla vydána v roce 1987. Návrhář hry Rick Priestley vytvořil originální soubor pravidel pro \"W40K\" na základě tehdejší druhé edice pravidel \"WFB\". Hra podle \"Rogue Tradera\" byla orientována spíš jako „hra na hrdiny“ než na striktní wargaming. Tato původní verze byla velmi detailní, i když poněkud neuspořádaná, jakýsi soubor doporučení, což byl styl vhodnější pro malé šarvátky. Složení skupin bylo stanoveno náhodně, házením kostek. Některá nastavení (bolterů, laserů, granátů, terminátorských brnění) byla převzata z knihy \"Laserburn\" Bryana Ansella z produkce dnes již zaniklé společnosti \"Tabletop Games\". Tato pravidla byla později rozšířena jak Ansellem, tak Richardem Halliwellem (oba začali pracovat pro \"Games Workshop\").\n\nKromě toho byl doplňující materiál průběžně zveřejňován v časopise \"White Dwarf\" a stanovoval pravidla pro nové jednotky a modely. Nakonec \"White Dwarf\" zveřejnil „armádní seznamy“, které mohly být použity k vytvoření větší a soudržnější síly, než bylo možné pomocí původních pravidel. Tyto „seznamy“ byly čas od času vydávány spolu s novými pravidly, podklady a ilustracemi.\n\nDruhá edice \"W40K\" byla zveřejněna na konci roku 1993 a reagovala na přání \"Games Workshop\" zaujmout mladší generaci fanoušků. Úkolem protlačit tento nový kurz byl pověřen tým pod vedením Andyho Chamberse. Druhá edice přišla s krabicovou sadou, která obsahovala figurky \"Hvězdné pěchoty\" a \"Orků\", krajinu, kostky a pravidla. Rozšiřující souprava s názvem \"Dark Millenium\" obsahovala pravidla pro psychické souboje. Dalším rysem hry byl zvýšený důraz na \"speciální charaktery\", které měli přístup k vybavení a schopnostem, jaké ostatní jednotky neměly.\n\nTřetí edice hry byla vydána v roce 1998, a stejně jako druhé vydání se soustředila na zjednodušení pravidel pro velké bitvy a zmenšení důležitosti hodu kostkou při stanovení vlastností. Pravidla byla k dispozici samostatně, nebo dohromady se soupravou miniatur \"Hvězdné pěchoty\" a nově zavedenými \"Temnými Eldar\". Ke konci třetího edice se objevily čtyři nové armády: rasy \"Necron\" a \"Tau\" a dvě armády inkvizice: \"Ordo Malleus\" (Lovci Démonů) a \"Ordo Hereticus\" (Lovci kacířů).\n\nČtvrtá edice \"W40K\" byla vypuštěna v roce 2004. Toto vydání nenabídlo tolik zásadních změn jako předchozí a bylo zpětně kompatibilní s každou armádou ze třetí edice. Čtvrtá edice vyšla ve třech formách: první byla samostatnou pevně vázanou verzí s dalšími informacemi ohledně malování, budování scenérií a základními informacemi o \"W40K\" vesmíru. Druhá byla krabicová sada s názvem \"Battle for Macragge\" (Bitva o Macragge), která obsahovala kompaktní brožovanou verzi pravidel, scenérie, kostky, šablony a figurky \"Hvězdné pěchoty\" a \"Tyranidů\". Třetí byla limitovaná sběratelská edice. Bitva o Macragge je založena na invazi Tyranidího roje \"Behemoth\" na domovskou planetu kapituly Ultramarines.\n\nPátá edice \"W40K\" byla vydána 12. července 2008. I když existují určité rozdíly mezi čtvrtou a pátou edicí, obecná pravidla vykazují spousty podobností. Knihy kodexů napsané před pátou edicí jsou se změnami ve funkcích armády stále hratelné. Náhradou za předchozí \"Battle o Macragge\" je sada nazvaná \"Assault on Black Reach\", jež obsahuje kapesní knihu pravidel (bez „hobby“ návodů), a startovací figurky \"Orků\" a \"Hvězdné pěchoty\".\n\nNové příspěvky k pravidlům obsahují schopnost pěchoty „zalehnout“ pod palbou, poskytnutí přídavné podpory za cenu pohyblivosti a krycí palbu před skokem do úkrytu. Další schopností je běh, přičemž tyto jednotky se mohou vzdát střelby za cenu získání větší vzdálenosti. Navíc bylo krytí změněno tak, že je nyní pro jednotku snadnější dostat se do úkrytu. Škody na vozidlech byly zjednodušeny a výrazně sníženy, a tanky mohou nyní narážet do ostatních vozidel. Některé z těchto nových pravidel mají vzor v těch, která existovala v Druhé edici, ale byly odstraněny ve Třetí.\n\nVyšla 23. června 2012. Změny v tomto vydání zahrnují přijetí systému nepovinných karet s psychickými vlastnostmi tak, jak se to již předtím stalo u WFB. Rovněž zahrnuje i úplná pravidla pro létající vozidla a monstra, a také přepracovává způsob, jakým je řešeno poškození vozidel. Rovněž jsou rozšířena pravidla pro větší interakci s prostředím a souboje na blízko jsou více dynamické. Ke změněným pravidlům přibyla i nová: systém Aliance, ve kterém si hráči mohou přinést jednotky z jiných armád, aby bojovaly na jeho straně; možnost vybrat si jedno opevnění jako součást armády; vybrat si jednu vlastnost, která umožní hráčovým jednotkám získat výhodu v určité situaci. Sada \"Assault on Black Reach\" byla nahrazena sadou \"Dark Vengeance\", která obsahovala model jednotek Dark Angels a Chaos Space Marines. Některé boxy se sadou Dark Vengeance obsahovaly limitovanou edici kaplana-vyšetřovatele kapituly Dark Angels.\n\nJejí vydání bylo oznámeno v patnáctém čísle časopisu White Dwarf, předobjednávky běžely až do 17. května a 24. byla edice vydána.\n\nSedmá edice přinesla několik zásadních změn, včetně specializované psychické fáze, stejně jako způsob, jakým psychické síly pracovaly celkově, a rovněž byly přidány proměnlivé taktické cíle do průběhu hry. Tyto cíle daly hráčům další možnosti, jak získat vítězné body a tedy celou partii vyhrát. Objevil se taký nový způsob, jakým lze sestavit armádu, kdy hráč může použít jakýkoliv model, který chce bez ohledu na jeho sílu. Navíc jednotky typu Lord of War, které jsou velmi silné a předtím se používaly jen v rozsáhlých hrách (\"Apocalypse\"), jsou nyní povoleny jako normální jednotky.\n\nExistuje mnoho variant pravidel a armáda seznamů, které jsou běžně používané, samozřejmě se soupeřovým souhlasem. Tato pravidla jsou uváděna v publikacích \"White Dwarf\", \"Imperial Armour\" nebo na webových stránkách \"Games Workshop\". V reakci na připomínky hráčů bylo vydáno rozšíření pravidel \"Apocalypse\", které umožňuje hru na 3000 a víc bodů. Hráč tak má v poli častěji 100člennou skupinu \"Hvězdných pěšáků\" než menší oddíl 30-40 vojáků jako ve standardní hře. \"Apocalypse\" obsahuje také pravidla pro používání velkých válečných strojů, jako jsou Titáni.\n\n\"Cities of Death\" (předělávka \"Codex Battlezone: Cityfight\") zavádí pravidla pro pouliční boj a partyzánskou válku, a takzvané „lsti“, včetně pastí a opevnění. Samozřejmě zahrnuje návody na modelování městského terénu, uvádí příklady armád a jejich sestavování pro tento druh boje.\n\n\"Planetstrike\" vyšel v roce 2009. Stanovuje pravidla umožňující hráčům znázornit rané fáze planetární invaze. Hraje je dynamická, umožňuje jak obráncům, tak útočníkům používat různé druhy strategických výhod.\n\n\"Planetary Empires\", vydané v srpnu 2009, umožňuje hráčům koordinovat rozsáhlé kampaně obsahující několik bitev, z nichž každá využívá standardními pravidla nebo schválené doplňky, jako jsou \"Planetstrike, Cities of Death\" nebo \"Apocalypse\". Pokrok v rámci kampaně je možné sledovat pomocí šestihranných dlaždic, které reprezentují aktuální kontrolu území v rámci kampaně. Systém je podobný jako ve \"Warhammer Fantasy's Mighty Empires\".\n\n\"Battle Missions\" z dubna 2010 obsahuje sérii tří specifických misí pro každou rasu, zadání těchto misí (obvykle pro dva hráče) je dáno hodem kostkou. Pro boj se používají standardní \"W40K\" pravidla.\n\nRozšíření \"Spearhead\", vydané v červnu 2010, umožňuje hráčům větší nasazení obrněných a mechanizovaných jednotek. Nejzásadnější novinkou je začlenění speciálních \"Spearhead\" formací a větší pružnost v organizaci jednotek. \"Spearhead\" formace přinášejí nový systém organizace, který hráči mohou, ale nemusí využít. \"Spearhead\" rovněž obsahuje nové varianty rozmístění jednotek a nové scénáře. Toto rozšíření bylo zdarma vydáno přes oficiální stránky Games Workshop a měsíčník \"White Dwarf\".\n\n\"Death from the Skies\" vydané v únoru 2013 obsahuje pravidla, která kladou důraz na vzdušné souboje. Letecké jednotky každé rasy zde mají specifická pravidla a své vlastní hratelné mise. Dalším přídavkem této edice jsou \"warlord traits\" pro každou rasu, které se soustředí zejména na letadla. Tento dodatek používá stejná pravidla jako W40k.\n\n\"Stronghold Assault\" z prosince 2013 je 48 stran dlouhé rozšíření, které obsahuje více pravidel pro opevnění ve hře a rovněž upravuje ta stávající ze šesté edice. \"Escalation\" vydané ve stejném měsíci se zabývá velmi těžkými vozidly, jindy omezenými, za normálních okolností.\n\n\n\n13. prosince 2010 byl na DVD nosičích vydán film \"Ultramarines: A Warhammer 40,000 Movie\". Plně digitální snímek spadá do kategorie sci-fi thriller a děj se točí okolo jednotky hvězdných pěšáků kapituly Ultramarines. Autorem scénáře je Dan Abnett, jeden z nejprodávanějších spisovatelů Black Library. Film produkovala anglická firma Codex Pictures pod licencí Games Workshop.\n\nZnačka \"Warhammer 40,000\" je pro firmu \"Games Workshop\" velmi výnosná, za rok 2008 se mohla pochlubit příjmy přesahujícími 110 milionů liber. Od svého vzniku v roce 1987 \"Games Workshop\" vyrábí, nebo se podílí na výrobě každého svého produktu. V roce 1993 společnost prodala 20 milionů miniatur (toto číslo zahrnuje i prodej figurek pro \"WFB\") a zahájila provoz v sedmi prodejnách ve Spojených státech amerických, které rovněž pořádají oficiální turnaje. V roce 2001 přilákal \"W40K\" turnaj v Baltimore okolo 40 tisíc návštěvníků. Neobvyklé je, že \"Games Workshop\" veřejně značku \"Warhammer 40,000\" neinzeruje, k nalákání nových hráčů místo toho využívá ústní pověsti kolující mezi lidmi. Poněkud paradoxní tedy je, že \"Games Workshop\" velmi přísně hlídá svá autorská práva, zejména co se týká Internetu.\n\nV průběhu let rozšířila \"Games Workshop\" \"W40K\" vesmír do dalších oblastí, zahrnující doplňkové karetní hry, počítačové hry, knihy, komiksy a mnoho dalších. Tato expanze začala v roce 1987, kdy požádala Scotta Rohana o napsání prvních souvisejících literárních sérií, což vyústilo v roce 1997 v založení \"Black Library\". Vydané knihy se týkají pouze \"Warhammeru (WFB i W40K) \".\n\nV Česku vlastní práva na vydávání knih ze světa \"W40K\", stejně jako \"WFB\", nakladatelství Polaris. Vše začalo v roce 2002 knihou \"Hvězdný vlk\" Williama Kinga, do konce roku 2010 bylo přeloženo 18 knih, což je podstatně méně ve srovnání s \"WFB\". V roce 2011 je naplánováno vydání dalších dvou knih.\n\nByly rovněž vytvořeny populární miniaturní hry, jako \"Space Hulk, Battlefleet Gothic, Epic 40000, Inquisitor, Gorkamorka a Necromunda\". Sběratelská karetní hra, \"Dark Millenium\", byla vypuštěna v říjnu 2005 dceřinou společností \"Games Workshop\", \"Sabertooth Games\". Příběh karetní hry začíná na konci Horova Kacířství a obsahuje čtyři frakce: \"Impérium, Orky, Eldary a Chaos\".\n\nBěhem 90. let připravila \"Games Workshop\" ve spolupráci se \"Strategic Simulations (SSI) \" týmově-taktickou počítačovou hru \"Warhammer 40,000: Chaos Gate\" a také tahovou strategickou simulaci \"Warhammer 40.000: Rites of War\". \"Warhammer 40.000: Space Crusade\", jedna z prvních počítačových her ze série, byla chválena za věrný převod deskové hry na obrazovku počítače.\n\n\"Games Workshop\" poskytla v roce 2001 \"W40K\" licenci společnosti THQ, která vyrobila FPS hru s názvem \"Fire Warrior\". Dalšími počiny \"THQ\" byly RTS: \"Dawn of War, Dawn of War: Winter Assault, Dawn of War: Dark Crusade, a Dawn of War: Soulstorm\". Sequel \"Dawn of War\", \"Dawn of War II\" by vydán v únoru 2009, první rozšíření \"Chaos Rising\" v březnu 2010 a druhé rozšíření \"Retribution\" v březnu 2011. V únoru 2011 byl oznámen začátek prací na \"Dawn of War III\".\n\nV září 2011 byla vydána TPS strílečka \"Warhammer 40.000: Space Marine\" od Relic Entertainment.\n\nTaktéž hráči stolních RPG her mohou být uspokojeni. V temném světě Warhammeru se totiž odehrává i hra Dark Heresy vydaná v roce 2007. Systém je z dnešního pohledu sice trochu zastaralý (gamemaster má vždycky pravdu, postavy snadno umírají) ale vzhledem k atmosféře světa Warhammeru a velkému množství inspirativních textů, nebo obrázků se jedná o kvalitní a zábavnou hru.\n\nNa rok 2016 bylo nachystáno spousta her s tematikou Warhammer 40k. Jmenovitě zmínění Dawn of War III, střílečka s RPG prvky Eternal Crusade či kooperativní Space Hulk: Deathwing.\n\n"}
{"id": "301649", "url": "https://cs.wikipedia.org/wiki?curid=301649", "title": "Tracker", "text": "Tracker\n\nTracker (hudební tracker, audio tracker) je v oblasti software hudební program používaný pro vytváření hudebních skladeb. Patří do skupiny softwaru na míchání zvuku, ale je přizpůsobený na tvorbu hudby (tj. hovoří se o nástrojích namísto zvuků, tónů namísto frekvencí…). Skladbě vytvářené v trackeru se též říká (hudební) modul.\n\nTypický hudební tracker spravuje a organizuje seznam následujících složek:\n\nKaždá pozice, která je průsečíkem sloupce/kanálu a řádku/doby, může nést informaci o notě instrumentu, který má v ten okamžik zaznít a/nebo efekty. Trackery též (kromě těch nejjednodušších z nich) umožňují skladateli přizpůsobit si délku (tj. počet řádků) každého patternu. Typický tracker má namapované alfanumerické klávesy pro pohodlné vkládání not z 2 po sobě jdoucích oktáv a aktuální oktávu umožňuje měnit přes ovládací prvky nebo klávesové zkratky.\n\nNa začátku kompozice uživatel/skladatel určí počet kanálů, nahraje instrumenty a začne do první patterny vkládat noty. Po dokončení patterny vloží další a postupuje stejně. Při editaci může procházet mezi již vytvořenými patterny, přehrávat si je, kopírovat a vkládat jejich obsah i části do již existujících patternů.\n\nTracker lze použít též jako přehrávač již vytvořené nebo právě naeditované skladby. Při přehrávání zpravidla ukazuje aktuální pattern, na němž zvýrazní řádek, který je právě přehráván, popřípadě se celý pattern posouvá tak, aby aktuální řádka byla vždy uprostřed. Poté, co přehrávání dospěje na poslední řádek, automaticky skočí na první řádek té patterny, která je uvedena jako následující v seznamu patternů (order listu). Po poslední patterně v tomto seznamu skočí přehrávání opět na začátek. Do patternů lze též vložit globální efekty, například pro násilné ukončení aktuální patterny a skok na určitý řádek patterny následující ,nebo skok na začátek určené pozice v modulu.\n\nTechnicky je přehrávání implementováno ve dvou logicky-funkčních částech. Na jedné úrovni tracker v podstatě jen nechává ubíhat řádky patternů, všímá si not a efektů na aktuální řádce a v každém kroku pro každý kanál nastavuje a mění jeho „parametry“ – tedy jaký sampl má hrát (má-li), jakou frekvencí, hlasitostí a stereo pozicí, popřípadě s jakým efektem). Některé efekty vyžadují změnu těchto parametrů i „mezi řádky“, takže i o to též se tato funkční část stará. Druhá funkční část přebírá výsledky první části a podle mixuje zvukové kanály podle jejích aktuálních parametrů.\n\nJe několik rozdílů zdigitalizovaných nebo streamovaných nahrávek od hudebního modulu – ten je v tomto ohledu spíše bližší MIDI souborům, s tím, že u něj nelze měnit jeho nástroje, neboť je má uloženy v sobě.\n\nU osmi a šestnáctibitových počítačů:\n\nNa Amize, v prostředí Workbench\n\nNa PC, v prostředí MS-DOS:\n\nVe Windows:\n"}
{"id": "301650", "url": "https://cs.wikipedia.org/wiki?curid=301650", "title": "Zachrašťany", "text": "Zachrašťany\n\nZachrašťany () jsou obec nacházející se asi tři kilometry jižně od města Nový Bydžov v okrese Hradec Králové. Obec má obyvatel. První písemná zmínka je z roku 1297.\n\n"}
{"id": "301654", "url": "https://cs.wikipedia.org/wiki?curid=301654", "title": "Zbyslav (Vrdy)", "text": "Zbyslav (Vrdy)\n\nZbyslav () je vesnice, část obce Vrdy. Leží asi sedm kilometrů severovýchodně od Čáslavi. Protéká tudy řeka Doubrava. Východně od osady teče Starkočský potok, který je pravostranným přítokem Doubravy.\n\nPrvní písemná zmínka o Zbyslavi pochází z roku 1131.\n\n\n\n"}
{"id": "301656", "url": "https://cs.wikipedia.org/wiki?curid=301656", "title": "Zdechovice (okres Hradec Králové)", "text": "Zdechovice (okres Hradec Králové)\n\nObec Zdechovice () leží pět kilometrů východně od města Nový Bydžov v okrese Hradec Králové. Obec má obyvatel.\n\nPrvní písemná zmínka o obci Zdechovice pochází z roku 1311 (chybně se uvádí rok 1334), ale název Zdechovice je znám až od roku 1720.\n\nDobrovolný hasičský sbor byl založen roce 1895, jeho starostou je Zdeněk Stejskal.\n\n"}
{"id": "301657", "url": "https://cs.wikipedia.org/wiki?curid=301657", "title": "Kakunodate (Akita)", "text": "Kakunodate (Akita)\n\nKakunodate (: 角館町, \"Kakunodate-mači\") je bývalé město v okrese Senboku v prefektuře Akita v Japonsku.\n\n20. září 2005 se Kakunodate spojilo s městem Tazawako a vesnicí Nišiki a společně vytvořily nové město Senboku.\n\nV roce 2003 mělo město 14 138 obyvatel a hustotu zalidnění 90,26 ob./km². Celková rozloha činila 156,63 km².\n\nKakunodate je známé množstvím zachovalých samurajských domů (武家屋敷, \"bukejašiki\") a velkým počtem sakur ve městě. Je populárním místem pro hanami – dívání se na rozkvetlé sakury. Někdy je označováno za „\"malé Kjóto Tóhoku\"“ (みちのくの小京都, \"Mičinoku no šó-kjóto\").\n\n"}
{"id": "301659", "url": "https://cs.wikipedia.org/wiki?curid=301659", "title": "Employment", "text": "Employment\n\nEmployment je debutové album anglické rockové kapely Kaiser Chiefs, které vyšlo v roce 2005.\n\nDeska Employment je v Británii čtvrtou nejprodávanější deskou roku 2005. Kladná kritika zajistila desce i komerční úspěchy. Ve Velké Británii se deska dostala na druhé místo albového žebříčku a prodalo se jí přes 3 miliony kopií.\n\n"}
{"id": "301664", "url": "https://cs.wikipedia.org/wiki?curid=301664", "title": "Kuratorium pro výchovu mládeže v Čechách a na Moravě", "text": "Kuratorium pro výchovu mládeže v Čechách a na Moravě\n\nKuratorium pro výchovu mládeže v Čechách a na Moravě (KVMČM) byla masová mimoškolní organizace na území Protektorátu Čechy a Morava zaměřená na výchovu české mládeže ve věku od 10 do 18 let v intencích nacionálně-socialistických idejí. Formálně byla založena 28. května 1942. Svou činnost zahájila až 13. března 1943. Odhaduje se, že do povinných akcí Kuratoria byla zapojena\nasi polovina českých chlapců a děvčat, narozená mezi roky 1925–1935.\n\nPodobné organizace existovaly i v dalších evropských státech (Hlinkova mládež na Slovensku, Gioventù Italiana del Littorio v Itálii, Arbeidernes Ungdomsfylking v Norsku a jiné další). Modelem Kuratoria se stala organizace Hitlerjugend. Kuratorium v sobě koncentrovalo většinu mládežnických zájmových a pohybových protektorátních aktivit. Hlavním ideovým cílem Kuratoria byla nejen převýchova, ale také podpora tzv. protektorátního vlastenectví a spolupráce s německou říší. Činnost organizace byla ukončena v roce 1945 po porážce nacistického Německa.\n\nJiž v roce 1941 soustředil Emanuel Moravec kolem sebe osobnosti, které nejenže práci s mládeží rozuměly, ale také splňovaly současné protektorátní ideologické představy. Jednalo se převážně o někdejší funkcionáře Vlajky: MUDr. Františka Teunera, dále Ing. Eduarda Chalupu, Marii Pechovou, JUDr. Josefa Victorina, Karla Mihalíčka, Jana Málka, Jana Svobodu nebo bratry Jaroslava a Václava Krigarovy. Karel Žalud patřil mezi členy Národně socialistické gardy slovanských aktivistů. Cestu, kterou se měly nacistické snahy o „převýchovu“ české mládeže ubírat, naznačil Reinhard Heydrich hned po svém nástupu do funkce říšského protektora ve svém projevu ze 4. února 1942. Z jeho popudu se také stal vedoucím přípravného výboru Emanuel Moravec a organizační záležitosti svěřil Františku Teunerovi. Práce přípravného výboru vyvrcholila dne 28. května 1942, pouhý den po spáchání atentátu na zastupujícího říšského protektora Reinharda Heydricha, vydáním „vládního nařízení o povinné službě mládeže“, po němž ministr školství a lidové osvěty Emanuelem Moravcem založil organizaci „Kuratorium pro výchovu mládeže v Čechách a na Moravě“.\nV letech 1943–1945 žilo na území Protektorátu Čechy a Morava zhruba jeden milión dětí a dospívající mládeže ve věku od 10 do 18 let.\n\nNa základě vládního nařízení č. 187/1942 Sb. o povinné službě mládeže, spolu s dvěma prováděcími nařízeními (č. 188 a 189/1942 Sb.) byl zřízen zvláštní ústřední orgán: Kuratorium pro výchovu mládeže v Čechách a na Moravě, jehož organizaci stanovovalo třetí prováděcí nařízení předsedy Kuratoria ze dne 3. srpna 1942. Celá organizace podléhala dohledu Velkoněmecké říše (potažmo říšskému vůdci mládeže NSDAP Baldurovi von Schirach a německým pověřencům v Protektorátě). K vybudování vlastní územněsprávní struktury využilo Kuratorium síť stávajících spolků (zejména sportovních). \nNěmecké státní ministerstvo v Praze řídilo chod Kuratoria skrze SS-Standartenführera Ing. Ferdinanda Fischera, osobního tajemníka K. H. Franka., jemuž byli podřízeni ostatní poradci. Pravděpodobně prvním Fischerovi podřízeným vedoucím německým poradcem / Deutscher Hauptberater či Chefberater byl Willi Dressler z Hitlerjugend v hodnosti Bannführer, po něm uváděný v této funkci SS-Untersturmführer Erich Schaschek a jako poslední opět Bannführer Hitlerjugend Kurt Hora. Němečtí poradci dohlíželi při pracovních skupinách Kuratoria, při výcvikových táborech a jako placení úředníci v kancelářích ústředí. \nKuratorium pro výchovu mládeže v Čechách a na Moravě, pověřené vedením povinné služby mládeže, bylo na základě § 3 vládního nařízení č. 187/1942 prohlášeno ústředním úřadem. Hlavním sídlem Kuratoria se stala na základě nařízení předsedy Kuratoria ze dne 6. srpna 1942 (o výstavbě Kuratoria pro výchovu mládeže v Čechách a na Moravě) Praha. Ústřední úřadovna sídlila na Senovážném náměstí čp. 24 (nyní sídlo České rady dětí a mládeže).\n\nÚstřední orgán se skládal z předsedy, ministra školství a lidové osvěty, Emanuela Moravce (jmenovaného prezidentem), jehož poradcem byl SS-Standartenführer Ing. Ferdinand Fischer, předsednictva a dalších členů. Členy předsednictva povolával předseda. V čele předsednictva stál generální referent František Teuner (jmenovaný předsedou), jehož poradcem byl vedoucí německých poradců. Teuner zajišťoval styk s ústředními úřady a zahraničními organizacemi mládeže. \n\nК provádění úkolů zřídilo Kuratoriu pracovní skupiny, přičemž vedoucí těchto skupin byli členy předsednictva. \n\nÚstřední vedení kromě generálního referenta a 11 hlavních pověřenců tvořilo pět pracovních skupin:\n\nHlavní pověřenci dohlíželi na oblasti: Prahu (Eduard Chalupa), Podkrkonoší (Karel Michalíček), Ostravu (Viktor Kabeláč), Pojizeří, Polabí, Valašsko, Moravské Slovácko, Haná, Horácko, Třeboňsko, Podbrdsko.\n\nKuratorium zastřešovalo 11 oblastí osazených jedenácti hlavními pověřenci a pod každou oblast spadalo osmdesát okresů v jehož čele pracoval okresní pověřenec. Okresní pověřenci pořádali jednou měsíčně celodenní (metodická, organizační a ideologická) školení pro okresní cvičitele. Placený okresní pověřenec měl k ruce štáb referentů (tělovýchovný referent, referent pro duchovní výchovu, sociální referent aj.). Na úrovni okresů trvalo budování struktury nejpomaleji – až do konce roku 1943. \n\nPraktickým prováděním povinné služby pověřilo Kuratorium spolky, které byly zcela nebo částečně činné v oboru výchovy mládeže (obzvláště spolky sportovní, tělovýchovné, turistické, ochotnické, stavovské organizace, kulturní a vlastivědné). Kuratorium pak vedlo rejstřík těchto pověřených spolků a vydávalo o tom osvědčení. Spolky, které Kuratoriem pověřeny nebyly, nesměly sdružovat mládež, která povinné službě podléhala. Spolky, které hodlaly sdružovat mládež a získat pověření k provádění povinné služby mládeže, musely u Kuratoria o pověření požádat a to do 1. září 1942. \n\nSpolky, které nehodlaly v takové práci pokračovat nebo žádost nepodaly, měly do 1. listopadu 1942 svoji činnost ukončit. Lhůta byla nakonec v září prodloužena do 1. dubna 1943. Z původních 3 277 spolků se jich na práci Kuratoria nakonec podílelo 2 260. Tyto vybrané vlastivědné, kulturní, turistické, sportovní a tělovýchovné spolky tvořily nejnižší úroveň organizační struktury. \n\nNa okresech fungovaly oddíly pro děti od 10 do 14 let a oddíly mládeže od 15 do 18 let. V hodně početných oddílech se děti dělily do skupin po třiceti až osmdesáti členech. Skupiny se mohly dále členit na družstva po deseti až dvaceti. \n\nV první polovině roku 1944 došlo k úpravě organizační struktury. Oblasti a okresy byly ponechány. Novinkou se staly tzv. pospoly. Proto se také začalo říkat organizaci Kuratoria pospolová, tj. kolektivizační. \n\nNejmenší jednotkou byl roj, sdružující 10 až 15 chlapců. Vedoucí této jednotky nesl označení rojný. Čtyři roje, 40 až 60 chlapců, tvořily družinu, kterou vedl družinář. Čtyři družiny, 160 až 240 chlapců, tvořily oddíl, vedený oddílným. Čtyři oddíly po 600 až 940 chlapcích pak tvořily nejvyšší jednotku - pospol, kterou vedl pospolný. Nad pospolem stála vyšší jednotka - okres, v čele s okresním pověřencem a nad okresem oblast, v níž se sdružovalo sedm až deset okresů, v čele s hlavním pověřencem.\n\nRojným se v podstatě mohl stát nejschopnější člen roje, ale funkce družinářů, oddílných a pospolných zastávali starší cvičitelé. Inspirace u Hitlerovy mládeže byla u Kuratoria viditelná. Příslušníci SS i němečtí poradci se také na výstavbě Kuratoria podíleli. Jen postup při výstavbě organizace byl odlišný.\n\nPo vyhlášení totální války byli mladší chlapci vyzváni k zakládání Vzorných rojů, které byly dosud doménou chlapců starších a nyní je měli tvořit chlapci ve věku od 13 do 15 let („\"ve vzorných rojích až dosud pracovali jen starší chlapci, starší většinou 15 let, nyní to bude vysloveně organisace chlapců mladších 15 let\"”), kteří \"vzorně navštěvovali a vzorně se chovali ve Službě mládeže\" a kteří chtěli i nadále zasvětit veškerý volný čas této „Službě”. Činnost vzorných rojů totiž sestávala ze \"služební dvouhodinky\" na hřišti nebo v tělocvičně, služební dvouhodinky v rojovně (klubovně) a z vycházkové či výletové části. Jednou z podmínek bylo, že Vzorný roj si musí svou rojovnu najít a využívat ji i k nepovinným schůzkám. Do služby ve Vzorných rojích mohli být povoláni i členové Kroužků Správného kluka.\n\nPro chlapce ve věku od 15 let do 18 let zřídilo Kuratorium pohotovostní jednotky mládeže ZZ (zvláštního zasazení), které byly určeny hlavně pro odstraňování následků spojeneckých náletů. Každá družina měla svého vyškoleného zdravotníka s přenosnou lékárničkou první pomoci. Červený kříž se účastnil výcviku Dívčích pomocných jednotek (DPJ), do kterých se hlásila děvčata kolem 17 let (většinou ze středních škol). Akce jejich všeobecného výcviku první pomoci probíhala ve všech okresech Protektorátu. Jejich úkolem byla samaritánská pomoc při náletech, požárech a jiných živelných pohromách či případná péče o evakuované. Pomocné jednotky ZZ a DPJ připomínaly svou službou HJ a BdM Luftschutzhelfer (pomocníci protivzdušné ochrany) a mladší „Vzorné roje” službu Deutsche Jungvolk (DJ) - Luftschutz-Meldefahrer (protipožárních spojek, jejichž základním vybavení bylo kolo, zápisník a tužka). Na schůzi ústředního vedení Kuratoria byl 20. března 1945 ohlášen vznik polovojenských jednotek s názvem Dobrovolnická svatováclavská rota.\n\nKuratorium vybralo v červnu 1942 pro instruktorskou práci 45 frekventantů (jiný zdroj uvádí počet 42 frekventantů). V tzv. vůdcovské škole na slapském zámku proběhl ve dnech 11. – 18. července 1942 jejich fyzický výcvik a ideová příprava. Po ukončení vzdělávacího kurzu byly odměněni třítýdenním studijním pobytem v Říši. V červenci 1942 se konal také výcvikový tábor pro vedoucí povinné služby z Moravského Slovácka. Další školení už probíhala v novém výcvikovém středisku v hotelu „Čeperka“ v Nouzově u Unhoště, v Protivíně a Prachově. Do konce roku 1942 se podařilo vyškolit téměř 400 instruktorů z celkového počtu 700 zájemců .\n\nVe třech výcvikových střediscích – na Čeperce u Unhoště, v Protivíně a v Prachovských skalách pokračovaly v roce 1943 čtrnáctidenní výcvikové kurzy pro instruktory. Další výcviková střediska pak vznikla ve Stříbrné skalici, ve Světlé nad Sázavou a v Habrovanech. Dívčí instruktorky se připravovaly například v Dobrošově u Náchoda. Z 27 pořádaných kurzů pracovalo v táborech kolem 2000 instruktorů. Vyšší instruktorské kurzy cílily na zaměstnance Kuratoria, okresní pověřence a cvičitele instruktorských škol. Nicméně s nedostatkem vhodných vychovatelů a cvičitelů se potýkalo Kuratorium až do konce války, jednak mnozí z nich byli povoláni na práci do Říše nebo na jiné ke konci války preferované akce, ale nelze opomenout ani nezájem o spolupráci ze strany cvičitelů zakázaného Sokola, Orla a za války fungující DTJ.\n\nZnak Kuratoria byl poprvé předveden na slavnostním shromáždění ve Slaném. Pod levým křídlem svatováclavské orlice byl umístěn znak Moravy (šachovaná orlice) a pod křídlem pravým znak Čech (dvouocasý lev). Znak byl užíván ve dvou základních provedeních. Autorem návrhu byl Emanuel Moravec, který se nechal inspirovat tzv. Plamennou orlicí, tj. „původní“ svatováclavskou, respektive přemyslovskou orlicí. Znak měl symbolizovat ochranu českých zemí Říší a respekt české mládeže k ideám nacionálního socialismu. Svatováclavská orlice odkazovala na svatováclavskou tradici, kterou protektorátní režim opakovaně zneužíval i při jiných příležitostech.\n\nPod Moravcovým dohledem vznikla i uniforma Kuratoria, jejíž střih, barva i označení odpovídaly německému vzoru Hitlerjugend. Stejnokroj Kuratoria předvedl poprvé na oslavě k narozeninám A. Hitlera, uspořádané Kuratoriem dne 19. dubna 1943 ve Smetanově síni Obecního domu v Praze, předseda Kuratoria ministr Moravec a generální referent Kuratoria dr. Teuner. Během léta obdrželi stejnokroj také někteří vedoucí Kuratoria z ústředí a někteří okresní pověřenci, kteří se v něm předvedli při „Dni mládeže” v Praze dne 11. a 12. září 1943. \n\nGenerální referent Teuner měl na límci na černých výložkách znak Kuratoria, svatováclavskou orlici se znaky Čech a Moravy ve stříbrném provedení, předseda Kuratoria Moravec rovněž na černých výložkách znak Kuratoria, ale ve zlatém provedení a ve věnci z lipových listů. Knoflíky, přezky a znak Kuratoria na výložkách u generálního referenta byly v barvě stříbrné, u předsedy Kuratoria se tyto nacházely ve zlatém provedení.\n\nTuto honosnější uniformu měli právo nosit pouze vedoucí funkcionáři a absolventi kuratorních výcvikových táborů. Bílé košile s černými vázankami a tmavými kalhotami tvořily stejnokroj řadových členů Kuratoria, jelikož udílení stejnokroje bylo vázáno na řadu podmínek: úspěšné absolvování výcvikového tábora, praktické osvědčení ve službě mládeže a dokonalé zastávání odpovědného místa ve vedeni mládeže po delší dobu.\n\nSpolečenský stejnokroj se skládal z dlouhých černých kalhot (paspule byly v barvě blůzy), dvouřadového kabátu a bílé košile. Služební dvouřadový plášť s otevřeným límcem a rovněž s páskou na rukávě se nosil k služebnímu i společenskému stejnokroji. Černý kožený opasek s přezkou z bílého kovu a se znakem Kuratoria ve věnci lipových listů se nosil u služebního stejnokroje na blůze nebo na plášti. Uniformovaní členové se zdravili zdviženou pravicí a pozdravem: „K úctě vlasti!” Jednací řečí Kuratoria byla ustanovena němčina.\n\nVedle výchovy rodinné a školní se mělo mladistvým protektorátním příslušníkům dostat i povinné služby mládeže, která sestávala z výchovy tělesné, duševní a mravní výchovy, přičemž se vztahovala také na průpravu k povolání. V prvním roce působení Kuratoria se jednalo o jednu hodinu a teprve od poloviny roku 1944 o dvě hodiny výchovné práce týdně. Práce s mládeží se řídila „Směrnicemi pro službu mládeže“ vydaných Kuratoriem v roce 1943 a měsíčníkem „Náš směr“. \n\nPovinné službě mládeže podléhali všichni mladiství protektorátní příslušníci árijského původu, dále mladiství protektorátní příslušníci, hoši i děvčata (od 10. roku do dokončeného 18. roku), pokud měli trvalý pobyt v Čechách a na Moravě. Osvobozeni od povinné služby mohli být pouze jedinci se závažnými zdravotními problémy nebo osoby, které uvedly jinou přijatelnou omluvu. Vyloučeni mohli být automaticky jedinci, jednající nečestně, vzbuzující veřejné pohoršení nebo osoby v úředním zajištění. \n\nŽidé a židovští míšenci byli ze služby mládeže vyloučeni, přičemž míšenci druhého stupně mohli být ze zvláštních důvodů a na vlastní žádost k povinné službě mládeže přibráni. Děvčata po oddání byla ze služby propuštěna. Vzhledem k tomu, že se jednalo o službu povinnou, vystavovali se rodiče nebo jiní zákonní zástupci právnímu postihu, pokud mladistvého nepřihlásili do spolku pověřeného Kuratoriem. \n\n\nDuchovní výchova tvořila ideologický základ povinné služby, jelikož podle jejich tvůrců byla tzv. nosným pilířem mentálního přerodu mladé generace (jejímž opakem byl kritizovaný tramping a potápkovství). Duchovní výchově bylo zpočátku vyčleněno 35 minut z každé dvouhodinové „služby“ a vedle pravidelného zahájení heslem, jako například: „Stejná krev patří do společné Říše“ (Emanuel Moravec), se skládala se ze čtyř tematických oblastí: 1. Dějiny, 2. Říše a její zařízení, 3. Kultura a 4. Nový způsob života, přičemž mládeži byly předkládány historické vzory o soužití Čechů pod německým patronátem či vzory německých hrdinů. \n\nMladší generaci se měla témata duchovní výchovy přibližovat zábavnou formou. U starší kategorie se sezení orientovala na trénink vůle, odložení ukojení potřeb a zvládání obtížných úkolů atp. O něco později se započala také povinná služba dívek a školení instruktorek. V regionech se rozjížděla dívčí výchova rozdílně, například v okrese Moravské Budějovice představila nová okresní dívčí referentka směrnice dívčí služby mládeže až na první pracovní poradě všech instruktorek 30. listopadu 1943.\n\nKuratorium vydávalo řadu periodik pro chlapce a dívky i dalších publikací s propagandistickým a instruktážním obsahem. Hlavní interní tiskovinou se stal didakticko-metodický časopis „Náš směr“, vydávaný od března 1943 do dubna 1945, určený instruktorům povinné služby mládeže, dále časopis „Služba domoviny“ s měsíčními rozpisy povinné služby v učňovských internátech tzv. Domovinách mládeže, „Vzorný roj“ s programem schůzek pro vedoucí vzorných rojů nebo „Výcvikové směrnice ZZ“ s programem pro „oddíly zvláštního zasazení“. Pro potřeby kanceláře okresního pověřence vycházel ve dvou verzích (dívčí a chlapecké) časopis „Cvičitel“ a nakonec i letáky „Tisková služba české mládeže“. Z filmové propagandy stihlo Kuratorium dokončit pořady Viděli jsme Německo, Nová mládež – nové cíle a Mládeži česká, voláme tě!.\n\nPrvní číslo ústředního listu Kuratoria „Zteč“ vyšlo 1. října 1942. Časopis vycházel v prvních letech jako čtrnáctideník ve formátu A3. Úroveň časopisu odpovídala hospodářské situaci v protektorátu. Nejprve vycházel bohatě ilustrovaný a plný fotografií zobrazujících usměvavou mládež, vojáky na frontě, válečný průmysl nebo setkání mládeže s Hitlerem, Ducem, Moravcem a dalšími protektorátními i evropskými politiky. Titulní strana se snažila pokaždé oslovit čtenáře nějakým „budovatelským“ heslem: „V současném světovém zápase nesmí býti neutrálů“ či „Kdo chce vést, musí umět poslouchat“ nebo i „Říše musí vyhrát, aby malé národy žily!“. Výroční číslo 13/1944 bylo tištěné hlubotiskem se záběry z politických shromáždění, sportovních akcí a z kultury. Od poloviny roku 1944 v časopise značně ubylo obrazového materiálu a přibylo textu. V únoru 1945 přinesl list Kuratoria reportáž ze spojeneckého bombardování Prahy. Od čísla 4/1945 vycházel v poloviční velikosti jako týdeník orientovaný především na víru ve vítězství Třetí říše. Hned v prvním roce 1942 se časopis ideologicky identifikoval:\n\nPro nejmladší věkovou kategorii chlapců (cca 10–14 let) vycházel čtrnáctidenní časopis pod názvem „Správný kluk“ a pro stejně stará děvčata „Dívčí svět“. Redakce sídlila v budově ústředí Kuratoria na Senovážném náměstí čp. 24 (nyní zde sídlí Česká rada dětí a mládeže) a post vedoucího redaktora zastával dvacetiletý František Smrček. „Správný kluk“ vycházel každou druhou středu zpočátku údajně nákladem 80 000, uvádí se i náklad až 150 000 výtisků. Poslední číslo o dvanácti stranách vyšlo 04.04.1945.\n\nVelkou oporou se stal pro časopis Správný kluk v jeho počátečním období spisovatel Jaroslav Foglar, kterého redakce přizvala ke spolupráci krátce poté, kdy byl zastaven časopis Mladý hlasatel. Foglar pak několik měsíců vedl rubriku „Čtenářské kroužky Správného kluka“, pro kterou vytvořil kreslený seriál „Svorní gambusíni” (vycházel od 21. 7. 1943 do 12. 1. 1944). Hodnotový střet mezi redakcí a Foglarovým tzv. hlasatelským stylem skončil začátkem roku 1944 tím, že byl Foglarovi do redakce zakázán vstup a spolupráce s ním ukončena.\n\nOd března 1944 lze pak již sledovat otevřené zglajchšaltování časopisu. Od 8. března 1944 redakce nahradila Čtenářské kroužky Správného kluka (naposledy v čísle 23.02.1944) „Kroužky Správného kluka“ (KSK), jejichž vzorový program vycházel na předposlední stránce časopisu a výraz \"čtenářský\" byl vynechán podle pokynů také na razítku a v názvech založených kroužků. Zrušeno bylo i plnění bobříků. Foglarův kreslený seriál nahradil nejprve „Malý uličník” a potom „Lví srdce”.\n\nVzorový program Kroužku Správného kluka na čtrnáct tvořil: 1. Pozdrav; 2. Heslo (např. Buďte veselí a mějte vždy radostný úsměv na tváři. — Mládí, to je radost a úsměv.); 3. Píseň (např. Chodíme, chodíme...); 4. Čtení Správného kluka; 5. Hry (např. Obíhaná); 6. Rukodělná činnost (např. kontrola a oprava sportovního náčiní); 7. Příprava na zkoušky (pořadová cvičení, sport a hry, otázky z duchovní výchovy). \n\nJednou měsíčně podávaly Kroužky Správného kluka hlášení o počtu schůzek, akcí a výletů. Všechny měly jednotný odznak s příslušným číslem a jménem jejich obce nebo města (například: Sluneční šípy, Sopotnice, číslo kroužku 293).\n\nS postupným válečným omezováním proběhla od poloviny dubna 1944 nová výstavba Kroužků SK, které měly mít více členů a členit se do družin. Druhá část výstavby předpokládala zakládání a získávání titulu „Vzorný kroužek Správného kluka” (VKSP). Po vyhlášení totální války (25. července 1944) se nakonec nekonaly ani předpokládané zkoušky k získání vzorného titulu a v čísle z 15. listopadu 1944 byli čtenáři mimo jiného upozorněni, že Kroužky Správného kluka budou vřazeny do Kuratoria (viz výše „Vzorné roje”):\n\nKuratorium ve spolupráci s nakladatelstvím Orbis odpovědělo v lednu 1943 na rodokapsy projektem ilustrovaných sešitů \"Knihovna pro mládež\" vycházejících dvakrát do měsíce. Jednalo se o příběhy německých vojáků svádějících hrdinské boje na frontách první i druhé světové války. Sešity vycházely v dvoutýdenních odstupech a za velmi nízkou cenu. Po určitém čase vydávalo nakladatelství Orbis 10 dohromady svázaných čísel v poloplátěné podobě. Sešity vycházely ve značně velikých nákladech. \n\nV polovině roku 1944 uspořádala redakce Knihovny pro mládež slosovatelnou soutěž. Čtenářům byly položeny tři otázky: 1. Který sešit se vám nejlépe líbil? 2. Proč se vám líbil? 3. Který hrdina z dílných deseti příběhů se vám nejlépe líbil? Samotné slosování se konalo v rámci cirkusovém představení v neděli 4. června v budově cirkusu Apollo, kterého se účastnil ředitel nakladatelství Orbis Josef Dvořák. Samotná soutěž měla sloužit ke statistickým účelům. Dopis čtenáře obdržel pořadové číslo, do levého rohu zeleně oblast (z níž přišel), červeně značku pro stáří čtenáře, tužkou na horní okraj číslo sešitu (pro který hlasoval), dole se zaznamenala škola či povolání, modře se zakroužkoval hrdina a nahoru do rohu se zapisovala vlastnost pod pořadovým číslem 1-9. Údaje se pak převáděly do děrovacích štítků a vkládaly do stroje pro zpracování statistiky.\n\nHistorik Zdeněk Bauer připomíná, že kromě dobové propagandy neexistuje žádný relevantní zdroj, kterým by bylo možné počet výtisků tiskovin (vydávaných nebo propagovaných Kuratoriem) přesněji ověřit, byť pro vysoký náklad hovoří i svérázné distribuční praktiky nakladatelství Orbis. Jeho obchodní zástupci totiž v různých institucích vyvíjeli značný nátlak na povinný odběr nejrůznějších tiskovin svého nakladatelství. Taková praxe by pak zčásti vysvětlovala velký počet výtisků, které však logicky nelze zaměňovat se čtenářským zájmem.\n\nPo vzniku Protektorátu Čechy a Morava byly zrušeny všechny tělovýchovné organizace (až na Svaz dělnických tělocvičných jednot, SDTJ), jejichž majetek obdrželo vedle Hitlerjugend a Kinderlandverschickung také Kuratorium do své správy. Jednalo se hlavně o majetek Sokola, Orla, Junáka a organizace YMCA.\n\n\nV sobotu 13. března 1943 se uskutečnilo v budově městského divadla ve Slaném slavnostní založení Kuratoria, které sice vzniklo na konci května 1942, ale jeho činnost byla odstartována prakticky až po ukončení přípravné fáze. Prvořadým úkolem Kuratoria byla výchova mládeže. Mimo výchovné práce zajišťovalo také sociální péči o pracující, pořádalo masové sportovní akce, ale angažovalo se i v kultuře:\n\nKaždý hoch a dívka plavcem (polovina července – polovina srpna 1943), Plavecká mistrovství mládeže (léto 1943), Zotavovací akce „Odkaz Reinharda Heydricha“ (léto 1943 a 1944, zima 1944), Den mládeže (září 1943), Umění mládeži (25. září 1943–červenec 1944), Šijeme panenky (říjen–prosinec 1943), Basketbalové mistrovství mládeže (prosinec 1943), Týden zimního sportu (1.–6. 2. 1944), Pomáháme maminkám (jaro 1944), Ukaž co umíš (březen–červenec 1944), Jarní den mládeže (7. května 1944), Týden mládeže 1944 (1.–9. července 1944), Každý hoch a dívka plavcem (druhé kolo v srpnu 1944), Šijeme pro nejmenší (září–prosinec 1944), Kulturní péče o českou mládež (říjen 1944–45).\n\nV letech 1943–1944 se věnovalo Kuratorium rekreačním pobytům učňovské mládeže, které měly táborový charakter. Akce nesla název „Odkaz Reinharda Heydricha“. Zotavovací pobyty pro protektorátní dělnictvo pořádala Národní odborová ústředna zaměstnanecká (NOÚZ) pod stejným označením. Dne 18. května 1943 NOÚZ zahájila zotavovací akci \"Odkaz Reinharda Heydricha\" pro více než 32 000 českých dělníků a zaměstnanců. Prvních 800 účastníků z různých podniků v Praze a z českého venkova směřovalo zvláštním vlakem do moravských lázní a letovisek: Lázně Luhačovice (hlavní středisko zotavovací akce), Bystřička u přehrady (sedm hotelů), Vsacké Beskydy na Vsetínsku, Lázně Rožnov pod Radhoštěm (zotavovny) a Prostřední Bečva (Pustevny). V roce 1943 byl „Odkaz Reinharda Heydricha“ poprvé rozšířen také pro pracující mládež – učňovský dorost a mladé dělníky a dělnice zaměstnané v těžkém a zbrojařském průmyslu.\n\nNa jaře roku 1943 proběhla příprava jednotlivých zotavovacích středisek (např. v jižních Čechách se jednalo o letní tábory Semenec u Týna nad Vltavou (táborová osada), tábor Kalich (rekreační oblast u rybníka Kalich) u Kamenice nad Lipou, Máslenku u Velešína (Jarošova táborová osada), vilu Jílek v Holkově, nebo Eš u Pacova). Zotavovací tábory byly pořádány na devíti místech Čech a Moravy (sedm se jich nacházelo v Čechách a dva na Moravě, z toho čtyři tábory byly určeny čistě pro děvčata). O rekreanty se starali po dobu čtrnáctidenního turnusu školení instruktoři z výcvikových táborů Kuratoria. Denní režim začínal a končil po vzoru Hitlerjugend nástupem a vztyčením či sundáním vlajky (říšské a protektorátní) s provoláním hesla „Bojovat mohu jen za to, co miluji!“ a za zpěvu písně – v Čechách se zpívala píseň „Čechy krásné, Čechy mé“ a na Moravě „Moravo, Moravo“. Následovalo „heslo dne“ po vzoru Hitlerjugend, například: „Život je práce, práce jest štěstí.“ (Ley). Součástí zotavovací akce byly i politické přednášky a pochodování v útvaru na veřejnosti.\n\nDen byl zpravidla vyplněn cvičením, vycházkami do lesa a pohybovými hrami. Chlapci konali v táboře a v jeho okolí pravidelné denní a noční hlídky. Skoro každý den do tábora přijížděli umělci. Podle pokynů Františka Teunera se turnus zakončoval závěrečnou slavností, která měla napomoci sblížení s místním obyvatelstvem, na kterých mládež zpívala české lidové písně, hrála sportovní hry nebo předváděla scénky z táborového života. Zotavovací akci pracující mládeže absolvovalo celkem 10 480 děvčat a chlapců. Výchovná práce se zaměřovala na kázeň, dodržování programu dne a udržovaní kamarádské atmosféry na táboře. Dalším výchovným prostředkem byl silný kult národní písně, bojové hry, disciplína a udržování čistoty (vzorně čisté chatky obdržely „vlajku čistoty“).\n\nDalší táborová zotavovací akce učňovské mládeže pod heslem „Zotavená 10 000 mladistvých“ proběhla v termínu 15. 5. – 21. 10. 1943. Následujícího roku 1944 se akce v podobném termínu opakovala. Na venkovskou mládež se pamatovalo zimní zotavovací akcí. V rámci odkazu Reinharda Hendricha pořádalo Kuratorium pro zemědělskou mládež od 4. ledna do 18. března roku 1944 zimní zotavovací akci „Mladý venkov“. Čtrnáctidenní kurzy zakončené třídenním zájezdem do Prahy nebo do Brna umístilo Kuratorium do turistické chaty v Prachově, Hornychovy boudy v Táboře, zotavovacích domovů u rybníka na Medlově u Nového Města na Moravě a v Blansku. Tábory Kuratorium vybavilo lyžemi a bruslemi a zajistilo kulturní rozptýlení.\n\nMimo pořádaných masových veřejných politických manifestací a sportování „na zelených hřištích“ se místní organizace Kuratoria v Čechách a na Moravě věnovaly programu sportovní a tělesné výchovy. V létě 1943 se pořádaly plavecké kurzy instruktorů v rámci protektorátní akce „každý hoch a dívka plavcem“ (28. července 1943 zahájilo Kuratorium plavecké kurzy pro 10–14leté na všech plovárnách). Kuratorium ve spolupráci s plaveckým svazem připravilo poprvé v historii českého plavectví mistrovství dorostu Čech a Moravy. Nejdříve probíhaly přebory na okresech, pak kola zemská a o víkendu 3.- 4. července 1943 se na barrandovském plaveckém stadionu konala závěrečná mistrovství protektorátu.\n\nSlavnostnímu zahájení přihlíželo kolem 6 000 diváků. Generální referent Kuratoria dr. Teuner po krátkém projevu uvítal řadu významných hostů, mezi nimiž byli mj. zástupce úřadu říšského protektora SS-Obersturmbannführer Franz Fischer, pražský viceprezident Zemského úřadu Horst Naudé, náměstek pražského primátora dr. Josef Pfitzner, z české strany pak předseda Kuratoria Emanuel Moravec, zástupce kanceláře státního prezidenta doc. dr. Josef Kliment, pražský primátor dr. Alois Říha, přednosta tělovýchovného odboru ministerstva vnitra, odborový rada dr. František Widimský, předseda Kulturní rady při Národním souručenství dr. Miloslav Hýsek, vedoucího sportovního oddělení Kuratoria Josef Maleček, předseda plaveckého svazu ing. Rudolf Kroc a další. Mladí Češi byli rozděleni do věkových kategorií 14–16 let a 16–18 let. Sportovní kluby z Moravy obsadily tři první místa. Emanuel Moravec ukončil plavecké klání svým projevem.\n\nKuratoriu samozřejmě pomáhaly s pořádáním sportovních mistrovství sportovních svazy a asociace i jejich funkcionáři. Využívalo mimo jiné i materiálního zázemí zabaveného majetku rozpuštěné Československé obce sokolské a Orla. Obdrželo 1 163 hřišť, sedm stadionů, 23 koupališť a 210 dalších objektů. I když masové sportovní aktivity probíhaly uprostřed války a za stále se zhoršujících hospodářských podmínek, přesto se jednalo o velmi úspěšné sportovní akce.\n\nV mnoha okresech Čech a Moravy byly odstartovány v neděli 15. 8. 1943 okresní lehkoatletické přebory mladých sportovců v rámci „Dnů mládeže“. Obvodové přebory se konaly 28. a 29. srpna 1943 v osmi větších městech. Na okresních a obvodových Dnech mládeže před více než 150 000 diváky soutěžilo skoro 17 000 mladých závodníků ve věku od 10 do 18 let. Celé sportovní klání vyvrcholilo 11. – 12. září 1943 na Strahovském stadionu v Praze. Při příležitosti sportovních dnů Kuratorium zřídilo, opravilo a zpřístupnilo 200 hřišť, vybudovalo síť lehkoatletických rozhodčích a zavedlo zdravotní kartotéku 4 000 mladých závodníků a závodnic. Do finále se probojovalo 1 500 chlapců a děvčat z Čech a Moravy. Dne 19. srpna 1943 se konal ve velkém sále Lucerny slavnostní sraz pražské mládeže, kde dr. Teuner jménem předsedy Kuratoria, ministra Emanuela Moravce, jmenoval nové funkcionáře: hlavního pověřence mládeže Velké Prahy Eduarda Chalupu, okresní pověřence pro pražské okresy Kopala, Langhammera, Šindlara a Valchara (dr. Teunerovi bylo při jeho příchodu ohlášeno 2 569 přítomných chlapců a 469 dívek). Příští rok pořádalo Kuratorium rozšířený „Týden mládeže“ v období od 1. do 9. 7. 1944.\n\nAkce s názvem „Umění mládeži“ byla slavnostně zahájena v sobotu 25. září 1943 v Praze a ve 28 českých a moravských městech najednou. Zahajovalo se skladbami Smetany, Dvořáka, Stroupežnického a jiných českých hudebních a dramatických klasiků. Předseda Kuratoria pro výchovu mládeže ministr Emanuel Moravec uvedl „Umění mládeži“ v Národním divadle v Praze. Jeho projev byl do ostatních měst přenášen rozhlasem. Generální referent Kuratoria František Teuner přivítal mezi hosty již tradičně SS-Obersturmbannführera Fischera, který se dostavil jako zástupce německého státního ministra pro Čechy a Moravu. V Národním divadle se zahajovalo Prodanou nevěstou. V Brně proběhlo slavnostní zahájení ve dvou divadlech zároveň – v Českém lidovém divadle na ulici Veveří a na Nové scéně v Žabovřeskách.\n\nŠkoly akci propagovaly, přijímaly přihlášky, rozdávaly vstupenky, ale také zajišťovaly dozor při představeních. Za pět korun zápisného obdrželi účastníci legitimaci na deset hudebních, filmových nebo divadelních představení s úvodním výkladem, po jejímž obdržení platili minimální vstupné. Představení byla proto rozdělena na dvě věkové skupiny – od 10 do 14 a od 14 do 18 let.\n\nS děvčaty započalo Kuratorium pracovat až na podzim roku 1943. Na přípravě se podílel hlavní poradce Kuratoria HJ-Oberbannführer Eduard Schaschek a BDM-Hauptmädelführerin Traude Scholz. Zrovna tak jako u chlapců si nacističtí spolupracovníci dali záležet na výběru a vyškolení českých spolupracovnic. Na konci roku 1943 odstartovalo Kuratorium v rámci dívčí povinné služby první akci „Šijeme panenky“. Podobně jako BDM-dívky vyráběla česká děvčata z Kuratoria hračky pro děti českých dělníků pracujících v Říši, třetinu zasílaly dětem německých vojáků na frontě a část sociálním útulkům. Okresní výstavky proběhly od 12. do 19. prosince 1943. Delegace Kuratoria v čele s hlavní dívčí referentkou Valáškovou se ve čtvrtek 16. prosince 1943 setkala v Berlíně s říšskou referentkou Svazu německých dívek dr. Juttou Rüdiger, kde jí předala část ušitých panenek. V prosinci téhož roku zahájil ministr lidové osvěty Emanuel Moravec společně se zástupci protektorátních úřadů výstavu 500 nejhezčích výrobků v Praze Na Příkopech v paláci u Černé růže. V následujícím roce se dívky z Kuratoria zúčastnily ještě dvou podobných projektů: „Šijeme pro nejmenší“ a „Pomáháme maminkám“.\n\nSpolečnou soutěž chlapců a dívek ve věku 10–18 let „Ukaž, co umíš“ Kuratorium odstartovalo 15. března 1944. Evidence a přihlášení dětských prací probíhala u okresních pověřenců 5. a 9. května, kam se zájemci dostavovali s vyplněným formulářem osobně. Očíslované práce pak putovaly do Prahy. Hudebníci skládali u okresních pověřenců 10. května zkoušky. Vybraní soutěžící pak o vítězství bojovali v Praze. Celkem se zúčastnilo 6 733 soutěžících s 8 701 pracemi či jinou prezentací. Slavnostní vyhlášení výsledků se konalo na začátku července 1944 v Praze. Porota udělila 120 cen a deset nejlepších výherců se mohlo přihlásit ke tříletému studiu na uměleckých školách s měsíčním stipendiem ve výši tisíc korun. Výsledky soutěže Kuratorium oznámilo během „Týdnu mládeže“ (2.-9. července 1944), své největší celoroční akce, jednak ve svém propagandistickém tisku, ale také v protektorátním rozhlase.\n\nDalší lehkoatletickou akcí Kuratoria ve spolupráci s volejbalovým a basketbalovým svazem se stalo první mistrovství české mládeže v košíkové ve dnech 10.-12. prosince 1943 v pražské Lucerně. Okrskové přebory od 30. října 1943, oblastní ve dnech 27. a 28. listopadu probíhající za středočeskou oblast v Hnidousích u Kladna, západočeskou ve Strakonicích, jihočeskou v Budějovicích, polabskou v Kolíně, východočeskou v Hradci Králové, brněnskou v Brně, středomoravskou v Přerově a horáckou v Moravských Budějovicích rozhodly o deseti družstvech dívek a deseti družstvech chlapců, jejichž mistrovské utkání sledovalo v Lucerně během tří dnů 20 tisíc diváků.\n\nZimní stadion v Praze na Štvanici byl v prvním únorovém týdnu roku 1944 svědkem vyvrcholení zimních sportovních aktivit Kuratoria. „Zimní den mládeže“ a „Týden ledních sportů“ spojený s mistrovstvím v ledním hokeji a krasobruslení pořádalo Kuratorium ve spolupráci s hokejovým a bruslařským svazem. Vyřazovací turnaje probíhaly nejprve na okrscích a ve dvanácti oblastech. Hokejového přeboru se účastnilo v Čechách a na Moravě 1 169 družstev. Na Zimní stadión na Štvanici se probojovalo 12 oblastních vítězů. Nedělní finále 6. února 1944 hýřilo od rána do večera utkáními hokejových mužstev a krasobruslařskými vystoupeními. Pro návštěvníky Prahy Kuratorium připravilo také představení v divadlech a kinech či tělovýchovnou přednášku. Zrovna tak probíhal v lednu a únoru týden hokejových přeborů německé mládeže, na který navazovala další zimní aktivita Kuratoria „Týden zimních sportů pro mládež“. Popularitu hokeje v českých zemích i za protektorátu potvrzují údaje z roku 1943. Svaz ledního hokeje čítal na 800 klubů, přibližně 14 000 hráčů a 6 000 dorostenců.\n\nV úterý 12. října 1943 byl v budově poštovní technické ústředny v Praze na Letné slavnostně otevřen „Ústav pro výchovu a školení telegrafních učňů” Českomoravské pošty. Otevření ústavu bylo spojeno s projektem pro vyškolení celého poštovního personálu, kterým Kuratorium odstartovalo výchovnou činnost ve všech učňovských domovech v Čechách a na Moravě. Poštovní ústav s novou ústřednou o rozloze 4 000 čtverečních metrů obdržel také vybavené dílny, pět učeben, knihovnu a zařízenou vzorkovnu. K ústavu patřil i učňovský internátní domov s celodenním stravováním. Provoz ústavu a internátu převzala Poštovní správa, vedení bylo svěřeno vrchnímu komisaři inženýru Břízovi, funkce poradce vrchnímu telegrafnímu inspektorovi Langnerovi z Lipska. Kapacita ústavu činila 50 učňů a výcvik trval po dobu tři a půl roku. K prosinci 1944 se Kuratoriu podařilo na území protektorátu vybudovat 18 učňovských internátů.\n\nNařízením předsedy Kuratoria pro výchovu mládeže v Čechách a na Moravě ze dne 25. února 1944, č. 62 Sb. byla povinná služba mládeže rozšířena na: učňovské domovy, internáty škol, ústavů a podniků, žákovské domovy, ubytovny pro mladistvé pracovní síly v podnicích, učňovské a žákovské noclehárny, přenocovací domovy mládeže, zotavovací domovy mládeže, ozdravovací domovy mládeže, zotavovací tábory mládeže, prázdninové kolonie a ostatní zotavovací zařízení, noclehárny mládeže, učňovské a žákovské besídky. Výchovná zařízení, která chtěla povinnou službu provozovat, musela podat žádost do 15. dubna 1944.\n\nNařízením předsedy Kuratoria pro výchovu mládeže v Čechách a na Moravě ze dne 26. února 1944, č. 63 Sb. bylo zřízeno „Dílo domovů mládeže” s označením »Kuratorium pro výchovu mládeže v Čechách a na Moravě, Dílo domovů mládeže«. Dílo domovů mládeže zahrnovalo: 1. domoviny mládeže, 2. zotavovací domovy mládeže a 3. ubytovací domovy mládeže, které na základě nařízení byly též pověřeny povinnou službou mládeže. Sociální výchovou mládeže byl na ústředí Kuratoria pověřen vedoucí čtvrté skupiny Karel Žalud. Ten do čela „Díla domovů mládeže“ povolal Josefa Očadlíka (okresního pověřence ze Sušice). Sociální práce se naplno rozjela až počátkem roku 1944. Tato povinná služba mládeže s ideologickou indoktrinací v delším časovém úseku mimo rodinu a školní prostředí vycházela z říšského projektu Kinderlandverschickung.\n\nPro pracovníky ze sociální „Péče o mládež”, „Sociální pomoci” a ostatních sociálních organizací otevřelo Kuratorium 10. ledna 1944 dva speciální tábory ve škole na Čeperce: 1. pětitýdenní školení pro vedoucí a výchovný personál (sestávající z teoretické části: nauka o výchově v domově, právo mládeže, zdravotnictví, psychologie, pedagogika, etika povolání, výchova k povolání a politické školení), na které navazovaly dva týdny praxe v učňovských dílnách, týden praxe na různých odborných školách (pokračovacích školách) a dva týdny zkouškového období, které bylo ukončeno zkouškami s vysvědčením vychovatele. 2. čtrnáctidenní učební běh pro budoucí sociální referenty při okresních pověřencích, z kterého mělo vyjít 45 sociálních referentů. První turnus nových kádrů byl ukončen 31. března 1944.\n\nKuratorium samotné nebylo v pravém slova smyslu organizací, ale pouze centrálním úřadem, která zastřešovala a koordinovala činnost všech spolků, které měly úřední souhlas k organizaci mládeže. Mezi takové organizace patřily v prvé řadě Dělnické tělocvičné jednoty (DTJ), různé sportovní kluby nebo Dorost Klubu českých turistů – tzv. \"Káčata\". Přímou vazbu mělo Kuratorium na německou Hitlerjugend. Tato nacistická organizace mládeže byla jednak vzorem při budování a provozu Kuratoria, jednak veškerá reálná činnost Kuratoria podléhala souhlasu poradců z Hitlerjugend, kteří Kuratorium reálně vzato řídili.\n\nV období druhé světové války probíhaly na území protektorátu dva velké výchovné projekty. Pro německé děti KLV – Kinderlandverschickung a pro české děti „Kuratorium pro výchovu mládeže“. Nad oběma projekty držel ochranou ruku K. H. Frank, který se o úspěšnost obou NS-výchovných instrumentů neustále zasazoval. V listopadu 1943 nechal přemístit berlínské říšské vzdělávací zařízení pro KLV-vedoucí (KLV-Schule für Lagermannschaftsführer, KLV-Schule für Lagerleiter/Lagerleiterinnen) ze slezské Ścinawy do Poděbrad. Radka Šustrová svojí sondou do táborového prostředí německých dětí prokázala, že k čilé spolupráci docházelo nejen mezi vysokými funkcionáři HJ, BDM a Kuratoria, ale také na nejnižší úrovni mezi zřizovateli KLV táborů a českými živnostníky.\n\nV prosinci 1943 poskytlo pražské vedení HJ pro desetidenní lyžařský výcvikový kurz Kuratoria v Alpách u Zell am See horskou chatu „Filzsteinhütte“, nacházející se v nadmořské výšce 1 700 metrů. Výcvikového kurzu se zúčastnili nejlepší lyžařští okresní pověřenci, tělovýchovní referenti a instruktoři Kuratoria z Pošumaví, Novoměstska, Krkonoš a Beskyd. Vlak se čtyřiceti vybranými účastníky lyžařského kurzu vyjížděl z Prahy, přestupovalo se v Linci, Salzburku a Rosenheimu. V cílovém rakouském Krimmlu lyžaře přivítal HJ-výcvikový lyžařský instruktor Franz China. Pod jeho vedením účastníci v rámci výcviku vystoupali také na Königsleiten ve výši 3 000 metrů n. m. a při zpáteční cestě navštívili město Vídeň.\n\nV rámci praktického výcviku účastníků „Školy pro vedoucí domovů mládeže“ na Čeperce, který se konal v Praze od 14. do 19. února 1944, navštívili budoucí vedoucí domovů mládeže německé HJ-učňovské dílny, domov Hitler-Jugend a večer proběhl mezi oběma institucemi společný večírek. Na brněnském pracovním sjezdu Kuratoria v prvním březnovém týdnu roku 1944 navštívili všichni okresní pověřenci brněnský „HJ-učňovský domov“ na Údolní ulici, ve kterém absolvovali několikadenní praxi.\n\nNa zámku v Klecanech u Prahy si HJ zřídila oblastní „Vyšší vůdcovskou školu“ Hitlerovy mládeže. Po třínedělním vzdělávacím kurzu vůdců HJ v Klecanech pokračovalo jejich vzdělávání na „Říšské akademii pro vedení mládeže HJ“. Vedení Kuratoria v čele s předsedou ministrem Moravcem a generálním referentem Teunerem navštívilo Klecany 27. března 1944. Na zámku je přijali HJ-Gebietsführer (HJ-oblastní vůdce) Fritz Knoop a BDM-Gebietsmädelführerin (BDM-oblastní vůdkyně) Erika Ebel. Návštěva se konala u příležitosti „HJ-válečného závodu v zaměstnání“, jehož župní zahájení proběhlo koncem března 1944 v malém sále Rudolfina. Župním pověřencem DAF pro „válečný závod v zaměstnání“ byl jmenován HJ-Oberbannführer Gladrow. Česká mládež v protektorátních regionech pomáhala při budování KLV-táborů. Například na Křivoklátsku čeští chlapci ve věku 12–16 let nacpávali slamníky, sestavovali postele, uklízeli místnosti a upravovali prostory budoucí KLV-ubytovny.\n\nPod patronátem říšského vedoucího mládeže NSDAP a župního vedoucího a místodržitele Vídně Baldura von Schiracha (funkci říšského vedoucího mládeže převzal v roce 1940 Arthur Axmann) se konal ve Vídni ve dnech 14.–18. září 1942 zakládací sjezd „Evropského svazu mládeže“. Setkání se účastnily mládežnické organizace ze třinácti evropských zemí (Německa, Itálie, Španělska, Dánska, Finska, Belgie, Nizozemska, Norska, Rumunska, Maďarska, Bulharska, Chorvatska a Slovenska) a Japonska. Vzhledem ke krátkému působení nepatřila česká delegace Kuratoria k zakládajícím členům. Do Vídně přicestovala jako doprovod říšské delegace. S členstvím Kuratoria NSDAP počítala až následujícího roku. Během sjezdu přistoupilo ještě Portugalsko (15. zakládající člen). Založení evropské svazu se odehrávalo ve vídeňském župním domě na Ringstraße. Vedoucími předsednictva nově založeného mládežnického evropského svazu se stali Arthur Axmann a Gilo Vidussoni (generální tajemník Národní fašistické strany). V rámci svazu fungovalo i pracovní společenství „Ženská mládež“, v jehož čele stály Jutta Rüdigerová za Bund deutscher Mädel (BDM), Pilar Primo de Rivera ze Španělska a Penelope Testa z Itálie. \n\nKuratorium fungovalo až do květnových dnů roku 1945 a jeho likvidace se v prvních poválečných dnech ujalo Ministerstvo školství, které v některých otázkách spolupracovalo s Ministerstvem vnitra. Vyšetřovací komise pro likvidaci Kuratoria ukončila svoji činnost dne 28. srpna 1945, kdy odevzdala spisový materiál ministerstvu vnitra, které převzalo spisový materiál:\n\nVzhledem ke složitosti spisového materiálu si Ministerstvo vnitra ponechalo k ruce k dalšímu vyšetřování ve smluvním vztahu členy vyšetřující komise: předsedu Miroslava Volmutha (zaměstnance Zemského odboru Národní bezpečnosti II v Praze), místopředsedu Jana Knota, člena Miroslava Cihláře, členky Blanku Broumovou a Květu Melicharovou. Výsledkem likvidační práce Ministerstva vnitra bylo 15. února 1946 předání 139 osob Mimořádným lidovým soudům a 82 osob Národním výborům k potrestání za provinění proti národní cti.\nPrávní ukončení Kuratoria nastalo až vydáním vládního nařízení č. 110 Sb. a nařízení z 30. dubna 1946, které rušilo nebo měnilo rozhodnutí o správních úřadech z doby existence protektorátu a o úřadech zřízených v této době. Z celkového počtu asi 1 500 zaměstnanců si podalo přibližně 800 osob žádost o vydání tzv. „očistného listu“, přičemž bylo pěti stu žádostí k 27. srpnu 1945 vyhověno. Byla zkoumána také provinění tzv. čestných (tj. neplacených) spolupracovníků Kuratoria. Na Místní národní výbory bylo tehdy rozesláno asi 9 000 dotazníků a ke konci léta 1945 více než polovina těchto dotazníků hovořila o 25 000 v Kuratoriu působících instruktorech.\nPřed Národními lidovými soudy stanuli v rámci tzv. poválečné „národní očisty“ význační činovníci Kuratoria pro výchovu mládeže: František Teuner, Karel Mihalíček, Eduard Chalupa, Josef Viktorin, Karel Žalud, Jiří Málek, Jan Svoboda, Václav Krigar a Jaroslav Krigar. K trestu smrti byli odsouzeni: dr. František Teuner (odsouzen v nepřítomnosti), Karel Mihalíček (odsouzen v nepřítomnosti), Eduard Chalupa a Jan Svoboda. Josef Viktorin byl odsouzen k doživotí v těžkém žaláři, Karel Žalud k žaláři na 25 let, Jiří Málek k žaláři na 10 let, Jaroslav Krigar k žaláři na 6 let a Václav Krigar na 4 roky. Emanuel Moravec spáchal sebevraždu.\n\nJan Svoboda podnikl (podle plánu SS-Obersturmführera Dr. Aloise Krannicha) na konci války 28. dubna 1945 společně s Jiřím Málkem, Vladimírem Kauckým a třemi Slováky Jozefem Belanem (mladým gardistou a spolupracovníkem bratislavského SD), Ladislavem Deptou a jistým Danielem P. (někdy uváděným jako Danihel) pokus o atentát na Edvarda Beneše, který se již v této době nacházel na Slovensku v Košicích. Na jaře 1947 byl Jan Svoboda odsouzen k trestu smrti. Pár měsíců na to prezident Beneš Svobodovi trest zmírnil na doživotí a po 17 letech byl v roce 1963 propuštěn. Svoboda zemřel 6. prosince 2011 zcela v ústraní a o okolnostech jeho „úniku před popravou“ nehovořil ani s vlastní ženou. Zrovna tak prezident Beneš zmírnil trest smrti na doživotí i Eduardu Chalupovi. Chalupa měl být v roce 1970 propuštěn, ale 17. 9. 1960 zemřel ve vězení. Jeho rodina se nesměla zúčastnit kremace a nesměla obdržet ani urnu.\n\nV průběhu října 1947, kdy započalo vedení Komunistické strany Československa připravovat mocenské nástroje k přechodu do tzv. ofenzívy a s tím spojenou reorganizaci SNB a bezpečnostních složek, si vrchní komisař Ministerstva vnitra (oddělení VII) vyžádal u Zemského odboru bezpečnosti II (1945–1947) v Praze všechen spisový a písemný materiál bývalého Kuratoria. Materiály byly rozděleny na spisy E (56 141 kusů), spisy M (2 245 kusů) a karty E ((56 141 kusů), přičemž další materiál tvořily:\nPřevzetí materiálů proběhlo na příkaz Dr. Černého hromadně a bez protokolárního převzetí 31. října 1947. V roce 1952 nechalo Ministerstvo vnitra skartovat valnou část kompromitujícího spisového materiálu:\n\n\nKuratoriu se začaly bezpečnostní složky opětovně věnovat na počátku 60. let 20. století. V roce 1957 se v archivu bývalého Kuratoria nalézalo 158 krabic, které obsahovaly osobní svazky 12 298 funkcionářů bývalého Kuratoria. Vzhledem k tomu, že tyto osoby přestaly být pro StB zajímavé, byly jejich svazky předány Studijnímu ústavu Ministerstva vnitra k ústřední operativní evidenci. Ten v rámci akce „Vychovatel” vypracoval zprávu k činnosti Kuratoria.\n\nDne 16. ledna 1959 předal I. zvláštní odbor MV (Archivní a studijní ústav) Státnímu archivu v Praze 81 krabic pro StB nezajímavého písemného materiálu, který představoval písemnosti ze sportovních a tělovýchovných klubů, tiskové zprávy a fotografie z různých kuratorních akcí a to bez evidence a v neuspořádaném stavu. V roce 1961 přibyly do archivu MV nalezené přihlášky bývalých absolventů výcvikového školení Kuratoria v Protivíně. K 1. prosinci 1961 Ministerstvo vnitra vypracovalo pro 1 060 absolventů kurzů Kuratoria z oblasti Krajské správy Ministerstva vnitra Praha tzv. operativní opatření pro 85 osob a operativní svazky dvou osob uložilo v jejich archivu.\n\nPo skartaci a vyčlenění materiálů pro Státní archiv evidovalo Ministerstvo vnitra k 25. listopadu 1968 už jen 175 krabic, přičemž se dva spisy zapůjčené jinému oddělení MV ztratily.\n\nK zmapování historie a činnosti Kuratoria neexistuje mnoho nezávislých zdrojů. Na německé půdě je problematika českého Kuratoria opomíjena zcela a československý výklad dějin v době totalitního komunistického režimu se o Kuratoriu téměř nezmiňoval. Činnosti Kuratoria se dostalo pozornosti ze stran historiků, badatelů a veřejnosti teprve po roce 1989. \n\nVhled do celé problematiky Kuratoria usnadňují například díla Jana Špringla (sborník Minulostí Berounska, ročníky 2006 a 2008) nebo práce Leoše Nikrmajera (Činnost a úkoly Kuratoria pro výchovu mládeže v jižních Čechách v letech 1942–1945). Některé zcela nové poznatky obsahuje kolektivní práce Klub zvídavých dětí - Jaroslav Foglar a Protektorát (2018). Radka Šustrová zkoumala ve svých dílech problematiku protektorátní nacionalistické výchovy mládeže (jak u KLV tak i Kuratoria) a uvádí:\n\nVedle toho historická sonda Radky Šustrové přináší zajímavé doklady o nemalé participaci českého obyvatelstva na říšském projektu KLV a vzhledem k tomu, že Kuratorium s KLV-tábory spolupracovalo, odkrývá tak Šustrová další oblast, která na zpracování dosud čeká. Ve své diplomové práci Adam Hájek například uvádí poúnorový paradox, „kdy bývalí členové kolaborantské organizace mohli dosáhnout vyššího společenského postavení, zatímco veteráni západního odboje a lidé se špatným třídním původem nebo smýšlením seděli ve vězeních či pracovali na podřadných místech neodpovídajících jejich kvalifikaci.”\n\nPro přežití nacismu a ideologie národního socialismu bylo bezpodmínečně nutné, aby si nacistický režim vychoval další nástupce propagované ideologie, ať už se jednalo o vojáky nebo podporovatele v jakékoliv formě, kteří by jeho další životaschopnost garantovali. I když se Kuratorium věnovalo mimoškolní zájmové činnosti mládeže, se kterou byla neoddělitelně spojena i jeho národně socialistická výchovná a vzdělávací činnost českého kolaburujícího obyvatelstva, diktát nad převýchovou mládeže drželi němečtí poradci z Hitlerjugend.\n\n\n\n\n"}
{"id": "301667", "url": "https://cs.wikipedia.org/wiki?curid=301667", "title": "Eva Turnová", "text": "Eva Turnová\n\nEva Turnová (* 9. května 1964) je česká baskytaristka, skladatelka, spisovatelka, malířka a překladatelka.\n\nVystudovala Filozofickou fakultu na Karlově univerzitě v Praze, obor čeština a angličtina. \n\nMá dceru Johanu s hercem Karlem Dobrým. Jejím prvním manželem byl David Matásek. Chodila také se spisovatelem Emilem Haklem, který jejich vztah románově zpracoval v knize \"Intimní schránka Sabriny Black\".\n\nPřeložila knihu Marka Vonneguta \"Expres do ráje\".\n\nHrála ve filmech Jana Hřebejka, Petra Zelenky a Viktora Tauše; složila hudbu k filmům Igora Chauna a Tobiáše Jirouse.\n\nPůsobila jako baskytaristka v kapelách Odvážná srdce (1989–1993), DG 307 (1995–2000), Zbytky charismatu (1997–1999), Šílenství Mejly Hlavsy (1999-2000); v letech 2001 až 2016 hrála se skupinou The Plastic People of the Universe. Koncertuje s vlastní kapelou Eturnity. \n\nPřispívá do týdeníků Instinkt, Reflex, Reportér a Respekt, své glosy čte na stanicích Český rozhlas Plus a Český rozhlas Dvojka. \n\nNahrála audioknihu \"Čtení z Turnových hájů\" a vydala šest dílů knih sloupků \"Turnový háj 1-7\", jejichž výběr vyšel v nakladatelství Argo pod názvem \"BE100F (best of)\". \n\nV roce 2018 se uskutečnila dramatizace jejích sloupků v divadle Husa na provázku. \n\nOd března 2019 má pravidelné literárně-hudební talk show \"Procházka Turnovým hájem\" v divadle La Fabrika.\n\nVýstavy obrazů: \n\n2013 \"Turnový háj\", VISIO ART GALLERY, Plzeň \n\n2014 \"Jinotaje a stejnozřejmosti\", Galerie Lucerna, Praha, spolu s Martinem Frindem \n\n2018 \"Garden is open,\" kavárna Velryba, Praha, spolu s Vratislavem Brabencem\n\n\n"}
{"id": "301668", "url": "https://cs.wikipedia.org/wiki?curid=301668", "title": "Štefan Tiso", "text": "Štefan Tiso\n\nŠtefan Tiso (18. října 1897 Veľká Bytča – 28. března 1959, Leopoldov) byl slovenský politik a právník, předseda vlády Slovenského státu v letech 1944 až 1945.\n\nByl bratrancem z „třetího kolena“ dr. Jozefa Tisa. Děd ThDr. Jozefa Tisa Jozef „Karo“ Tiso (Tiszo „Karo“ Jószef) byl bratrancem babičky JUDr. Štefana Tisa Terézie Tisové. Po vzniku Slovenského státu se stal Dr. Štefan Tiso předsedou Nejvyššího soudu Slovenského státu. Po vypuknutí Slovenského národního povstání a odstoupení vlády Vojtecha Tuky (5. 9. 1944) byl jmenován posledním předsedou vlády Slovenského státu. Kromě postu předsedy vlády v ní zastával i portfolio ministra spravedlnosti a ministra zahraničních věcí.\n\nŠtefan Tiso se snažil konsolidovat poměry ve Slovenském státu, který byl již z větší části obsazen Rudou armádou. V lednu 1945 vypracoval deklaraci, která prohlašovala věrnost ideám luďáckého režimu a „spojenci Slovenska“ Adolfu Hitlerovi. Před postupující Rudou armádou uprchl tak jako další představitelé Slovenského státu do Rakouska. 8. května 1945 podepsal s americkým generálem Colliersem kapitulační dekret, kterým předal Slovenský stát pod rozhodovací pravomoc armády USA. Posléze byl, spolu s prezidentem Jozefem Tisem, vydán do Československa. Národní soud v Bratislavě jej odsoudil k 30 letům vězení a ve věznici v Leopoldově nakonec zemřel.\n\n"}
{"id": "301669", "url": "https://cs.wikipedia.org/wiki?curid=301669", "title": "Gejza Medrický", "text": "Gejza Medrický\n\nGejza Medrický (12. listopadu 1901 Banská Bystrica – 2. března 1989 Bratislava) byl slovenský politik za HSĽS.\n\nV prosinci 1938 byl zvolen do slovenského sněmu. V letech 1939-1945 působil jako ministr hospodářství Slovenského státu. Je autorem knihy \"Minister spomína\".\n\n18. června 1945 se československý velvyslanec v USA Vladimír Hurban oficiálně obrátil na vládu Spojených států amerických s žádostí o vydání některých válečných zločinců z řad exponentů slovenského státu. Mezi nimi byl i Medrický.\n"}
{"id": "301670", "url": "https://cs.wikipedia.org/wiki?curid=301670", "title": "Hanns Ludin", "text": "Hanns Ludin\n\nHanns Elard Ludin (10. června 1905 v Freiburg im Breisgau - 9. prosince 1947 v Bratislavě) byl vyslanec Německé říše ve Slovenském státu.\n\nJeho faktické postavení odpovídalo postavení zástupce Německa ve vazalském státu. Ludin byl jedním z iniciátorů vstupu německých vojsk na území Slovenska po vypuknutí SNP. Podílel se i na sestavování vlády Štefana Tisa (5. 9. 1944). Před Rudou armádou uprchl spolu s ľudáckými představiteli do Rakouska. Byl zatčen Američany a vydán do Československa. Národním soudem v Bratislavě byl odsouzen k trestu smrti a v prosinci 1947 popraven. Zásadní přitěžující okolností byl jeho podíl na deportaci Židů.\n"}
{"id": "301672", "url": "https://cs.wikipedia.org/wiki?curid=301672", "title": "Hermann Höfle", "text": "Hermann Höfle\n\nHermann Johann Matthäus Höfle (12. září 1898, Augsburg – 9. prosince 1947, Bratislava) byl vyznamenaný veterán první světové války, válečný zločinec a důstojník Waffen-SS v hodnosti SS-Obergruppenführer \"und General der Waffen-SS und Polizei\" za druhé světové války. Nechvalně proslulým se stal poté, co velel německým okupačním vojskům, které zatlačily do hor Slovenské národní povstání.\n\nHermann Höfle se narodil 12. září roku 1898 ve městě Augsburg v Bavorsku jako syn poštovního úředníka. Po absolvování základní školy nastoupil na humanistické gymnázium, kde později úspěšně odmaturoval roku 1916.\n\nKrátce na to vstoupil do německé císařské armády v hodnosti \"Fahnenjunker\" (Kadet) a byl zařazen ke královskému bavorskému 8. pěšímu pluku \"Velkovévoda Fridrich II. Bádenský\" (\"8.Infanterie-Regiment “Großherzog Friedrich II von Baden”\"), který spadal pod 8. královskou bavorskou pěší brigádu (\"8. Königlich Bayerische Infanterie-Brigade\") generálmajora Karla von Reck. Se svojí jednotkou se následně účastnil bojů na západní frontě.\n\nZde však zůstal pouze do konce srpna téhož roku, poněvadž byl přeřazen k 31. leteckému oddílu bavorského armádního letectva (\"Bayerische Flieger-Abteilung Nr. 31\"), kde se po následném výcviku stal leteckým pozorovatelem dělostřelectva. V první polovině roku 1917 byl povýšen do hodnosti \"Fähnrich\" (Praporčík) a k počátku října téhož roku do hodnosti \"Leutnant\" (Poručík). Ke konci války ještě stihl absolvovat vojenskou školu. Během války byl několikrát těžce raněn a podařilo se mu za své zásluhy získat oba stupně pruského železného kříže a několik dalších vyznamenání (viz níže).\n\nSe skončením první světové války a následné nucené demobilizaci byl propuštěn z armády a vstoupil k počátku března roku 1919 do nově se formujících polovojenských oddílů Freikorps, kde byl přidělen ke skupině Freikorps von Epp pod velením plukovníka, pozdějšího generála a člena sněmu Franze von Epp. S jednotkou se následně účastnil potlačení socialistických jednotek Bavorské republiky rad na přelomu dubna a května roku 1919.\n\nHöfleho jednotka je během října téhož roku začleněna do Reichswehru a rozšířena na 21. brigádu pod Eppovým velením. O rok později byla brigáda rozšířena a přeměněna na 7. divizi pod velením generála Arnolda von Möhl. Zde se Höfle seznamuje s budoucím velitelem jednotek Sturmabteilung, kapitánem Ernstem Röhmem a stává se jeho pobočníkem.\n\nV listopadu 1923 se účastnil jako člen vojenského spolku \"Reichskriegsflagge\" mnichovského pivního puče. Po jeho neúspěchu je Röhm zatčen, ale Höfle zůstává dále v armádě.\n\nK 1. dubnu roku 1925 je povýšen do hodnosti \"Oberleutnant\" (Nadporučík) a 25. listopadu téhož roku se žení se svojí přítelkyní Elisabeth Schäferovou, se kterou má později dvě dcery.\n\nRoku 1930 složil zkoušku z tlumočnictví ze španělštiny a o rok později se stal velitelem 16. roty u 19. bavorského pěšího pluku (\"Bayerisches Infanterie-Regiment Nr. 19\") ze 7. divize nyní pod velením pozdějšího polního maršála, generálporučíka Wilhelma von Leeb. Následně ještě sloužil již v hodnosti kapitána (\"Hauptmann\") u 7. motostřeleckého oddílu (\"Kraftfahrer-Abteilung Nr. 7\") z téže divize.\n\nRoku 1932 získal diplom z tlumočnictví ze španělštiny a k 15. červnu téhož roku se stal učitelem taktiky na vojenské akademii v Berlíně\n\nZ Reichswehru byl nakonec propuštěn jako \"Major der Reserve\" (Major v záloze) dne 31. července, 1934. Po svém propuštění vstoupil v srpnu téhož roku do jednotek NSKK a byl jmenován vedoucím pobočky v Mnichově.\n\nZ počátku války sloužil u jednotek NSKK, kde působil jako vysoký velitel, než dne 1. července roku 1943 vstoupil do SS v hodnosti SS-Gruppenführer. Dne 15. září roku 1943 byl jmenován policejním velitelem ve středním Německu (\"Höhere SS und Polizeiführer Mitte\"). Zde setrval až do 5. října roku 1944, kdy byl vystřídán SS-Obergruppenführerem Rudolfem Quernerem. Poté mu byla přidělena funkce velitele SS a policie na území Slovenska, kde vystřídal SS-Obergruppenführera Gottloba Bergera. V této funkci zůstal až do konce války.\n\nSS-Obergruppenführer Höfle byl strůjcem tvrdého zásahu proti účastníkům Slovenského národního povstání. Jednotky Waffen-SS spolu s Pohotovostními oddíly Hlinkovy gardy se podílely na největších represáliích na slovenském obyvatelstvu. Po vojenské porážce SNP uspořádal oslavu v centru SNP Bánské Bystrici, na níž se účastnili i představitelé Slovenského státu v čele s prezidentem Jozefem Tisem. Höfle a další příslušníci SS zde obdrželi vysoká slovenská vyznamenání.\n\nHermann Höfle se jako válečný zločinec zodpovídal společně s německým velvyslancem na Slovensku Hannsem Ludinem před Národním soudem v Bratislavě, kde byli také oba dva odsouzeni k trestu smrti a dne 9. prosince roku 1947 popraveni oběšením.\n\n\n\n"}
{"id": "301673", "url": "https://cs.wikipedia.org/wiki?curid=301673", "title": "Bridget Fonda", "text": "Bridget Fonda\n\nBridget Jane Fonda (* 27. ledna 1964 Los Angeles) je americká herečka.\n\nNarodila se roku 1964 v Los Angeles do rodiny Susan Brewerové a Petera Fondy, který si jako její děd Henry Fonda i teta Jane Fondová zvolil hereckou profesi. Vystudovala herectví na Tischově herecké fakultě v New Yorku. Objevila se například ve filmech \"Kmotr III\" (1990), \"Jackie Brownová\" (1997), Jednoduchý plán (1998), či \"Kai a Gerda\" (2002).\n\n"}
{"id": "301676", "url": "https://cs.wikipedia.org/wiki?curid=301676", "title": "Jane Fondová", "text": "Jane Fondová\n\nJane Fondová, rodným jménem Jane Seymour Fonda, (* 21. prosince 1937 New York, New York, USA) je americká herečka, spisovatelka, politická aktivistka, modelka, cvičitelka a producentka, která obdržela dva Oscary za nejlepší ženský výkon v hlavní roli ve snímcích \"Klute\" a \"Návrat domů\".\n\nSlavnou se stala v šedesátých letech 20. století, kdy hrála ve filmech jako \"Barbarella\" a \"Dívka ze Západu\". Později obdržela dvě ocenění filmové akademie a několik dalších cen, byla i nominována na další různá ocenění. V roce 1991 oznámila ukončení herecké dráhy a na filmová plátna se vrátila až roku 2005 ve filmu \"Příšerná tchyně\". V roce 2007 hrála ve filmu \"Vlastní pravidla\". V letech 1982 až 1995 produkovala různé, převážně televizní záznamy.\n\nJane Seymour Fondová je dcerou herce Henryho Fondy a po své matce Frances je šlechtického původu. Jméno dostala po slavné Jane Seymourové, třetí manželce Jindřicha VIII. Se svou matkou neměla ovšem Jane příliš kladný vztah, když Frances v Janiných deseti letech spáchala sebevraždu.\n\nNa veřejnosti prošla mnoha pózami. Od oslnivé naivky přes sexuální symbol, revolucionářku, cvičitelku, prezidentku společnosti až po uznávanou herečku a producentku.\n\nByla vesmírnou sexbombou ve filmu \"Barbarella\", ale i feministkou. Stala se Miss vojenských odvodů z roku 1962, která během války ve Vietnamu stála na straně odpůrců amerického zapojení v konfliktu. V červenci 1972 přiletěla na dva týdny do severního Vietnamu, kde mluvila s tamními obyvateli, navštívila místa a infrastrukturu zničenou americkým bombardováním, v jednom případě hovořila se sedmi vězněnými americkými vojáky (POWs) – a jednoznačně se vyhranila proti válce ve Vietnamu, což jí mimo jiné přineslo i odpor části amerického publika.\n\nCelkem 35 let trpěla bulimií, díky čemuž si udržela dobrou postavu, na skvělou kondici by to ovšem nestačilo. Často kouřila a později obhajovala zdravý způsob života. Hlásila se k socialismu a toužila po penězích z podnikatelských aktivit. Zároveň se ovšem dokázala houževnatě nadchnout pro určitou věc, roli, dřít do úmoru a vypilovat každý detail, především ve své producentské praxi nechávala scény častokrát opakovat, až bylo vše dokonalé.\n\nFondová se účastnila jako aktivistka mnoha politických kauz, jedna z nejznámějších a nejvíce kontroverzních byl její odpor k Vietnamské válce nebo boj za práva původních obyvatel USA. Také protestovala proti válce v Iráku a násilí na ženách. Sebe sama popisuje jako liberála a feministku. Od roku 2001 se Jane hlásí ke křesťanství. V roce 2005 vydala svoji autobiografii a nyní žije v Los Angeles.\n\nCelkem sedmkrát (naposledy v roce 1986) byla nominována na Cenu Akademie, Oscara si odnesla dvakrát, za film \"Klute\" v roce 1971 a za \"Návrat domů\" v roce 1978. Hrála i divadlo Broadwayi a pracovala pro televizi.\n\nBěhem svého hereckého života se setkala s mnoha zajímavými osobnostmi. Podle svých slov se nejvíc naučila od Katharine Hepburnové a svého otce během natáčení filmu \"Na zlatém jezeře\" v roce 1981. Jane prohlásila, že když jako malá holčička sledovala Katharine v televizi, přála si, aby se stala Katharine Hepburnová její matkou.\n\nNa kurzech Lee Strasberga, které navštěvovala v Los Angeles, se setkala osobně s Marilyn Monroe i Marlonem Brandem. S tím se setkala i při natáčení filmu \"The Chase\". Několikrát si zahrála s Robertem Redfordem i Alainem Delonem.\n\nV poslední době českého diváka mohla zaujmout v komedii \"Příšerná tchyně\" vedle Jennifer Lopezové.\n\nByla třikrát vdaná, z těchto manželství pochází dvě děti. Jejím prvním manželem byl režisér Roger Vadim, který Jane představil v Evropě a televizními světu jako oslnivou blondýnku. Je otcem dcery Vanessy (* 1968). Druhým manželem se stal politik Tom Hayden, se kterým Jane má syna Troye. V roce 1991 se provdala za televizního magnáta Teda Turnera, jejich vztah skončil v roce 2001 rozvodem.\n\n\n\n"}
{"id": "301678", "url": "https://cs.wikipedia.org/wiki?curid=301678", "title": "Vice City", "text": "Vice City\n\nVice City, někdy zkracováno jako VC je fiktivní město vytvořené na základě skutečného amerického města Miami na Floridě. Ve městě se odehrávají tři hry od Rockstar Games: , a GTA1. Město je nejnebezpečnější v GTA, bydlí v něm slavní bossové jako Tommy Vercetti, Ricardo Diaz, Jerry Martinez, Brian Forbes nebo Victor Vance.\n\n\n\n"}
{"id": "301681", "url": "https://cs.wikipedia.org/wiki?curid=301681", "title": "Vsetínská Bečva", "text": "Vsetínská Bečva\n\nVsetínská Bečva nazývaná též Horní Bečva je řeka ve Zlínském kraji, jedna ze dvou zdrojnic řeky Bečvy. Délka toku je 58,8 km. Plocha povodí měří 734,1 km².\n\nŘeka pramení v Beskydech v nadmořské výšce 920 m pod vrchem Trojačka (938 m n. m.). Její tok směřuje nejprve jihozápadně, poté jižně do velkokarlovického Leskové a na jihozápad. Protéká obcemi Velké Karlovice, Karolinka (kde v nadmořské výšce 472 m n. m. přibírá stejnojmenný potok z vodní nádrže Stanovnice), Nový Hrozenkov a Halenkov. Od Huslenek teče na západ a protéká obcemi Hovězí, Janová a Ústí u Vsetína. Pod ústím říčky Senice (354 m n. m.) se její tok obrací k severu. Protéká územím města Vsetína, kde přijímá zprava Jasenici (343 m n. m.), zleva Rokytenku (341 m n. m.). Dále přibírá ještě zleva Semetínský potok (332 m n. m.) a Ratibořku u Jablůnky (324 m n. m.) a zprava v obci Bystřička stejnojmennou říčku (304 m n. m.). Severní směr si řeka udržuje až k soutoku s Rožnovskou Bečvou ve Valašském Meziříčí v nadmořské výšce 288 m, odkud tok nese název Bečva.\n\n\nPrůměrný průtok Vsetínské Bečvy v obci Jarcová nedaleko soutoku s Rožnovskou Bečvou činí 9,39 m³/s.\n\nHlásné profily:\nVyužívá se k zavlažování a k zisku vodní energie v malých vodních elektrárnách. Slouží jako zdroj pitné vody a k odvodu odpadních vod – projekt Čistá Bečva. Je jednou z nejvíce upravených řek v České republice. Jako prevence povodní slouží četné hráze. Nezanedbatelné je využití k rekreaci – ke koupání a vodáctví.\n\nK rybolovu slouží rybářské revíry.\n\n"}
{"id": "301686", "url": "https://cs.wikipedia.org/wiki?curid=301686", "title": "Zdechovice (okres Pardubice)", "text": "Zdechovice (okres Pardubice)\n\nObec Zdechovice se nachází v okrese Pardubice, kraj Pardubický, šest kilometrů západně od Přelouče. Žije zde  obyvatel. Součástí obce jsou i vesnice Spytovice a Zbraněves.\n\n\n"}
{"id": "301687", "url": "https://cs.wikipedia.org/wiki?curid=301687", "title": "Série", "text": "Série\n\nSlovo série může znamenat:\n\n\n\n"}
{"id": "301688", "url": "https://cs.wikipedia.org/wiki?curid=301688", "title": "Harkiové", "text": "Harkiové\n\nHarkiové (slovo odvozeno z arabského slova \"haraka\" حركة) jsou nazýváni muslimové a etničtí Alžířané, kteří sloužili ve francouzské armádě během alžírské války v letech 1954 až 1962. Během války byli častým cílem vraždění pro muslimské revolucionáře z FLN bojující za nezávislost na Francii. Klidu se nedočkali ani po válce, kdy se do čela vlády dostala strana FLN Ahmeda Ben Belly a podle odhadů nechala zabít až 150 000 těchto harkiů. Po skončení války proto došlo k exodu nejen půl milionu harkiů, ale i milionu tzv. pieds-noirs (Francouzů, kteří žili po generace v Alžírsku).\n\nHarkiové a jejich potomci dnes tvoří komunitu asi 400 000 osob žijících zejména na jihu Francie.\n"}
{"id": "301689", "url": "https://cs.wikipedia.org/wiki?curid=301689", "title": "Trojáčovití", "text": "Trojáčovití\n\nTrojáčovití (Erotylidae) je čeleď brouků, která obsahuje přes 100 rodů, včetně těch, které dříve byly zařazovány do bývalé čeledi Languriidae, které jsou v současnosti zařazovány do podčeledi Languriinae:\n\n"}
{"id": "301696", "url": "https://cs.wikipedia.org/wiki?curid=301696", "title": "Tvashtar Paterae", "text": "Tvashtar Paterae\n\nTvashtar je označení aktivního vulkanického regionu na jupiterově měsíci Io. Vulkán pojmenovaný podle hinduistického boha Tvastara leží poblíž severního pólu měsíce.\n\nTvashtar studovala v letech 1995 - 2002 sonda Galileo. Během této doby byl pozorován 25 km dlouhý, 1 až 2 km široký proud lávy tryskající z jednoho z kráterů, erupce jezera přehřáté křemičitanové lávy v největším vulkanickém kráteru a také sloupce tryskajícího plynu, dosahující výšky 385 km nad povrchem měsíce a pokrývající oblasti až 700 km vzdálené.\n\nErupce Tvashtaru vyfotografovala 26. února 2007 sonda New Horizons při průletu kolem Jupitera na cestě k Plutu. Sonda objevila enormní 290 km vysoké výtrysky z vulkánu, se zatím nevysvětlenou vláknitou strukturou zřetelně viditelnou ve slunečním světle.\n\n"}
{"id": "301697", "url": "https://cs.wikipedia.org/wiki?curid=301697", "title": "Zedníček skalní", "text": "Zedníček skalní\n\nZedníček skalní (\"Tichodroma muraria\") je druh menšího horského ptáka z čeledi brhlíkovitých, o něco větší než vrabec domácí. Vyskytuje se v horách jižní a střední Evropy a západní a střední Asie. Vyskytuje se i v Tatrách, což je nejsevernější hnízdiště tohoto druhu v Evropě. Není to pták stěhovavý, mimo dobu hnízdění se vydává jen na krátké cesty do nižších horských poloh.\n\nJeho oblíbeným stanovištěm jsou skalní stěny a suťová pole, kde hnízdí v různých rozsedlinách a dutinách mezi balvany. Živí se hmyzem a pavouky, které svým dlouhým zobákem vytahuje z různých úkrytů.\n\nV současnosti se rozlišují dva poddruhy zedníčka skalního. Kromě poddruhu \"T. muraria muraria\" (Evropa a Turecko až po Kavkaz) byl zjištěn ve střední Asii výskyt poddruhu \"T. muraria nepalensis\", který se jen nepatrně liší temnější barvou peří a výskytem ve vyšších horských polohách.\n\nZedníček skalní se vyskytuje i v České republice. Zde je však kriticky ohroženým druhem.\n\nV Husitské trilogii Andrzeje Sapkowského vystupuje čaroděj Birkart Grellenort, který se podle autora proměňuje právě v tohoto ptáka. Pták, popsaný v románu, má sice dlouhý zobák, ale je tmavý a dost velký, takže připomíná spíš kavku nebo kavče červenozobé.\n\n"}
{"id": "301701", "url": "https://cs.wikipedia.org/wiki?curid=301701", "title": "Organizace tajné armády", "text": "Organizace tajné armády\n\nOrganizace tajné armády (franc. \"Organisation armée secrète\") byla francouzská ultrapravicová nacionalistická militantní organizace během alžírské války o nezávislost (1954-1962). Cílem OAS bylo za každou cenu předejít tomu, aby se Alžírsko stalo nezávislým státem, což dokazuje i jejich motto \"Alžírsko je francouzské a tak to zůstane\" (franc. \"L’Algérie est française et le restera\").\n\nOrganizace vznikla v Madridu v lednu 1961 jako odpověď některých francouzských politiků a vojenských důstojníků na referendum uspořádané de Gaullem, ve kterém se tři čtvrtiny Francouzů vyslovilo pro právo Alžířanů na nezávislost jejich země. Mezi hlavní zakladatele patřili bývalí důstojníci francouzské armády Pierre Lagaillarde, Raoul Salan nebo Jean-Jacques Susini.\n\nOrganizace spáchala několik teroristických výbuchů ve Francii i Alžírsku a 21. dubna 1961 se neúspěšně pokusila o státní převrat ve Francii. Po podepsání évianských dohod v březnu 1962, které zaručily Alžírsku nezávislost na Francii, provedla OAS další vlnu vraždění a bombových atentátů (mj. se pokusila o zavraždění Charlese de Gaulla). Na stavu věci to však nic nezměnilo, byla potlačena francouzskou policií a zanedlouho poté byla organizace rozpuštěna a někteří její členové byli popraveni.\n"}
{"id": "301714", "url": "https://cs.wikipedia.org/wiki?curid=301714", "title": "Vláda Státu Izrael", "text": "Vláda Státu Izrael\n\nVláda Státu Izrael (: , \"memšala\") je vrcholným orgánem výkonné moci v Izraeli. Její postavení vymezuje z let 1968, 1992 a 2001. Vláda je vybrána a vedena premiérem. Její složení musí být schváleno Knesetem.\n\nSoučasnou, v pořadí 34. izraelskou vládu, sestavenou po parlamentních volbách v roce 2015, vede premiér Benjamin Netanjahu ze strany Likud. Koaliční vládě, sestávající ze stran Likud, Kulanu, Šas, Židovský domov a Sjednocený judaismus Tóry, vyslovil Kneset důvěru 14. května 2015.\n\nHistoricky první izraelskou vládou byla prozatímní vláda (\"ha-memšala ha-zmanit\"). Ta vznikla jako \"Minhelet ha-am\" (: , doslova „správa lidu“) v přípravě na nezávislost, která byla vyhlášena 14. května 1948. Všichni její členové pocházeli z Mo'ecet ha-am (\"Rady lidu\"), zákonodárného tělesa, které bylo založeno přibližně ve stejném období. Dne 12. května pak \"Minhelet ha-am\" hlasovala o tom, zda vyhlásit nezávislost. Ta pak byla vyhlášena 14. května, a téhož dne se z \"Minhelet ha-am\" stala prozatímní vláda, zatímco \"Mo'ecet ha-am\" se stala Prozatímní státní radou.\n\n"}
{"id": "301715", "url": "https://cs.wikipedia.org/wiki?curid=301715", "title": "Dolánky u Turnova", "text": "Dolánky u Turnova\n\nDolánky u Turnova jsou jednou ze 13 částí města Turnov v Libereckém kraji. Leží na severním okraji města při pravém břehu řeky Jizery před jejím soutokem s Vazoveckým potokem, v katastrálním území Bukovina u Turnova na jižním úpatí hřebene ostrohu. Evidováno je 21 adres. \n\nNa západě Dolánky sousedí s Vazoveckým údolím a Vazovcem, na hřebeni severně nad Dolánkami leží Bukovina a Kobylka. Na Doláneckém jezu se z Jizery odděluje Malá Jizera, hlavní turnovský náhon, a o něco níž přechází Jizeru Dolánecká lávka, přes niž vede cesta do Turnova. \n\nEvidenční část Dolánky u Turnova je tvořena základní sídelní jednotkou Dolánky u Turnova díl 1. Dvě drobné exklávy a jedna drobná poloexkláva části Bukovina jsou společně označeny jako ZSJ Dolánky u Turnova díl 3. Sousedící evidenční část Kobylka je tvořena základní sídelní jednotkou Dolánky u Turnova díl 2. \n\nDolánky jsou i přes svou malou velikost poměrně známým místem a oblíbeným výletním cílem, především díky Dlaskově statku, významné památce lidové architektury z 18. století. \n\nV 2. polovině 20. století fungovalo v Dolánkách otevřené koupaliště, které však bylo zavezeno a ke koupání již slouží jen jez na Jizeře. Po lávce přes Jizeru vede několik turistických stezek spojující Turnov s různými místy Českého ráje.\n\nNa západním okraji vesnice se dochovaly drobné pozůstatky zaniklého doláneckého hradu ze druhé poloviny třináctého století.\n\nDolánky jsou poněkud necitlivě proťaty silnicí I/10 (Praha – Harrachov). Autobusové spojení je poměrně řídké. Od roku 1859 tudy prochází železniční trať Liberec – Pardubice; na místní zastávce s názvem Dolánky v současnosti zastavují osobní vlaky linky Liberec – Nová Paka.\n\n"}
{"id": "301719", "url": "https://cs.wikipedia.org/wiki?curid=301719", "title": "Public Enemy", "text": "Public Enemy\n\nPublic Enemy nebo také PE je americká hiphopová skupina, založená roku 1982 na Long Islandu. Tato formace se řadí se mezi nejstarší a zároveň nejdůležitější hiphopové skupiny. Charakteristické jsou jejich politicky a sociálně zaměřené texty. Název znamená v překladu „veřejný nepřítel“, ve znaku mají člena strany Černých Panterů v hledáčku zaměřovače.\n\nV roce 2004 je magazín Rolling Stone zařadil na 44. místo v hodnocení 100 nejvlivnějších skupin všech dob. Server \"acclaimedmusic.net\" jim přisoudil 29. místo v kategorii Nejdůležitější hudebníci všech dob a prohlásil je nejlepší hiphopovou skupinou. V roce 2007 byli přijati do Long Islandské síně slávy (Long Island Music Hall of Fame).\n\nSamotná skupina se skládá ze tří celků. Produkční sekci Bomb Squad tvoří bratři Keith a Hank Shockley, Eric Sadler a Chuck D, taneční skupinu S1W (The Security For The First World) vede zpěvák Professor Griff. Rapperské jádro tvoří Chuck D, Professor Griff a Flavor Flav.\n\nHistorie skupiny se začala psát roku 1982. V té době studoval Chuck D grafický design na Adelphi University. V místním studentském rádiu WBAU, kde působil jako DJ, se setkal s Hankem Shockleem a Billem Stephenym, díky zálibě v hip-hopu a stejnému politickému smýšlení se z nich stali přátelé. Spolu produkovali v lednu 1983 kolekci agresivních rap/hip-hopových skladeb Super Special Mix Show. Později k nim přibyl Chuckův přítel Flavor Flav a začal se podílet jako jeden z hostitelů na rozhlasovém pořadu WBAU. Během roku 1984 začali Chuck D s Hankem Shockleem mixovat své vlastní demonahrávky. Jednu z nich, Public Enemy No. 1, podle níž dostala kapela svůj název, slyšel Rick Rubin a okamžitě se rozhodl získat Chucka pro svůj label Def Jam. Chuck D se vstupem do hudebního průmyslu dlouho váhal, ale nakonec vytvořil pojetí doslova revoluční hip-hopové skupiny, založené na extrémní zvukové produkci a prezentaci sociopolitických názorů. Podporován Shockleem (coby šéfproducentem) a Stephenym (jako publicistou) zformoval v roce 1987 Chuck D novou sestavu souboru - přibyli DJ Terminator X a Professor Griff, choreograf taneční pódiové formace the Security of the First World. Flavor Flav se stal druhým rapperem, jeho humorný doprovod kontrastoval s Chuckovým autoritativním barytonem, do projevu kapely přinesl hravost a lehkost.\n\nPublic Enemy vystoupili 30. května 2008 na pražském Výstavišti, dne 31.10 2010 vystoupili v Pražském klubu SaSaZu.\n\nV roce 2013 byla skupina uvedena do Rock and Roll Hall of Fame.\n\nV roce 2016 Chuck D. a DJ Lord spolu s Tomem Morello, Timem Commerfordem a Bradem Wilkem z Rage Against The Machine a rapperem B-Realem ze Cypress Hill zakládají superskupinu Prophets of Rage. 15. září 2017 vydali Prophets of Rage stejnojmenné debutové album.\n\n\n\n\n\n"}
{"id": "301720", "url": "https://cs.wikipedia.org/wiki?curid=301720", "title": "QE2", "text": "QE2\n\nQE2 je šesté studiové album britského multiinstrumentalisty Mika Oldfielda. Vydáno bylo na podzim roku 1980 (viz 1980 v hudbě), v Británii se v žebříčku prodejnosti alb vyšplhalo maximálně na 27. příčku (v listopadu 1980).\n\nAlbum \"QE2\" tvoří celkem 9 zcela instrumentálních skladeb o různých délkách (v rozsahu od jedné do 10 minut). Dvě skladby jsou coververze písniček od skupin ABBA („Arrival“) a The Shadows („Wonderful Land“). Na \"QE2\" se poprvé vyskytuje zpěvačka Maggie Reillyová, která v 80. letech dále s Oldfieldem spolupracovala.\n\nVe skladbě „Conflict“ se nachází výňatek z „Badinerie“ od J. S. Bacha. Krátkou instrumentálku „Molly“ věnoval Oldfield své dceři Molly.\n\nAlbum \"QE2\" je pojmenováno podle zámořského parníku Queen Elizabeth 2 (zkratkou QE2), který zase obdržel své jméno podle současné britské královny Alžběty II.\n\n\n\n"}
{"id": "301722", "url": "https://cs.wikipedia.org/wiki?curid=301722", "title": "Yorkshire", "text": "Yorkshire\n\nYorkshire je největší a nejvýznamnější anglické tradiční hrabství rozkládající se na severu Anglie při pobřeží Severního moře. Zároveň se jedná o největší hrabství v rámci celého Spojeného království Velké Británie a Severního Irska. Tradiční metropolí hrabství je York, po němž je hrabství pojmenováno.\n\nV současné době již Yorkshire nepředstavuje správní celek ani ceremoniální hrabství, většina jeho území je rozdělena mezi nemetropolitní hrabství Severní Yorkshire, metropolitní hrabství Jižní Yorkshire a Západní Yorkshire, a unitary authority celky Middlesbrough, York, Redcar a Cleveland a Východní riding. Malé okrajové části jsou též součástí nemetropolitních hrabství Cumbria, Durham a Lancashire, metropolitního hrabství Velký Manchester, a unitary authority celků Severní Lincolnshire a Stockton-on-Tees.\n\nVe střední části hrabství se rozkládá rozsáhlá nížina, na západě přerušená rozsáhlou vrchovinou Penniny \"(Pennnines)\", na severovýchodě vrchovinou Cleveland Hills, a na východě Yorkshire Wolds.\n"}
{"id": "301728", "url": "https://cs.wikipedia.org/wiki?curid=301728", "title": "Marlene Dietrichová", "text": "Marlene Dietrichová\n\nMarlene Dietrichová (občanským jménem Maria Magdalene Dietrich, provdaná Sieberová, 27. prosince 1901 Berlín Schöneberg – 6. května 1992, Paříž) byla německo-americká herečka a zpěvačka německého původu.\n\nMaria Magdalena se narodila 27. prosince 1901 v Schönebergu, předměstí Berlína. Jejím otcem byl pruský důstojník Louis Dietrich. Její matkou byla Josefína Felsigová, která pocházela z rodiny zámožného zlatníka. Měla starší sestru Liesel. V roce 1912 dostala Maria Magdalena od své tety k Velikonocům malý deníček z červeného safiánu se zlatým tiskem. Tento „červený deník“ ji (v mnoha sešitech) doprovázel téměř až do konce života. Zapisovala si do něj svoje niterné pocity a také klíčové události svého života a stal se základním zdrojem pro její autobiografii. V roce 1914 si změnila jméno na Marlene Dietrich. \n\nPo vypuknutí první světové války musel její otec Louis Dietrich narukovat, v roce 1915 byl raněn a po vyléčení byl v polovině června roku 1916 odvelen na východní frontu, kde zakrátko zahynul. Ovdovělá Josefína se provdala za Eduarda von Losche, který však v srpnu 1917 rovněž padl na frontě. \n\nKolem roku 1919 poslala Josefína svoji dceru Marlene Dietrichovou do školy do Výmaru. Po milostném románku s profesorem Reitzem, který ji vyučoval hře na housle, se Marlene Dietrichová přihlásila na hereckou akademii Maxe Reinhardta. V té době již hrála v několika drobných rolích v divadlech, které Max Reinhardt vlastnil. \n\nKolem roku 1922 Marlene vystupovala v Berlíně v několika ženských divadelních rolích. V květnu 1923 se provdala za asistenta režie Rudolfa Siebera a jejich vztah trval déle než 50 let. V Berlíně se 13. prosince 1924 manželům Sieberovým narodila dcera Maria Elisabeth (v roce 1947 se z ní – po jejím druhém sňatku – stala Maria Riva). Když Maria trochu povyrostla, odjela Marlene Dietrichová do Vídně, kde přes den natáčela filmy a večer hrála a tančila v hudebním divadle. Doma se naučila hrát na velkou pilu, kterou držela mezi koleny. Marlene se přátelila se svým hereckým kolegou Willim Forstem. Před hlavní rolí ve filmu \"Café Elektric\" (rok 1927) hrála v několika němých filmech. Do snímku režírovaného Gustavem Učickým ji obsadil hrabě Saša Kolowrat, producent společnosti Sascha-Film a zakladatel rakouského filmového průmyslu. Filmovou slávu získala po své hlavní roli ve filmu \"Já líbám ruku Vám, madam\" (1928), do kterého ji angažoval režisér moravského původu, rodák z Kroměříže Robert Land (1887–1942). Od té doby hrála jen hlavní role.\n\nV roce 1930 měla Marlene Dietrichová za sebou asi dvacet menších či větších rolí v němých filmech. Tehdy hrála v kabaretu „Dvě kravaty“, kde ji uviděl rakouský režisér Josef von Sternberg. Ten pracoval pro Hollywood a pro německou filmovou společnost UFA hledal představitelku pro hlavní ženskou roli do zvukového filmu Modrý anděl. (Marlene Dietrichová měla ztvárnit svůdnou zpěvačku Lolu, do níž se zamiluje vážený profesor.) Ještě před premiérou filmu Modrý anděl společnost Paramount Pictures uzavřela s Marlene Dietrichovou a Josefem von Sternbergem smlouvu s podmínkou natáčení společných snímků v Hollywoodu. Odjezd do Ameriky doporučil Marlene Dietrichové její manžel Rudolf Sieber s tím, že se o jejich dceru Mariu v Berlíně postará. Na počátku 30. let 20. století se stala mezinárodně známou a byla také jednou z prvních německých hereček pracujících v Hollywoodu. V následujících pěti letech (1930 až 1935) společně s Josefem von Sternbergem natočila Marlene v Americe šest filmů. První se jmenoval „Marokko“ (Morocco) a Marlene Dietrichová za něj získala nominaci na Oscara. S ženatým Josefem von Sternbergem měla Marlene Dietrichová několik let milostný poměr. \n\nMilostný poměr měla i s Mauricem Chevalierem a dalšími muži i ženami: John Gilbert, Mercedes de Acosta, Erich Maria Remarque, Orson Welles, Édith Piaf, Jean Gabin, Yul Brynner, William Saroyan, Frank Sinatra, … Krátce po rozchodu s Remarquem následoval její milostný román s Jeanem Gabinem, který trval sedm let. Jejich vztah skončil v roce 1946.\n\nV letech 1944 až 1945 společně s mnoha dalšími americkými umělci vstoupila do Armády USA a v propůjčené hodnosti kapitánky se zúčastnila druhé světové války v Evropě i Africe. Vystupovala u spojeneckých bojových útvarů a působila zde též jakožto příležitostná tlumočnice z němčiny do angličtiny. \n\nO pět let později (rok 1951) se Marlene Dietrichová zamilovala do Yula Brynnera a jejich vztah vydržel čtyři roky. Po druhé světové válce natočila Marlene Dietrichová ještě několk filmů, ale postupně dávala přednost živým vystoupením v kabaretech. V padesátých letech dvacátého století byla populární v Las Vegas a následně na koncertních pódiích po celém světě. Zde ji doprovázel najatý klavírista Burt Bacharach s jehož pomocí rozvinula Marlene Dietrichová svůj talent zpěvačky. \n\nV roce 1960 jí lékaři zjistili problémy s krevním oběhem v dolních končetinách, doporučili léčbu a v opačném případě předpovídali amputaci obou nohou. Následujících třináct let se Marlene Dietrichová neléčila, holdovala alkoholu a drogám. V listopadu roku 1973 se zřítila při děkování dirigentovi z pódia do orchestřiště. S mokvající ránou na noze absolvovala turné v Montréalu. Obtížnou operaci cév a záchranu nohou nakonec zvládl kardiochirurg Michael Ellis DeBakey. Nedlouho poté si Marlene Dietrichová zlomila nohu v kyčli. Za měsíc po operaci už vystupovala s umělým kyčelním kloubem v Londýně. V září roku 1975 v Sydney si zlomila levou stehenní kost. Toto zranění léčila čtyři měsíce. Ve svých 77 letech ztvárnila svoji poslední malou roli ve filmu „Krásný gigolo, ubohý gigolo“ (1978). Dva natáčecí dny v roce 1978 ji vynesly honorář 250 tisíc dolarů. Nakonec se rozhodla žít v Paříži. \n\nV roce 1979 po pádu doma v ložnici si způsobila vlasovou zlomeninu nad kyčelním kloubem. Odmítla lékařskou pomoc a ve svém bytě se uložila do postele. Na své nohy se už (až do své smrti dne 6. května 1992 v Paříži) nepostavila. V roce 1982 měla nohy už prakticky odumřelé. Ve věku 85 let jí byla (1986) udělena cena Americké společnosti módních návrhářů. Cenu za ni převzal Michail Baryšnikov – její poslední velká láska. \n\n\n\n\n\n\n\n\n"}
{"id": "301731", "url": "https://cs.wikipedia.org/wiki?curid=301731", "title": "Císařská hrobka ve Vídni", "text": "Císařská hrobka ve Vídni\n\nCísařská hrobka (zvaná též \"kapucínská\", něm. \"Kaisergruft\" nebo \"Kapuzinergruft\") ve Vídni je pohřebiště rakouského panovnického rodu habsburského, později habsbursko-lotrinského. Nachází se v centru Vídně, na náměstí Neuer Markt, pod kostelem Panny Marie zdejšího kapucínského kláštera. \n\nHrobka byla mnohokrát rozšiřována, např. v roce 1657, 1701, 1710–1720, 1748 a 1753. Roku 1824 byla rozšířena o Františkovu hrobku, roku 1840 o Ferdinandovu, v letech 1840–1842 přibyla toskánská hrobka. Za Františka Josefa byly připojeny ještě 2 místnosti. V roce 1909 zde byla zavedena elektřina. Poslední přestavby se uskutečnily v období druhé republiky, v letech 1960–1962.\n\nMísto svého posledního odpočinku zde nalezlo 146 příslušníků habsburské a habsbursko-lotrinské dynastie, z toho 12 císařů a 19 císařoven. Do hrobky se pohřbívá od roku 1633. Posledními zde pohřbenými příslušníky rodu byli v červenci 2011 korunní princ Otto von Habsburg (1912–2011), syn posledního rakouského císaře a českého krále Karla I., se svou ženou Reginou (1925–2010).\n\nKdyž došel pohřební průvod se zesnulým ke Kapucínské hrobce a dorazil k bráně, muž v čele průvodu na ni zaklepal. Za bránou se ozvalo:\"„Kdo žádá o vstup?“\"Muž představil zesnulého se všemi jeho tituly: \"„Císař římský, král český a vévoda rakouský...“\"\"„Toho neznám“,\" odpověděl mnich.Muž poté zaklepal znovu a na stejnou otázku odpověděl zkráceným titulem zesnulého.Mnich znovu odpověděl: \"„Toho neznám.“\"Vůdce průvodu zaklepal potřetí a nyní na tutéž otázku odpověděl: \"„XY, kajícný hříšník.“\"Na to mnich odvětil: \"„Toho znám“\" a vpustil průvod dovnitř.\n\nMezi lety 1654 až 1878 bylo tělo, vnitřnosti a srdce zesnulých Habsburků pohřbíváno odděleně, a sice tělo v Kapucínské hrobce, srdce v Hrobce srdcí v augustiniánském kostele, vnitřnosti ve Vévodské hrobce v katedrále svatého Štěpána.\n\n\nTaké zvaná Andělská hrobka (Engelsgruft). Nejstarší část hrobky. Malá pravoúhlá prostora. První pohřeb do hrobky je datován k roku 1633, kdy sem byly přeneseny ostatky zakladatelů, odtud název. Anna i Matyáš zemřeli před dokončením stavby, proto musely být jejich ostatky pohřbeny na přechodnou dobu ve vídeňském klášteře královen v Dorotheergasse. Název Andělská hrobka je odvozen od četných dětských pohřbů (v 17. století zde byly uloženy 4 děti Ferdinanda III. a 7 dětí Leopolda I.). Dnes jsou zde pouze dvě rakve (č. 1–2).\n\nVe východní stěně vzniklo v roce 1960 kolumbárium s 12 výklenky, kam byly umístěny rakve s pozůstatky dětí původně pohřbených v Hrobce zakladatelů (č. 3–8, 10–15). Po obou stranách Leopoldovy hrobky je kolmo ke stěnám uloženo po 8 sarkofázích (v severní části č. 16–23, v jižní části č. 25–32). V severozápadním rohu je uloženo srdce Klaudie Felicitas Tyrolské (č. 24). V západovýchodní ose uprostřed kolumbária je urna se srdcem portugalské královny Marie Anny (č. 9).\n\nNachází se pod kněžištěm kostela.\n\nArchitektonicky nejhodnotnější část krypty, dispozičně mimo půdorys kostela, západně od Karlovy hrobky. Centrální prostor ve stylu rokoka s kopulí zdobenou freskami. Uprostřed je společný sarkofág Marie Terezie (č. 55) a jejího manžela Františka I. Štěpána (č. 56), kolem byly pochovány jejich děti.\n\nOsmiboký, do čtyř stran otevřený centrální prostor ve stylu biedermeieru, který v roce 1825 nechal pro sebe a pro své 4 ženy (č. 58–61) vybudovat císař František (č. 57). Hrobka byla přeplněna 13 sarkofágy, než byla v roce 1960 většina přesunuta do Nové hrobky. V současnosti hrobka obsahuje jen 5 sarkofágů. Uprostřed stojí Františkův a u výklenků v rozích jsou pravidelně rozmístěny sarkofágy s ostatky jeho žen.\n\nPodlouhlý pravoúhlý prostor byl zbudován na přání císaře Ferdinanda ve stylu pozdního biedermeieru z původních klášterních sklepů. Hrobka byla postavena v roce 1842 spolu s Toskánskou hrobkou v souvislosti s rekonstrukcí kláštera. Uprostřed stojí Ferdinandův sarkofág (č. 62), ve výklenky východní stěny pak sarkofág jeho ženy (č. 63). Přestože návštěvníci vidí téměř prázdnou místnost se dvěma sarkofágy císařského páru, tato hrobka ve skutečnosti obsahuje jednu čtvrtinu všech pochovaných v Císařské hrobce - 37 sarkofágů (č. 64-100). Tato úprava, která řeší nedostatek prostoru, pochází až z roku 1962. Jména pochovaných nesou 4 mramorové desky.\n8 hrobek obsahujících 9 těl\n13 hrobek - především toskánská linie\n\nVybudována v souvislosti s Ferdinandovou hrobkou v letech 1840–1842. Jednoduchý pravoúhlý prostor s prostými nezdobenými sarkofágy vyrovnanými v řadách.\n\nVybudována v 60. letech 20. století. Jedná se o poměrně nízký prostor s betonovými stěnami. Levá užší strana je vyhrazena církevním hodnostářům, pravá strana rodičům a příbuzným Františka Josefa I. Místo v čele zaujímá sarkofág Marie Luisy (č. 127), 2. Napoleonovy manželky.\n\nDo roku 1908 hrobka již obsahovala 129 těl a urny se srdci dalších 3 osob. Tehdy byla vybudována hrobka Františka Josefa spolu s přilehlou kaplí při příležitosti 60. výročí nástupu Františka Josefa na trůn. Chorvatský architekt Cajo Perisić nechal hrobku obložit světlým mramorem. Původně se zde ještě nacházel sarkofág malé Žofie Frederiky (č. 78), 1. dcery Františka Josefa a Sisi, později přenesený do Ferdinandovy hrobky. Do této hrobky se obvykle vchází severním vchodem z Nové hrobky.\n\nByla postavena spolu s hrobkou Františka Josefa v roce 1908. Obvykle se do ní vstupuje severním vchodem z hrobky Františka Josefa.\n\nVpravo, kolmo k západní stěně.\nVpravo od oltáře podél jižní stěny\nVlevo od oltáře\n\nVlevo před východní stěnou:\n\nV jihovýchodním rohu:\n\nNe všichni Habsburkové byli pochováni v Císařské hrobce. Zde je seznam ostatních významných Habsburků zmíněných v textu.\n\nPo otevření Císařské krypty v roce 1633:\n\n\n"}
{"id": "301733", "url": "https://cs.wikipedia.org/wiki?curid=301733", "title": "Zazie v metru", "text": "Zazie v metru\n\nZazi v metru (v originále \"Zazie dans le métro\") je nejznámějším a nejúspěšnějším románem francouzského spisovatele Raymonda Queneaua. V originále kniha vyšla roku 1959 jako třináctý z autorových patnácti románů. V českém překladu Zdeňka Přibyla vyšla poprvé roku 1969 v nakladatelství Mladá fronta, podruhé v roce 1996 v Trigonu.\n\nPubertální dívka Zazi přijíždí z rodného Saint-Montronu na víkend do Paříže. Její matka, která zde má schůzku s milencem, ji svěří do péče strýce Gabriela. Jediné, po čem Zazi touží, je spatřit metro. Přestože díky Gabrielovi a jeho podivným přátelům uvidí velkou část města, zaměstnanci metra stávkují a Zazi metro nespatří, ačkoliv se do něj dostane (to ovšem spí). Na konci románu tak na matčinu otázku, co dělala, odpoví „Stárnulasem.“\n\nRomán je pozoruhodný nejen pro autora typickou zábavností a bizarními postavami, ale i novátorským stylem. Dialogy jsou totiž napsány nespisovným jazykem, kdy využívají i fonetického přepisu slov. Hned první slovo románu, \"Doukipudonktan\", je přepisem spisovného \"D'où qu'il pue donc\" (česky \"Gdototutaxmrdí\", anglicky v překladu Barbary Wrightové \"Howcanyastinksotho\").\n\nHned následujícího roku román převedl do velice dobře přijatého filmu Louis Malle. Zazi (ve filmu o dost mladší než v knize) ztvárnila Catherine Demongeotová, Gabriela Philippe Noiret. Román byl i adaptován pro divadlo a vyšel i jako komiks.\n\n"}
{"id": "301737", "url": "https://cs.wikipedia.org/wiki?curid=301737", "title": "Frederick Hauck", "text": "Frederick Hauck\n\nFrederick Hamilton Hauck (* 11. dubna 1941 v Long Beach, Kalifornie, USA) je bývalý americký armádní letec a astronaut, který se zúčastnil letů s raketoplány Space Shuttle.\n\nPo základní a střední škole absolvoval vysokou školu Tufts University a v roce 1962 získal titul inženýra fyziky. Na Massachusettském technologickém institutu (MIT) v Massachusetts získal titul magistra v oboru jaderné fyziky. Poté byl v armádě letcem u vojenského námořnictva, výkonným důstojníkem ve stíhací eskadře One Four Five ve Whidbey Islandu v Oak Harbor ve Washingtonu. Do týmu astronautů NASA byl zapsán v roce 1978.. Používal přezdívku Rick.\n\nPrvní svůj let absolvoval na raketoplánu Challenger v červnu 1983, velitelem mu byl Robert Crippen, dalšími kolegy v posádce byli Norman Thagard a Sally Rideová. Během šestidenního letu vypustili dvě družice a jednu později několikrát cvičně zachytili a nakonec se s ní vrátili k Zemi.\n\nO rok později, v roce 1984, letěl do vesmíru raketoplánem Discovery. Byl jejím velitelem a místo v pilotním křesle zaujal nováček David Walker. Jako letoví specialisté figurovali Joseph Allen a Dale Gardner. Ovládání „kanadské ruky“ měla na starosti Anna Fisherová. Hned poté, co se dostali na oběžnou dráhu, vypustili kanadskou družici Anik D2 a druhý den vojenskou družici Leasat 1. Pak se jim podařilo odchytit z oběžných drah družice Westar 6 a Palapa B2 a vrátit se s nimi na Zemi po sedmi letových dnech na Kennedyho vesmírné středisko. Díky splněným úkolům byla mise pro NASA výdělečným podnikem.\n\nJeho třetí let se uskutečnil o čtyři roky později, opět raketoplánem Discovery. Posádka byla ve složení Frederick Hauck, pilot plk. USAF Richard Covey a tři letoví specialisté: pplk. David Hilmers, John Lounge a George Nelson. Během čtyřdenního letu STS-26 vypustili družici typu TDRS. \n\nBěhem třech svých letů strávil ve vesmíru 18 dní. Je zapsán jako 119. člověk ve vesmíru.\n\n\nV dubnu 1989 z NASA odešel a krátce poté se stal ředitelem U.S. Navy Space Systems Div., ve Washingtonu. V roce 1993 se stal prezidentem společnosti International Technology Underwriters, Bethesda, MD.\n\n"}
{"id": "301738", "url": "https://cs.wikipedia.org/wiki?curid=301738", "title": "Antihrdina", "text": "Antihrdina\n\nAntihrdina je archetyp, literární protagonista nebo klíčová postava, jejíž charakter postrádá tradiční atributy a kvality hrdiny a místo toho má vlastnosti, které jsou protikladem hrdinství (např. nešikovnost, nerozhodnost, zbabělost, egoismus, krutost, bezcitnost apod.) Pro představu, přiřadíme-li hrdinům bílou barvu a záporným postavám černou, pak antihrdina se pohybuje v odstínech šedi.\n\nPůvodně dobrých a šlechetných cílů je antihrdina často ochoten dosáhnout i pomocí rozporuplných či přímo \"zlých\" činů, v duchu hesla \"Účel světí prostředky.\" (Účel by však dle Machiavelliho měl být ctnostný, což se často při popisu hesla \"Účel světí prostředky\" opomíná.)\n\nArchetyp antihrdiny se poprvé objevuje již v některých Homérových dílech a v klasickém řeckém divadle, ze kterého proniká dále do římského drama. Termín \"antihrdina\" byl poprvé použit na začátku 18. století a obsahově do něj lze zařadit i tzv. Byronské hrdiny.\n\nKoncept antihrdiny se začal více rozvíjet v první polovině 19. století, zejména v romantismu.\n\nKe konci 20. a v průběhu 21. století se prvky antihrdinství objevují v literatuře/filmech/seriálech častěji.\n\nTony Soprano z amerického seriálu \"Rodina Sopránů\". Tony je mafián snažící se vybalancovat problémy své mafiánské a skutečné rodiny.\n\nWalter White z amerického seriálu \"Perníkový táta\". Walter je středoškolský učitel chemie snažící se uživit svoji rodinu. Je mu diagnostikována nevyléčitelná rakovina plic. Walter se rozhodne využít své excelentní znalosti chemie a spolu se svým bývalým studentem-feťákem začnou vařit pervitin - Walter tak hodlá finančně zabezpečit rodinu po své smrti. Seriál popisuje proměnu postavy z oddaného živitele rodiny na jednoho z nejhledanějších drogových bossů v USA.\n\nDexter Morgan z knižní série Jeffa Linsdaye a ze seriálu \"Dexter\", který se inspiruje knihami. Dexter je sociopat a vrah, který \"ztratil emoce\" poté, co mu ve 3 letech před jeho očima rozřezali zaživa matku motorovou pilou. Dexterův adoptivní otec naučil Dextera směrovat jeho neutišitelnou potřebu zabíjet na ty, \"kteří si to zaslouží\" (násilnící, vrazi, zločinci). Od té doby vede Dexter dvojí život policisty/vraha.\n\nGregory House z amerického seriálu \"Dr. House\". House je lékař závislý na léku Vicodin, který bere na zmírnění bolesti své nohy, kvůli bolesti i chodí o holi. Vede oddělení diagnostické medicíny zabývající se zdánlivě neřešitelnými lékařskými případy. Při své práci se nebrání použití neortodoxních či neetických metod (např. týrání pacienta za účelem potvrzení diagnózy).\n\nRodion Romanovich Raskolnikov z Dostojevského vrcholného románu Zločin a trest. Student Raskolnikov zavraždí lichvářku a její sestru. Poté je oloupí. Přestože si sám sobě zdůvodňuje nutnost činu, zároveň pochybuje o jeho morálnosti a oprávněnosti.\n\nPunisher Frank Castle (postava z komiksu společnosti Marvel) byvalý profesionální zabiják a voják ,který po návratu z války ztratí celou svou rodinu před očima, a je ochoten ji pomstít za každou cenu\n\n\"V\" z komiksové série \"V jako Vendeta\" a z ní vycházejícího filmu. \"V\" je tajemný maskovaný revolucionář usilující o svržení fašistické vlády vládnoucí Velké Británii. K dosažení tohoto cíle se však nebrání použít nasílí a zabíjení kohokoliv, kdo by mu stál v cestě. Děj a postavy v komiksu a ve filmu se od sebe velmi liší.\n\nDalším komiksovým superhrdinou, jehož charakter neodpovídá klasické představě o superhrdinovi, je Batman.\n\nMnoho populárních seriálů, filmů nebo knih ke konci 20. a v průběhu 21. století vyobrazuje temné stránky lidí/jedinců (typické pro koncept antihrdiny) nebo posouvá dříve typicky \"dobré\" hrdiny více do temné stránky. Např. \"Sherlock\", \"Hra o trůny\", \"Zaklínač\". Posuv k temnotě v průběhu času je patrný u populárních sérií, např. \"Harry Potter\", \"Doctor Who (Pán času)\", série filmů o Jamesi Bondovi.\n"}
{"id": "301742", "url": "https://cs.wikipedia.org/wiki?curid=301742", "title": "Trn", "text": "Trn\n\nSlovo trn nebo TRN má více významů:\n\n\n\n"}
{"id": "301743", "url": "https://cs.wikipedia.org/wiki?curid=301743", "title": "Gemini 3", "text": "Gemini 3\n\nGemini 3 byl kosmický let s posádkou, který se uskutečnil 23. března 1965 v rámci amerického kosmického programu Gemini. Měl sériové označení GLV-3 12558, v katalogu COSPAR 1965-024A a jednalo se o první pilotovaný let tohoto programu, třináctý let ze Země.\n\n\nTéměř pět hodin trval první pilotovaný let dvoumístné lodě USA po orbitální dráze Země na jaře roku 1965. Cílem letu bylo prověřit manévrovací schopnosti kosmické lodi. Start proběhl s pomocí rakety Titan 2 GLV z mysu Canaveral na Floridě, na palubě Gemini 3 byla dvojice astronautů – velící pilot Virgil Grissom a pilot John Young.\n\nPo 98 minutách letu vyzkoušel Grissom ovládání lodi. Provedl zážeh manévrovacích motorů a změnil dráhu lodě z původní eliptické 224 – 161 km na téměř kruhovou dráhu (155 – 168 km). Při třetím obletu provedl pilot Young další sérii motorických manévrů, při nichž změnil parametry dráhy letu na 80 – 155 km. Poté byl odhozen modul lodi s manévrovacími motory a byly zapáleny brzdící motory.\n\nAstronauti během letu pořídili řadu fotografií, provedli menší biologické experimenty (oplodnění vajíček mořského ježka). Měli přidělen volací znak \"Molly Brown\" a spojení s řídícím střediskem udržovali přes stacionární družici Syncom 2.\n\nAstronauti přistáli poněkud prudčeji na hladině Atlantského oceánu, takže Grissom si prorazil přilbu a šrám na tváři získal i Young. Protože je padák stahoval s kabinou pod hladinu, museli jej nouzově odpojit. Poté byli vyloveni lodí USS Intrepid poblíž ostrova Grand Turk v Atlantiku. Mise byla hodnocena jako úspěšná.\n\n"}
{"id": "301744", "url": "https://cs.wikipedia.org/wiki?curid=301744", "title": "Československý národní výbor", "text": "Československý národní výbor\n\nČeskoslovenský národní výbor byla organizace vytvořená dne 17. října 1939 v Paříži. Do konce roku 1939 byl Československý národní výbor uznán jako orgán, který měl zastupovat český a slovenský národ a řídit československou armádu v zahraničí. V tomto smyslu uzavřel Československý národní výbor i zvláštní dohody o leteckých jednotkách a podřízenosti československých vojáků československé vojenské jurisdikci ve Francii.\n\nV rámci Československého národního výboru došlo ke vzniku Správ národního výboru, které zajišťovaly administrativu záležitostí československých emigrantů. Nejvýznamnější z nich byla Správa vojenská. Proti politice Československého národního výboru se zorganizovala opoziční Slovenská národní rada vedená bývalým předsedou vlády Milanem Hodžou, která se na počátku roku 1940 přetvořila na Česko-slovenskou národní radu.\n\n"}
{"id": "301745", "url": "https://cs.wikipedia.org/wiki?curid=301745", "title": "Trn (botanika)", "text": "Trn (botanika)\n\nTrnovité struktury – trny, ostny a kolce jsou části rostlin, které prošly metamorfózou. Vytvořily se z listů, palistů, stonků, kořenů a pupenů. Dle jejich původu rozlišujeme 3 typy. Bývají tvrdé, pevné a především špičatě zakončené – ostré. Jejich ekologická podstata je především mechanická ochrana proti herbivorním živočichům. Mohou ale také sloužit jako úkryt pro mravence v případě akácie \"Acacia hindsii\". Mravenci na oplátku chrání rostlinu proti jiným drobným škůdcům. Další funkcí může být ochrana rostliny proti extrémním teplotám, často v případě čeledi kaktusovitých (\"Cactaceae)\".\n\nTrnité útvary můžeme rozdělit dle toho, jestli obsahují cévní tkáň. Trny a kolce v sobě mají cévní svazky, zatím co u ostnů tomu tak není (to je také důvod, proč se z rostliny dají ostny snadno ulomit). Hlavní dělení trnů je však dle jejich původu vzniku.\n\nVznikají přeměnou celých listů, okrajů listů – listových úkrojků nebo palistů. Evoluce vzniku trnu: z listů na brachyblastech, redukcí plochy listu až do podoby trnu.\n\nTypickým představitelem pro trny, které vznikly přeměnou celých listů na brachyblastech, jsou kaktusy (\"Cactaceae)\". U nich mohou sloužit kromě ochrany před herbivory a před prudkým sluncem také k přichycení části rostliny na zvíře a následnému rozšíření druhu na jinou lokalitu – vegetativní rozmnožování. U většiny kaktusů jsou trny složené z mrtvých buněk, kromě jejich bází. Trny vyrůstají na areolách, což jsou brachyblasty vyrůstající v paždí podpůrného listu. Podpůrný list je v případě kaktusů podárium. To vytváří například klasické mamilly (bradavkovité útvary) u kaktusů rodu \"Mammilaria\" nebo také tvoří žebra vzniklá srůstem mamill u rodu \"Echinopsis\". Dalším představitelem rostliny, u které vznikly trny z celého listu, je dřišťál obecný (\"Berberis vulgaris\").\n\nZ listových úkrojků vznikají trny u cesmíny (\"Ilex aquifolium\").\n\nZ palistů vznikají trny například u pryšce zářivého (\"Euphorbia milii\").\n\nOstny se nacházejí na okraji nebo na povrchu orgánů rostliny – jsou rozšířením kůry nebo pokožky. Jako jediné z trnitých útvarů tedy neobsahují cévní svazek a jdou snadno odstranit (ulomit). Jako příklad můžeme uvést čeleď růžovité (\"Rosaceae\")\".\"\n\nBrachyblasty jsou zkrácená internodia větví, a právě z nich jsou přeměněné kolce. Dá se říci, že kolce jsou zkrácené větévky trnovitého vzhledu. Mohou být jednoduché nebo rozvětvené. Typickým představitelem rostliny s kolci je trnka obecná (\"Prunus spinosa\").\n\n"}
{"id": "301746", "url": "https://cs.wikipedia.org/wiki?curid=301746", "title": "Nordalbingie", "text": "Nordalbingie\n\nNordalbingie (německy \"Nordalbingien\") neboli Severní Albingie byl jedním ze čtyř administrativních regionů středověkého Saského vévodství. Tři další oblasti byly Engern, Ostfálsko a Vestfálsko.\n\nJméno regionu je odvozeno od \"Alba\" tj. latinského jména řeky Labe. Region se nalézal převážně na severní straně Labe a shoduje se s územím dnešního západního Holštýnska. Do 11. století to byla nejvýchodnější část Saského vévodství, sousedící s územím Polabských Slovanů. Nordalbingie se členila na čtyři oblasti nazývané podle saských kmenů, které je obývaly. Na severní straně od Labe to byly Holsatsko, Sturmarsko a Ditmarsko, na jižní straně od Labe pak Hadelnsko.\n\nV 8. století Karel Veliký vedl boje s tehdy pohanskými kmeny Sasů. Na území celého Saska začala postupná christianizace. Roku 804 se Nordalbingie stala součástí Karlovy říše a ten ji dal do správy obodritskému knížeti Dražkovi, jeho spojenci v bojích se Sasy. Koncem 11. století se Nordalbindie dostala pod částečnou nadvládu obodritského knížete Kruta a Holsaté, Sturmaři a Ditmaři mu byli povinováni tributem.\n\nPodle některých zdrojů, Karel Veliký zamýšlel zřídit nordalbingské biskupství, které by vedl kněz Heridag. Po Heridagově smrti však od toho úmyslu upustil a nordalbingský region se stal součástí diecéze brémské. Za vlády Ludvíka Pobožného pak byl součástí diecéze verdenské.\n"}
{"id": "301750", "url": "https://cs.wikipedia.org/wiki?curid=301750", "title": "Jan C. Vondrouš", "text": "Jan C. Vondrouš\n\nJan Charles Vondrouš (24. ledna 1884 Chotusice, 28. června 1970 Praha) byl český rytec a grafik.\n\nNarodil se v chudé rodině krejčího. Jako devítiletý spolu s rodiči opustil Čechy a od roku 1893 žil v USA. V letech 1899-1904 studoval National Academy of Design v New Yorku, poté v ateliéru malby u George Willoughby Maynarda a dále absolvoval leptařskou školu u Jamese Davida Smillieho. V USA obdržel za svou grafickou tvorbu v letech 1901-1926 četná ocenění.\n\nPo ukončení Akademie se s dalšími výtvarníky usadil v rybářské osadě Provincetown na východním pobřeží USA. Později pracoval v New York Herald a New York Times, tvořil ilustrace, reklamní kresby a knižní obálky. Roku 1910 odjel do Prahy a v letech 1912 a 1914 cestoval po Itálii. Třikrát navštívil Benátky, dvakrát pobýval v Belgii (1920, 1921) a také v Paříži (1927). Na počátku 1. světové války se vrátil do New Yorku. Byl úspěšný ve získávání zakázek a pořídil si ateliér na Long Islandu. Po skončení války již o jeho americké náměty zájem ochabl a proto se vrátil do Československa. Obesílal výstavy doma i v USA a jeho přítel a sběratel grafiky Henry J. John mu zajišťoval odbyt v Americe. Souborně vystavoval ve Vídni (1915), New Yorku (1917 a 1922), v Bostonu (1924), v Milwaukee (Art Institute), v Beloit, v Lawrence, Kansas (1924), v St. Paul (1925), v San Franciscu (1927). Dále v USA na výstavách Chicago Society of Etchers v Chicagu, v Los Angeles a mnoha dalších. Od roku 1926 se natrvalo usadil v Praze, kde si nechal postavit dům ve Střešovicích Na Ořechovce 486. Ve 30. letech pracoval pro Baťovy závody.\n\nByl řádným členem Chicago Society of Etchers a Print Makers' Society of California, v Československu byl členem SVU Mánes (1911-1928) a SČUG Hollar (1942-1944). V roce 1948 mu sdružení Hollar uspořádalo velkou retrospektivní výstavu. Jan C. Vondrouš pokračoval v práci i v 50. a 60. letech. Zemřel v roce 1970.\nV Americe byl např. autorem knižních obálek a jako jeden z prvních zachycoval práci v docích a na stavbách. Během první světové války pracoval na sérii tisků s názvem Kulturtraegers (Nositelé kultury). Za vrchol jeho grafické tvorby jsou považovány listy s náměty ze Staré Prahy (\"Staroměstská radnice\", 1913). Soubor pražských leptů vydal roku 1915. Po návratu do Československa začal zachycovat průmyslové motivy a česká města včetně svého rodného kraje – Čáslav, Kutnou Horu apod. Vytvořil i tři desítky poštovních známek Československa a období Protektorátu Čechy a Morava.\n\nJeho soubory grafických listů jsou ve sbírkách ve Washingtonu, New Yorku, Chicagu, Londýně, Cambridge, Brightonu, v Paříži, v Berlíně i Madridu.\nPrvní známkami J. C. Vondrouše byla série „\"Malá dohoda\"“ (Pofis 320-321, Michel 375-376) vydaná 1.7.1937. Motiv této známky byl použit pro známku České republiky s námětem „\"Tradice české známkové tvorby\"“ (Pofis 347) z 20.1.2003 .\n\n\n"}
{"id": "301752", "url": "https://cs.wikipedia.org/wiki?curid=301752", "title": "Death Wish II", "text": "Death Wish II\n\nDeath Wish II je první album Jimmyho Pagea po rozpadu Led Zeppelin. \n\nKoncem srpna 1981 požádal Jimmyho jeho nejbližší soused, filmový režisér Michael Winner, aby pro něj složil hudbu k filmu Přání smrti 2 (\"Death Wish 2, 1982\"), který produkoval a ve kterém si hlavní roli zahrál Charles Bronson. Jimmy pracoval ve svém domácím nahrávacím studiu The Sol s prvním filmových sestřihem a synchronizoval hudbu společně s bubeníkem Dave Mattacksem ze skupiny Fairport Convention, baskytaristou Dave Patonem, pianistou a zpěvákem Gordonem Edwardsem, aranžérem Dave Lawsonem a zpěvákem, hvězdou šedesátých let, Chrisem Farlowem. Na tomto projektu si Jimmy také vyzkoušel možnosti kytarového syntezéru Roland. Michael Winner byl s výsledkem nadmíru spokojený, že použil mnoho z Jimmyho hudby i pro film Přání smrti 3 (\"Death Wish 3, 1985\"). Album se umístilo nejvýše na 40 příčce britského žebříčku, a na 50 příčce amerického žebříčku. V roce 1983 byl Jimmy Page za hudbu k tomuto filmu nominován na cenu Zlatá malina (\"Golden Rapsberry Award\") v kategorii nejhorší hudba.\n\n\n\n"}
{"id": "301753", "url": "https://cs.wikipedia.org/wiki?curid=301753", "title": "Gemini 4", "text": "Gemini 4\n\nGemini 4 byl pilotovaný kosmický let uskutečněný ve dnech 3. až 7. června 1965 v rámci amerického kosmického programu Gemini. Měl sériové označení GLV-4 12559, označení v katalogu COSPAR 1965-043A. Byl 14. kosmickou lodí s posádkou vyslanou do vesmíru. Během letu se uskutečnil první výstup Američana do vesmíru.\n\n\nStart letu Gemini 4 s velícím pilotem Jamesem McDivittem a pilotem Edwardem Whitem proběhl 3. června 1965 z mysu Canaveral. Prvním úkolem astronautů na oběžné dráze bylo přiblížení k vyhořelému 2. stupni nosné rakety. Místo plánovaných 8 metrů se jim podařilo přiblížit se jen na 90 m, při manévrech spotřebovali 50% paliva a řídící středisko další pokusy zamítlo. Astronauti se tedy začali připravovat na splnění hlavního cíle letu, jímž byl první americký výstup do vesmíru.\n\nPo dekompresi kabiny astronaut Edward White v 19:45 UTC opustil kabinu lodi. Pohyboval se na konci 7,5 m dlouhého lana, pohyb si usnadňoval pomocí kyslíkové pistole, pohyb ani orientace mu nečinily žádné potíže. Doba pohybu ve volném prostoru byla naplánovaná na 14 minut, White se však vrátil na palubu po 22 minutách výstupu.\n\nPo absolvování 62 oběhů Země se astronauti připravovali na přistání. 7. června 1965 v 16:56 UTC po oddělení přístrojové části byly zažehnuty brzdící motory a Gemini 4 vstoupila do atmosféry. Astronauti přistáli na padáku 936 km jihozápadně od Bermud, 64 km od čekající lodi USS Wasp..\n\n"}
{"id": "301754", "url": "https://cs.wikipedia.org/wiki?curid=301754", "title": "Fiskars", "text": "Fiskars\n\nFiskars Oyj Abp je finská společnost založená roku 1649 ve vesnici Fiskars (dnes součást města Raseborg) v jižním Finsku, cca 100 km od hlavního města Helsinky. Nejznámějšími výrobky firmy jsou nůžky a sekery. Je to nejstarší nadále fungující firma ve Finsku.\n\nSpolečnost Fiskars byla založena roku 1649 nizozemským obchodníkem Peterem Thorwöstem. Tento obchodník do Finska přinesl technologie zpracování oceli, které bylo ve Finsku dále rozvíjeno. Průmyslový rozvoj Evropy rozběhl vývoj poměrně malé manufaktury Fiskars ve velký průmyslový závod, který se proslavil svými ocelářskými výrobky po celé Evropě. Továrna Fiskars měla první vysokou pec ve Finsku. S rozvojem firmy souvisí i rozvoj palety výrobků (různé parní stroje, lokomotivy, motory, svícny a také nůžky se známým oranžovým vzorem firmy). Fiskars byl též první výrobce mikrovlnných trub v Evropě. Fiskars je zaregistrován a obchodován na Helsinki Stock Exchange od roku 1915.\n\nV současné době vyrábí společnost Fiskars výrobky pro zahradní práce (pilky, sekery, motyky, brousky a podobně), nůžky a další kovové kancelářské a domácí nářadí a také výrobky pro armádu (polní lopatky, nože). Na všechny výrobky je v souvislosti s firemní strategií Fiskarsu poskytována doživotní záruka.\n\n"}
{"id": "301759", "url": "https://cs.wikipedia.org/wiki?curid=301759", "title": "Porfyrie", "text": "Porfyrie\n\nPorfyrie je skupina metabolických onemocnění, u nichž se projevuje porucha funkce enzymů řídících syntézu hemu v červených krvinkách. Ve většině případů má choroba genetický podklad na základě poškozených genů, pak se jedná o dědičnou metabolickou poruchu. Jsou také známy formy získané.\n\nJedná se o dědičnou metabolickou poruchu, u níž je charakteristický nedostatek produktu metabolismu za blokem – \"hemu\", nebo nahromadění metabolitu před ním – \"kyseliny 5-aminolevulové a porfobilinogenu\". U získaných forem je rizikovým faktorem otrava olovem. Akutními porfyriemi jsou častěji postiženy ženy, chronickými muži.\n\nU defektu enzymu ve vyšším stupni syntézy hemu jsou hromaděny porfyrinogeny, jejichž oxidačními produkty se stávají porfyriny, které reagují s viditelným světlem v oblasti vlnové délky 400 nm (fotosenzitivita). Porfyriny se díky světelné energii dostávají do excitovaného stavu, reagují s molekulárním kyslíkem za tvorby kyslíkových radikálů, které pak následně poškozují buněčné organely včetně lyzozomů. Tím dochází k uvolnění lysosomálních enzymů, jež destruují kůži s následkem erytému, puchýřů, zjizvení a dalších příznaků. Na poškození kožního krytu se podílí také ultrafialové záření.\n\nZuby, moč a stolice získávají červený až hnědý nádech. Dásně ustupují a charakteristický vzhled je označován jako tzv. \"upíří zuby\".\n\nV tělesných tekutinách se nadbytečně hromadí kyselina 5-aminolevulová (ALA) a porfobilinogen (PBG), které spolupůsobí na synaptické funkce periferního a centrálního nervového systému. Důsledkem jsou neuropatie (postižení nervů), bolestivost v břišní krajině, zvýšená aktivita sympatiku a neuropsychické problémy (neklid, psychotické stavy). U těžkých forem se může manifestovat epilepsie. K příznakům také patří nadměrný růst ochlupení (hirsutismus), včetně obličejové části.\n\nKe stanovení porfyrinů v tělesných tekutinách, v moči a ve stolici slouží \"specifická fluorescence\".\n\nOtrava olovem způsobí přítomnost porfyrinů v moči (porfyrinurie) a vylučování kyseliny 5-aminolevulové, což se projevuje anemií a nedostatkem adenosintrifosfátu (ATP). Olovo inhibuje enzymy \"ALA-dehydratázu\" a \"ferrochelatázu\".\n\nA. podle nejvíce postižených orgánů produkujících porfyriny:\nB. podle projevů:\nC. podle průběhu:\n\n\n\n\n\n\n\n\nV terapii je indikována správná životospráva, tj. příjem vitamínů, absence alkoholu, česneku, minimalizace denního světla.\n\nK léčbě projevů nemoci lze aplikovat krevní transfúzi. U chronické kožní formy se klinické remise dosahuje opakovanými venepunkcemi (odběry žilní krve), které snižují nadbytečné zásoby železa (možný vyvolávající faktor) a podáváním malých dávek antimalarika chlorochinu, který způsobuje pomalé vyplavování jaterních porfyrinů. Možná je aplikace umělého hemu. Akutní porfyrický záchvat vyžaduje hospitalizaci s důsledným metabolickým monitorováním.\n\nAplikace některých farmak jako jsou barbituráty, anestetika, stejně tak i alkohol, zvyšuje aktivitu enzymu \"ALA-syntázy\" a následně i produkci porfyrinů s následným prohloubením příznaků. Opačný účinek na indukci \"ALA-syntázy\" má glukóza, která její tvorbu snižuje.\n\n\n"}
{"id": "301760", "url": "https://cs.wikipedia.org/wiki?curid=301760", "title": "Gemini 5", "text": "Gemini 5\n\nGemini 5 byl třetí pilotovaný kosmický let v rámci amerického programu Gemini. Uskutečnil se ve dnech 21. až 29. srpna 1965. Měl sériové označení GLV-5 12560, byl 15. kosmickou lodí s posádkou vyslanou do vesmíru, podle COSPAR byl katalogizován jako 1965-068A.\n\n\nStart proběhl 21. srpna 1965 z mysu Canaveral na Floridě. Nosná raketa Titan 2 GLV vynesla na oběžnou dráhu kolem Země kosmickou loď Gemini 5 s velícím pilotem Gordonem Cooperem a pilotem Charlesem Conradem.\n\nPo dosažení oběžné dráhy vyzkoušeli astronauti ovládání lodi, pomocí pomocného raketového motoru zvýšili rychlost letu. Při druhém obletu vypustili subsatelit REP o hmotnosti 34 kg, ke kterému se měli později přiblížit. Jako zdroj elektrické energie využívala loď Gemini 5 pevné palivové články, které se však ukázaly jako nepříliš spolehlivé. Tlak kyslíku se v palivových článcích snížil ze 60 atmosfér na 5 a řídící středisko letu uvažovalo o předčasném ukončení letu. Později se tlak stabilizoval a mírně se zvýšil, takže let pokračoval, astronauti však museli vystačit ze sníženou dodávkou elektrického proudu (z plánovaných 25 A na 10 A).\n\nPosádka se nedokázala s lodí přiblížit k satelitu REP, který se příliš vzdálil. Manévrování, které mělo ověřit navigační systém pro budoucí spojení dvou lodí na oběžné dráze, vyzkoušeli přiblížením se k fiktivní lodi „Phantom Agena“, jejíž dráhu určil počítač. Zbytek letu strávili astronauti fotografováním pro ministerstvo obrany, fotili starty raket Titan 2 a Minuteman a předem připravené obrazce v Austrálii a v Texasu, aby se ověřily rozlišovací schopnosti družicových snímků. Zabývali se i astronomickým pozorováním, pomocí spektrografu zkoumali mraky, pro mexickou vládu fotografovali odlehlé horské oblasti Mexika. Podařilo se jim navázat rádiové spojení s podmořskou stanicí Sealab 2, která byla v hloubce 64 m pod hladinou Tichého oceánu.\n\nPři 120. obletu byla oddělena servisní část kosmické lodi a byly zapáleny brzdící motory. Přistáli na hladině Atlantiku 440 km jihozápadně od Bermud, odkud byli vyloveni letadlovou lodí USS Lake Champlain.\n\nAstronauti obletěli 120 krát Zemi, nalétali 5 milionů kilometrů a tím překonali tehdy platný rekord sovětského Vostoku 5.\n"}
{"id": "301763", "url": "https://cs.wikipedia.org/wiki?curid=301763", "title": "Katar (rozcestník)", "text": "Katar (rozcestník)\n\nKatar může být:\n\n"}
{"id": "301765", "url": "https://cs.wikipedia.org/wiki?curid=301765", "title": "D1 (album)", "text": "D1 (album)\n\nD1 je album zpěvačky Dary Rolins, které vyšlo 28. března 2006 v hudebním vydavatelství Sony BMG. Název alba je inspirovaný označením dálnice D1, která dle Dary Rolins spojuje její dva domovy — Bratislavu a Prahu. Dara Rolins je také autorkou textu a hudby tohoto alba.\n\n"}
{"id": "301766", "url": "https://cs.wikipedia.org/wiki?curid=301766", "title": "Gemini 7", "text": "Gemini 7\n\nGemini 7 byl čtvrtý pilotovaný kosmický let v rámci amerického programu Gemini. Uskutečnil se ve dnech 4. až 18. prosince 1965. Nesl sériové označení GLV-7 12562, v katalogu COSPAR byl katalogizován pod označením 1965-100A. Jednalo se o osmý pilotovaný americký let a celkově 16. kosmickou loď s posádkou vyslanou do vesmíru.\n\n\nStart se uskutečnil 4. prosince 1965 v 19:30 UTC ze startovací rampy LC-19 z kosmodromu Cape Canaveral Air Force Station na mysu Canaveral na Floridě. Velícího pilota Franka Bormana a pilota Jima Lovella čekal dlouhodobý čtrnáctidenní let, jehož hlavním cílem bylo otestovat schopnost lidského organismu přežít ve stavu beztíže.\n\nPo dosažení oběžné dráhy zkontrolovali astronauti palubní systémy a po ukončení prvního oběhu zahájili lékařské experimenty, zkoušeli komunikovat s pozemními stanicemi pomocí laserového paprsku, testovali navigaci kosmické lodě rozpoznáváním obrysů kontinentů. Většina pokusů byla zaměřena na lety budoucího programu Apollo. Nový lehčí typ skafandru umožnil astronautům jeho svlečení a oblečení bez cizí pomoci na palubě kosmické lodi.\n\nJedním z hlavních úkolů mise bylo plánované přiblížení lodí Gemini 7 a Gemini 6A. Let Gemini 6A odstartoval 15. prosince 1965 v 13:37 UTC s astronauty Walterem Schirrou a Thomasem Staffordem. Loď Gemini 6A se pohybovala po nižší oběžné dráze než Gemini 7 a začala ji dohánět. Pomocí motorických manévrů se k sobě obě lodi přiblížily, poprvé se podařilo uskutečnit skupinový let dvou lodí ve vesmíru. Jemným manévrováním se podařilo Walteru Schirrovi přiblížit Gemini 6A ke Gemini 7 až na vzdálenost 0,3 m.\n\nPo odletu Gemini 6A pokračovali Borman a Lovell v letu až do 18. prosince 1965, kdy zapálili brzdící motory a přistáli na hladině Atlantiku 900 km jihozápadně od Bermud, odkud je vylovila čekající letadlová loď USS \"Wasp\".\n\nDélkou svého letu (14 dní) vytvořili astronauti nový světový rekord, který později překonala až loď Sojuz 9.\n"}
{"id": "301768", "url": "https://cs.wikipedia.org/wiki?curid=301768", "title": "Zmodeler", "text": "Zmodeler\n\nZModeler (nebo Zanoza Modeler) je 3D modelační program vyvíjený Olegem Melashenkem. Program se zaměřuje na modelování objektů pro počítačové hry jako jsou: , Grand Theft Auto, ReVolt, Test Drive, Need for Speed, Midtown Madness a mnoho dalších her.\n\nPřípona ZModelerového souboru je „*.Z3D“. Formát souboru ZModeler 2 je odlišný od starší verze ZModeler 1x. ZModeler 2 může otevřít soubory ze ZModeleru 1, ale obráceně nikoliv. Oba formáty mají stejnou koncovku. V souborech Z3D se neuchovávají textury, ale jsou uloženy odděleně mimo soubor.\n\nZModeler je relativně málo náročný program. Ke svému běhu potřebuje necelých 20 MB na pevném disku. Stejně tak jsou nízké nároky na procesor a paměť.\n"}
{"id": "301769", "url": "https://cs.wikipedia.org/wiki?curid=301769", "title": "Orcein", "text": "Orcein\n\nOrcein (neboli \"archil\", \"orchil\", \"lakmus\", \"litmus\", \"citrusová červeň 2\" či \"přírodní červeň 28\") je fialové přírodní barvivo, které se vyskytuje v některých druzích lišejníků a skládá ze 14 látek. \n\nOrcein se používá jako přídatná látka v potravě a má E kód E121. Jeho registrační číslo CAS je 1400-62-0 a jeho sumární vzorec CHNO. V krystalické podobě je to tmavě modrá látka. Orecin lze používat jako pH indikátor, v kyselém prostředí má červenou barvu, v neutrálním tmavě modrou až fialovou a v zásaditém modrou (jako pH indikátor je známější pod názvem lakmus). \n\n"}
{"id": "301770", "url": "https://cs.wikipedia.org/wiki?curid=301770", "title": "Spina", "text": "Spina\n\nSlovo spina má více významů:\n\n\nSpina může znamenat také příjmení:\n\n"}
{"id": "301776", "url": "https://cs.wikipedia.org/wiki?curid=301776", "title": "Gemini 8", "text": "Gemini 8\n\nGemini 8 byl pilotovaný kosmický let, který se uskutečnil dne 16. března 1966 v rámci amerického kosmického programu Gemini. Byl 10. pilotovanou lodí USA vyslanou do vesmíru, 18. lodí ze Země. V katalogu COSPAR získal let označení 1966-020A.\n\n\n16. března 1966\n\nStart lodě proběhl z mysu Canaveral na Floridě ze startovací rampy LC-19. V posádce Gemini 8 tvořili astronauti Neil Armstrong a David Scott, mise měla trvat tři dny. Posádka během čtyř obletů Země provedla devět řídících manévrů. Ve výšce 285-298 km nad pobřežím Brazílie došlo k prvnímu spojení dvou kosmických těles na oběžné dráze, loď Gemini 8 se spojila s bezpilotním raketovým stupněm Agena TV-8 (1966-019A).\n\nV důsledku závady na orientačním systému lodi Gemini (zasekl se ventil v trysce č. 8) došlo k nekontrolovatelnému roztočení obou těles. Po odpojení lodi od stupně Agena došlo k ještě rychlejší rotaci, kterou se posádce nakonec podařilo zvládnout. Řídící středisko v Houstonu nařídilo předčasné ukončení letu, při zastavení rotace bylo vyčerpáno příliš velké množství paliva. Další plánovaný úkol letu, jímž měl být Scottův dvouhodinový výstup do vesmíru, musel být zrušen. K prvnímu nouzovému přistání v americké historii kosmických letů došlo po 10 letových hodinách 800 km východně od ostrova Okinawy. Za tři hodiny byli astronauti na palubě lodi \"USS Leonard F. Mason\".\n\nAgena TV-8 byla navedena na vyšší orbitální dráhu, kde byla využita lodí Gemini 10.\n"}
{"id": "301777", "url": "https://cs.wikipedia.org/wiki?curid=301777", "title": "Katetr", "text": "Katetr\n\nKatétr či katetr je lékařský nástroj, praktická pomůcka. která slouží k vyšetřování, podávání látek a léků, vyplachování či vyprazdňování tělesných dutin lidí či zvířat.\n\nZpravidla se jedná o trubičku nebo hadičku (doplněnou o další pomůcky a nástroje), kterou lékař zavádí do nějakého dutého tělního orgánu. Tato činnost se nazývá katetrizace. Bývá užíván například při vyšetřeních srdce, krve, močového měchýře a v dalších lékařských postupech.\n\nV případě katetrizace močového měchýře hovoříme o cévkování, speciální katetr pro tento účel se pak nazývá cévkovač neboli močový katetr, nebo také urinální katetr.\n\nKatetry zaváděné do žil jsou označovány jako žilní katetry, katetry zaváděné do tepen jako arteriální katetry. Používají se například při podávání léků, při angiografiích a při speciálních vyšetřeních krve.\n\nPoužívají se také při chemoterapii, kde jsou zejména u dětí užívány intravenózní katetry či centrální žilní katetry (popřípadě cévní kanyly).\n\nSpeciální katetry jsou využívány i ve veterinární praxi například pro vyšetření vemene u dojnic apod.\n\nS cévkovači respektive s močovými katetry se někdy též provádějí nepříliš obvyklé sexuální praktiky, někdy jako tzv. clinic sex.\n\n"}
{"id": "301780", "url": "https://cs.wikipedia.org/wiki?curid=301780", "title": "Termograf", "text": "Termograf\n\nTermograf neboli zapisující teploměr je fyzikální a meteorologický přístroj, jenž slouží k měření a zápisu naměřené teploty vzduchu v závislosti na čase. \n\nNaměřené teploty vzduchu jsou u těchto přístrojů převáděny na výchylku ručky zapisovacího stroje pomocí bimetalového pásku. Zapisovací stroj termografu (nebo hygrografu, barografu či termohygrografu) je vlastně specializovaný hodinový stroj, jenž přesně pomalu otáčí záznamovým válcem, na kterém je připevněn záznamový papír respektive záznamový pás. Zařízení tak v průběhu času automaticky vykresluje křivku průběhu teplot vzduchu v závislosti na ubíhajícím času, vzniklá křivka záznamu průběhu teploty na čase se nazývá termogram.\n\nNa záznamovém papírovém pásu umístěném na otočném válci jsou předtištěny jednotlivé dny v týdnu i konkrétní hodiny (vodorovná osa) a teploty vzduchu (svislá osa), z něhož je pak možno zpětně sledovat průběh teploty vzduchu do minulosti. Jednoduché termografy (společně s barografy a hygrografy) bývají běžnou součástí každé meteorologické stanice. Používá se i v muzeích, archivech, laboratořích, specializovaných skladech či v sušárnách apod.\n\nNěkdy bývají termografy společně spojeny do jednoho jediného přístroje spolu s hygrografem (přístrojem pro měření vlhkosti vzduchu v závislosti na čase) do přístroje, která se pak nazývá složeným slovem termohygrograf.\n\nModernější elektrické termografy a termohydrografy pak mohou být doplněny příslušnými elektronickými čidly, které naměřené hodnoty teploty vzduchu pomocí A/D převodníku převádí do digitální formy zpracovatelné připojeným počítačem.\n\n\n"}
{"id": "301781", "url": "https://cs.wikipedia.org/wiki?curid=301781", "title": "Karel Růžička", "text": "Karel Růžička\n\nExistuje více různých osobností s českým jménem a příjmením Karel Růžička:\n\n"}
{"id": "301786", "url": "https://cs.wikipedia.org/wiki?curid=301786", "title": "Těžké kovy", "text": "Těžké kovy\n\nTěžký kov je jakýkoliv kov či polokov, který představuje hrozbu pro životní prostředí. Termín vznikl s odkazem na škodlivé účinky kadmia, rtuti a olova, jejichž společným rysem byla vyšší hustota než železo. Dnes se však používá i pro další podobně toxické kovy či polokovy, jako je arsen bez ohledu na jejich hustotu. Často uváděnými těžkými kovy jsou chrom, kobalt, nikl, měď, zinek, arsen, selen, stříbro, antimon, rtuť, thalium a olovo. Byly navrženy i přesnější definice těžkých kovů, žádné se však nedočkaly výraznějšího uznání.\n\nNěkteré těžké kovy (měď, zinek) mohou být pro lidské tělo nezbytné a prospěšné, ve větším množství však poškozují zdraví. Jsou schopné vázat látky, z nichž se skládají těla živých organismů – strukturní bílkoviny, enzymy či nukleové kyseliny – a ovlivňovat jejich funkčnost. Příznaky se liší podle druhu těžkého kovu a dávky, která se do těla dostala. Obecně řečeno, dlouhodobé vystavení těžkým kovům může mít karcinogenní účinky či poškozovat nervovou a oběhovou soustavu.\n"}
{"id": "301789", "url": "https://cs.wikipedia.org/wiki?curid=301789", "title": "Šípek", "text": "Šípek\n\nŠípek může být:\n\n\n\n\n"}
{"id": "301794", "url": "https://cs.wikipedia.org/wiki?curid=301794", "title": "Střapole", "text": "Střapole\n\nStřapole je vesnice v okrese Rokycany, součást obce Bušovice. Leží 1,5 km severovýchodně od Bušovic v nadmořské výšce 370 m. V roce 2011 zde trvale žilo 75 obyvatel.\n\nPůvod jména Střapole tj. Střapolová ves patrně vyšel z německého Stremp – střapec. Není vyloučeno, že Střapole vycházejí z dialektu „střapoliť sa“ (na koho), „střepnit sa“ tj. vynášet se nebo ježiti se (na koho). Jméno prošlo vývojem. V roce 1283 Strapolicze, 1402 „in Pstrapole … ad Busovicz“. Později pak již nynější název Střapole, i když zpočátku se píše Třapole.\n\nArcheologické nálezy v blízkém okolí dokladují přítomnost obyvatel již v prehistorickém období. První písemná zmínka pochází zroku 1283.\n\nSeverozápadně od vesnice se na ostrožně nad Berounkou nachází archeologické pozůstatky eneolitického sídliště a raně středověkého hradiště z osmého a devátého století.\n"}
{"id": "301796", "url": "https://cs.wikipedia.org/wiki?curid=301796", "title": "Konzervant", "text": "Konzervant\n\nKonzervant je přírodní nebo syntetická chemická látka přidávaná do produktů, jako jsou potraviny (označení E200 až E299), léčiva, barvy, biologické vzorky, dřevo atd., k zabránění nežádoucích chemických přeměn nebo rozkladu mikrobiálním působením.\n\nDřevo je nutno ochránit před působením hub, hmyzu (zejména termitů). Pro konzervaci dřeva se používá nejčastěji arsen, měď, boráty a petrolej.\n\nKe konzervaci jídla se používají nejčastěji antimikrobiální látky, které brání mikroorganismům a houbám v rozkladu sacharidů obsažených v potravě. Jako antimikrobiální konzervanty se nejčastěji používají propionát vápenatý, dusičnan sodný, dusitan sodný, siřičitany (disiřičitan sodný, hydrogensiřičitan draselný), oxid siřičitý a disodná sůl EDTA. Ovšem i koncentrovaný oxid uhličitý konzervuje.\n\nKe konzervaci kosmetiky a léčiv se používají např. parabeny (E214 až E219).\n\nKonzervanty se v potravinách někdy nahrazují antioxidanty (převážně E300 až E399). Například butylhydroxytoluen (E321) způsobuje například obezitu.\nKyselina propionová a její soli (E280 až E283) u pokusných myší vedly k přibývání na váze ke vzniku inzulinové rezistence.\n\n"}
{"id": "301800", "url": "https://cs.wikipedia.org/wiki?curid=301800", "title": "Zubrnice", "text": "Zubrnice\n\nZubrnice () jsou obec o celkové rozloze 674,18 ha s rozsahem poloh přibližně 230 až 650 m n. m. v krajinné oblasti Českého středohoří, v rámci administrativně správním v okrese Ústí nad Labem náležejícím do Ústeckého kraje na území České republiky.\n\nZástavba mezi kopci, nejnižší polohy obce se nachází v údolí Lučního potoku, nejvyšší na severozápadním svahu pod vrcholem Buková hora (686,1 m n. m.). Obec (obecní úřad) leží asi třináct kilometrů východně od centra okresního města Ústí nad Labem (Mírové náměstí). V roce 2018 v obci obyvatel.\n\nČást zástavby vsi středověkého původu (doložena v roce 1352) s řadou cenných příkladů lidové architektury, v roce 1995 prohlášena vesnickou památkovou rezervací. V roce 1988 otevřena veřejnosti expozice lidových staveb pod názvem Soubor lidové architektury Zubrnice, od 11. prosince 2018 pod názvem Muzeum v přírodě Zubrnice je součástí Národního muzea v přírodě.\n\nNejstarší písemná zmínka o obci pochází z roku 1352. V letech 1977 až 1988 z podnětu bývalého Okresního vlastivědného muzea v Ústí nad Labem výstavba expozice lidové architektury v přirozené krajině, lidově označovaná „skanzen”. Některé vesnické stavby obnoveny a doplněny přenesenými z míst, kde jim hrozil zánik, zejména z východní části Českého středohoří.\n\nOd roku 1976 organizovalo muzeum v bývalém Československu letní brigády pro studenty při různých stavebních akcích. Muzeum v přírodě veřejnosti otevřeno v roce 1988, jedná se o jedno z nejmladších v České republice, představujících lidovou architekturu a další sbírkové předměty. V 90. letech navázalo muzeum spolupráci s Univerzitou Jana Evangelisty Purkyně v Ústí nad Labem.\n\n\nV urbanisticky i krajinářsky jedinečně umístěné obci v kopcovité krajině Českého středohoří se nachází soubor hodnotné zástavby lidové architektury, vedle sebe stojí stavby roubené, hrázděné i zděné. \n\nVe středu obce, s dominantou kostela sv. Maří Magdalény, zachováno několik historických roubených stavení, tvoří jádro muzea v přírodě. Interiérové i exteriérové expozice prezentovány například objekty:\n\nPůvodní stavba z roku 1695, tzv. barokní studna, na osmiboké podezdívce dřevěný přístřešek se šindelovou stříškou, první objekt do expozice přemístěný ze Střížovic (část obce Chlumec), od roku 1963 kulturní památka.\n\nPatrový roubený komorový dům s velmi starým jádrem, v jedné ze stěn pískovcový kvádr – vyryté vročení 1700, původně výměnek usedlosti čp. 46 v Loubí, od roku 1965 kulturní památka. V letech 1994 až 1995 na původním místě rozebrán a v letech 2010 až 2012 postaven v expozici muzea v přírodě (zázemí muzea, pokladna, využíván jako víceúčelové vzdělávací centrum). V Loubí patřil nejbohatším sedlákům (vykonávali dědičně funkci rychtářů). Na nádvorní stěně spočívá na stropních trámech pavlač, neobvykle vedená pod zadním štítem i po druhé straně domu (toto provedení k 1. 1. 2017 jediným známým případem).\n\nMalá sakrální stavba s hrázděnou lodí při silnici do Lovečkovic, na místo přemístěna v roce 1992 ze zaniklých Žichlic (okres Teplice), věžička bez zvonu, od roku 1964 kulturní památka.\n\nSakrální stavba na místě původně gotického kostela (dokladován ve 14. století) na návrší v obci, v letech 1723 až 1739 barokně upraven českým architektem a stavitelem italského původu, Octavio Broggio (1670 – 1742), od roku 1963 kulturní památka. Věž i sanktusník kostela bez zvonu, v lucerně věže dva litinové hodinové cymbály. V minulosti zvon z roku 1601 od Matouše Voříška, zvon z roku 1739 a dva malé zvony v sanktusníku.\n\nVodní mlýn s mlýnicí z 18. století, od roku 1978 kulturní památka. Objekt v roce 1976 získalo bývalé Okresní vlastivědné muzeum v Ústí nad Labem, pozdější zřizovatel muzea v přírodě. Jedná se o nejmladší a také nejmenší mlýn z více než 20 mlýnů vystavěných na Lučním potoku. Postaven na horní vodu, tzn. voda teče na mlýnské kolo shora. Voda z náhonu odtékala do nádrže s ústím do náhonu pily v sousedství mlýna. Na jednom z pilířů vročení 1803, stavba pravděpodobně zahájena v roce 1758 po prodeji pozemku na stavbu vodního mlýna.\n\nV objektu vodního mlýna několik neobvyklých věcí, původní dřevěný komín (vymazaný hlínou a plevami), také kamna s přikládáním paliva z předsíně (k zamezení znečištění hlavní síně). V mlýně a jeho okolí se natáčela pohádka Dešťová víla.\n\nNa původních základech vodního mlýna čp. 28 na katastrálním území Týniště (vodní mlýn na mapě stabilního katastru označen „Schelmühle”) postaven roubený patrový mlýn čp. 59 s trojpatrovou lomenicí, přenesený z Homole u Panny, uvnitř rekonstruovaný mlecí mechanismus, tzv. umělecké složení mlýna, přenesené z Hamrů u Hlinska. Objekt tzv. industriálního dědictví (technického stavitelství) v roce 2002 prohlášen Ministerstvem kultury České republiky za kulturní památku.\n\nPůvodní mlýn v Týništi patřil k největším a nejstarším mlýnům na Lučním potoce. V roce 1628 jej zakoupil Šimon Klein, u mlýna také pila a olejna (písemná zmínka z roku 1710). Roku 1828 zachvátil komplex staveb požár, následně mlýn rozšířen a postaven z cihel (první „nedřevěný” mlýnem v lokalitě), v roce 1851 dobudovány pila a olejna. Mlýn a olejna ukončily provoz před rokem 1924, pila v roce 1948 a v roce 1968 objekty zbořeny (místo pro vodárnu).\n\nZděná patrová budova z roku 1863 na místě dřevěné přízemní školy z roku 1768, v objektu expozice vesnické školy z poloviny 20. století (situována do období krátce po druhé světové válce), od roku 1993 památkově chráněn, v roce 1997 expozice otevřena veřejnosti.\n\nExpozice v rozsáhlé usedlosti, tzv. vesnický obchod provozovaný od konce 19. století do počátku padesátých let 20. století, době odpovídá vnitřní vybavení, například původní krámská skříň, velké zásobníky na kávu aj., od roku 1985 objekt kulturní památkou.\n\nRozsáhlá venkovská usedlost z konce 18. století, situována na návsi, od roku 1978 kulturní památka. Základem patrový dům se zděným přízemím, roubeným patrem a se sušárnou chmele, tzv. chmelařský dům z roku 1808, s typickými větracími štěrbinami ve střeše (umožňovaly sušit chmel na dvou půdních podlažích). Součástí komplexu unikátní horkovzdušná sušárna ovoce, bezdýmová a s přenosnými lískami poslední funkční svého druhu v Českém středohoří. V areálu také roubený špýchar z Lukova, kůlna na vozy z Řepčic a hrázděná stodola ze Suletic.\n\nBudova železniční stanice z roku 1890, od roku 1985 kulturní památka (industriální dědictví), součást od roku 1998 památkově chráněné železniční trati Velké Březno – Lovečkovice. Malé nádraží s budovou železniční stanice je zhruba 300 m vzdálené na jihozápad od návsi.\n\nV roce 1996 v obvodu železniční stanice otevřena první expozice historie místní dráhy Velké Březno – Verneřice – Úštěk, na části trati od roku 2010 částečný provoz historických železničních vozidel, dráha vlečky s názvem Místní dráha Velké Březno – Úštěk (železniční trať Velké Březno – Lovečkovice – Verneřovice / Úštěk). Nádraží se objevuje ve filmu \"Rebelové\" (režisér Filip Renč).\n\n\n\n"}
{"id": "301801", "url": "https://cs.wikipedia.org/wiki?curid=301801", "title": "Mouvement démocrate", "text": "Mouvement démocrate\n\nDemokratické hnutí ( Mouvement démocrate, MoDem) je francouzská sociálně liberální středová strana. Byla založena v roce 2007 Françoisem Bayrouem, který nesouhlasil s postupem části UDF, která particpuje na \"Prezidentské většině\" Nicolase Sarkozyho pod názvem Nový střed ( Nouveau Centre).\n\nStrana odmítá dělení politického spektra na levici a pravici (na místní úrovni uzavírá koalice s levicí i pravicí), spolupracuje s menšími politickými stranami.\n\nV prezidentských volbách 2007 Bayrou (ještě jako kandidát UDF) obdržel 6,8 milionů hlasů (18,57 %), nicméně v následujících volbách do Národního shromáždění získalo MoDem přes veškerá očekávání pouze 3 mandáty.\n\nMoDem je členem Evropské demokratické strany.\n\n"}
{"id": "301802", "url": "https://cs.wikipedia.org/wiki?curid=301802", "title": "Senice (přítok Vsetínské Bečvy)", "text": "Senice (přítok Vsetínské Bečvy)\n\nSenice je říčka na Valašsku v pohoří Javorníky. Je to největší přítok Vsetínské Bečvy, který se do ní vlévá zleva u obce Ústí, na 23,3 říčním kilometru, v nadmořské výšce 354 m. Délka toku činí 32,5 km. Plocha povodí měří 135,6 km².\n\nSenice pramení v Javorníkách pod vrchem Makyta (923 m n. m.) v nadmořské výšce 840 m. Její tok směřuje nejprve k jihozápadu, ve Valašské Senici částečně k jihu. Zde se do ní vlévá několik malých potůčků ve Francově Lhotě zprava \"Dvorský potok\" (494 m n. m.) a \"Hamlazův potok\" (484 m n. m.) Před Horní Lidčí přijímá zleva v nadmořské výšce 468 m n. m. potok \"Střelenku\" (Střelenský potok) tekoucí z jihovýchodu od obce Střelná, pramenící v Bílých Karpatech. V obci Horní Lideč se stáčí prudce na severoseverozápad a přibírá z levé strany potok \"Seninku\" (454 m n. m.) napájející Lačnovské rybníky. Teče dále na sever obcí Lidečko, zde přibírá zleva \"Račenský potok\" (447 m n. m.). Pod přírodní památkou Čertovy skály vytváří soutěsku Lomensko, tvořící předěl mezi Vizovickou vrchovinou a Javorníky, kde přijímá z pravé strany v nadmořské výšce 432 m n. m. \"Pulčínský potok\". Za touto soutěskou směřuje na severozápad v Lužné přibírá zprava potok \"Luženku\" (407 m n. m.) a před obcí Valašská Polanka zleva potok \"Pozděchůvku\" (396 m n. m.). Odtud teče už jen na sever. Za Valašskou Polankou přijímá z pravé strany \"Veřečný potok\" (378 m n. m.) a z levé potok \"Seninku\" (376 m n. m.) tekoucí ze stejnojmenné obce. Dále protéká obcí Leskovec, zde se do ní vlévá ještě několik menších potoků a severně od obce Ústí v nadmořské výšce 354 m n. m. se vlévá jako levostranný přítok do Vsetínské Bečvy.\n\nOd Horní Lidče až po své ústí tvoří přirozenou hranici mezi Vizovickými vrchy západně a Javorníky východně.\n\nHorní tok – Od pramene po Lidečko.\nStřední tok – Od Lidečka po soutok s Pozděchůvkou.\nDolní tok – Od soutoku s Pozděchůvkou po ústí.\n\n\nPrůměrný průtok Senice u ústí činí 1,7 m³/s.\n\nHlásný profil:\nVyužívá se k zavlažování. Slouží k odvodu odpadních vod – projekt Čistá Bečva. Jako prevence povodní slouží četné hráze. K rybolovu slouží rybářské revíry.\n\nRybářské revíry jsou úseky řeky, které obhospodařuje Český rybářský svaz a jsou určené k vykonávání rybářského práva. Jsou uvedeny v Soupisu revírů a na řece jsou označovány a číslovány proti proudu řeky. Senice má jeden revír uvedený v následujícím popisu.\n\nJe pstruhový rybářský revír evidovaný pod č. 473 085 s délkou toku 29 km má rozlohu 12 ha. Revír obhospodařuje MOČRS Vsetín. Začíná soutokem se Vsetínskou Bečvou v obci Ústí u Vsetína, souřadnice GPS: . Při postupu proti proudu protéká obcemi Ústí u Vsetína, Leskovec, Valašská Polanka, Lužná, Lidečko, Horní Lideč a Francova Lhota, kde u mostu nad firmou Carnex souřadnice GPS: revír končí. K říčce je velmi dobrý přístup po silnici č. 57 a po železniční trati ze Vsetína do Púchova na Slovensku. V těsné blízkosti vede stezka pro pěší i cyklisty. Z rybí obsádky je nejvíce zastoupen ve pstruhovém revíru nežádoucí jelec tloušť, z dalších pak jelec proudník, ouklejka pruhovaná. Pstruh obecný, pstruh duhový a lipan podhorní se vyskytují hlavně v proudných úsecích a ve splávcích. Počty lososovitých ryb a lipanů jsou přímo závislé na plnění zarybňovací povinnosti. Všechny přítoky jsou CHRO – lov ryb je zakázán!\n\nValašská Senice, Francova Lhota, Horní Lideč, Lidečko, Lužná, Valašská Polanka, Leskovec, a Ústí.\n\nVodácký Průvodce Česko, ISBN 80-7224-500-7\n\n"}
{"id": "301807", "url": "https://cs.wikipedia.org/wiki?curid=301807", "title": "James McCord", "text": "James McCord\n\nJames I. McCord (1919 – 19. února 1990) byl presbyteriánský duchovní a teolog, kancléř \"Center of Theological Inquiry in Princeton, New Jersey\", dlouholetý prezident Princetonského teologického semináře a předseda editační rady \"Theology Today\". Svůj život zasvětil studiu vztahu mezi vědou a náboženstvím a vzdělávání nových duchovních. \n\nV roce 1986 obdržel Templetonovu cenu.\n"}
{"id": "301808", "url": "https://cs.wikipedia.org/wiki?curid=301808", "title": "Nouveau Centre", "text": "Nouveau Centre\n\nNový střed ( Nouveau Centre, NC), vystupující též jako Evropská liberálně sociální strana ( Parti social libéral européen), je francouzská středopravicová politická strana. Byla založena v roce 2007 členy UDF, kteří v prezidentských volbách podpořili Nicolase Sarkozyho a následně se zapojili do fungování středo-pravicové vlády (ve volbách do Národního shromáždění 2007 obdržela 22 mandátů). Předsedou strany je Hervé Morin.\n\n"}
{"id": "301810", "url": "https://cs.wikipedia.org/wiki?curid=301810", "title": "Sapínovití", "text": "Sapínovití\n\nSapínovití (Pomacentridae) je čeleď ryb z řádu ostnoploutvých, zahrnující mimo jiné sapíny a klauny. Jedná se téměř výhradně o mořské ryby (vzácně brakické). Sapínovití patří mezi poměrně houževnaté, převážně teritoriální živočichy. Řada z nich je výrazně zbarvených, což je činí velmi populárními v akvaristice. V čeledi bylo doposud klasifikováno 371 druhů, zahrnutých v 28 rodech.\n\nRody sapínovitých:\n"}
{"id": "301814", "url": "https://cs.wikipedia.org/wiki?curid=301814", "title": "Walter Bertsch", "text": "Walter Bertsch\n\nWalter Bertsch (4. ledna 1900 Oppenweiler – 5. ledna 1952 Brno) říšský Němec, člen NSDAP a SS (jeho nejvyšší hodnost byla SS Brigadeführer), ministr práce a hospodářství Protektorátu Čechy a Morava.\n\nNa pokyn Reinharda Heydricha bylo v roce 1942 vytvořeno Ministerstvo práce a hospodářství, do jehož čela byl jmenován Bertsch. Tím se stala jednacím jazykem protektorátního vládního kabinetu němčina, což mělo zdůraznit nadvládu Němců v Protektorátu. Walter Bertsch důsledně prosazoval kořistění českého hospodářství ve prospěch nacistické válečné mašinerie. Jeho vinou („zásluhou“) bylo více než sto tisíc protektorátních příslušníků totálně nasazeno k otrockým pracím v Říši. \n\nPo válce se mu podařilo utéct, roku 1948 byl zatčen a uvězněn. Jeho majetek ve zkonfiskované vile v Praze-Dejvicích propadl čsl. státu, kolekce stříbra a nakradených starožitností byla převedena do sbírek Národního muzea v Praze, položka německý konfiskát č. 191/45. \n\nBertsch stanul před československým Národním soudem a byl odsouzen na doživotí. V roce 1952 zemřel ve věznici v Brně.\n\n"}
{"id": "301815", "url": "https://cs.wikipedia.org/wiki?curid=301815", "title": "František Chvalkovský", "text": "František Chvalkovský\n\nFrantišek Chvalkovský (30. července 1885 v Jílovém u Prahy – 25. února 1945 v Berlíně) byl politik a diplomat první československé republiky a ministr zahraničí druhé republiky.\n\nVystudoval práva. Stal se blízkým spolupracovníkem, tajemníkem Antonína Švehly. Vstoupil do Agrární strany, v níž patřil k pravicovému křídlu. Politicky se angažoval i po zániku Československa.\n\nPo svém jmenování do funkce ministra zahraničí začal prosazovat politiku orientovanou na hitlerovské Německo. V březnu 1939 doprovázel prezidenta Emila Háchu do Berlína k jednáním s Hitlerem a je podepsán pod protokolem, který vkládá vládu nad Čechy a Moravou „do rukou Vůdce“. Po zřízení Protektorátu Čechy a Morava byla nemožná samostatná zahraniční politika země. Chvalkovský nastoupil do nově zřízené funkce vyslance Protektorátu Čechy a Morava ve Velkoněmecké říši. Byl jedinou osobou s titulem vyslance Protektorátu, když bylo zrušeno ministerstvo zahraničních věcí. Přesto nebyl součástí tzv. diplomatického sboru a podléhal Úřadu říšského protektora v Čechách a na Moravě. Zahynul ve voze, který byl napaden hloubkovým stíhačem na dálnici nedaleko Berlína. Po převozu ostatků mu byl v Praze vypraven honosný pohřeb za účasti předních osobností protektorátního života. Nástupce v úřadu již nebyl do konce války jmenován.\n\n\n"}
{"id": "301820", "url": "https://cs.wikipedia.org/wiki?curid=301820", "title": "2. česká hokejová liga 1994/1995", "text": "2. česká hokejová liga 1994/1995\n\n2. česká hokejová liga v sezóně 1994/1995 byla 2. ročníkem samostatné třetí nejvyšší české soutěže v ledním hokeji.\n\n\nTýmy byly rozděleny do dvou skupin po 16 týmech, kde hrály systémem doma-venku. Poslední celky obou skupin přímo sestupovaly do krajských přeborů. První dva celky z každé skupiny postupovaly do baráže o 1. ligu.\n\nPo 17. kole prodal klub HC Dukla Mělník licenci HC Stadion Litoměřice. HC Chemopetrol Litvínov „B“ hrál domácí utkání v Teplicích.\n\n"}
{"id": "301821", "url": "https://cs.wikipedia.org/wiki?curid=301821", "title": "Oxidy dusíku", "text": "Oxidy dusíku\n\nOxidy dusíku (označované jako NO) jsou sloučeniny dusíku a kyslíku:\n\n"}
{"id": "301826", "url": "https://cs.wikipedia.org/wiki?curid=301826", "title": "Filmbox", "text": "Filmbox\n\nFilmBox je televizní stanice, která vysílá výhradně filmy. Vysílá v Česku, na Slovensku, v Polsku, v Maďarsku a v Rumunsku. Filmová základna distribuční společnosti \"SPI International\" obsahuje 1300 filmů. Společnost \"SPI International\" patří k největším nezávislým distributorům filmů ve střední Evropě. U nás se včetně základní verze vysílají: Extra (HD), Premium (HD), Plus a Family. V zahraničí se vysílají ještě verze Arthouse, Action a Basic.\n\n"}
{"id": "301828", "url": "https://cs.wikipedia.org/wiki?curid=301828", "title": "Hnojník (rozcestník)", "text": "Hnojník (rozcestník)\n\nSlovo hnojník má více významů:\n\n\n\n"}
{"id": "301831", "url": "https://cs.wikipedia.org/wiki?curid=301831", "title": "Administrativní dělení Salvadoru", "text": "Administrativní dělení Salvadoru\n\nSalvador je unitární stát, který se skládá ze 14 departementů. Těchto 14 územních celků se dál dělí na 262 obcí \"(municipios)\".\n"}
{"id": "301832", "url": "https://cs.wikipedia.org/wiki?curid=301832", "title": "Mistrovství světa v krasobruslení 2008", "text": "Mistrovství světa v krasobruslení 2008\n\nMistrovství světa v krasobruslení 2008 se uskutečnilo mezi 17. a 23. březnem 2008 ve švédském Göteborgu v hale Scandinavium. Českou republiku reprezentovali Nella Simaová, Tomáš Verner, Pavel Kaška a taneční pár Kamila Hájková–David Vincour.\n\n"}
{"id": "301834", "url": "https://cs.wikipedia.org/wiki?curid=301834", "title": "Gemini 9", "text": "Gemini 9\n\nGemini 9 byl pilotovaný kosmický let v rámci amerického programu Gemini, který se uskutečnil ve dnech 3. – 6. června 1966. Někdy se označuje jako let Gemini 9A, V katalogu COSPAR získal označení 1966-047A. Byl to 11. let do vesmíru kosmonautů USA, 19. z planety Země.\n\nPůvodně vybraná hlavní posádka Elliott See a Charles Bassett zahynula při leteckém neštěstí 28. února 1966, tři měsíce před startem. Jejich letoun T-38 narazil při přistávacím manévru do budovy společnosti McDonnell v St. Louis, kde měli převzít dokončovanou kabinu Gemini 9.\n\n\n\nStart lodě byl po poledni 3. června 1966 na Floridě z mysu Canaveral. V posádce Gemini 9 byli velitel Thomas Stafford a pilot Eugene Cernan. Pro poruchu na pasivním cílovém tělesu Agena (nedostala se na orbitu) byly na náhradním cílovém objektu ATDA (proto 9A) provedeny celkem 3 různé přibližovací manévry bez konečného spojení. Důvodem byl neuvolněný kryt spojovacího uzlu. V průběhu letu byl proveden Cernanem dvouhodinový namáhavý výstup do kosmického prostoru na sedmimetrovém laně (tzv. EVA). Gemini přistála na padácích po třídenním letu na vlnách oceánu u Bahamských ostrovů, 3 km od čekající letadlové lodi USS \"Wasp\", která kosmonauty nalodila na svou palubu.\n\n"}
{"id": "301839", "url": "https://cs.wikipedia.org/wiki?curid=301839", "title": "Žehušice", "text": "Žehušice\n\nMěstys Žehušice () se nachází 8 km východně od okresního města Kutná Hora. Obec se skládá z místních částí Žehušice a Bojmany a žije v ní obyvatel. V celé obci je registrováno asi 240 domů, z toho v samotných Žehušicích asi 190. Protéká tudy řeka Doubrava. Severně od Žehušic se do řeky Doubravy vlévá říčka Brslenka.\n\nPrvní písemná zmínka o Žehušicích pochází z roku 1350. V roce 1742 proběhla v blízkosti obce prusko-rakouská bitva u Chotusic. Od 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Žehušice \"(814 obyvatel, poštovní úřad, telegrafní úřad, telefonní úřad, četnická stanice, chudobinec)\" byly v roce 1932 evidovány tyto živnosti a obchody: lékař, bednář, cukrář, 2 holiči, 3 hostince, instalace, kolář, 2 kominíci, kovář, 3 krejčí, malíř, mlýn, 3 obuvníci, obchod s ovocem a zeleninou, pekař, 4 pojišťovací jednatelství, pokrývač, porodní asistentka, provazník, 2 řezníci, 2 sedláři, 3 obchody se smíšeným zbožím, spořitelní a záložní spolek pro Žehušice, 2 strojírny, trafika, 2 truhláři, velkostatek, zahradník, zámečník, zednický mistr, zubní ateliér.\n\n\n\nDopravní síť\n\nVeřejná doprava 2011\n\n"}
{"id": "301843", "url": "https://cs.wikipedia.org/wiki?curid=301843", "title": "Antonín Brousek", "text": "Antonín Brousek\n\nAntonín Brousek (25. září 1941 Praha – 1. května 2013 Jindřichův Hradec) byl český exilový básník, literární kritik, redaktor, překladatel a vysokoškolský pedagog. Je řazen k nejvýznamnějším básníkům generace 60. let.\n\nNarodil se do rodiny úředníka ČSD původem ze Starého Knína na Příbramsku, která se r. 1946 přestěhovala z Řeporyj na Zlíchov; matka si přivydělávala jako švadlena a později byla pečovatelkou v jeslích. Sestra se vyučila automechaničkou a por r. 1989 provozovala opravnu v Novém Kníně. Po maturitě na zlíchovské jedenáctileté střední škole (1958) Brousek studoval češtinu a ruštinu na FF UK; studia z vlastního rozhodnutí ukončil r. 1961. Pracoval v časopise \"Náš beton\" stavebního podniku Armabeton, v letech 1962–3 byl redaktorem poezie nakladatelství Svět sovětů, poté zaměstnancem literárního oddělení Československého rozhlasu. Během vojenské základní služby od r. 1965 do července 1967 byl redaktorem čtrnáctideníku \"Československý voják\"; v té době také navštívil s delegací spisovatelů Sibiř. Poté byl redaktorem v redakci časopisu \"Literární noviny\" (od března 1968 \"Literární listy\" a od září \"Listy\").\n\nV září 1969 s manželkou (Markéta, roz. Černochová 1941, literární kritička a historička; od r. 1974 docentka německého jazyka na Svobodné univerzitě v Berlíně) a sedmiletým synem emigrovali díky pozvání na roční studijní pobyt ve Stuttgartu. V letech 1970–76 v Tübingen a Západním Berlíně vystudoval slavistiku, germanistiku a srovnávací literaturu; jeho diplomová práce byla \"Sowjetlyrik nach Stalins Tod (1953–1958)\". V letech 1979–1987 byl lektorem na univerzitě v Kolíně nad Rýnem s přestávkou 1982–5, kdy pracoval v Ústavu pro výzkum nezávislých společenských hnutí a literatur ve východní Evropě v Brémách. Poté byl do roku 1997 docentem českého jazyka a literatury na Univerzitě v Hamburku. Roku 1994 získal na FF UK titul Ph.D.\n\nOd roku 1971 bydlel s rodinou v Západním Berlíně, později v Hamburku; po roce 1989 žil střídavě v Čechách a v Německu. V exilu propadl těžkému alkoholismu, dokázal se však vyléčit; trpěl depresemi. Roku 2003 se s druhou partnerkou Zdenou vrátil na Zlíchov, r. 2006 se přestěhovali do Třeboně. Zemřel 1. května 2013 po několikadenní hospitalizaci v Jindřichově Hradci.\n\nJeho syn Antonín Brousek působí v Berlíně jako soudce. V roce 2014 přeložil do němčiny Osudy dobrého vojáka Švejka.\n\nBrousek vydal šest básnických sbírek (za první dvě obdržel Cenu nakladatelství Československý spisovatel za poezii). Napsal sbírku pro děti \"Zima a zpět\", kterou Severočeské nakladatelství po jeho emigraci nevydalo. V roce 1995 mu byla udělena Cena Jaroslava Seiferta za sbírku \"Vteřinové smrti\". Roku 2003 uspořádal výbor ze svých veršů včetně nových pod názvem třetí ze sbírek \"Nouzový východ\".\n\nJako editor připravil několik výborů světové i české poezie, zejména exilové sbírky Ivana Blatného. Překládal z ruštiny a němčiny (jeho výbor z Hölderlina po emigraci nebyl vydán, středověká skladba Sebastiana Branta: \"Loď bláznů\" byl vydána r. 1970 pod jménem Josef Brukner), básnicky se podílel i na překladu makedonské a řecké poezie. Sestavil antologii \"Podivuhodní kouzelníci: Čítanka českého stalinismu v řeči vázané z let 1945–55\" (Rozmluvy, Purley 1987, Praha 2000, ISBN 0-946352-39-9). V Německu recenzoval zejména ruskou literaturu pro deníky.\n\n\n\n"}
{"id": "301845", "url": "https://cs.wikipedia.org/wiki?curid=301845", "title": "Ani DiFranco", "text": "Ani DiFranco\n\nAni DiFranco (* 23. září 1970, jako Angela Maria Difranco) je americká písničkářka, držitelka ceny Grammy. Už ve svých devíti letech vystupovala po místních barech, kde hrála společně se svým učitelem na kytaru písně od Beatles. Když jí bylo 19, založila hudební vydavatelství Righteous Babe Records. Její texty jsou osobní výpovědí, často se dotýkají politických, feministických a válečných témat. Od začátku své hudební kariéry vydala už 19 desek. Je známou hlasatelkou ženských práv a feministickou aktivistkou. V roce 2007 vydala svou první dvoudiskovou kompilaci \"Canon\", takže toto album lze považovat za jakési první Greatest Hits. Na sklonku září 2008 vyšlo album \"Red Letter Year\".\n\n\n"}
{"id": "301846", "url": "https://cs.wikipedia.org/wiki?curid=301846", "title": "Gemini 10", "text": "Gemini 10\n\nGemini 10 byl kosmický let s posádkou 18. – 21. července 1966 v rámci amerického kosmického programu Gemini. Měl sériové označení GLV-10 12565, v katalogu COSPAR označen 1966-066A. Byl 12 kosmickou lodí z USA, dvacátou z planety Země. Cílem letu bylo setkání s Agenou.\n\n\n\n\nStart lodě byl pozdě večer 18. července 1966 na Floridě z mysu Canaveral s pomocí rakety Titan 2 GLV. V posádce Gemini 10 byli velitel John Young, pilotem byl Michael Collins.\n\nPřibližovací manévr Gemini k Ageně trval pět hodin, ke spojení došlo nad Havajskými ostrovy.\nPo spojení lodi Gemini s cílovým tělesem Agena TV-10 (COSPAR 1966-065A) byl využit motor Ageny pro zvýšení oběžné dráhy komplexu na 298-762 km, což v té době znamenalo překonání výškového rekordu sovětského Voschodu 2. Pak se celý komplex přiblížil k další Ageně TV-8 ve výši cca 405 km nad Zemí. V průběhu téměř třídenního letu byl na dobu 49 minut otevřen průlez kosmické lodi, čehož Collins využil k vykonání 39minutového experimentu na povrchu tělesa Agena TV-8, tedy ve volném kosmickém prostoru. Po oddělení Agen již následoval sestupový manévr. Z hladiny oceánu v západním Atlantiku, kde na padáku přistáli večer 21. července 1966, byli vyzvednuti čekající letadlovou lodí USS Guadalcanal.\n\n"}
{"id": "301847", "url": "https://cs.wikipedia.org/wiki?curid=301847", "title": "Podněsterský rubl", "text": "Podněsterský rubl\n\nPodněsterský rubl (moldavsky: \"рублэ транснистрянэ/rublă transnistreană\", rusky: \"приднестровский рубль\", ukrajinsky: \"придністровський рубль\") je měnová jednotka mezinárodně neuznané Podněsterské moldavské republiky, dělí se na 100 kopějek. Existuje od roku 1994. Neoficiální kód měny je PRB. Oběžné, ale i pamětní mince se začaly razit od roku 2000 při měnové reformě. Bankovky a mince vydává Podněsterská republiková banka, centrální banka neuznané republiky. Kvůli mezinárodnímu neuznání státu je podněsterský rubl za hranicemi Podněsterské moldavské republiky běžně neobchodovatelný.\n\nObíhají mince v hodnotách 1, 5, 10, 25 a 50 kopějek.\n\nBankovky se tisknou v hodnotách 1, 5, 10, 25, 50 a 100 rublů, poslední emise byla do oběhu uvedena roku 2007.\n\nPo vyhlášení samostatnosti Podněstří v srpnu roku 1991 používala nová republika jako svoji měnu sovětské a ruské rubly opatřené kolkem s nominální hodnotou a portrétem generála Suvorova. V srpnu 1994 byla uvedena nová národní měna Podněsterský rubl. Při měnové odluce se Podněsterská republiková banka inspirovala obdobným procesem, který proběhl po zániku ČSFR v roce 1993 v Česku a na Slovensku. V druhé polovině devadesátých let byl podněsterský rubl kvůli značné inflaci znehodnocen. Roku 2000 stát provedl měnovou reformu, kdy za jeden milion starých rublů byl vydán jeden rubl nový. Po měnové reformě byly zavedeny i mince - kopějky. Ty byly původně raženy v Polsku, od roku 2005 existuje v Tiraspolu podněsterská státní mincovna. V prvním desetiletí 21. století byl podněsterský rubl poměrně stabilní.\n\n\n"}
{"id": "301851", "url": "https://cs.wikipedia.org/wiki?curid=301851", "title": "Phạm", "text": "Phạm\n\nPhạm je 5. nejčastější vietnamské příjmení a odhaduje se, že 5% Vietnamců nese toto příjmení (Vietnamců je přibližně 75 mil., ve USA je Pham 1455. nejčastější příjmení). Má čínský původ (范, mandarínskou výslovností \"fàn\", „včela“, ve vietnamštině však příjmení tento význam nemá, „včela“ je ve vietnamštině \"ong\").\n\n\n\n"}
{"id": "301855", "url": "https://cs.wikipedia.org/wiki?curid=301855", "title": "Gemini 11", "text": "Gemini 11\n\nGemini 11 byl kosmický let s posádkou 12. – 15. září 1966 v rámci amerického kosmického programu Gemini. Měl sériové označení GLV-11 12566. V katalogu COSPAR je označen 1966-081A. Byl 13. kosmickou lodí s posádkou z USA, 21. z planety Země.\n\n\n\n\nStart lodě byl odpoledne 12. září 1966 na Floridě z mysu Canaveral s pomocí rakety Titan 2 GLV. V posádce Gemini 11 byli velitel Charles Conrad, pilotem byl Richard Gordon. Po spojení s cílovým tělesem Agena TV-11 (COSPAR 1966-080A) a opakovaném nácviku této operace Gordon vystoupil ven z kabiny (výstup EVA) jednak kvůli fotografování a proto, aby obě tělesa spojil 30 metrů dlouhým lanem. Poté se unavený kosmonaut vrátil do kabiny. Dne 14. září byl využit motor Ageny pro zvýšení oběžné dráhy komplexu na rekordní výšku 1387 km. Během letu se s Agenou spojili vícekrát a Gordon znovu z otevřených dveří fotografoval hvězdnou oblohu. Poté bylo spojovací lano přerušeno. Let, který trval téměř tři dny, zakončilo automaticky řízené přistání s padákem na hladině Atlantiku, odkud je vylovila letadlová loď USS Guam.\n\n"}
{"id": "301859", "url": "https://cs.wikipedia.org/wiki?curid=301859", "title": "Dědeček", "text": "Dědeček\n\nDědeček může být:\n\n\n\n"}
{"id": "301861", "url": "https://cs.wikipedia.org/wiki?curid=301861", "title": "Strana regionů", "text": "Strana regionů\n\nStrana regionů ( / \"Partija rehioniv\"; / \"Partija regionov\") byla jedna z hlavních politických stran na Ukrajině. Jejím předsedou je bývalý premiér země Mykola Azarov.\n\nStrana vznikla 26. října 1997 jako \"Strana regionálního obrození Ukrajiny\" (), pod současným názvem vystupuje od roku 2001. V parlamentních volbách 1998 získala strana necelé 1 % hlasů, avšak v dalším roce vstoupila do bloku \"Naše volba – Leonid Kučma!\", který podporoval Kučmovo znovuzvolení prezidentem Ukrajiny. Roku 2000 se sjednotila se Stranou práce, Stranou za krásnou Ukrajinu a Stranou důchodců Ukrajiny. Následujícího roku přijala současný kratší název a v čele stanul Mykola Azarov, jejž roku 2002 vystřídal Bolodymyr Semynoženko a na V. stranickém sjezdu roku 2003 pak Viktor Janukovyč.\n\nV prezidentských volbách 2004 se strana přiklonila k levicovějšímu populismu a podařilo se jí přebrat většinu hlasů do té doby silných ukrajinských komunistů. Podezření z falšování výsledků však vedlo k tzv. Oranžové revoluci, po níž zůstala Ukrajina poměrně ostře rozdělena mezi příznivce spíše prozápadní či ukrajinsko-nacionalistické politiky (Tymošenková, Juščenko) a mezi zastánce proruské Janukovyčovy Strany regionů, jejímiž hlavními programovými body jsou znovuzavedení ruštiny jako druhého jazyka, posílení vlivu oblastí, resp. možnost federativního uspořádání. Strana měla (a dodnes má) mj. podporu ruského prezidenta Putina a bývalého ukrajinského prezidenta Kučmy.\n\nV parlamentních volbách 2006 získala Strana regionů 32,1 % hlasů, v předčasných volbách 2007 pak 34,4 %. Strana má podporu především v ruskojazyčných oblastech jižní a východní Ukrajiny (viz mapku), zejména na Donbasu (v některých obvodech přes 90 %), na Krymu a v okolí Oděsy; na západní Ukrajině (zejm. v Haliči) má strana naopak takřka nulovou podporu (výjimkou je Zakarpatí, kde si Janukovyč získal část rusínských voličů příslibem federativního uspořádání).\n\nKromě skandálů ohledně falšování volebních výsledků a Janukovyčových trestných činů v mládí je strana obviňována ze styků s mafií. Kvůli podezření ze styku s organizovaným zločinem byl v dubnu 2005 zatčen předseda doněcké stranické centrály Borys Kolesnykov, což ovšem Strana regionů, octnuvší se nově v opozici, označila za akt politické perzekuce.\n\nNa otázku ohledně evropské integrace panují dva rozdílné pohledy. Prezident Viktor Janukovič opakovaně zdůrazňoval své pro-Evropské postoje. Ale experti popsali Stranu regionů jako euroskeptickou.\nStrana je dle oficiálního stanoviska pro zvýšení evropské integrace, ale jen v rámci toho co je výhodné pro Ukrajinu.\n\n\n"}
{"id": "301863", "url": "https://cs.wikipedia.org/wiki?curid=301863", "title": "Gemini 12", "text": "Gemini 12\n\nGemini 12 byl závěrečný kosmický let s posádkou 11. – 15. listopadu 1966 v rámci amerického kosmického programu Gemini. Měl sériové označení GLV-12 12567. V katalogu COSPAR je označen 1966-104A. Byl 14. lodí s posádkou z USA, 22. z planety Země.\n\n\n\n\nStart lodě byl 11. listopadu 1966 na Floridě z mysu Canaveral s pomocí rakety Titan 2 GLV. V posádce Gemini 12 byli velitel James Lovell a pilot Buzz Aldrin.\n\nKosmonauti čtyřikrát procvičili setkání a spojení s cílovým tělesem Agena (COSPAR 1966-103A), provedli tři výstupy z kabiny (tzv. EVA) a 14 vědeckotechnologických experimentů. Aldrin také absolvoval delší pobyt ve vesmíru na 30metrovém laně spojený s prací na panelech Ageny. Protože palivové čerpadlo Ageny mělo poruchu, oproti předchozím misím nebyla zvýšena oběžná dráha komplexu obou těles, ale naopak snížena. To umožnilo proletět 12. listopadu 1966 oblastí slunečního zatmění, a zatmění vyfotografovat okénkem kabiny. Jednalo se o úplné zatmění se stínem procházejícím nad Jižní Amerikou.\n\nKabina Gemini 12 přistála ručně řízená po bezmála čtyřdenním letu na padáku na hladině Atlantiku, asi 5 km od letadlové lodi USS Wasp, která kosmonauty nalodila.\n\n"}
{"id": "301864", "url": "https://cs.wikipedia.org/wiki?curid=301864", "title": "Ždírnický potok", "text": "Ždírnický potok\n\nŽdírnický potok patří mezi nejvýznamnější potoky okresu Ústí nad Labem. Je dlouhý 14,5 km a jeho plocha povodí měří 128,8 km². \n\nPramení jižně od vsi Adolfov nedaleko Rudného vrchu (796 m n. m.) v nadmořské výšce 750 m. Z Krušných hor od úbočí Rudného vrchu stéká tento potok do průmyslového Podkrušnohoří jihovýchodním směrem. Na horním toku se prodírá úzkým řečištěm mezi lesnatými stráněmi, které končí u Žandova, kde zleva přijímá vodu Telnického potoka. Zde se krajina otevírá, místo lesních velikánů se kolem toku objevují vysoké komíny průmyslových podniků. V povodí je však i několik větších vodních ploch. Protéká Žandovem, Chlumcem, Chabařovicemi a ústeckou čtvrtí Předlice. Těsně před Ústím nad Labem ústí zleva na 3,0 říčním kilometru do řeky Bíliny v nadmořské výšce 138 m. Ždírnický potok je jedním z největších potoků Ústecka a též jeden z největších přítoků Bíliny.\n\nPrůměrný průtok u ústí činí 0,54 m³/s.\n"}
{"id": "301865", "url": "https://cs.wikipedia.org/wiki?curid=301865", "title": "Fiat Siena", "text": "Fiat Siena\n\nFiat Siena je čtyřdveřová verze vozu Fiat Palio, nízkonákladového vozu, který je zaměřen především na trhy v rozvojových zemích.\n"}
{"id": "301867", "url": "https://cs.wikipedia.org/wiki?curid=301867", "title": "Brousek", "text": "Brousek\n\nBrousek je malý ruční pracovní nástroj určený pro obroušení ostří i břitů různých jiných pracovních nástrojů, pomůcek a předmětů všední denní potřeby. Může se jednat o zcela prostý brousek kamenný, nebo o speciální brousek keramický, karborundový či diamantový. Jako takové se brousky vyrábí v mnoha různých velikostech, tvarech a provedeních. Někdy je slovem brousek zcela nesprávně nebo ne zcela vhodně označováno příbuzné strojní zařízení brus či bruska, popřípadě též jiná mechanická pomůcka určená pro ostření břitů: ostřič nástrojů.\n\nPůvodní nejstarší brousky byly kamenné a pocházely zpravidla přímo z volné přírody. Současné brousky mohou mít různé tvary ať už ploché, kruhové, oválné, trojhranné či mohou být zhotoveny ve tvaru pravidelného plochého kvádru.\n\nNejběžnější průmyslově vyráběné brousky určené pro domácí použití bývají zhotoveny velmi často z brusného materiálu zvaného karborundum, což je tepelně upravený karbid křemíku, chemická sloučenina uhlíku a křemíku.\n\n\n"}
{"id": "301868", "url": "https://cs.wikipedia.org/wiki?curid=301868", "title": "Barbara Boxer", "text": "Barbara Boxer\n\nBarbara Levy Boxer (* 11. listopad 1940) je americká politička a v letech 1993 až 2017 demokratická senátorka za stát Kalifornie.\n\n"}
{"id": "301872", "url": "https://cs.wikipedia.org/wiki?curid=301872", "title": "Robert Gates", "text": "Robert Gates\n\nRobert Michael Gates (* 25. září 1943 Wichita) je americký politik a mezi roky 2006 a 2011 ministr obrany Spojených států amerických v administrativách prezidentů George W. Bushe a Baracka Obamy. V období let 1991–1993 řídil zpravodajskou službu CIA.\n\nNarodil se za druhé světové války v kansaském městě Wichita. V dětství a mládí se věnoval skautství. Po absolvování místní střední školy v roce 1961 (s vyznamenáním) chtěl studovat historii. Získal stipendium na \"College of William and Mary\", kterou absolvoval v roce 1965, o 2 roky později získal M. A. na The Indiana Univerzity, a v roce 1974 získal doktorát z historie, (studoval dějiny Ruska a Sovětského svazu).\n\nPracoval pro Národní bezpečnostní sněm pod Georgem W. Bushem. V Ústřední zpravodajské službě působil 26 let. Hned po nástupu do organizace v roce 1966 sloužil jako důstojník amerického letectva. V letech 1986–1989, tedy v době vypuknutí aféry Írán-contras, byl zástupcem ředitele CIA. Nezávislá komise vyšetřující aféru Írán-contras obvinila Gatese z toho, že v rozporu se svým prohlášením před soudní porotou věděl o převodu výnosů z prodeje zbraní do Íránu na podporu contras v Salvadoru. CIA vedl od listopadu 1991 do nástupu administrativy prezidenta Clintona v lednu 1993.\n\nPo odchodu ze CIA se stal prezidentem univerzity A&M v Texasu; kvůli zachování tohoto postu se rozhodl odmítnout nominaci na místo ředitele Národní rozvědky (\"Director of National Intelligence\", DNI). Začal též působit ve vedeních několika společností.\n\nV roce 2001 pracoval spolu s Jamesem A. Bakerem III. a Lee Hamiltonem ve skupině \"The Iraq Study Group\", která studovala Válku v Iráku. Dne 8. listopadu 2006 se stal 22. ministrem obrany Spojených států (po Donaldu Rumsfeldovi), z řad demokratů i republikánů. V Gatesově profilu, napsaném v roce 2007 americkým poradcem Zbigniewem Brzezinskim a otištěným v časopise \"Time\", je jmenován nejvlivnějším mužem roku. Gates si funkci ministra obrany udržel i s příchodem administrativy Baracka Obamy.\n\nOd vlády Spojených států amerických obdržel 7 medailí a 7 dalších vyznamenání a ocenění.\n\n"}
{"id": "301878", "url": "https://cs.wikipedia.org/wiki?curid=301878", "title": "Whitehead", "text": "Whitehead\n\nWhitehead může být:\n\n\n\nve spojených státech amerických:\n\n"}
{"id": "301879", "url": "https://cs.wikipedia.org/wiki?curid=301879", "title": "Ladislav Hejdánek", "text": "Ladislav Hejdánek\n\nLadislav Hejdánek (* 10. května 1927, Praha), je český filosof, kritický žák Emanuela Rádla, Josefa Lukla Hromádky a Jana Patočky, jeden z mluvčích Charty 77 a emeritní profesor ETF UK. \n\nHejdánek se po válce aktivně podílel na činnosti středoškolské a vysokoškolské YMCA (křesťanské sdružení mládeže) a byl posledním předsedou pražského sdružení Akademické YMCA v roce 1949, když byla její činnost zastavena. V únoru 1948 patřil mezi cca 200 vysokoškolských studentů, kteří šli na Hrad žádat prezidenta Edvarda Beneše, aby nepřijímal demisi nekomunistických ministrů. V roce 1946 začal studovat matematiku, poté přešel na filosofii a sociologii. V roce 1952 dostudoval filosofii na Filosofické fakultě Univerzity Karlovy s disertační prací \"Pojetí pravdy a některé jeho ontologické předpoklady\". Jeho učiteli filosofie byli Jan Blahoslav Kozák a Jan Patočka. Nežijícím, ale rozhodujícím učitelem se mu stal Emanuel Rádl, jehož \"Útěchu z filosofie\" za války opsal na psacím stroji. V protestantském intelektuálním společenství, v YMCA se jeho učiteli stali Josef Lukl Hromádka, Josef Bohumil Souček a Božena Komárková.\n\nV roce 1953 se oženil s Hedou Kofránkovou a vychovali spolu čtyři dcery. S Jakubem Trojanem, Alfrédem Kocábem, Janem Šimsou, Boženou Komárkovou, Milanem Balabánem, Janem Čapkem, Jaroslavem Pfannem, Jaromírem Procházkou, Ladislavem Pokorným a dalšími vytvořili na konci padesátých let reformní evangelické hnutí Nová orientace, jemuž šlo o občanskou interpretaci evangelia do tehdejších společenských, církevních i politických poměrů, což činilo těžkou hlavu StB, církevním tajemníkům i církevnímu vedení. Navázal přátelské ekumenické vztahy s demokraticky orientovanými katolíky - především s Jiřím Němcem, s nímž několik desetiletí úzce spolupracoval na filosofické, křesťanské i politické frontě, dále se Zdeňkem Bonaventurou Boušem, Václavem Freiem, Karlem Flossem, Janem Sokolem a dalšími. V šedesátých letech se účastnil dialogu křesťanů s marxisty, především s Karlem Kosíkem a Milanem Machovcem. Podílel se jako pravidelný přispěvatel a později jako člen redakční rady na vydávání kulturně teoretického časopisu Tvář (členem redakční rady byl vedle jiných Václav Havel, mezi přispěvatele 3. a 4. ročníku patřil mladý Václav Klaus). Když byla Tvář v roce 1965 zastavena, protestoval otevřeným dopisem u šéfa ideologického oddělení ÚV KSČ Zdeňka Mlynáře.\n\nZaměstnání odpovídající vzdělání získal až v roce 1968, kdy byl na doporučení Jana Patočky přijat do Filosofického ústavu ČSAV. V letech 1968 a 1969 se podílel prostřednictvím překladů, psaní úvodů a následných recenzí na vydání řady děl filosofů a teologů, např. Karla Jasperse, Emanuela Rádla, Alfreda Northa Whiteheada, Teilharda de Chardin a dalších. Od dubna 1971 byl propuštěn z Filosofického ústavu, v listopadu téhož roku byl uvězněn pro údajný podíl na letákové předvolební akci, kdy Jan Tesař, Jaroslav Šabata a další upozorňovali na volební práva spoluobčanů – např. nejít k volbám či škrtat navržené kandidáty. Ve vězení napsal pro dceru \"Malý úvod do filosofie\". Po půlroční vazbě byl propuštěn a na dvou soudech odsouzen k nepodmíněnému trestu 9 měsíců.\n\nPracoval jako noční vrátný, topič a skladník, vedle toho vedl domácí semináře pro studenty Evangelické teologické fakulty. Významně se podílel na vystoupení Charty 77 doporučením, aby se Charta 77 právně opřela o mezinárodní pakty o lidských a občanských právech. V letech 1977–1980 byl dvakrát mluvčím Charty, kdy nastoupil nejprve na místo zesnulého Jana Patočky, poté (spolu s Jiřím Hájkem) na místa uvězněných mluvčích Václava Bendy a Jiřího Dienstbiera. Po téměř čtyři roky psal své \"Dopisy příteli\", jimiž reagoval na aktuální politickou situaci, zabýval se stavem společnosti i věd, vysvětloval postoje a stanoviska Charty 77, zamýšlel se nad českou filosofickou tradicí, křesťanstvím, reformním i dogmatickým marxismem a povzbuzoval k občanské iniciativě, statečnosti a odpovědnosti.\n\nV roce 1980 zahájil veřejně známé pondělní bytové semináře pro zájemce o filosofii, kam přijížděli významní zahraniční hosté, především z Francie a Holandska, ale také z USA, Německa, Belgie, Velké Británie a dalších zemí, např. Paul Ricoeur, Jacques Derrida, Hans van den Horst, Donald Davidson, Thomas Nagel, Richard Rorty. Roku 1985 založil filosofický časopis Reflexe a dosud se podílí na filosofickém profilu nakladatelství ΟΙΚΟΥΜΕΝΗ. V letech 1987–89 publikoval v samizdatových Lidových novinách, kde zároveň působil jako člen redakční rady. V roce 1990 se stal předsedou obnovené Jednoty filosofické. Téhož roku se habilitoval jako docent filosofie na Evangelické teologické fakultě, která byla přijata do svazku Univerzity Karlovy. V roce 1992 byl jmenován profesorem filosofie na Filosofické fakultě téže univerzity. Na univerzitě vyučoval do druhé poloviny 90. let, v současnosti žije v Písku.\n\nDiplomaticky odmítl žádost prezidenta Václava Havla, aby se stal místopředsedou Čalfovy vlády v roce 1990, dal přednost filosofii. Seznam publikací v letech 1943–2009 čitá 15 hustě popsaných stran, cca 400 článků a studií. V roce 1984 obdržel Cenu Jana Palacha, v roce 1987 čestný doktorát amsterodamské univerzity, v roce 1992 francouzský řád Rytíř umění a písemnictví a v roce 1995 řád T. G. Masaryka III. třídy. V prosinci 2010 obdržel čestný doktorát Univerzity J. E. Purkyně v Ústí nad Labem.\n\nHejdánkovu filosofii nelze přiřadit k žádnému etablovanému filosofickému směru. Blíže má ke kontinentálnímu způsobu myšlení než k analytickému. I když jsou v jeho myšlení patrné myšlenkové postupy fenomenologie, filosofie existence, hermeneutiky, procesuálního realismu a marxismu, je jedním z mála současných českých filosofů, kteří se odvažují promýšlet a formulovat vlastní systematickou filosofii, pokud ne vůbec jediný. Filosoficky se zaměřuje především na otázky pravdy a víry, kterou zkoumá filosoficky, ne teologicky. Otázku pravdy tematizuje především z hlediska ontologického (kosmologického), a to nejen ve filosofii a teologii, ale i v oblasti umění, vědy, dějin a politiky.\n\nVychází z české filosofické a theologické tradice, v níž problém pravdy, především v myšlení Masaryka a Rádla, ale také u J. L. Hromádky, J. B. Součka a Boženy Komárkové zaujímá klíčové místo. Vedle myslitelů, kteří Hejdánka inspirovali nejen svým myšlením, ale také životními a společenskými postoji, vede celoživotní kritický dialog se svým učitelem Janem Patočkou. Vedle domácích myslitelů byl ve filosofickém hledání a myšlení inspirován mysliteli evropskými, Husserlem ve věci intencionality a intencionálních předmětů, Heideggerem v pojetí časovosti, dějinnosti a pravdy, Whiteheadem pro procesuální pojetí událostí a dění a Jaspersem v existenciálně pojaté filosofii i víře. Z teologů to byl Barth pro důraz na filosofickou reflexi teologického jazyka, Bonhoeffer jako autor nenáboženské interpretace křesťanství a důrazu na odpovědnost za svět, Teilhard de Chardin jako teoretik vědy, který myslí na pomezí přírodních věd, teologie a filosofie, Gerhard Ebeling, který jako první přichází s myšlenkou absolutního pojetí Ježíšovy víry, tedy ne, co Ježíš o víře říká, ale jak sám věří, víry jako nové životní orientace.\n\nOd raného mládí byl silně zaujat přírodou a přírodními vědami, zvláště biologií, miluje květiny a vše živé, jeho filosofické bádání vždy vykazovalo interdisciplinární rysy. V tom mu byl Rádl, který byl původně biologem, později teoretickým biologem, filosofem živé přírody i filosofem společnosti, obzvláště blízký. Ve studii o Rádlově pojetí pravdy v roce 1952 přirovnal pravdu k Severce a Rádla ke kompasu.\n\nFenomény pravdy a víry zkoumá jako nepředmětné skutečnosti, události, nejsoucna. Konfrontuje řecké pojmové myšlení, které zakládá metafyziku, ale zároveň se pokouší o přesné pojmové vyjádření a uchopení, s židovsko-křesťanským myšlením zaměřeným na víru, životní praxi a do budoucna. Podrobuje kritice západní metafyziku jako předmětné myšlení a pokouší se uchopit lidský život i svět v jeho ne-předmětné povaze. Rádl ho oslovuje větami: „Pravda neexistuje, ale platí“, „Nemáme pravdu, ale pravda má nás“. Pravda je v Hejdánkově pojetí základním kritériem, je kritériem všech věcí i sebe sama (Spinoza). Pravda přichází z budoucnosti, má charakter aktuální výzvy, na kterou buď reagujeme, odpovíme, nebo přicházíme o jedinečnou příležitost, o novou přítomnost, budoucnost i minulost. Přicházející pravda zakládá novou, pravou skutečnost, není však pravdou o sobě, je pravdou pro nás, tedy záleží na našem přijetí a naší odpovědi.\n\nPro zkoumání nepředmětných skutečností, nejsoucen a pro přípravu nepředmětného myšlení zakládá novou filosofickou disciplínu: méontologii (disciplína o nejsoucím). Méontologii pěstuje v myšlení o myšlení – logologii, v myšlení přírody, filosofické fyzice, v lidském jednání – filosofické etice, i ve filosofické politice. Nové systematické méontologie zůstaly v náčrtech, čekají na své dopracování a publikaci. O méontologii mluví jako o první filosofii. Je otázka, zda nepředmětná, tedy negativní metafyzika není metafyzikou svého druhu podobně jako negativní teologie je také teologií. Na druhou stranu si musíme položit otázku, zda lze v západní filosofii metafyziku překonat či ji uniknout bez opuštění půdy filosofie, jak se o to pokoušel Heidegger i Wittgenstein.\n\nKořeny nepředmětného myšlení pravdy pocházejí z biblické tradice, především z tradice starozákonních proroků a Ježíše, evangelijního myšlení. V novější myšlenkové tradici sleduje Hejdánek vlamování se nepředmětného u Hegela, mladého Marxe, v Rádlově rozlišení víry jako důvěry a víry jako teorie, v personalistické a dialogické filosofii. Židovsko-křesťanské motivy filosoficky promýšlí a rozpracovává prostřednictvím nezpředmětňujícího myšlení, jehož úkolem je nenechat se chytit do pasti tradiční i novověké metafyziky. Směle vstupuje do dialogu s teology, přírodními vědci, historiky, umělci i politiky. Dialog, a to často kritický, polemický dialog s konkrétním etickým a politickým ostřím, se stává součástí jeho filosofické i politické praxe, jak dosvědčuje jeho bohatá veřejná intelektuální činnost. Hejdánek svou filosofii chápe jednak jako sókratovský dialog s důrazem na kladení otázek a následnou reflexi a kritiku skutečných i možných odpovědí a jako službu pravdě, která tu je dříve než my, přichází či má přijít a o níž vydává své svědectví.\n\n\n\n\n\n\n\nV roce 2014 mu byla udělena Cena Václava Bendy.\n\n\n\n\n\n\n \n"}
{"id": "301883", "url": "https://cs.wikipedia.org/wiki?curid=301883", "title": "Milorad Čavić", "text": "Milorad Čavić\n\nMilorad Čavić (* 31. května 1984, Anaheim) je srbský plavec, mnohonásobný medailista z mistrovství Evropy a držitel evropského rekordu na 50 metrů motýlek.\n\nV roce 2008 byl z politických důvodů vyloučen z Mistrovství Evropy v Eindhovenu za to, že měl při slavnostním předávání medailí tričko s nápisem \"Kosovo je Srbija\".\n\n"}
{"id": "301887", "url": "https://cs.wikipedia.org/wiki?curid=301887", "title": "Karel Ludvík Rakousko-Uherský", "text": "Karel Ludvík Rakousko-Uherský\n\nKarel Ludvík (\"Karl Ludwig Joseph Maria\") (30. července 1833 zámek Schönbrunn – 19. května 1896 Vídeň) byl rakouský arcivévoda, mladší bratr rakouského císaře Františka Josefa I. a mexického císaře Maxmiliána I.\n\nNarodil se ve Vídni, jako syn rakouského arcivévody Františka Karla (1802–1878) a jeho manželky Žofie Bavorské (1805–1872), dcery bavorského krále Maxmiliána I. Josefa.\n\nKarel Ludvík již od dětství žil ve stínu svých starších bratří Františka Josefa a Maxmiliána. Nijak zvlášť se nezajímal ani o politiku, ani o svou vojenskou kariéru, ve které to roku 1884, jak se slušelo na člena císařského domu, dotáhl na generála kavalerie. Stal se místodržícím v Tyrolsku a Vorarlbersku, kde se však stal sympatizantem konzervativních klerikálů, kteří nesouhlasili s protestantským patentem, zakotveným do nové ústavy. Z toho důvodu se rozhodl roku 1861 ze své funkce odstoupit a do budoucna se zřekl jakéhokoliv dalšího politického působení. Propříště vystupoval pouze jako reprezentant císařského domu při nejrůznějších slavnostních příležitostech a výstavách, čímž si vysloužil nepříliš lichotivou přezdívku „výstavní arcivévoda“. V roce 1889, po sebevraždě korunního prince Rudolfa se stal prvním následníkem trůnu a zastupoval císaře i na zahraničních cestách. Oficiálně však následníkem trůnu nikdy jmenován nebyl a vzdal se svých práv ve prospěch svého nejstaršího syna Františka Ferdinanda.\n\nRoku 1896 vykonal, jakožto velmi hluboce věřící člověk, pouť do Svaté země. Zde se napil vody z Jordánu a v důsledku toho nakazil tyfem, na jehož následky po návratu z cesty ve Vídni 19. května 1896 zemřel. Je pohřben v Císařské hrobce ve Vídni v kryptě kapucínského kláštera.\n\nArcivévoda Karel Ludvík byl třikrát ženat a zplodil celkem šest dětí.\n\n\n"}
{"id": "301888", "url": "https://cs.wikipedia.org/wiki?curid=301888", "title": "Živa (časopis)", "text": "Živa (časopis)\n\nŽiva je nejstarší stále vycházející český přírodovědecký časopis soustřeďující se na popularizaci vědy. Časopis založil v roce 1853 Jan Evangelista Purkyně, v průběhu doby několikráte zanikl a byl znovu obnoven, současná verze, vydávaná s podporou Akademie věd České republiky nakladatelstvím Academia, vychází nepřetržitě od roku 1953.\n\n"}
{"id": "301891", "url": "https://cs.wikipedia.org/wiki?curid=301891", "title": "Dalmácie (provincie)", "text": "Dalmácie (provincie)\n\nDalmácie (latinsky \"Dalmatia\") byla starověká římská provincie, která se nacházela na západě Balkánského poloostrova. Její název je odvozen ze jména ilyrského kmene Dalmatů (Delmatů), jenž v 1. tisíciletí př. n. l. sídlil na východním pobřeží Jaderského moře. Termín Dalmácie byl jako geografický název užíván zřejmě od poloviny 2. století př. n. l. a nejpozději v první polovině 1. století př. n. l. se toto označení ustálilo pro území rozkládající se od řeky Neretvy směrem na sever k řece Krka.\n\nÚzemí Dalmatů bylo součástí ilyrského království zhruba od 4. století př. n. l. až do ilyrských válek na konci 3. století př. n. l., resp. do sedmdesátých let 2. století př. n. l., kdy Dalmatové získali nezávislost na ilyrském králi Gentiovi. Po jeho porážce Římany v roce 168 př. n. l. byl nad oblastí na jih od Neretvy zřízen římský protektorát. Hlavním střediskem Dalmatů bylo \"Delminium\" (dnešní Tomislavgrad v Bosně a Hercegovině). V roce 156 př. n. l. se Dalmatové dostali do prvního přímého střetu s Římany, kteří si tento bojovný kmen během dalších více než sta let postupně zcela podrobili. Augustus začlenil teritorium Dalmatů do provincie Ilýrie, jež byla formálně založena patrně mezi léty 32 až 27 př. n. l. V roce 6 n. l. Dalmatové společně s Panony naposledy povstali proti římské moci. Tato vzpoura byla však po třech letech rozdrcena, načež bylo Illyricum rozděleno do dvou provincií – Panonie a Dalmácie. Druhá uvedená zahrnovala většinu východního pobřeží Jaderského moře a značnou část přilehlého vnitrozemí včetně Dinárských hor. Dalmácie byla rodištěm římského císaře Diocletiana, který dal postavit Diocletianův palác poblíž antického města \"Salona\", jež bylo správním centrem provincie. Tento palác se stal později jádrem chorvatského města Split. Během administrativní reorganizace římské říše na konci 3. století bylo stávající uspořádání Dalmácie změněno, přičemž oblast na jih od chorvatského města Cetinje byla přeměněna v provincii nazývanou \"Praevalitana\". Zbytek provincie si podržel svůj dosavadní název. Po zhroucení západořímské říše v důsledku stěhování národů byl region po smrti Julia Nepota od roku 481 v moci Odoakera, po němž v roce 493 převzal vládu nad Dalmácií ostrogótský král Theodorich. Panství Gótů skončilo v roce 535, kdy císař Justinián I. připojil Dalmácii k východořímské říši.\n\nHistorik Theodor Mommsen tvrdil, že Dalmácie byla ve 4. století plně romanizována a veškeré místní obyvatelstvo mělo tudíž hovořit latinsky. Avšak analýzy archeologických materiálů z této doby svědčí o tom, že proces romanizace zde zřejmě neprobíhal tak intenzivně. Zatímco městská centra, jak na pobřeží tak ve vnitrozemí, byla takřka úplně pořímštěna, takže se zde mluvilo a psalo latinským jazykem a způsob života místního obyvatelstva byl stejný jako v ostatních větších městech říše, mimo tato sídla byla situace značně odlišná. Ilyrové byli sice vystaveni silnému římskému vlivu po celá staletí, navzdory tomu však nepřestali používat svůj původní jazyk, uctívat vlastní bohy a dodržovat své starodávné zvyky. Rovněž si zachovali svoji sociálně-politickou kmenovou organizaci, která se jen v některých nezbytných aspektech přizpůsobila římským správním a politickým strukturám.\n\n\n"}
{"id": "301892", "url": "https://cs.wikipedia.org/wiki?curid=301892", "title": "Horní Germánie", "text": "Horní Germánie\n\nHorní Germánie (latinsky \"Germania Superior\") byla provincií římské říše, která zahrnovala oblast západního Švýcarska, francouzské regiony Jura a Alsasko a jihozápadní Německo. Na severu sousedila s Dolní Germánií, na západě s Gallií Belgicou a s Gallií Lugdunensis, a na jihu a jihovýchodě s Gallií Narbonensis a s Raetií. Od území svobodných germánských kmenů na východě jí odděloval systém pevností (\"Limes Romanus\"). Mezi důležitá města provincie náleželo \"Vesontio\" (dnešní Besançon), \"Argentorate\" (Štrasburk), \"Noviomagus\" (Speyer), \"Borbetomagus\" (Worms) a \"Moguntiacum\" (Mohuč), jež sloužilo jako sídlo zdejšího místodržitele.\n\nNa území pozdější Horní Germánie pronikli Římané poprvé během galských tažení Julia Caesara v polovině 1. století př. n. l. Navzdory svému názvu byla Horní Germánie obydlena převážně keltskými kmeny, především Helvéty, Sekvány a Trevery. Pouze na východním břehu středního Rýna sídlily zbytky Germánů, kteří se pod vedením Ariovista pokusili zmocnit Vesontia, nicméně v roce 58 př. n. l. byli poraženi Caesarem. Augustus převzal v prvních pěti letech své vlády (po roce 27 př. n. l.) přímou kontrolu nad mnoha římskými provinciemi včetně Gallie Belgicy, z níž byla patrně mezi roky 16 až 13 př. n. l. vyčleněna dvě vojenská pásma – Horní Germánie a Dolní Germánie. Augustovým cílem bylo spojení všech germánských území do jediné provincie, jež se měla nazývat \"Germania Magna\". Tento záměr byl však zmařen vítězstvím Germánů vedených Arminiem v bitvě v Teutoburském lese v roce 9. Augustus se poté rozhodl ustavit severní hranicí říše řeky Rýn a Dunaj. Konflikty s Germány však neustávaly, což přimělo Římany k vedení vojenských výprav a k opevnění rýnské hranice.\n\nHlavními základnami, z nichž od roku 12 př. n. l. řídil Drusus a jiní římští vojevůdci tažení na pravý břeh Rýna, byly vojenské tábory v Moguntiacu a v Argentorate. Kolem těchto základen začal být postupně budován systém opevnění. Římské pevnosti podél Rýna byly vážně poškozeny v letech 69 až 70, kdy Germáni využili občanské války (rok čtyř císařů) a povstání Batavů ke vpádům na římské území. Po skončení tohoto ničivého, třebaže krátkého období nestability byla vybudována ještě větší a silnější opevnění, než jaká zde byla dříve. V letech 83 až 85 vedl císař Domitianus válku proti Chattům, kteří sídlili severně od dnešního Frankfurtu (v dnešním Hesensku). Velitelé římských vojsk na dolním a středním Rýně byli sice oficiálně podřízeni správci Belgicy, avšak ve skutečnosti jednali zcela nezávisle. Konečně za Domitiana nabylo toto uspořádání formální podoby, když v roce 83 nebo 84 (případně 89) byla Horní Germánie přeměněna v samostatnou císařskou provincii. Jedním z prvních a nejslavnějších správců této provincie byl pozdější císař Traianus, který zde působil od roku 96 až do svého nástupu na trůn v roce 98.\n\nZa Domitiana byl v Horní Germánii poprvé vytvořen nepřetržitý systém pohraničních pevností – Hornogermánský-raetský Limes. Ten se skládal z odlesněného předpolí umožňujícího pozorování, dále z palisády, dřevěných strážních věží a kastelů na křižovatkách cest. Tento systém dosáhl svého největšího rozsahu někdy kolem roku 90. Římská silnice spojující Mohuč a Augsburg byla vedena přes pohoří Odenwald, přičemž síť navazujících cest ji spojoval se všemi pevnůstkami a věžemi. Území mezi Rýnem a Dunajem (Římany nazývané \"Agri Decumates\") vytvářelo určitý klín v linii oddělující oblasti obývané Kelty od germánského teritoria, jenž fakticky štěpil keltská sídla při obou řekách vedví. Římská obranná zařízení byla proto budována s cílem přetnout tento výběžek, čímž mělo být eliminováno nebezpečí, které představoval pro obranu Galie. Klíčový bod této linie se nacházel v Mogontiacu, kde byly shromážděny strategické rezervy. Vlastní řetěz pevností byl relativně slabě chráněný a obvykle byl proto útočníky zničen. Ti však jeho překonáváním na sebe upozornili a navíc ztratili cenný čas, který Římané využili k zahájení protiútoků. Legie umístěné v týlu následně podnikly preventivní výpravu proti barbarům. Brzy po konsolidaci hranice začaly kolem pevnůstek vznikat vesnice vojenských veteránů a zhruba do poloviny 2. století byly všechny vojenské tábory (\"castra\") a opevnění vybudovány z kamene.\n\nZa vlády Diocletiana, někdy kolem roku 300, byla provincie rozdělena na dvě části. Na severu se rozkládala \"Germania Prima\", zatímco na jihu vznikla provincie \"Maxima Sequanorum\". Obě byly začleněny do diecéze \"Galliae\" s centrem ve městě Augusta Treverorum (Trevír). V 5. století se po zhroucení západořímské vlády v důsledku stěhování národů území někdejší Horní Germánie zmocnili nejprve Burgundi (mezi léty 407 až 443) a po nich Alamani. Ty pak po porážce v bitvě u Tolbiachu v roce 496 nahradili Frankové.\n\n"}
{"id": "301896", "url": "https://cs.wikipedia.org/wiki?curid=301896", "title": "Otakar Brousek mladší", "text": "Otakar Brousek mladší\n\nOtakar Brousek mladší, v hereckém prostředí přezdívaný Ťulda (* 8. května 1957 Praha) je český herec a dabér. V dabingu propůjčil svůj hlas např. Davidu Thewlisovi ve filmové sérii Harry Potter.\n\nPochází z hereckého prostředí, jeho otec Otakar Brousek starší byl přední český herec, jeho sestra Jaroslava Brousková je rovněž herečkou. Po absolutoriu na pražské konzervatoři působil od roku 1978 v divadle na Kladně (v roce 1945 zde začínal hrát i jeho otec) a vydržel zde hrát 12 let. V letech 1990 až 2007 byl v angažmá v Městských divadlech pražských. Mezi roky 2008 a 2012 byl stálým hostem Divadla Na Fidlovačce. Od září 2012 je členem hereckého souboru Divadla na Vinohradech. Kromě divadla vystupuje i ve filmu a televizi. Příležitostně se věnuje i moderování.V roce 2010 byl nominován na cenu Thalie za roli Veršinina ve Třech sestrách v divadle Na Fidlovačce – režie J. Deák.\n\nJeho první manželkou byla herečka kladenského divadla Zuzana Mixová, se kterou má děti Báru a Ondřeje. Jeho druhá manželka Helena je tanečnicí a choreografkou. Ve druhém manželstvi syn Kristián.\n\n\n\nMelouch, napsat Michal Viewegh, vydala Audiotéka, 2017\n\n\n"}
{"id": "301897", "url": "https://cs.wikipedia.org/wiki?curid=301897", "title": "Josef Wagner", "text": "Josef Wagner\n\nJosef Wagner (2. března 1901 Jaroměř – 10. února 1957 Havlíčkův Brod) byl český sochař a kreslíř, žák Jana Štursy a Josefa Mařatky, profesor na Umělecko–průmyslové škole v Praze.\n\nPocházel ze staré kamenické rodiny v Hořicích, kde se vyučil u otčíma Josefa Bárty a s otcem se podílel na restaurování soch M. Brauna v blízkém Kuksu.. V letech 1917-1920 absolvoval kamenosochařskou školu v Hořicích u sochaře Q. Kociána. V letech 1922–1926 studoval sochařství na Akademii výtvarných umění u profesorů Jana Štursy a Josefa Mařatky, kteří rozpoznali jeho zvláštní nadání i braunovskou inspiraci. Zde se seznámil se svojí budoucí ženou, sochařkou Marií Kulhánkovou, s níž měl dva syny Josefa Wagnera ml. a Jana Wagnera, později rovněž výtvarné umělce. V letech 1927-1928 byl žákem Otty Gutfreunda na VŠUP. Podnikl studijní cesty do Itálie (1924, 1930) a Paříže (1926-1927).\n\nOd roku 1928 byl členem SVU Mánes, v letech 1938-1941 byl šéfredaktorem časopisu Volné směry. Roku 1945 byl jmenován profesorem na Vysoké škole uměleckoprůmyslové v Praze, od roku 1946 byl řádným členem České akademie věd a umění. Z jeho žáků vynikli zejména sochaři Olbram Zoubek, Eva Kmentová, Vladimír Preclík, Věra Janoušková, Vladimír Janoušek, Miloslav Chlupáč, Zdeněk Palcr.\n\nJosef Wagner své studenty kromě sochařství učil také restaurátorským metodám. To se některým z nich hodilo po sovětské okupaci roku 1968 a během následující normalizace, kdy mnozí z nich nesměli vystavovat a byli nuceni živit se jako restaurátoři sgrafit ve Strakonicích a na zámku v Litomyšli (Z. Palcr, O. Zoubek).\n\nWagner se vyznačoval mimořádným citem pro materiál a většinu svých soch sám tesal do kamene, nejraději opuky a pískovce. Teplé barvy kamene nejlépe vyhovovaly jeho osobitému, lyrickému pojetí sochy, inspirovanému archaickým Řeckem i českým barokem. I když nebyl přímo politicky pronásledován, doba jeho stylu nepřála a i většina jeho velkých děl zůstala v galeriích a soukromých sbírkách. Na pražském Petříně je jeho pomník J. Vrchlického, před Rudolfinem stojí jeho pomník A. Dvořáka a opuková socha Karla IV. zdobí předsíň rektorátu Univerzity Karlovy. Jeho lehké, poetické kresby posloužily jako ilustrace prózy i poesie.\n\n\n"}
{"id": "301900", "url": "https://cs.wikipedia.org/wiki?curid=301900", "title": "Márinka", "text": "Márinka\n\nPovídku Marinka vytvořil Karel Hynek Mácha v roce 1833 a poprvé vyšla v roce 1834 v časopisu Květy vydávaném Josefem Kajetánem Tylem. Prvního knižního vydání se povídka dočkala v roce 1835 jako součást souboru autobiografických povídek Obrazy ze života mého.\n\nNámětem byla autorovi nešťastná láska k nemocné, umírající dívce. Romantickým stylem napsaná lyrická povídka zobrazuje život a vzhled v té době jedné z nejchudších čtvrtí Prahy, čtvrti na Františku v kontrastu s krásou Kanálské zahrady v mnohem bohatší části v místě dnešních Vinohrad.\n\nPovídka je rozdělena, podobně jako třeba opera, na pět částí:\n\n\nAutor používá jako výrazové prostředky, a to i v prozaických částech, z dnešního hlediska zpřeházený slovosled. Ve snaze o bohatší výrazové prostředky vytváří složená přídavná jména (např. temnozesinalý). Mnohá slova použitá v povídce vyznívají v dnešní době archaickým dojmem, avšak v době Máchově se kolikrát jednalo o novotvary, případně slova převzatá krátce předtím z jiných jazyků (např. „zápach“ – převzato z polštiny, znamenal vůně). Taktéž význam některých použitých slov se od doby sepsání díla změnil, zatímco tehdy se jednalo o spisovná nebo přinejhorším hovorová slova, dnes mají hanlivý význam (např. „nedochcíplá děvka“ znamená nemocné, stonavé děvče bez jakéhokoli hanlivého významu).\n\nUvědomíme-li si dobu, kdy povídka vznikala, nepřekvapí nás vhodně vložené německé věty, které dokreslují tehdejší dvojjazyčnost pražského prostředí. K oživení přispívají i krátké úryvky textů lidových písní, které Marinka zpívá.\n\nSamozřejmě jako ve všech romantických dílech je důraz kladen na obsáhlé a idealizované popisy přírody a prostředí, v němž se děj odehrává. To se autorovi daří i při popisu chudinské čtvrti na Františku, která tak vyznívá sice jako špinavá, ale zároveň si nese své určité kouzlo a romantického ducha. V klíčových momentech povídky se doslovně opakuje popis vzhledu Marinčina otce.\n\nZajímavostí povídky je časový nesoulad mezi prvním a druhým dějstvím, kterého si Mácha zřejmě nevšiml. Zatímco první dějství se odehrává v květnu, druhé dějství o den později, ale v srpnu. Co bylo příčinou tohoto nesouladu je dnes těžké odhadnout. Pravděpodobně k němu došlo v důsledku sestavování díla z dílčích rukopisů psaných v různých časových obdobích.\n\nDobovou kritikou nebyla povídka kladně přijata. Nejvíce tehdejším kritikům vadilo zobrazení chudinského prostředí čtvrti na Františku.\n\n"}
{"id": "301917", "url": "https://cs.wikipedia.org/wiki?curid=301917", "title": "Solověj-Razbojnik", "text": "Solověj-Razbojnik\n\nSolověj Razbojnik (česky se překládá jako Slavík Loupežník) je démonická bytost vystupující v ruských bylinách. Slavík loupežník je tvor s lidskými i ptačími rysy, který v lese napadá pocestné a je schopen zabíjet silným hvizdem.\n\nV bylině \"Ilja Muromec a Slavík Loupežník\" jede bohatýr Ilja z Černigova do Kyjeva a u řeky Černigovky se dostane do blízkosti Slavíkova hnízda, Slavík se ho pokusí zabít hvizdem, ale Ilja je rychlejší a zraní ho šípem. Potom ho odveze jako zajatce do Kyjeva ke knížeti Vladimírovi.\n\n\n"}
{"id": "301928", "url": "https://cs.wikipedia.org/wiki?curid=301928", "title": "Archaická doba", "text": "Archaická doba\n\nArchaická doba (někdy též Raně dynastická doba) je období 1. a 2. dynastie (3000 př. n. l. - 2686 př. n. l.) v dějinách starověkého Egypta. V tomto období byl Horní a Dolní Egypt sjednocen v jeden celek. Administrativním střediskem sjednoceného království se stal hornoegyptský Cenej (Cínev, řecky This), proto dalším používaným názvem je Cínevské království.\n\nRaně dynastickému období předcházelo předdynastické období, konkrétně poslední stupeň kultury Nakáda - Nakáda III. a následovalo ho období Staré říše.\n\nNa začátku kulturní fáze Nakáda II. došlo na území Horního Egypta ke vzniku společenských vrstev a k jejich hierarchizaci. Usuzujeme z toho, že zde byly na nalezišti Nakáda nalezeny hroby s velkým množstvím pohřební výbavy. V Dolním Egyptě nebylo nic takového nalezeno, vyskytuje se zde velmi skromná pohřební výbava. V této době Egypt ovládalo několik nezávislých měst umístěných podél Nilu.\n\nKoncem fáze Nakáda II. se objevují méně bohaté hroby, sídliště Nakáda v Horním Egyptě ztratilo pravděpodobně svůj politický vliv. Naopak vzrostl význam Nechenu (Hierakonpole) a Ceneje (řecky This) nacházejícího se poblíž Abydu.\n\nZde byly nalezeny hrobky vyzděné nepálenými cihlami a zastřešené pravděpodobně nadzemními stavbami ze dřeva. Nejvíce vyzdobena je hrobka U-j nacházející se v lokalitě Umm el-Káb poblíž Abydu. Německý archeolog Günter Dreyer se domnívá, že by zde mohl být pohřben legendární král Štír, neboť zde byly nalezeny nádoby s motivem štíra.\n\nPři vykopávkách vedených britskými archeology J. E. Quibellem a F. W. Greenem v Hierakonpolském chrámu boha Hora byly nalezeny předměty s výjevy, které se většinou interpretují jako znázornění vítězství jižního faraona Narmera nad severní částí Egypta. Jsou to Narmerova paleta a palice krále Narmera.\n\nNa Narmerově paletě je znázorněn faraon Narmer s červenou a bílou korunou, jak zabíjí palicí zajatce, kteří se považují za obyvatele Dolního Egypta. Vzhled poražených však může také naznačovat, že se může jednat také o Libyjce nebo Asiaty, kteří mohli v této době ohrožovat nájezdy Egypt. V nilské deltě také dosud nebyla nalezena místa, která by svědčila o vypálení nějaké osady nebo násilné smrti obyvatel.\n\nEgypt mohl být také sjednocen nenásilnou cestou. V roce 1896 objevil Jacques de Morgan na pohřebišti v Nakádě hrobku z období 1. dynastie, která patřila paní Neithotep. Z jejího jména, které znamená \"Neit je spokojená\", se usuzuje, že mohla pocházet z Dolního Egypta. Neit byla bohyní města Sais, nacházejícího se v nilské deltě. V její hrobce byly nalezeny artefakty se jménem krále Narmera a Hor-Aha. Jméno Neithotep bylo na štítku zaznamenávajícím počet korálků na zádušním náhrdelníku. Z nálezů je možné usuzovat, že princezna Neithotep se mohla provdat za Narmera a dovršit tak sjednocení Horního a Dolního Egypta. Tomu by mohl odpovídat i jeden z výkladů výjevu na Narmerově palici.\n\nKaždopádně byl Egypt kolem roku 3000 př. n. l. sjednocen, ať násilně nebo sňatkem. Legendárním sjednotitelem je faraon Meni, který se dnes ztotožňuje s Narmerem. Meniho uvádí Manethův seznam králů Egypta a Turínský papyrus. Administrativním střediskem sjednoceného království se stal hornoegyptský Cenej (Cínev, řecky This).\n\nZařazují se sem panovníci Narmer, Hor Aha, Džer, Vedžó (nebo Džet nebo Wadži), Vedimev (nebo též Den), Andžib, Semsu (nebo též Semerchet) a Kaa. Panovník Narmer bývá díky výjevu na Narmerově paletě ztotožňován s legendárním faraonem Menim, jehož Manehto považuje za sjednotitele Egypta.\n\nPanovníci 1. dynastie museli bojovat s některými útočníky, kteří napadali jejich říši. Aha a Džer bojovali s Libyjci, Džer s Asijci na Sinaji a Džer a Andžeb s Nubijci.\n\nDříve se archeologové domnívali, že panovníci 1. dynastie mají vždy dvě hrobky. Větší v Sakkáře u Mennoferu v Dolním Egyptě a menší v Abydu (Ebózevu) v Horním Egyptě. Panovníci tak měli zdůraznit, že Egypt původně vznikl spojením dvou částí. Dnes se po novém průzkumu provedeným v 80. a 90. letech 20. století Davidem O'Connorem egyptologové domnívají, že panovníci 1. dynastie byli pohřbeni pouze v pohřebišti v Abydu.\n\nZ období 2. dynastie jsou známa pouze jména panovníků. Jsou to Hetepsechemuej, Raneb (nebo Nebré), Ninecer, Veneg, Send, Perjebsen, Chasechemvej (který bývá ztotožňován s Chasechem). Jiní autoři uvádějí jiný seznam panovníků - Hetepsechemuej, Raneb, Ninecer, Vadžnes, Sechemib, Neferkare, Neferkasokar, (?) Hudžefa, Peribsen, vzdorokrál tří předchozích panovníků, Chasechemuej\n\nNejvíce důkazů o existenci je pouze u faraonů Hetepsechemueje, Peribsena a Chasechemueje. V Sakkáře byly na jih od Džoserovy pyramidy objeveny dvě obrovské galerie\npodzemních chodeb dlouhých přes 100 m. V nich byly nalezeny pečeti prvních tří panovníků 2. dynastie - Hetepsechemueje, Raneba a Ninecera. Ti zde měli pravděpodobně své hrobky, které se však nedochovaly.\n\nZ některých jmen můžeme usuzovat na události, které se staly za jejich vlády. Podle jména musel Hetepsechemuej znovu sjednocovat severní a jižní část Egypta, Peribsen uctíval hornoegyptského boha Sutecha (a ne Hora) a Chasechemuej uctíval a usmiřoval obě božstva.\n\nPanovníci a vysocí úředníci byli pohřbíváni v mastabách, které byly z nepálených cihel, ale někdy byly použit i opracovaný kámen. Z této doby pochází pohřebiště v Abydu, kde byli pohřbeni někteří panovníci 0., 1. a 2. dynastie a pohřebiště v Sakkáře, kde byli pohřbeni úředníci 1. a 2. dynastie.\n\nV této době začalo být používáno k výrobě nástrojů, nádob, zbraní a šperků více mědi. Objevují se také náznaky používání hieroglyfického písma. Dosvědčují to nálezy v hrobce U-j v Sakkáře, v hrobce princezny Neithotep a v hrobkách panovníků v Abydu.\n\nJméno panovníků začalo být zapisováno v serechu a začala být používána ikonografie panovníků (koruna Horního a Dolního Egypta, větší postava panovníka než ostatních postav na výjevech, král porážející své nepřátele), která byla používána i v pozdějších dějinách starověkého Egypta.\n\n\nbelgický egyptolog Jacques Kinnaer: Archaická doba\n"}
{"id": "301929", "url": "https://cs.wikipedia.org/wiki?curid=301929", "title": "Řezáč", "text": "Řezáč\n\nExistuje více různých osobností s českým příjmením Řezáč:\n\n"}
{"id": "301930", "url": "https://cs.wikipedia.org/wiki?curid=301930", "title": "2. česká hokejová liga 1993/1994", "text": "2. česká hokejová liga 1993/1994\n\n2. česká hokejová liga v sezóně 1993/1994 byla 1. ročníkem samostatné třetí nejvyšší české soutěže v ledním hokeji. Liga navazovala na minulý ročník jedné z částí třetí nejvyšší československé soutěže.\n\n\nTýmy byly rozděleny do dvou skupin po 16 týmech, kde hrály systémem doma-venku. Poslední dva celky obou skupin přímo sestupovaly do krajských přeborů. První celek z každé skupiny postupoval do 1. kola baráže o 1. ligu.\n\nDne 27. prosince 1993 došlo ke sloučení oddílů VTJ Tábor a TJ VS Tábor, od tohoto dne hrál v 1. lize HC VS VTJ Tábor a ve 2. lize HC VS VTJ Tábor „B“.\n\n"}
{"id": "301932", "url": "https://cs.wikipedia.org/wiki?curid=301932", "title": "Finské letectvo", "text": "Finské letectvo\n\nFinské letectvo (, ) je součást Finských ozbrojených sil. V době míru je jejich úkolem dozor nad finským vzdušným prostorem, identifikační lety a budování sil rychlé reakce. Finské letectvo je jedním z nejstarších samostatných letectev na světě. Vzniklo 6. března 1918 jako letecká součást Finské armády, a organizačně samostatnou složkou ozbrojených sil Finska se stalo 4. května 1928.\n\nBěhem finské občanské války trpěla bílá strana závislostí na zahraniční podpoře. Neutrální Švédsko mu odmítlo poslat zbraně a materiál, ale mnoho lidí se rozhodlo individuálně pomoci. Waldemar Langlet, editor švédského magazínu \"Aftonbladet\", zakoupil Finsku ve Švédsku postavený průzkumný letoun Albatros B.II. Koupi financovala organizace \"Přátelé Finska\". \n\nJednalo se o první letoun, který byl ze Švédska zaslán. Jeho přelet do Finska začal 25. února 1918 startem z města Haparanda, první mezipřistání proběhlo v městě Kokkola a při druhém v Jakobstadtu musel letoun nouzově přistát po poruše motoru. Poté, co dorazil na místo určení, dostal označení F2, přičemž F znamenalo \"Flygmaskin\" (švédsky letadlo). Při přeletu stroj pilotovali \"John-Allan Hygerth\", který se stal prvním velitelem Finského letectva a \"Per Svanbäck\".\n\nDruhý letoun Finskému letectvu daroval švédský hrabě \"Eric von Rosen\". Jednalo se o stroj \"Thulin Typ D\" (licenční Morane-Saulnier Type L), který 6. března 1918 přeletěl do Finska, přestože švédské úřady k přeletu nedali povolení a Nils Kindberg, který letoun pilotoval, dostal za opuštění země bez povolení pokutu 100 švédských korun. Tento letoun ve Finsku dostal označení F1 a bývá považován za první letoun finského letectva (rudí v občanské válce operovali s ruskou pomocí s větším množstvím letounů). Samotný F1 byl krátce po přeletu zničen při nehodě.\n\nFinské letectvo bylo oficiálně založeno 6. března 1918 a několik prvních let, kdy podléhalo velení armády, se jmenovalo Letecké síly. Pro zajímavost je nutné dodat, že například samostatné Britské královské letectvo bylo založeno až 1. dubna 1918 a Švédské letectvo v roce 1926.\n\nNa trup letounu \"Thulin Typ D\", který daroval Finsku, namaloval hrabě \"Eric von Rosen\" svůj osobní symbol štěstí v podobě modré svastiky. Modrá svastika v bílém poli se krátce nato stala oficiální insignií Finského letectva. Stalo se tak 18. března 1918 rozkazem maršála Mannerheima. Svastika zůstala znakem letectva až do roku 1945, kdy musela být z rozhodnutí spojenců odstraněna.\n\nZimní válka začala 30. listopadu 1939, když sovětské bombardéry bombardovaly 21 finských měst. Sovětský svaz tehdy k podpoře útoku na Finsko vyčlenil 700 stíhacích letounů a 800 bombardovacích letounů. Zpočátku proti nim stálo 17 bombardérů a 31 stíhacích letounů. Nejmodernějším bombardérem byl licenčně stavěný Bristol Blenheim. Nosným stíhacím letounem byl Fokker D.XXI, stíhací jednoplošník s pevným podvozkem.\n\nIhned na počátku války byly finské letouny rozptýleny a pečlivě maskovány, aby nedošlo k jejich zničení na zemi. Na jejich místech se objevila řada atrap. Sovětské nálety na letiště tedy nepůsobily zásadní škody a finské stíhačky často napadaly odlétající nepřátelské bombardéry.\n\nBěhem zimní války sestřelilo finské letectvo 218 sovětských letounů s vlastní ztrátou 47 strojů. Odhadem dalších 314 sovětských letounů sestřelila protiletadlová obrana a dalších 330 bylo zajato.\n\nNa pokračovací válku už bylo Finské letectvo připraveno mnohem lépe. Do bojů vstupovalo s 550 letouny, které ale byly v zemích jejich původu často považovány za zastaralé. Mnoho z nich bylo získáno už během zimní války, ale nezařazeno do služby před jejím koncem. Z Velké Británie bylo získáno několik Hawkerů Hurricane, z Francie stíhací letouny Morane Saulnier MS.406, Itálie dodala stíhací letouny Fiat G.50, několik tuctů stíhaček Curtiss P-36 Hawk, ukořistěných ve Francii a Norsku dodalo Německo a poslední posilou byly americké stíhací letouny Brewster B239, které se v bojích velice osvědčily. Tyto typy v první linii vytlačili stroje, které nesly hlavní tíhu bojů zimní války, především Fokker D.XXI a Gloster Gladiator.\n\nHlavním úkolem Finského letectva v pokračovací válce byla ochrana finského vzdušného prostoru a rozrušování zásobovacích linií protivníka. Finské stíhací squadrony byly velice úspěšné a to především během ofenzivy v roce 1941. Základním stíhacím letounem byl až do roku 1943 americký Brewster B239. Letoun, který byl v USA a ve Velké Británii považován spíše za neúspěch, dosáhl ve Finsku velkých úspěchů. Brewstery dosáhly poměru 32 vítězství na jednu vlastní ztrátu a sestřelily 459 sovětských letounů při vlastní ztrátě 15 letounů.\n\nV roce 1943 Buffala jako hlavní stíhací letouny vystřídaly německé stíhací letouny Messerschmitt Bf 109 a Brewstery do konce války sloužily v druhé linii. I ostatní stíhací letouny, především Fiat G.50 a Curtiss P-36 Hawk se v rukou zkušených finských pilotů ukázaly jako užitečná zbraň. Používány byly také sovětské letouny, které se podařilo zajmout nebo opravit po nouzovém přistání.\n\nHlavními bombardovacími letouny byly typy Dornier Do 17 a Junkers Ju 88. Největší aktivitu bombardovací letectvo předvedlo v letních bitvách roku 1944, například v bitvě v oblasti Tali-Ihantala.\n\nFinské letectvo bylo účinné, ale potýkalo se především s velkým nedostatkem náhradních dílů, které nebyly v případě Hawkerů, Brewsterů, Curtissů a Fiatů k dispozici většinu války. Opravy se tak prodlužovaly a Státní letecká továrna (Valtion Lentokonetehdas) byla zatížena jak opravou sestřelených sovětských letounů, údržbou opotřebovaných vlastních strojů tak i vývojem vlastních letounů, jako byla modifikace Brewsteru Buffalo, označená VL Humu.\n\nPo uzavření příměří mezi SSSR a Finskem, muselo Finsko vykázat německé jednotky ze svého území. Poslední válečné nasazení Finského letectva v této válce tedy nakonec bylo během Laponské války proti Luftwaffe.\n\nBěhem pokračovací války dosáhlo Finské letectvo 1 621 sestřelů při vlastní ztrátě 210 letounů. Přes nemalé ztráty zůstalo finské letectvo neporaženo.\n\nFinsko, které během zimní války i druhé světové války uhájilo svou nezávislost, muselo po skončení bojů se Sovětským svazem omezit velikost svých sil a stalo se neutrálním státem. Jeho základní organizační jednotkou se stalo letecké křídlo (\"Lennosto\"). V době studené války tvořily základ výzbroje finského letectva stíhací letouny MiG-21 a Saab 35 Draken, které v 90. letech nahradil typ McDonnell Douglas F/A-18 Hornet . \n\n\n\n\n\n\nKromě Fokkerů by měly být brzy nahrazeny i cvičné Hawky a Pipery. Pro účast na mezinárodních zahraničních misích a získání větší transportní kapacity se uvažuje o zakoupení 2–3 velkých transportních letounů. Ve hře jsou zatím typy Airbus A330, zatím nedokončený letoun Airbus A400M a McDonnell Douglas C-17 Globemaster III.\n\nFinské letectvo provozovalo vrtulníky až do konce 90. let, kdy byly převedeny pod velení Finské armády. Vrtulníky jsou soustředěny v jednotce \"Utti Jaeger Regiment\", která provozuje ruské typy Mil Mi-8T, Mil Mi-8P (celkem 6 kusů) a americké Hughes 500D a Hughes 500E. V současnosti je objednána dodávka 20 kusů nových vrtulníků NHI NH90.\n\nBezpilotní letouny provozuje armádní dělostřelectvo. Provozovaným typem je švýcarský taktický bezpilotní letoun, postavený podle izraelských bezpilotních letounů, RUAG Ranger. V současnosti jsou testovány i miniaturní bezpilotní letouny.\n\nFinské letectvo označuje své stroje dvojicí písmen a číselným kódem. Například stroje F/A-18 mají přiděleno označení HN.\n\nTabulka obsahuje přehled letecké techniky Finského letectva podle Flightglobal.com.\n\n"}
{"id": "301933", "url": "https://cs.wikipedia.org/wiki?curid=301933", "title": "Živanice", "text": "Živanice\n\nŽivanice jsou obec, která se nalézá tři kilometry jihozápadně od Lázní Bohdaneč a 10 km severozápadně od krajského města Pardubice. Obec se skládá ze tří místních částí – Živanice, Dědek a Nerad. Žije zde  obyvatel. Obec je součástí regionálního svazku obcí Bohdanečsko.\n\nPodle prof. Trávníčka pochází název obce pravděpodobně ze starého osobního jména Živaň, utvořeného z kořene Živ.\n\n\nPrvní písemná zmínka o Živanicích pochází z roku 1226, kdy se o nich zmiňuje list kláštera Doksanského; je však pravděpodobné, že Živanice byly založeny v roce 1145.\n\nV roce 1588 žilo v Živanicích 25 lidí. Přitom k nim náležely i Přelovice, Bukovka, Habřínka, Bělá, Vyšehněvice a Neratov. V roce 1620 je v Živanicích doložen vodní mlýn. V létě 1645 se v Živanicích rozložila velká švédská posádka. Švédská vojska však pustošila obec již dříve během třicetileté války. V roce 1775 se místní občan Chvojka zúčastnil vzpoury sedláků v Chlumci. Byl za to odsouzen na 8 let žaláře.\n\nV roce 1792 vznikl v obci požár, při němž shořelo 9 domů i staré obecní zápisy. V říjnu 1866 podle obecních zápisů projížděl Živanicemi císař František Josef I. V září 1922 zažila obec velkou slávu, když se zde zastavil prezident T. G. Masaryk.\n\nV roce 1909 zde byla založena dnes již neexistující továrna na pískové cihly, kde se denně vyrábělo až 15 000 cihel.\n\nV obci je aktivní Sbor dobrovolných hasičů, který pořádá i májové zábavy, pálení čarodějnic, vinobraní a různé taneční zábavy. Je zde také spolek Sokol Živanice, k němuž náleží i fotbalový klub, který v současnosti hraje třetí nejvyšší soutěž (ČFL).\n\nŽivanice leží při silnici II. třídy 333 z Přelouče do Lázní Bohdaneč (historicky starší zástavba leží těsně na jih od této silnice). Podle obecní kroniky byla tato silnice dokončena v roce 1836 tehdy jako silnice z Kutné Hory do Hradce Králové.\n\nOd 1. září 2011 do Živanic jezdí linka č. 18 MHD Pardubice (tři spoje denně). Dne 4. března 2012 byl přidán další odpolední spoj.\n\nMateřská škola\n\nŠkolku v Živanicích navštěvují děti ze Živanic, Dědka, Neradu, ale také další okolních vesnic. Dětem, které tuto mateřskou školu navštěvují, je 3–7 let. Děti se dělí do 3 skupin podle věku v nichž se zabývají výtvarnou, pracovní, pohybovou, dramatickou, hudební, literární, jazykovou, ale také rozvíjením poznání s matematickými představami i přípravou dětí na školu. Školku navštěvuje 45 dětí.\n\nŘeditelem MŠ i ZŠ je Mgr. Luboš Jirák\n\n"}
{"id": "301935", "url": "https://cs.wikipedia.org/wiki?curid=301935", "title": "Infiniti", "text": "Infiniti\n\nInfiniti je japonská automobilka založená koncem 80. let Nissanem. Ten s ní měl podobný záměr jako Toyota s Lexusem – Infiniti měla sloužit jako jeho luxusní odnož. Tento záměr se nakonec podařilo s úspěchem naplnit. V roce 2008 automobilka rozšířila své americko-asijské pole působnosti i o Evropu.\n\n\n"}
{"id": "301936", "url": "https://cs.wikipedia.org/wiki?curid=301936", "title": "Bednář", "text": "Bednář\n\n\n\n\n"}
{"id": "301938", "url": "https://cs.wikipedia.org/wiki?curid=301938", "title": "Hejdánek", "text": "Hejdánek\n\nHejdánek je české příjmení :\n\n"}
{"id": "301941", "url": "https://cs.wikipedia.org/wiki?curid=301941", "title": "Bažant (rozcestník)", "text": "Bažant (rozcestník)\n\nBažant může být:\n\n\n\n"}
{"id": "301943", "url": "https://cs.wikipedia.org/wiki?curid=301943", "title": "Pivovar Dětenice", "text": "Pivovar Dětenice\n\nPivovar Dětenice je soukromý pivovar nacházející se v obci Dětenice 25 kilometrů jihozápadně od města Jičín. \n\nLegenda vypráví o severském loupeživém rytíři Arturovi, který údajně přepadával vesnice v okolí Staré Boleslavi. O úplňcích si rytíř volil tu nejkrásnější pannu, která mu tu noc musela podle tajného receptu uvařit zázračné pivo - prý pivo lásky. Potom, aby tajemství receptu nemohlo být odhaleno, ji pokaždé nechal vyříznout jazyk. Pivo vždy nechával uležet do dalšího úplňku, kdy jej se svými následovníky chutě popíjel. Toto zázračné, podle legendy krajně afrodiziakální pivo je prý nutilo dopouštět se všech násilností.\n\nPo zázračném pivu rytíře Artura toužili mnozí. Roku 1307 údajně táhl se svou sebrankou přes dětenické panství. Beneš z Dětenic a Valdštějna, tamější vládce, vytáhl se svými muži na dobyvatele. Rytíř Artur byl poprvé poražen a uvězněn do hladomorny. Beneš se chtěl zmocnit receptu na kouzelný nápoj, proto Artura mučil tak dlouho, až rytíř svoje tajemství prozradil. Následně byl Artur za svou proradnost a krutost zaživa pohřben. Od té doby panny na dětenickém panství při úplňku vařily čarovné pivo dle receptu rytíře Artura a muži, kteří jej pili, tím nabývali svou mužnost.\n\nRoku 1790 byla hrabětem Clam-Gallasem zbudována nová varna, spilka a ležácké sklepy. V roce 1903 koupili pivovar majitelé osenického cukrovaru, průmyslníci bratři Blochové. \n\nV roce 1927 koupil pivovar stavitel a podnikatel Ing. Řehák. Roku 1948 začalo všeobecné znárodňování mnoha podniků, včetně pivovarů. Stejný osud potkal i pivovar Dětenice, a tak byl roku 1955 uzavřen. Budova chátrala až do roku 2000, kdy ji zakoupili noví majitelé a v polovině dubna 2003 byla výroba piva po letech obnovena.\n\nV současnosti se v dětenickém pivovaru vaří dva druhy piva:\n\n\nOba druhy piva se stáčí pouze do sudů k místní spotřebě. Pivo se vyrábí podle starého receptu původní metodou - vaření piva probíhá na otevřeném ohni, vařené pivo se scezuje přes slámu, kvasí se v dubových kádích a leží v dobových ležáckých sudech. Množství produkovaného piva bylo v roce 2005 1200 hektolitrů, což je dvojnásobek produkce roku 2004. \n\nNa místě je možná prohlídka pivovaru, která zahrnuje návštěvu samotné budovy pivovaru s jejím dobovým zařízením (chmelnice, varna, sklepy atp.) a také pohled na dobovou výrobu piva.\nVeškeré pivní tácky pivovaru Dětenice\n\n"}
{"id": "301944", "url": "https://cs.wikipedia.org/wiki?curid=301944", "title": "Myslitel", "text": "Myslitel\n\nMyslitel (francouzsky \"Le Penseur\") je bronzová socha od francouzského sochaře Augusta Rodina. Socha zobrazuje nahou mužskou postavu v nadživotní velikosti. Muž sedí na kameni a jednou rukou si podpírá bradu, jako by\nbyl v hlubokém zamyšlení. Socha se obvykle využívá jako vyobrazení filozofie.\nExistuje kolem 28 odlitků v plné velikosti, ve které postava měří kolem 186 cm\nna výšku. Ne všechny odlitky však byly vytvořeny za Rodinova života či pod jeho\ndohledem. Stejně tak existuje mnoho různých verzí v různých velikostech,\nněkteré jsou i z plastu.\n\nSocha nevznikla původně jako samostatné dílo. V rámci přípravy realizace první veřejné Rodinovy zakázky na portál Muzea dekorativního umění vznikla po roce 1880 řada soch, které byly určeny pro tento portál.\n\nNámětem portálu bylo ztvárnění části Peklo Dantovy \"Božské komedie\". Z tohoto důvodu Byl zvolen název díla \"Brána pekel\". Použité sochy měly symbolizovat hlavní postavy Dantova díla. Brána měla být završena sochou Danta, přemítajícího o svém díle. Nemělo jít o přesnou podobu, jeho postava byla spíše subtilní, ale o personifikaci všech básníků, zejména Baudelaira a Huga, ke kterým Rodin pociťoval nesmírný obdiv. Přestože na Bráně pekel pracoval Rodin prakticky po celý zbytek života, portál za jeho života nebyl veřejně vystaven a byl odlit do bronzu až 10 let po jeho smrti. Vlastní muzeum nebylo postaveno nikdy.\n\nSochy použité v Bráně pekel byly však zpracovány i jako jako samostatná umělecká díla: \"Myslitel\" (\"Le Penseur\", původně zvaný \"Básník)\", \"Polibek\" (\"Le Baiser\" - sousoší Paola a Francesky z Brány pekel), \"Ugolin\". Tato díla jsou známa z pozdějších bronzových odlitků či provedení v mramoru.\n\nKompozice sochy navazuje na antické vzory, zejména \"Torzo belvedérské\", které je dnes vystaveno ve Vatikánských muzeích. Na rozdíl od klasického ztvárnění tématu přemýšlení, kde jsou osoby oblečené, případně i se zbraněmi či jinými atributy (Pallas Athéna, Michelangelovy sochy, např. \"Mojžíš\", Myslbekova \"Oddanost\", \"Podobizna kováře Jecha\" od Karla Purkyně) je Rodinův \"Myslitel\" zcela bez oblečení a jakýchkoli ilustrujících nástrojů. Symbolizuje tak univerzálnost myšlení. Vztah mezi duchem a tělem je zvýrazněn svalnatým zpracováním aktu. Výraz obličeje i celého těla, kde se loket pravé ruky opírá o levé koleno, svědčí o hlubokém soustředění při řešení závažného dilematu. I když podle původního určení socha byla určena pro pohled zepředu, akt je promodelovaný jako celek, což vynikne při pohledu na záda sochy.\n\nTento výjev z \"Brány pekel\" byl údajně poprvé označen za „Myslitele“ pracovníky ve\nslévárně, kterým postava připomínala Michelangelovu sochu Lorenza II. Medicejského\n\"Il Penserioso\" (též \"Myslitel\" či \"Přemýšlející\"). Nicméně podobnost je jen vnější, socha je oblečená a postavení rukou i nohou je zcela odlišné.\n\nPůvodní sádrový model realizovaný v letech 1881-2 byl vysoký 87 cm a byl poprvé vystaven v Kodani v roce 1888. Zvětšenou verzi sochy vytvořil Rodin se svými asistenty v letech 1902-3. Originál v sádře, vysoký 182 cm, vlastní Rodinovo muzeum v Paříži. Poprvé byl vystaven v roce 1904. Dílo okamžitě slavilo ohromný úspěch. Byly v něm rozpoznány síla lidství i symbol demokracie. Bronzový odlitek sochy byl v roce 1906 instalován před pařížským Pantheonem (od roku 1922 v zahradě Rodinova muzea). V roce 1917, v roce Rodinovy smrti už existovalo 8 odlitků zvětšené verze Myslitele. Početné odlitky sochy dnes zdobí řadu míst na více kontinentech a svědčí o všeobecném uznání, kterému se toto dílo těší. Samotné dílo se stalo inspirací pro další generace umělců.\n\nSocha Myslitele zdobí také Rodinův hrob v Meudonu u Paříže.\n\n Text byl revidován podle článku Le Penseur na francouzské Wikipedii a vzhledem k posledním publikovaným pracím, viz seznam literatury\n\n\n"}
{"id": "301948", "url": "https://cs.wikipedia.org/wiki?curid=301948", "title": "Steve Alder", "text": "Steve Alder\n\nSteve Alder (1950 – 7. března 1997) byl britský herec. V 80. letech se objevil v sedmi epizodách seriálu \"Profesionálové\" jako agent Murphy. Rovněž se ucházel o roli Jamese Bonda. Hrál v několika dalších filmech, seriálech a divadelních hrách.\n\nZemřel na krvácení do střev ve věku 47 let.\n\n"}
{"id": "301949", "url": "https://cs.wikipedia.org/wiki?curid=301949", "title": "Nemodlenec", "text": "Nemodlenec\n\nRomán Karoliny Světlé Nemodlenec je posledním z tzv. \"ještědských románů\", jejichž děj je zasazen do autorčina milovaného podhorského kraje pod Ještědem v severních Čechách. Autorka jej prvně vydala v roce 1873 a námět pro něj posbírala za svých pobytů na Ještědsku. V románu se odkrývají a řeší všechna pro autorku typická témata: kritiku katolické církve, sociální otázku a nešťastnou a neopětovanou lásku. Navíc se zde objevuje téma pomsty jako způsobu reakce na křivdy v mezilidských vztazích a vztazích mezi rodinami. Stejně tak se v díle objevuje postava silné a energické ženy s tragickým osudem vzniklým na základě tehdejších společenských vztahů a zvyků.\n\nDěj románu je zasazen do období konce 18. století, do doby josefínské. Zobrazuje osud kdysi zemanského (nižší šlechta) rodu Luhovských obývajícího nyní statek v podještědí. Se zemanem Luhovským, jeho ženou, jeho syny Adamem a Míchalem, jeho poblázněným otcem (dědou Luhovským) i s čeládkou pracující na jejich statku se setkáváme za večerní bouře v sednici na statku, kde společně předou. Autorka nás prvně seznamuje s minulostí zde přítomných osob.\n\nZemanka bývala v mládí nejkrásnější dívkou v okolí a byla zamilována do panského myslivce. Jenže nynější zemanku miloval právě zeman Luhovský. Aby ji získal, tak ji jednou unesl a zavřel v ovčíně na pozemcích svého statku. Po nějakém čase, kdy dívku její milý myslivec nehledal ani o ni neprojevoval zájem, zašel zeman Luhovský za dívčiným otcem a vymohl si na něm její ruku. Jako argument mu postačila nečinnost myslivce a jeho ujištění, že on ji miluje. Otec dívky s tím souhlasil a dívky samotné se nikdo neptal. (Zde zaznívá autorčina kritika postavení ženy ve společnosti, kde není považována za rovnocennou s muži, protože takovéto zemanovo chování nebylo považováno za špatné, ale naopak za jeho projev velké lásky k dívce.) Zemanka jako manželka Luhovského se k němu od té doby po celý život chovala velmi chladně, ponižovala jej, dávala všude najevo, že k němu nepatří, a ani o své syny nejevila zájem a všude říkala, že jsou jenom zemanovi. Dokonce měla se zemanem kdysi i dceru, která však zemřela, a ona jí nešla ani na pohřeb. Nešťastná a osamělá žila jen ze dne na den, jako by čekala pouze na svoji smrt.\n\nKdyž bylo Adamovi a Míchalovi kolem dvaceti let, objevil se u statku záhadný krtičkář se svojí dcerou Dalenou. Krtičkář byl člověk znající mnohé léky a zaříkávadla na různé neduhy, kterými pomáhal lidem. Tento krtičkář, protože odmítal používat zaříkávadla na škodu lidem a v minulosti již několikrát zemanovi Luhovskému pomohl, mohl za to přespávat v ovčíně na zemanových pozemcích. Tam odpočíval i oné bouřlivé noci. Protože však umíral, nechal k sobě zavolat zemanku. Ta prvně váhala, protože se jednalo o ovčín, kde sama byla před svatbou vězněna, takže se tomu místu celý život vyhýbala, jenže na naléhání služebné Veruny, že je to její křesťanská povinnost vyslechnout umírajícího, se do ovčína nakonec vydala. Tam ji čekalo velké překvapení, když v krtičkáři poznala svého kdysi milovaného myslivce Jana. Ten jí vyprávěl svůj životní osud:\n\nDíky své službě myslivce se seznámil s jednou hraběnkou. Kvůli rozdílu v jejich původu je tajně oddal jeden farář, narodila se jim dcera a oni spolu šťastně žili. Štěstí jejich skončilo, když hraběnku jednou unesli její vlastní bratři a donutili ji vdát se za jejich přítele šlechtice. Myslivce s dcerou vyhnali a pohrozili jim, že budou-li mluvit někde o svém původu nebo se snad budou chtít domáhat hraběnčina majetku, tak se jich zbaví. Myslivec se zalekl této hrozby a stal se potulným krtičkářem. Později se pak od lidí dozvěděl, že jeho hraběnka zemřela steskem.\n\nNakonec krtičkář poprosil zemanku, aby z bývalé lásky k němu si vzala jeho dceru jako svoji vlastní na statek. Zemanka byla šokována vyprávěním krtičkáře. Pochopila úplně tragedii svého života, kdy se po léta odevzdala lásce k mladému myslivci, který ji vlastně nikdy pořádně nemiloval, protože o ni nebojoval, a ona zatím odmítala zemana Luhovského, který ji naopak miloval opravdově a hluboce. Zároveň nemohla myslivci – krtičkáři odpustit, že si mohl vzít jinou ženu a být s ní šťastný. Zemanka na sobě nedala nic znát a ihned se rozhodla, že za toto chování se krtičkáři pomstí. Chytře slíbila krtičkáři, že se o jeho dceru jistě postará mnohem lépe než její opravdová matka, která po léta nejevila zájem o Dalenu a začala hraběnku urážet. Jan sice namítal, že to není pravda, ale zemanka dál vedla svou, jak jen mohla, až Jana na tolik rozčílila, že zemřel. Pak řekla Daleně, ať se přihlásí u jejich služebné Veruny, která ji zavede do statku. Od té doby se zemanka často zavírala jako churavá ve své komoře a trápila se svým životem. Zároveň se od té doby chovala k Luhovskému i synům mnohem lépe a zvláště syny považovala již za své.\n\nDalena sledovala v ovčíně celou hádku bývalých milenců. V žalu nad zemřelým otcem a urážkami své matky sama sobě přísahala, že je pomstí na celém rodu Luhovských. Aby otcovo tělo nepřišlo do styku s těmi, které nenáviděla, nechala jej sama s pomocí cikánů a bez kněze druhý den pohřbít u hřbitovní zdi.\n\nZatím při bouři v chalupě šel zeman Luhovský s čeládkou upevňovat došky na střeše a podobné věci, takže v sednici zůstal sám Míchal s bláznivým dědou. Děd se rozhovořil o minulosti Luhovských a o rodinné tragédii, z níž se zbláznil:\n\nRod Luhovských zemanů patřil k nižší šlechtě v kraji. Udržoval dobré styky s panstvem i s prostým lidem. Tím se nechali Luhovští ovlivnit a přešli na víru jednoty bratrské. Společně s ostatními se v době pronásledování této církve rozhodli opustit vlast. Snažili se prodat svůj statek, aby měli peníze na nový začátek jinde, ale nikdo jej nechtěl za rozumnou cenu koupit. Tak zůstali. Panstvo se na těch, kteří neodešli nebo které chytili tvrdě pomstilo. Luhovští přišli o mnohé své pozemky a padlo na ně podezření, že při požáru zámku panstvu ukradli patent, který zaručoval povinnost poddaných robotovat na panském dle přání pánů bez možnosti robotu odepřít. Výsledkem vyšetřování byla poprava strýce Luhovského zemana (dědova bratra), z které se děd zbláznil. Zmizelý patent však panstvo nikdy nenašlo.\n\nKdyž děd dopověděl tento příběh z minulosti, zemřel Míchalovi v náručí.\nDruhý den ráno potkal Adam Dalenu u ovčína. Dalena poprvé není zahalena do svého nevzhledného oděvu z kůží a Adam je přímo očarován její krásou. Dalena přichází do statku. Je tam považována za poslední z děveček, dostává ty nejneoblíbenější práce, ale vykonává je bez odporu. Přesto chodí Adam každý večer pod její okénko a pozoruje, co dělá ve své komůrce, naléhá na ni, aby si jej vzala. Dalena však stále odmítá a rozhodne se pro první krok své pomsty. Jednou v noci přijde za zoufalým Adamem na jeho hlídku u pole. Po krátké hádce Adam na ni vystřelí z pušky, ale netrefí, Dalena jen omdlí. Adam zoufalý ze svého činu se pak sám zastřelí. Když se o jeho smrti dozví zemanka, sama též zemře na zástavu srdce.\n\nAdamova smrt zasáhne i zemana Luhovského. Měl totiž se svými syny velké plány, které se nyní zhatily. Díky své chytrosti chtěl získat zpět šlechtický (zemanský) erb svého rodu, aby přestal být považován za pouhého statkáře a mohl se také počítat k panstvu. K tomu měl pomoci též kdysi šlechtě ukradený patent, který dosud Luhovský zeman schovával na půdě svého statku. K větší vážnosti rodu pak měli přispět jeho synové: Adam měl být správce všech nemovitostí rodu a Míchal měl být vojákem a oficírem, což bylo považováno za velmi prestižní.\n\nMíchal po bratrově smrti začal chodit jako tělo bez ducha. Zeman díky svým udržovaným a dobrým stykům se šlechtou zjistí, že na horskou faru má přijet nějaká mladá kněžna připravující se na vstup do kláštera, aby se v poklidném kraji vzpamatovala ze smrti své matky. Protože šlechta potřebuje někoho, kdo by pomáhal starat se o mladou kněžnu, nabídne Míchala, pro kterého v tom vidí možnost odreagování. Michal službu přijme a jedné noci zabrání okradení kněžny. Sám je při svém statečném odhánění zlodějů zraněn vrženým nožem do ramene. Kněžna i farář o něj pak pečují až do jeho úplného uzdravení. Přitom se Míchal do kněžny zamiluje a ona do něj, čímž zapomene na svoji touhu po klášteře.\n\nDalena zatím využije Míchalovy nepřítomnosti a jako další krok své pomsty se vdá za zemana Luhovského. Před vrata statku zakope mezník ze tří stran porostlý mechem a vlasy bývalé zemanky. Kvůli tomu pak musí zemančina duše každé noci přicházet sedat na ten mezník a dívat se na Dalenino štěstí, což je další součást její pomsty.\n\nZeman Luhovský chodí pravidelně vypomáhat šlechtě do úřadu. Díky své chytrosti a moudrosti je považován za velmi zdatného úředníka a získá si tam dobré jméno. Jednou nabídne šlechtě nalezení patentu o robotě poddaných výměnou za znovuzískání šlechtického erbu pro jeho rod a navrácení kdysi zabavených polí. Výměna je provedena. Hrabě nyní chce využít patentu a přinutit poddané robotovat nejen na svých pozemcích v podještědském kraji, ale též na pozemcích v kraji mimoňském, kde kvůli moru zemřelo mnoho poddaných. Aby se poddaní proti tomuto záměru nebouřili, doporučí se zeman Luhovský za prostředníka a vymyslí na poddané malou lest. Pokusí se je nejprve přesvědčit, aby šli sami dobrovolně na robotu. Když to odmítají, pokusí se je přesvědčit tak, že jimi kdysi slavně vztyčená socha svatého Jana Nepomuckého krvácí a smutní, protože oni se Bohu již dlouho ničím nezalíbili. Lidé také pozorují krvácení na soše a různé jiné podivné úkazy, které však mají na svědomí hraběcí úředníci. Tyto úkazy zmizí, když lidé robotu slíbí. Na oslavu usmíření s jejich světcem uspořádají slavnost u sochy Jana Nepomuckého. Této slavnosti se zúčastní lid, panstvo i Míchal a mladá kněžna a na slavnosti má být čten nalezený patent.\n\nMíchal se však stydí za to, jak otec zradil své přátele z řad lidu a pro svůj vlastní sobecký prospěch a pro prospěch svého rodu odmítl jim svým rozumem pomáhat a naopak jej využil, aby lid do roboty přiměl a pánům se zalíbil. Proto na slavnosti sám vystoupí jako samozvaný řečník. Mluví o tom, jak je lid klamán, jak se na ně Bůh nebude zlobit a je trestat, když robotu odmítnou, a ať na něj prší horká smůla, když nemluví pravdu. Nic se mu nestane, a tak mu lid uvěří. Míchal navíc svoji puškou vystřelí na sochu svatého, na níž je uložen patent. Patent je trefen a pečeti na něm poškozené, čímž se tává neplatný. Za tento svůj statečný čin je Míchal zavřen.\n\nDalena pozoruje celou slavnost i Míchalův čin a v mladé kněžně poznává díky podobě svoji sestru. Dalenina matka tedy nezemřela po únosu před svatbou s cizím šlechticem, jak jí vždy říkával otec krtičkář, ale provdala se a měla rodinu. Dalena z toho poznává, že stará zemanka Luhovská měla tehdy v ovčíně pravdu, a upustí od své pomsty. Vykope mezník ze země a rozhodne se Míchalovi pomoci. Přimluví se u hraběte, otce mladé kněžny, a vyjeví mu vše o své minulosti. Hrabě zařídí, že je Míchal prohlášen za choromyslného a je poslán na léčení. Místo toho odjede s milovanou mladou kněžnou, nyní již zvanou Alžběta, do dalekých krajů, kde se vezmou a v poklidu spolu žijí.\n\nZeman Luhovský se z Míchalova činu na slavnosti zhroutí a krátce na to zemře.\n\nV dědově vyprávění o minulosti rodu i v Míchalově řeči na slavnosti zaznívá tvrdá kritika katolické církve, která pomáhá udržovat lid v nevědomosti a nabádá jej k nevzpřičování se vůli panstva, jinak by se takový buřiči dopustili těžkých hříchů proti Bohu. Církev tím pomáhá panstvu udržovat lid v pokojném poddanství a nepovoluje ani uvolněnější proudy ve víře v Boha. Proti Bohu jako takovému ale autorka nevystupuje, její kritika nemá ateistický charakter.\n\nSociálnímu tématu se věnuje autorka hlavně v přemýšlení a rozhodování zemana Luhovského, kdy se rozhoduje již dále nepomáhat lidu proti panstvu svým rozumem, ale využít tento svůj rozum ke svému vlastnímu prospěchu. Lid ať sám použije svůj rozum ve svůj prospěch. Autorka to příliš nezdůrazňuje, ale z pohledu lidu to je považováno za zradu na něm spáchanou, za něco odsouzení hodného, i když se jedná v osobní rovině zemana o přirozené chování, protože jemu také nikdo nepomáhá v jeho zájmech.\n\nKniha je psána spisovným jazykem a velmi epickým způsobem.\n\n\n"}
{"id": "301953", "url": "https://cs.wikipedia.org/wiki?curid=301953", "title": "Náš vzájemný přítel", "text": "Náš vzájemný přítel\n\nNáš vzájemný přítel (: Our Mutual Friend) je poslední dokončený román od anglického spisovatele Charlese Dickense. Poprvé byl vydán v roce 1865.\n\nDickens vypráví spletitý příběh plný tajemství, úklad, pletich, zrady, lásky, hamižnosti a nečekaných rozuzlení.\n\nNáš vzájemný přítel vypráví příběh dvou párů, které, aby mohly dojít štěstí, musí překonat řadu překážek – předpojatou společnost, vlastní touhy nebo tajemnou minulost. Právník Eugene Wrayburn z vyšších společenských kruhů se zamiluje do Lizzie Hexam, dcery muže, jehož prací je lovit mrtvá těla z Temže a který se tak nachází mezi těmi nejnižšími z nejnižších. Kromě společenských předsudků se jim staví do cesty i učitel Bradley Headstone, který se z lásky k Lizzie dostane na pokraj šílenství a neváhá se zastavit ani před vraždou, aby Lizzie získal.\n\nDruhý pár představuje Bella Wilfer, která se hodlá vdát tak, aby zbohatla, a John Rokesmith, o kterém nikdo nic neví a který se bezhlavě zamiluje do krásné Belly. Ta ho ale vytrvale odmítá, protože Rokesmith nesplňuje její představu o bohatství.\n\nAle je tu ještě závěť zesnulého Johna Harmona, která říká, že jeho majetek závratné výše zdědí jeho syn, jen pokud si vezme právě Bellu. Lidé věří, že syn zahynul při nehodě na lodi, že se utopil. Ve skutečnosti ale Harmonův syn nechtěl riskovat sňatek s osobou, kterou nikdy nespatřil, a proto se domluvil s jedním členem posádky, který mu byl neuvěřitelně podobný, aby si s ním vyměnil na krátkou dobu identitu. Zatím by se mohl anonymně seznámit s Bellou a zjistit, jestli by se mu jako manželka líbila. Jeho plány mu ale překazí nehoda na lodi, při které jeho komplic zemře. Ostatní ho mylně považují za Johna Harmona. Majetek zesnulého tak připadne dle závěti laskavému panu Boffinovi, který pochází z pracující třídy. Boffin se i s manželkou ujmou Belly, která ztratila domnělou smrtí Johna Harmona možnost na uzavření výhodného sňatku. Je ale rozhodnutá si bohatého manžela ve společnosti bohatých, do které se teď díky Boffinovi může vstoupit, najít. Netuší ale, že osoba, která se vydává za Johna Rokesmithe, je ve skutečnosti pravý dědic Boffinova majetku, John Harmon...\n\nNáš vzájemný přítel byl dvakrát zpracován společností BBC ve formě televizních minisérií. Poprvé v roce 1976 s režií Petera Hammonda, podruhé v roce 1998, autorem scénáře byla Sandy Welch.\n\nKritika\n"}
{"id": "301959", "url": "https://cs.wikipedia.org/wiki?curid=301959", "title": "CBS", "text": "CBS\n\nCBS (akronym původního názvu Columbia Broadcasting System) je americká komerční televizní síť, která je vlajkovou lodí společnosti CBS Corporation. Sídlí v budově CBS Building v New Yorku s hlavními studii v New Yorku (CBS Broadcast Center) a Los Angeles (CBS Television City a CBS Studio Center).\n\nCBS provozuje také rádiovou síť CBS Radio, která v dnešní době poskytuje hlavně přehled zpravodajství. Televizní síť vlastní více než 240 řízených a přidružených televizních stanic po celých Spojených státech.\n\nCBS je někdy označována jako „Eye Network“ (v češtině „Oko“), díky svému legendárnímu logu, které se používá od roku 1951. Byla také nazývána Tiffany Network, protože byla spojována s vysokou kvalitou televizní nabídky pod vedením Williama S. Paleyho. Tento název ovšem může odkazovat na jedno z prvních vysílání barevné televize v USA, které se konalo v budově společnosti Tiffany & Co. v New Yorku v roce 1950.\n\nStanice se podle pozorovatelů vyznačuje levicovým politickým zaměřením. V roce 2001 napsal její bývalý dlouholetý reportér Bernard Goldberg knihu (v originále \"Bias: A CBS Insider Exposes How the Media Distort the News\"), ve které kritizuje až nenávistnou protipravicovou a protikonzervativní politickou zaujatost této stanice a manipulaci s fakty ve prospěch tzv. politické korektnosti.\n\n\n\n\n\n\n\n\n\n\n\n\n"}
{"id": "301960", "url": "https://cs.wikipedia.org/wiki?curid=301960", "title": "Týnec nad Labem", "text": "Týnec nad Labem\n\nTýnec nad Labem (dříve zvaný Labská Týnice nebo Týnec na Hůrkách, ) je město v okrese Kolín 11 km východně od okresního města, na výrazném vrchu tyčícím se nad řekou Labe. Město se skládá ze tří místních částí – vlastního Týnce nad Labem a vesnic Lžovice a Vinařice. Žije zde obyvatel. V celém městě je registrováno 953 domů, z toho v samotném Týnci nad Labem 733. Historické jádro města je od roku 2003 městskou památkovou zónou.\n\nTýnec nad Labem je také název katastrálního území o rozloze 10,28 km.\n\nPrvní zmínka o vsi pochází z roku 1110, nejpozději od roku 1436 uváděn jako městečko. 3. března 1600 ho císař Rudolf II. povýšil na královské komorní město. Městská privilegia obnovil v roce 1638 Ferdinand III.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Týnec nad Labem \"(1954 obyvatel)\" byly v roce 1932 evidovány tyto živnosti a obchody:\nVe vsi Vinařice \"(300 obyvatel, samostatná obec se později stala součástí Týnce nad Labem)\" byly v roce 1932 evidovány tyto živnosti a obchody: hostinec, obuvník, obchod s ovocem a zeleninou, řezník, obchod se smíšeným zbožím, trafika, zámečník.\n\n\nDopravní síť\n\nVeřejná doprava 2011\n\n"}
{"id": "301962", "url": "https://cs.wikipedia.org/wiki?curid=301962", "title": "Cannonball Adderley", "text": "Cannonball Adderley\n\nJulian Edwin „Cannonball” Adderley (15. září 1928 – 8. srpna 1975) byl americký jazzový saxofonista. Narodil se v Tampě na Floridě, v polovině padesátých let minulého století se přestěhoval do New Yorku. Byl velkým popularizátorem jazzu, na svých koncertech a v televizních show často mluvil o jazzové historii. Před tím, než začala jeho jazzová kariéra, byl učitelem v hudební škole.\n\nV roce 1957 se připojil k sextetu Milese Davise. Bylo to v době, kdy od Milese odešel John Coltrane, aby mohl hrát s Theloniem Monkem. Cannonbal hraje na milesových deskách \"Milestones\" a \"Kind of Blue\". Ve stejné době také Cannonballovi vycházejí desky \"Portrait of Cannonball\" a \"Know What I Mean?\", na kterých ho doprovází pianista Bill Evans.\n\nCannonball také vedl svoje vlastní ansámbly. V prvním hrál na kornet jeho bratr Nat Adderley. Ten ovšem nebyl tak úspěšný, jako pozdější projekty. Poté, co Cannonball odešel od Milese Davise, zakládá Cannonball Adderley quintet (později sextet). V tom se během let vystřídalo mnoho jazzových hudebníků. \n\nPřezdívku „Cannonball” (v překladu „dělová koule”) získal už v dětství. Byla to narážka na to, že byl vždy při těle. \n\n\n"}
{"id": "301966", "url": "https://cs.wikipedia.org/wiki?curid=301966", "title": "Terchová", "text": "Terchová\n\nTerchová je obec na Slovensku ležící asi 25 kilometrů východně od Žiliny. Je turistickým centrem Malé Fatry.\n\nObec Terchová byla založena v roce 1580 a je spojována s tzv. valašskou kolonizací, přesto se lze domnívat, že toto území bylo osídleno již dříve.\n\nObec Terchová je rodištěm zbojníka Juraje Jánošíka, který se narodil v místní osadě Janošíkovci a kterému je věnováno místní muzeum.\n\n\n"}
{"id": "301967", "url": "https://cs.wikipedia.org/wiki?curid=301967", "title": "Hostín (Kovářov)", "text": "Hostín (Kovářov)\n\nHostín () je ves 2 km od Kovářova, pod který spadá. V roce 2011 zde trvale žilo devět obyvatel. V Hostíně žil v mládí sběratel lidových písní Čeněk Holas.\n\nPrvní písemná zmínka o vesnici pochází z roku 1573. Ves patřila rodu Švamberků. Během třicetileté války velmi obyvatelstvo utrpělo válečnými útrapami od cizích vojsk, která tímto krajem táhla a obec málem zanikla.\nV roce 1930 zde žilo 49 obyvatel v 9 popisných číslech.\n\n\n\n"}
{"id": "301971", "url": "https://cs.wikipedia.org/wiki?curid=301971", "title": "Denis Chouinard", "text": "Denis Chouinard\n\nDenis Chouinard je kanadský frankofonní režisér a scenárista, narozený roku 1964. Po absolvování Québecké univerzity v Montréalu (\"l'Université du Québec à Montréal\") studoval filmové umění na \"Cégep Saint-Laurent\" taktéž v Montréalu a následně na \"Judith Weston School for Acting Techniques\" ve Spojených státech.\n\nMezi lety 1985 až 1998 natočil šest krátkometrážních filmů jako například \"On parlait pas allemand\" (1985), \"Les 14 définitions de la pluie\" (1993) nebo \"Le Feu\" (1995).\n\nZa svůj první celovečerní film, \"Clandestins\", který natočil roku 1997 spolu s Nicolasem Wadimoffem, získal několik cen na mezinárodních festivalech. Ocenění se dočkaly i následující dva filmy, \"L'ange de goudron\" (Asfaltový anděl) a \"Délivrez-moi\" (Odpusť mi). Denis Chouinard jimi potvrdil svůj zájem o společenské problémy. Ve své tvorbě se kromě toho soustředí na otázky imigrace a etnické různorodosti.\n\n\n\n"}
{"id": "301973", "url": "https://cs.wikipedia.org/wiki?curid=301973", "title": "Jestřáb lesní", "text": "Jestřáb lesní\n\nJestřáb lesní (\"Accipiter gentilis\") je středně velký druh dravce z čeledi jestřábovitých (Accipitridae).\n\nRozlišuje se 8 poddruhů:\n\nJestřáb lesní je největší druh rodu \"Accipiter\". Samice dosahuje přibližně velikosti káně (délka těla 58–64 cm, rozpětí křídel 108–120 cm), samec je zhruba o třetinu menší (délka těla 49–56 cm, rozpětí křídel 90–105 cm). Hmotnost samce se pohybuje mezi 517–1170 g, samice v rozmezí 820–1509 g. Má krátká zakulacená křídla a dlouhý ocas, umožňující rychlé manévrování a prudké otočky v hustém lese. Svrchu je modrošedý (samec) nebo šedohnědý (samice), zespodu bílý, jemně černě proužkovaný. Temeno a tváře tmavé, kontrastující s výrazným bílým nadočním proužkem. Mladý pták je svrchu hnědý a zespodu béžově bílý s řídkým hnědým čárkováním. Nohy jsou žluté, duhovka dospělého oranžová až červená, mladého bledě nažloutlá.\n\nV Evropě může být zaměněn s podobným, ale výrazně menším krahujcem obecným. V letu se liší o něco delšími a špičatějšími křídly, oblejšími cípy ocasu, širším kořenem ocasu a více vyčnívající hlavou, vsedě jsou důležitým rozpoznávacím znakem nohy, které jsou u jestřába lesního přibližně 3x silnější.\n\nMimo hnízdní období se téměř neozývá, na hnízdišti vydává pronikavé „kekekekekekekekeke“.\n\nJestřáb lesní má holarktický typ rozšíření v lesním pásmu severní polokoule. Je převážně stálý nebo potulný, pouze nejsevernější populace jsou zčásti tažné. V průběhu 19. a 20. století došlo v Evropě k výraznému poklesu stavů, zapříčiněnému hlavně intenzivním pronásledováním a od 50. let 20. století také používáním pesticidů. V posledních desetiletích evropská populace mírně narůstá, v roce 2004 v Evropě hnízdilo více než 160 000 párů. Žije skrytě v lesích, hlavně ve vzrostlých jehličnatých porostech, za potravou občas zaletuje i do otevřené krajiny.\nV ČR hnízdí na celém území, spíše v lesnaté kulturní krajině, v nesouvislých lesích v podhůřích a v lužních lesích než uvnitř hlubokých lesů v horách. Nejvýše vystupuje v Jeseníkách do 1200–1300 m n. m. a na Šumavě do 1150 m. Celková početnost se i přes zákonnou ochranu nadále snižuje; v letech 1985–89 v ČR hnízdilo 2000–2800 párů a v letech 2001–03 1800–2500 párů.\n\nŽiví se hlavně ptáky a savci, výjimečně požírá i plazy, bezobratlé a mršiny. Složení potravy se liší dle ročního období a místní nabídky. Na jaře a v létě loví hlavně lesní druhy ptáků, na podzim a v zimě v potravě postupně roste podíl savců, hlavně drobných hlodavců, a přibývá též ptáků otevřené krajiny.\n\nNa hnízdech v Polsku bylo z 1539 kusů kořisti 94 % ptáků, nejčastěji sojka (19 %), holubovití (18 %), drozdovití (14 %) a datlovití (6 %). Na hnízdech v ČR byli zjištěni holubovití (hlavně holub hřivnáč a holub domácí; 30,1 %), krkavcovití (nejčastěji sojka; 16,9 %), drozdovití (nejvíce drozd zpěvný; 21,9 %), ostatní pěvci (5,9 %), dravci (2,3 %), sovy (3,7 %), veverka (3,2 %). Podíl drobné lovné zvěře (kachna divoká, koroptev polní, bažant obecný, zajíc polní) dosahoval celkem 11 %. Ve Walesu tvořili potravu jestřábů v průběhu hnízdního období z 87 % ptáci a ze 13 % savci; z ptáků převažovali holub domácí, holub hřivnáč, vrána, havran, straka, sojka, drozd brávník, drozd zpěvný a kos černý, ze savců veverka popelavá a králík divoký. V původnějších podmínkách severní Evropy jsou hlavní potravou lesní kurové.\n\nDenní spotřeba potravy odpovídá 14 % tělesné hmotnosti. Loví většinou na volnějších místech v lese, méně i na otevřených prostranstvích mimo les. Kořist vyhlíží za letu nevysoko nad porostem nebo vsedě z pozorovatelny a chytá ji po prudkém výpadu do napřažených pařátů.\n\nHnízdí jednotlivě a teritoriálně. Páry jsou stálé a trvale udržují i stejný domovský okrsek o rozloze přibližně 5 km². Obvykle od března, ale někdy i koncem zimy nebo již na podzim předvádí nad hnízdištěm svatební lety, během kterých několikrát mocně udeří křídly a následně kolmo vzletí s roztaženými křídly a ocasem.\nHnízdo je na vysokých stromech, u kmene i v rozsoše silnějších větví, většinou v odlehlejších částech starých porostů, ale někdy i zcela nekryto. V ČR bylo nejčastěji zjištěno na jehličnanech (smrku, jedli, borovici) ve výšce 15–20 m. V revíru obvykle buduje několik hnízd, která nepravidelně střídá. Stavebním materiálem jsou větve, kotlinka je vystlána trávou, stonky nebo kousky kůry. Hnízdo staví oba ptáci. Hnízdí 1x ročně od března do května. Snůška čítá 2–4 (1–5) světle nazelenale modrých nebo světle šedých vajec o rozměrech 57,2 × 45,1 mm a hmotnosti kolem 51 g. Snášena jsou obvykle ve dvoudenních intervalech a sezení začíná nejspíš od snesení prvního vejce. Inkubace trvá 35–40 dnů, sedí převážně samice, které samec 1–2x denně přináší potravu a přitom ji na hnízdě střídá, aby se mohla proletět. Své hnízdo si prudce brání a útočí přitom i na větší druhy dravců. Mláďata jsou prvních 8–10 dnů zahřívána samicí, která jim také trhá potravu přinášenou samcem, později loví oba rodiče. Denně jsou mláďata krmena 3–5x. Hnízdo opouštějí po 36–40 dnech, v 43 dnech dosahují vzletnosti a krmena jsou až do stáří 70 dnů, poté z hnízdního revíru mizí. Pohlavní dospělosti dosahují zpravidla ve 2. roce, ale někdy již v průběhu 1. roku života.\n\nHnízdní úspěšnost je 73 %, velká část ztrát je způsobena přímým pronásledováním (vybírání hnízd, odstřel). Úmrtnost v prvním roce života je 80 %, ve druhém 50 % a v dalších letech 40 %. Nejvyšší známý věk okroužkovaného ptáka je 19 let.\n\nJestřáb lesní je myslivci považován za škodnou zvěř a byl proto po staletí intenzivně pronásledován a odchytáván do zvláštních pastí, tzv. jestřábích košů. Negativní vliv na populace drobné zvěře nebyl nikdy vědecky prokázán, určité škody může místy působit na domácí drůbeži, lze jim však předcházet preventivní ochranou drůbeže. Patří mezi druhy často používané v sokolnictví. V ČR je dle vyhlášky č. 395/1992 Sb. zvláště chráněn jako ohrožený druh.\n"}
{"id": "301977", "url": "https://cs.wikipedia.org/wiki?curid=301977", "title": "Lašovice (Kovářov)", "text": "Lašovice (Kovářov)\n\nLašovice () jsou vesnice, součást obce Kovářov. V roce 2011 zde trvale žilo 65 obyvatel.\n\nPrvní zmínka je z roku 1230, ale uvádí se také rok 1352. V roce 1370 zde stávaly vladycké dvorce. Král Václav IV. ze své pravomoci ustanovil do vesnice roku 1379 místního faráře Václava, který zde sloužil až do své smrti a je na místním hřbitově pochovaný.\nV 15. století na zdejší tvrzi sídlil Bohuslav z Lašovic. V 16. století byla tvrz i s dvorcem a pivovarem několikrát prodána, až se nakonec jejím majitelem stal Jan Jiří ze Švamberka a v roce 1604 přiřadil ves k orlickému panství. Tvrz postupně pustla, až v roce 1616 o ní nejsou již žádné zmínky.\n\nBěhem třicetileté války ves utrpěla nesmírné ztráty. Lašovickým krajem táhla Anhaltova vojska roku 1619. Utábořila se zde a vyčkávala, jaký bude další postup císařských vojsk. Hlavní směr pochodu vedl přes Kovářov, Lašovice na Krásnou Horu. Další vojenskou pohromou pro ves byl rok 1645. Švédská vojska, pod vedením generála Lennarta Torstensona, přešla zamrzlou řeku Vltavu a táhla směrem k Sedlčanům. V roce 1742 se tímto krajem přesouvala rakouská vojska od Orlíka nad Vltavou k Vysokému Chlumci. Stejně tak, jako byly těmito útrapami postiženy Lašovice, stejně byly postiženy i nedaleké Zahořany. Obě vesnice se změnily z prosperujících na pouhé pozůstatky vsí. Další ztráty postihly ves během morové rány v 1771–1772. V roce 1790 byly v vsi pouhé tři domy. Patent o zrušení nevolnictví 1781 pomohl vesnici oživit, ale další pohromou byly následné přesuny vojsk za francouzské války 1803–1813.\n\n\nV roce 1940 byla u Lašovic na hřebenu Hrbů postavena chata Onen svět, v roce 2001 k ní přibyla Langova rozhledna. Největší zásluhy o výstavbu chaty Onen svět má bývalý zasloužilý místopředseda Klubu českých turistů Jaroslav Janák, který se narodil 1889 v nedalekém Kovářově a zde v Lašovicích trávil své mládí. Název Onen svět je odvozený od stejnojmenné samoty, kde se tajně kdysi ukrývali vyznavači protestantského hnutí.\n"}
{"id": "301983", "url": "https://cs.wikipedia.org/wiki?curid=301983", "title": "Radvánov", "text": "Radvánov\n\nRadvánov () je vesnice v Jihočeském kraji v okresu Písek, místní část obce Kovářov. V roce 2011 zde trvale žilo 86 obyvatel. K evidenční části Radvánov patří též vesnice Zlučín.\n\nPrvní písemná zmínka o vesnici pochází z roku 1406, kdy ves vlastnil Břevnovský klášter. Břevnovský opat ji však prodal Švamberkům v roce (1534). Ves byla připojena k orlickému panství až do bitvy na Bílé hoře.\n\nSbor dobrovolných hasičů byl založený roku 1891.\n\n\n\nZlučín se nachází zhruba kilometr od Radvánova směrem na Milešov. Býval zde dvorec, který patřil Bedřichu Schwarzenbergovi a který byl později prodaný.\n"}
{"id": "301984", "url": "https://cs.wikipedia.org/wiki?curid=301984", "title": "David Hentschel", "text": "David Hentschel\n\nDavid Hentschel (* 1952) je britský hudební inženýr, skladatel a hudební producent. Spolupracoval např. s Georgem Harrisonem, Genesis, Eltonem Johnem, Ringem Starrem, Queen, Philem Collinsem, Andym Summersem nebo Mikem Oldfieldem. Na několika písních Eltona Johna hrál Hentschel na syntezátory. Hentschel také složil hudbu k filmu \"Rita\" (anglicky \"Educating Rita\").\n\nDavid Hentschel také vydal vlastní album s názvem \"Startling Music\", které je coververzí prvního sólového alba Ringa Starra.\n\n"}
{"id": "301986", "url": "https://cs.wikipedia.org/wiki?curid=301986", "title": "Preprocesor jazyka C", "text": "Preprocesor jazyka C\n\nPreprocesor jazyka C ( , zkratka \"cpp\") je v informatice preprocesor používaný zejména při překladu zdrojových kódů programů napsaných v jazyce C. V mnoha implementacích se jedná o samostatný program spouštěný překladačem v rámci první fáze překladu. Preprocesor interpretuje jednoduché direktivy pro vložení zdrojového kódu z jiného souboru (codice_1), definice maker (codice_2) a podmíněné vložení kódu (codice_3). Jazyk direktiv preprocesoru není vázán na syntaxi jazyka C, takže preprocesor C lze využít i na zpracování jiných typů souborů.\n\n\nNejčastěji využívanou direktivou preprocesoru je vložení jiného souboru:\n\nV tomto případě direktiva codice_1 vložila na začátek zdrojového souboru obsah souboru codice_5, který musí být v systému uložen ve specifickém adresáři (v unixových systémech v adresáři codice_6).\n\nDirektivy codice_3, codice_8, codice_9, codice_10, codice_11 a codice_12 umožňují podmíněný překlad vybraných částí zdrojového kódu.\n\nSymbol není nutné definovat ve zdrojovém kódu, jako je tomu v předcházejícím příkladě s codice_13, ale lze jej definovat až při překladu jako jeden z atributů preprocesoru, popřípadě kompilátoru. Viz následující příklad:\n\nPři překladu pak použijeme:\n\nPoprvé je soubor s kompilován bez definovaného symbolu codice_14 a v kódu bude tedy použit řádek codice_15. V druhém případě je jedním z parametrů při volání kompilátoru codice_16, takže symbol codice_14 bude nadefinován ještě před spuštěním preprocesoru a v kódu se proto použije řádek codice_18. Následující příkaz codice_19 spouští překompilovaný soubor.\n\nPodmíněný překlad se často používá k tomu, aby zabránil vícenásobnému vložení téhož kódu. Následující příklad zajistí, že kód bude vložen pouze jednou, bez ohledu na to, kolikrát bude direktivou codice_1 vložen soubor, který jej obsahuje. Konstrukce je užitečná při tvorbě složitějších programů, složených z mnoha souborů:\n\nPoužívají se dva základní typy definice maker. Jednak lze definovat makra bez parametru, která expandují vždy do stejné sekvence znaků (resp. tokenů), jednak lze definovat makra s parametry, které se z praktického hlediska chovají podobně jako funkce. Obecná syntaxe direktivy codice_2 je:\n\nSpeciálním případem je definice samotného identifikátoru, kterému není přiřazen žádný další seznam tokenů – příklad použití takovéto definice byl uveden v sekci \"Podmíněný překlad\". \n\nPříkladem makra, které nepřijímá žádné parametry, může být následující použití preprocesoru k definici číselné konstanty:\n\nPříkladem makra, které přijímá parametr (argument):\n\nPři použití takto definovaného makra se nesmí mezi názvem makra a závorkou, ve které je uveden jeden nebo více parametrů (argumentů), vyskytovat žádné bílé znaky (tj. nesmí tam být uvedena mezera).\n\nSpecifickým rysem maker C preprocesoru z hlediska programování v jazyce C je to, že jde pouze o zestručněný zápis zdrojového kódu (podobně jako v případě některých skriptovacích jazyků) – nikoliv o skutečnou definici funkce. Proto parametry maker nepodléhají typové kontrole jazyka C. Tento zápis se nechová jako funkce a někdy to může vést k obtížně odhalitelným chybám. Například v tomto případě, kde je makro codice_22 definováno takto:\n\na je použité ve výrazu:\n\nbude expandováno jako:\n\nVýsledek není mylně očekávaných 40 ale 17. Takové chybě se dá v tomto konkrétním případě zabránit uzavřením matematického výrazu do závorek (podobně jako u ukázkového makra codice_23 v předchozím příkladu). Obecným řešením je nepoužívání nadměrně komplikovaných maker. V tomto konkrétním případě stačí dané makro přepsat jako:\n\nObtížněji řešitelným problémem je tzv. vícenásobná evaluace (vyhodnocení) parametrů makra – pokud je parametrem makra např. volání funkce, tak na rozdíl od obyčejného volání funkce, kdy by byla funkce zavolána jen jednou a pak se pracovalo s její návratovou hodnotu, je v případě makra funkce zavolána pokaždé, když se definice makra odkazuje na daný parametr. Kromě volání funkcí je toto chování nepříjemné např. i při použití specifických C operátorů jako codice_24, codice_25 apod.\n\nPokud je to potřeba, lze definici makra zrušit (odstraňuje makra s parametry i makra bez parametru):\n\nPreprocesor jazyka C obsahuje speciální předdefinované makra, které můžou být použita aniž by byla někde definována. Mezi standardní předdefinovaná makra patří například codice_26 a codice_27, které jsou preprocesorem rozepsána na aktuální název souboru a číslo řádku. Tyto makra najdou využití například ve výpisu chybových či vývojových zpráv:\n\nS hodnotami maker codice_26 i codice_27 můžeme manipulovat pomocí direktivy codice_30. Direktiva codice_30 určuje číslo řádku a název souboru následujícího řádku, před kterým je definována. Například:\n\nvygeneruje následující:\n\nMezi další standardní makra patří třeba také codice_32 pro aktuální datum a codice_33 pro aktuální čas.\n\nVíce informací o předdefinovaných makrech lze nalézt v online dokumentaci.\n\nExistuje nezávazná konvence využití dostupného prostoru jmen, podle které jsou v názvech maker preprocesoru jazyka C vždy používána pouze velká písmena A-Z (spolu s číslicemi a podtržítky), zatímco názvy funkcí a proměnných v C jsou obvykle tvořená pouze malými písmeny a-z (spolu s číslicemi a podtržítky, někdy je použita kombinace velkých a malých písmen). Nicméně jde pouze o konvenci usnadňující čtení zdrojového kódu: lze použít i názvy maker tvořené malými písmeny nebo kombinací velkých a malých písmen (stejně tak lze pojmenovat funkce a proměnné v C naopak velkými písmeny).\n\n"}
{"id": "301987", "url": "https://cs.wikipedia.org/wiki?curid=301987", "title": "Laserová dioda", "text": "Laserová dioda\n\nLaserová dioda nebo též polovodičový laser je polovodičová dioda, na jejímž PN přechodu dochází k přeměně elektrické energie na světlo. Na rozdíl od LED diod se generuje světlo odpovídající svými vlastnostmi světlu laseru, tj. má výrazně užší spektrum (je výrazně monochromatické), je koherentní atp.).\n\nFunkce laserové diody je stejně jako funkce ostatních laserů založena na procesu stimulované emise. Aktivním prostředím je zde okolí PN přechodu, kde dochází k injekci elektronů a děr. Doba života elektronů a děr je pro polovodičové materiály typicky několik nanosekund. Poté dojde k rekombinaci za současného vyzáření fotonu v náhodném směru a o náhodné fázi a polarizaci (případně k absorpci energie z rekombinace krystalovou mříží ve formě tepla). Ke stimulované emisi dochází v případě, že do prostředí přijde foton s energií rovnou rozdílu příslušných energetických hladin ještě předtím, než dojde k rekombinaci (a případné spontánní emisi). V takovém případě tento foton takzvaně stimuluje přechod elektronu do nižší energetické hladiny a tedy i emisi dalšího fotonu, tentokrát stejného směru, fáze i polarizace jako má foton stimulující. Důležitým parametrem laserové diody souvisejícím se stimulovanou emisí je tzv. prahový proud (případně prahové napětí). Pod hodnotou prahového proudu dochází pouze ke spontánní emisi a tedy ke generaci nekoherentního záření, naopak s proudem, který dosáhne kýžené hodnoty, prudce vzrůstá výkon diody a dochází ke stimulované emisi a produkuje se koherentní záření. Hodnoty prahového proudu jsou obyčejně v rozmezí 40-250 mA (prahové napětí okolo 1,8 V), nicméně je značně závislé na teplotě; prahový proud roste s teplotou přibližně 15 % na 1 °C.\n\nStejně jako u ostatních typů laserů i zde je třeba optického rezonátoru, kde dochází k zesílení světelného záření díky stimulované emisi. U laserových diod plní roli zrcadel odštípnutí krystalu v krystalografických rovinách (v některých polovodičových laserech se z důvodu zvýšení kvality generovaného záření používá místo zrcadel hranol či difrakční mřížka, viz DFB lasery). Tím vzniká tzv. Fabry-Perotův rezonátor.\n\nNež je světlo vyzářeno z dutiny polovodiče, několikrát se odrazí od krajních zrcadel, přičemž prochází aktivním prostředím tam a zpět. Tak dochází k zesílení záření díky stimulované emisi (ale také ke ztrátám vlivem absorpce a nedokonalého odrazu na koncích). Zároveň vlivem destruktivní a nedestruktivní interference vln, získává světlo uvnitř dutiny charakter stojatého vlnění a ustaluje se v tzv. módech či videch. Ty mohou nabývat pouze takových vlnových délek, že rozměry rezonátoru jsou rovny celým násobkům poloviny daných vlnových délek. Vlastnosti diody jsou tedy mimo jiné určeny geometrií dutiny. Obyčejně je ve svislém směru natolik úzká, že umožňuje pouze jediný mód, naopak ve vodorovném směru, pokud je dostatečně široká vzhledem k vlnové délce generovaného světla, umožňuje módů více; potom se laser nazývá vícevidovým. Těchto laserů se používá je-li třeba velké energie a nevadí rozbíhavost paprsku (např. tisk, buzení chemických látek či jiných laserů). Některé laserové diody generují jedinou vlnovou délku, která se však nepatrně mění s proudem a teplotou. Generovaná vlnová délka závisí kromě velikosti dutiny také na šířce zakázaného pásu použitého polovodiče.\n\nPaprsek vycházející z čipu diody je značně rozbíhavý a to nesymetricky (30° ve svislém směru, 10° ve vodorovném). Pro získání nerozbíhavého (kolimovaného) paprsku je tedy třeba použít čočky. Navíc je-li vyžadován paprsek kruhového průřezu, je nutné použít z důvodu asymetrie paprsku cylindrické čočky. Je-li totiž použita symetrická čočka, výsledkem je eliptická stopa, což je dobře patrné u běžných laserových ukazovátek.\n\nVelmi důležitým parametrem, který určuje vlastnosti diody je materiál, z něhož je vyrobena. Pravděpodobnost zářivé rekombinace (ať už se jedná o spontánní nebo stimulovanou emisi) je mnohonásobně větší pro polovodiče s tzv. přímým přechodem (kde minimum vodivostního pásu je při stejném vlnovém čísle jako maximum pásu valenčního). Do této kategorie spadají polovodičové sloučeniny, např. Galium arsenid, Indium fosfid, Galium antimonid nebo Galium nitrid. Naopak jednoprvkové polovodiče jako křemík nebo germanium jsou polovodiče s tzv. nepřímým přechodem (kde jsou minima a maxima příslušných energetických pásů vzájemně posunuta), u nichž je pravděpodobnost zářivé rekombinace malá.\n\nDioda, vyrobená z jediného materiálu (ať jednoprvkového nebo sloučeniny), Obr. 1, je velmi neefektivní a může pracovat pouze v impulsním režimu, neboť pro její funkci je třeba dodávat takové množství energie, které by ji kontinuálním režimu zničilo. Pro zlepšení vlastností přechodu a možnosti použít diodu v kontinuálním režimu se využívá tzv. heteropřechodu, kdy je přechod tvořen dvěma různými materiály s velmi blízkou mřížkovou konstantou, ale různou šířkou zakázaného pásu.\n\nV DH laserech (z anglického Double Heterostructure, tedy dvojí heteropřechod) je přechod z materiálu s užším zakázaným pásem obklopen dvěma vrstvami materiálu se širším zakázaným pásem (Obr. 2). Běžně používanou kombinací je GaAs s AlGaAs. Výhodou DH laseru je, že aktivní oblast je soustředěna do tenké střední vrstvy, obklopené velkými potenciálovými bariérami, čímž se zesilování záření účastní více párů elektron-díra, které se „neroztékají“ do okolních vrstev. Navíc se díky „vhodným“ indexům lomu odráží světlo od heteropřechodů zpět do aktivní oblasti. Účinnost těchto laserů se pohybuje okolo 75 %.\n\nQW lasery (z anglického Quantum well, kvantová jáma) jsou speciálním případem DH laserů, kdy prostřední vrstva lišící se materiálem od ostatních vrstev je tak tenká, že spolu s okolními vrstvami tvoří pravoúhlou potenciálovou jámu, v níž mohou elektrony nabývat pouze určitých diskrétních hodnot energií. Běžná tloušťka vnitřní vrstvy je okolo 10 nm, což zapříčiňuje velmi úzkou spektrální charakteristiku. Další výhodou je nižší teplotní závislost prahového proudu a jeho celkově nižší hodnota (desetiny až několik málo desítek mA). Pro lepší omezení světla v aktivní oblasti se používá dalších dvou vrstev s nižším indexem lomu, jež obklopují dosavadní tři vrstvy (tzv. SCH, Separate Confinement Heterostructure, Obr. 3). Účinnost dosahuje hodnot vyšších než 80 %.\n\nU DFB laserů (z anglického Distributed FeedBack, rozprostřená zpětná vazba) je těsně u aktivní vrstvy naleptána difrakční mřížka, která plní roli optického rezonátoru, takže není třeba odrazů od faset krystalu (proto alespoň jedna z nich bývá pokryta antireflexní vrstvou). Difrakční mřížka navíc působí jako optický filtr, takže je zpět do aktivní oblasti odráženo jen velmi úzké spektrum vlnových délek (menší než 1 nm). Vlnová délka je určena mřížkovou konstantou, aby byla splněna Braggova difrakční podmínka formula_1, kde \"n\" je index lomu, \"λ\" vlnová délka světla, \"Λ\" mřížková konstanta a \"k\" celé číslo. Hojné uplatnění našel tento typ laserových diod v optických komunikacích.\n\nNa rozdíl od hranově vyzařujících laserů (vyzařují paprsek rovnoběžný s aktivní vrstvou), vyzařují VCSEL (Vertical-Cavity Surface-Emitting Lasers) kolmo k rovině aktivní vrstvy (Obr. 4). Jelikož vyzařují z horní části čipu, je možné je testovat již na čipové „oplatce“, což snižuje náklady na výrobu. Dalšími výhodami tohoto uspořádání je menší rozbíhavost vycházejícího paprsku (~10 ° oproti ~30 ° u hranově vyzařujících laserů). Vysoká odrazivost Braggových zrcadel (mřížek) snižuje hodnotu prahového proudu, na druhou stranu klesá i vyzařovaný výkon. Účinnost těchto laserů je okolo 80%.\n\nLaserové diody mají jakožto nejběžnější zástupce laserů široké uplatnění v mnoha odvětvích. Jejich úspěch spočívá především v nízkých nákladech na výrobu, možnosti použití v integrovaných obvodech (malá velikost, možnost nízkého napájecího napětí), vysoká účinnost a možnost modulace o frekvencích řádu GHz.\n\nDíky výše zmíněným vlastnostem se hojně používají v telekomunikacích v optických vlnovodech. Používají se v laserovým měřičích vzdáleností od běžných (měřících centimetry až metry) až po drahé přístroje používané například k měření vzdálenosti družic od Země. Laserové diody najdeme v čtečkách čárových kódů, stejně jako ve známých laserových ukazovátkách. Používají se také v tiskovém průmyslu, kde slouží jako zdroje osvětlení při skenování, ale také pro rychlý tisk s vysokým rozlišením v laserových tiskárnách. Infračervené a červené laserové diody jsou v CD a DVD přehrávačích a mechanikách, fialové se potom používají u HD DVD a Blu-ray technologiích. Vysokovýkonové laserové diody se uplatňují v průmyslových oblastech k řezání, obrábění, svařování či buzení jiných laserů, ale také například v lékařství v chirurgii nebo fotodynamické terapii. Další aplikace jsou dezinfekce (ultrafialové), zbraňové systémy, kvantová kryptografie, laserové televize nebo holografie.\n\nPrvním, kdo demonstroval emisi koherentního světla z polovodiče byl Robert N. Hall, který toho dosáhl se svým týmem ve výzkumném centru společnosti General Electric v roce 1962. Ještě téhož roku se podařilo Nicku Holonyakovi jako prvnímu předvést emisi viditelného světla. Další výzkumy probíhaly hlavně v laboratořích IBM, Lincolnových laboratořích MIT, Texas Instruments a . Na začátku 60. let byla Herbertem Nelsonem z RCA laboratoří vynalezena kapalná epitaxe (Liquid Phase Epitaxy), která umožnila vytváření vysoce kvalitních heteropřechodů (ty byly objeveny už v průběhu 50. let Herbertem Kroemerem z RCA laboratoří). Tato technika se rozšířila a používala několik let při výrobě laserových diod, až byla v 70. letech nahrazena plynnou epitaxí s organokovových sloučenin (MetalOrganic Vapour Phase Epitaxy) a epitaxním růstem z molekulárních svazků (Molecular Beam Epitaxy).\n\nPrvní laserové diody byly homostrukturní, tedy jejich přechod byl tvořen jediným materiálem. U těchto diod byla příliš vysoká hustota prahového proudu na to, aby mohly být provozovány v kontinuálním režimu. S vynálezem heterostruktury a použitím jednoho heteropřechodu v laserových diodách pomocí LPE se podařilo hustotu prahového proudu snížit 10krát, což však stále nestačilo pro provozování laserových diod v kontinuálním režimu při pokojové teplotě. Až roku 1970 použili současně Žores I. Alfjorov s Dmitrijem Z. Garbuzovem z fyzikálně-technického institutu v Leningradu a Morton Panish s Izuem Hayashim z Bellových laboratoří (USA) dvojího heteropřechodu, čímž se hustota prahového proudu snížila na takovou hodnotu, že diody mohly pracovat v kontinuálním režimu.\n\nAlfjorov a Kroemer pak získali v roce 2000 společnou Nobelovu cenu za fyziku.\n\n"}
{"id": "301988", "url": "https://cs.wikipedia.org/wiki?curid=301988", "title": "Jakub Bažant", "text": "Jakub Bažant\n\nJakub Bažant (* 6. října 1958 Praha) je český sportovní novinář, publicista a televizní komentátor.\n\nV letech 1978–1982 studoval Univerzitu Karlovu v Praze, od roku 1982 byl zaměstnanec Československé televize, následně (s výjimkou let 1998 až 2000) dlouholetý úspěšný spolupracovník či pracovník České televize. V současnosti vedoucí dramaturg publicistiky České televize a specialista na basketbal, volejbal a sportovní gymnastiku.\n\nV 90. letech se v anketě TýTý pravidelně objevoval v první desítce v kategorii \"sportovní komentátor\"; v letech 1991 a 1992 skončil na 2. místě, v roce 1993 na 4. místě.\n\nV roce 2018 se podílel na tvorbě filmu \"Zlatý podraz\" jakožto scenárista filmu a spoluautor knihy \"Nebáli se své odvahy\", jež byla filmu předlohou.\n\n"}
{"id": "301990", "url": "https://cs.wikipedia.org/wiki?curid=301990", "title": "Operace Jaro mládí", "text": "Operace Jaro mládí\n\nOperace Jaro mládí (: , \"mivca Aviv ne'urim\"), mezi palestinskými Araby známá jako Vardunská operace, byla společná akce izraelské armády a zpravodajské služby Mosad, pří níž v noci z 9. na 10. dubna 1973 příslušníci elitních armádních jednotek Sajeret Matkal, Šajetet 13 a výsadkářské brigády pronikli nepozorovaně do Bejrútu a Sidónu v Libanonu, kde zaútočili na několik cílů palestinských teroristických organizací. Šlo o součást dlouhodobé kampaně izraelských zpravodajských služeb, známé jako operace Boží hněv, během níž byly hledány a likvidovány osoby mající spojitost s vraždou jedenácti izraelských olympioniků na LOH v Mnichově v září 1972 či se jinak podílející na palestinském terorismu.\n\nPři útoku byli zabiti tři vysoce postavení představitelé Organizace pro osvobození Palestiny (OOP), z nichž dva byli označováni jako velitelé skupiny Černé září, která stála za mnichovským masakrem. Mezi další cíle patřily sídlo jedné z palestinských skupin a továrny na výrobu výbušnin a zbraní.\n\nOperace docílila zejména toho, že se špičky OOP nemohly cítit bezpečně ani ve svých střežených sídlech. Pro Černé září byla těžkou porážkou, a dokumenty, které se při ní podařilo získat, poskytly velké množství cenných zpravodajských informací.\n\nV roce 1970 došlo v Jordánsku k nárůstu napětí mezi různými palestinskými ozbrojenými skupinami, povětšinou sdruženými pod Organizaci pro osvobození Palestiny (OOP), a tamními úřady. Ty již prakticky neměly kontrolu nad děním v palestinských uprchlických táborech v zemi, kde \"de facto\" existoval stát ve státě za situace, kdy palestinské organizace prováděly přeshraniční teroristické útoky proti Izraeli bez koordinace s jordánskou armádou, pokusily se o výběr daní apod. Při vzájemných jordánsko-palestinských násilných střetech byl spáchán i pokus o atentát na jordánského krále Husajna. Když pak jedna z frakcí OOP, Lidová fronta pro osvobození Palestiny (LFOP), v září téhož roku unesla čtyři západní civilní dopravní letadla a prázdná je vyhodila do povětří na letišti v Jordánsku, došla Husajnovi trpělivost a v událostech známých jako černé září vyhnal palestinské ozbrojené skupiny ze země. To vedlo k radikalizaci části OOP, z níž se odtrhla skupina členů, která založila organizaci Černé září (ve skutečnosti byla skupina nadále napojena na dominantní frakci OOP, Fatah, a řada útoků proběhla ve spolupráci s ní). Ta se z počátku mstila Jordánsku za vyhnání (v listopadu 1971 její členové například zavraždili jordánského premiéra Wasfiho al-Tala), posléze však namířila své útoky proti Izraeli.\n\nNejznámější z nich uskutečnila tato skupina počátkem září 1972, kdy její příslušníci povraždili jedenáct izraelských sportovců na letních olympijských hrách v německém Mnichově. Tento čin, který vešel ve známost jako Mnichovský masakr, znamenal „obrat v izraelské válce s palestinským terorismem.“ Tehdejší izraelská ministerská předsedkyně Golda Meirová se rozhodla pro tvrdou odplatu a nařídila zpravodajské službě Mosad vypátrat a zavraždit vůdce Černého září a všechny osoby za masakr přímo zodpovědné. Podrobnosti o rozsáhlé kampani, obecně označované jako operace Boží hněv, nejsou plně známé, neboť Izrael, s výjimkou operace Jaro mládí, vždy na těchto událostech svůj podíl popíral. Zneškodňováni byli jak skuteční či domnělí aktéři a plánovači masakru, tak příslušníci nebo spolupracovníci Černého září, jakož i další palestinské odbojové skupiny a jednotlivci, o nichž se izraelské zpravodajské služby domnívaly, že jsou nějakým způsobem s mnichovským masakrem a Černým zářím spojeni či se podíleli na palestinském terorismu.\n\nPočátkem roku 1973 se Mosadu podařilo lokalizovat tři vysoce postavené představitele OOP žijící v libanonském hlavním městě Bejrútu. Dva z nich se již od 60. let podíleli na teroristických útocích proti Izraeli a podle různých autorů (např. Bell, Katz, Ravi a Melman, Reeve) šlo o vedoucí představitele Černého září. Podle dalších (např. Klein) však bylo spojení mezi dotyčnými a Černým září založeno na nepotvrzených útržcích informací. Trojici palestinských představitelů tvořili:\n\nInformaci o lokalizaci těchto mužů následně obdržel velitel armádního protiteroristického komanda Sajeret Matkal, podplukovník Ehud Barak, který dostal za úkol připravit plán jejich likvidace. Jeho tým poté načrtl různé varianty provedení útoku. Jednou z otázek bylo, jak vojáky dostat k cíli. Hned v počátku došlo k vyloučení možnosti použití vrtulníků, neboť by znamenala ztrátu momentu překvapení. Volba nakonec padla na plavbu po moři a vylodění pomocí gumových motorových člunů, přičemž po městě se již vojáci měli pohybovat v převlečení za turisty.\n\nV rámci zpravodajské přípravy vyfotografovali agenti Mosadu domy, v nichž dotyční bydleli, filmovali ulice v různých denních a nočních hodinách, vytvořili plánky všech budov, zakreslili schodiště, chodby, vstupní haly, počty schodů, počty strážných a rozvrh jejích střídání. Dále byly zjišťovány počty policistů sloužících v nočních směnách a rychlost jejich zásahu. Za účelem průzkumu pobřeží jižního Bejrútu došlo k nasazení ponorky izraelského námořnictva.\n\nKromě již zmíněné trojice mužů bylo do plánu zahrnuto ještě několik dalších cílů. Velení armády přitom vycházelo z předpokladu, že pokud se útok v Bejrútu provede, bude nemožné jej v dohledné době zopakovat proti jiným skupinám, neboť všechny palestinské organizace podstatně zpřísní bezpečnostní opatření. Útok nakonec sestával z pěti dílčích operací, jež měly vlastní kódové názvy:\n\nCelá akce byla několik týdnů pečlivě nacvičována v rámci nejrůznějších scénářů (včetně chyb a nehod, které by mohly nastat). Příprava probíhala v nočních hodinách (neboť v této části dne se měl útok odehrát) na pláži a v několika rozestavěných budovách v Tel Avivu, které střežila armáda, a zkoušelo se například rychlé vniknutí do domu, střelba z jedoucího vozidla, ale i hraní rolí. Aby Libanoncům nebyl nápadný větší počet turistů-mužů, dva z Izraelců (byli jimi Ehud Barak a Amiram Levin) měli být při misi oblečeni v ženských šatech. Cvičila se tak například i chůze páru, kdy je „žena“ zavěšená v rámě. Na přípravu dohlížel náčelník Generálního štábu David Elazar, a byl to právě on, kdo přišel s myšlenkou obléknout několik vojáků jako ženy.\n\nV průběhu přípravné fáze provedlo Černé září další teroristický útok, tentokrát na saúdskou ambasádu v súdánském Chartúmu, kde jeho členové zavraždili amerického velvyslance, jeho zástupce a belgického chargé d’affaires.\n\nOperace byla zahájena odpoledne 9. dubna 1973, kdy ze základny izraelského námořnictva v Haifě vypluly tři raketové čluny třídy \"Sa'ar 3\" směrem k Bejrútu. Na palubě měly izraelská komanda a rychlé gumové čluny Zodiac. Po sedmi hodinách plavby dorazily krátce před půlnocí na dohled od libanonského pobřeží u Bejrútu. Vojáci poté spustili na hladinu dvanáct gumových motorových člunů, na nichž ve své cestě pokračovali. Aby je neprozradil zvuk motorů, několik set metrů od břehu je vypnuli a veslovali. Na palubě jednoho z raketových člunů zůstal velitel celé operace plukovník Emanu'el „Mano“ Šaked. Skupina příslušníků elitních jednotek a výsadkářů se vylodila 10. dubna v 1.30 ráno na soukromé pláži poblíž hotelu Sands, kterou již předtím zajistili žabí muži z námořního komanda Šajetet 13. Na hotelovém parkovišti na ně čekali agenti Mosadu, coby řidiči šesti nebo devíti pronajatých automobilů značek Buick, Plymouth a Renault. Zde se vojáci rozdělili podle svých cílů do několika skupin a dále již pokračovali samostatně.\n\nOperace s kódovým názvem Aviva se zúčastnilo šestnáctičlenné komando tvořené příslušníky Sajeret Matkal pod vedením Ehuda Baraka. Vojáci byli oblečeni jako turisté, přičemž dva z nich (Barak a Levin) na sobě měli ženské oblečení, včetně paruky a vycpané podprsenky obsahující mimo jiné ruční granáty, a make-up. Jejich cílem byla ulice Vardun v zámožné muslimské čtvrti západního Bejrútu, kde všichni tři představitelé OOP žili ve dvou protilehlých výškových domech, vzdálených asi deset kilometrů od pláže. Na místo vyrazili ve třech silných amerických automobilech Buick Skylark řízených agenty Mosadu. Ti zaparkovali ve vzdálenosti pár minut chůze od cílových domů a vojáci následně pokračovali pěšky. Cestou k ulici Vardun minuli ozbrojenou libanonskou policejní hlídku, která jim pro jejich přestrojení nevěnovala pozornost.\nKdyž dorazili k domům, Barak pistolí s tlumičem zastřelil strážce z OOP (podle jiného zdroje na místě nebyli žádní strážci, další však hovoří o třech). Komando se poté rozdělilo na tři skupiny, které vyrazily k určeným bytům. Tam měly za úkol umístit malé množství plastické trhaviny na kliky vstupních dveří, dát radiový signál (tři kliknutí) Barakovi, který se dvěma dalšími muži hlídal venku, a vyčkat. Když se všechny skupiny Barakovi nahlásily, dal radiový signál on jim (pět kliknutí), aby mohly zahájit koordinovaný útok. Ty následně odpálily vstupní dveře bytů a Barak vyrozuměl vysílačkou velitele celé operace, čekajícího na raketovém člunu, o zahájení akce, čímž se daly do pohybu ostatní jednotky působící té noci v Bejrútu.\n\nDo Nadžarova bytu vtrhla čtyřčlenná jednotka Mukiho Becera, v níž byl i Jonatan Netanjahu. Nadžar vyšel z ložnice, aby se podíval co se děje, a když uviděl vojáky, rychle skočil zpátky, zabouchl dveře a snažil se najít zbraň. V ten okamžik jej, spolu s manželkou, zabila dávka vypálená ze samopalu Uzi skrze dveře ložnice. Násir byl ve svém bytě zastřelen za psacím stolem, kde zrovna seděl v pyžamu a psal nekrolog za svého přítele básníka. Než zemřel, podařilo se mu střelbou zranit na noze jednoho z Izraelců. V posledním bytě byl Adwán zabit před zraky své manželky a dětí. Pokoušel se bránit útočnou puškou AK-47, ale ani jednou nevystřelil.\n\nCelá akce byla hotova během několika málo minut. Vojáci poté sebrali všechny písemnosti v dosahu a byty v rychlosti opustili. Když ustupovali, omylem zastřelili sedmdesátiletou Italku, která vyhlédla ze svého bytu na chodbu. Na ulici se mezitím rozpoutala přestřelka mezi Barakem, Levinem a příslušníky OOP, kteří na místo přišli. Do přestřelky se postupně přidali i členové týmů ustupujících po splnění svých úkolů. Na místo záhy dorazil Land Rover libanonské policie, který však byl rychle zničen izraelskou palbou. Jiný policejní jeep byl vyřazen zásahem izraelským granátem. Mezitím agent Mosadu, vydávající se za libanonského policistu, telefonoval výše postavenému policejnímu veliteli, kterému namluvil, že na ulici Vardun mezi sebou bojují palestinské guerrily. Ten v obavě, aby jeho muži zbytečně neutrpěli zranění, odvolal policejní posily, které na místo mířily. Izraelskému komandu se podařilo uprchnout v autech, jež přistavili řidiči Mosadu. Z posledního auta rozsypali ostnaté ježky, aby je nikdo nemohl pronásledovat. Zpomalili teprve když se dostali na hlavní třídu, načež zamířili směrem na pláž. Tam vyslali signál kolegům z námořního komanda, kteří čekali opodál na moři, a ti je následně převezli zpět na raketové čluny. Od vylodění po odplutí trvala celá akce přesně půl hodiny.\n\nDevatenáctičlenná skupina výsadkářů pod vedením Amnona Lipkina se po vylodění vypravila auty řízenými agenty Mosadu na jih města do palestinského uprchlického tábora Sabra. Jejím cílem bylo zničení šesti- či sedmipatrové budovy, která sloužila jako sídlo Lidové fronty pro osvobození Palestiny (podle některých zdrojů Demokratické fronty pro osvobození Palestiny). S sebou si proto vezli 250 kilogramů výbušnin. Vozy zastavily nedaleko cíle a dva vojáci, převlečení za turisty, se s pistolemi s tlumiči vydali zastřelit hlídače před budovou. Byli však odhaleni a vypukla přestřelka, která vzbudila ostatní palestinské teroristy v domě. Výsadkáři se záhy dostali do bitvy, během níž čelili takřka desetinásobné přesile. Když postříleli muže venku, podařilo se jim dostat do přízemí budovy. Tam využili skutečnosti, že palestinští střelci z vyšších pater budovy používali k přepravě do přízemí výtah. Izraelci se tak mohli připravit na blížícího se protivníka. Když se totiž dveře výtahu otevřely, výsadkáři všechny postříleli. Těla pak odklidili a výtah byl znovu přivolán do jednoho z horních pater. Takto se situace několikrát opakovala, než palestinským radikálům došlo, co se v přízemí děje. Výsadkáři mezitím v budově za prudké palby umístili výbušniny a stavbu odpálili.\n\nTato část operace Jaro mládí si jako jediná vyžádala oběti v řadách izraelských vojáků. Dva při útoku padli, další dva byli těžce zraněni. Lipkin proto pro jejich záchranu povolal vrtulníky izraelského letectva. Aby se vyhnuli vojenské reakci ze strany libanonské vlády, zatelefonoval agent Mosadu řediteli bejrútské policie, vydávaje se za důstojníka libanonské armády, kterého informoval o vyslání vrtulníků s cílem nalezení ohniska bojů. Se stejnou informací kontaktoval i libanonskou pobřežní stráž, pouze s tím rozdílem, že nyní se vydával za příslušníka libanonské policie. Za záchranu života svých podřízených a udatnost při velení pod palbou byla Lipkinovi udělena medaile Za hrdinství, jeho v pořadí již druhá.\n\nPodle některých zdrojů útoky na další cíle proběhly úspěšně. O jejich průběhu ale nebyly zveřejněny žádné podrobnější informace. Podle vojenského korespondenta Kleina se tak stalo proto, že kvůli chybným zpravodajským informacím izraelské týmy své cíle vůbec nenašly.\n\nIzraelský útok vyvolal pozornost většiny médií po celém světě. Libanonské deníky otiskly svědecké popisy „dvou krásných žen, které bojovaly jako ozbrojení derviši v ulicích Bejrútu a držely policii, armádu a palestinské aktivisty v šachu dlouhými salvami z automatických zbraní.“ Západní deníky zpravidla vyjádřily akci uznání a shodly se na tom, že „byla provedena s typickou izraelskou vynalézavostí a stylem“. V arabském světě vyvolala izraelská operace hněv, rozpaky a zuřivost, a v Libanonu v jejím důsledku padla vláda premiéra Sáiba Saláma. Na mezinárodním poli byl Izrael, po libanonské stížnosti, odsouzen Radou bezpečnosti OSN v rezoluci č. 332 kvůli porušení územní integrity a suverenity Libanonu a charty Spojených národů (hlasování se zdržely Spojené státy, Sovětský svaz, Čínská lidová republika a Guinea). Rezoluce dále Izrael vyzvala, aby do budoucna od podobných akcí ustoupil. Izrael se k úderu oficiálně přihlásil a ministerská předsedkyně Golda Meirová po jeho uskutečnění v Knesetu prohlásila: „Bylo to úžasné. Zabili jsme vrahy, kteří se chystali vraždit znovu.“\n\nSpolečná akce izraelské armády a Mosadu docílila zejména toho, že se špičky OOP nemohly cítit bezpečně ani ve svých střežených sídlech. Postupem času přibývaly pověsti a vznikl mýtus o tom, že Mosad a Izraelci dokáží zasáhnout kohokoli a kdekoli. Pro Černé září byla izraelská operace těžkou porážkou. Dokumenty, které se při operaci podařilo získat, poskytly velké množství důležitých informací o operacích této skupiny a o buňkách OOP.\nV březnu 1978, necelých pět let po izraelském úderu v Bejrútu, podnikl Fatah v odvetě za zabití Kamála Adwána teroristický útok v Izraeli, známý jako masakr na pobřežní silnici, při němž jeho příslušníci unesli autobus společnosti Egged jedoucí do Tel Avivu. Při následné konfrontaci s bezpečnostními složkami zahynulo 38 izraelských civilistů, z toho 13 dětí, a dalších 71 osob bylo zraněno. O tři dny později zahájila izraelská armáda invazi do Libanonu, při níž po dobu jednoho týdne ničila základny OOP.\n\nScény z operace Jaro mládí, konkrétně cíle Aviva, se objevily v americkém filmu \"Mnichov\" režiséra Stevena Spielberga z roku 2005, pojednávajícím o Mnichovském masakru. V témže roce vyšla v Izraeli dětská knížka ze série Time Tunnel s názvem \"Operace Jaro mládí\", napsaná na motivy této operace.\n\n\n\n \n"}
{"id": "301992", "url": "https://cs.wikipedia.org/wiki?curid=301992", "title": "Sýkořice vousatá", "text": "Sýkořice vousatá\n\nSýkořice vousatá (\"Panurus biarmicus\") je malý druh pěvce a jediný zástupce rodu \"Panurus\", který je jediným rodem čeledi sýkořicovití (Panuridae).\n\nRozlišují se 2 poddruhy, jejichž rozšíření je geograficky velmi neobvyklé. Severní Pobaltí, západní Evropu, Středozemí, Balkán, západní a jižní Turecko až po jihozápadní Rusko a Ázerbájdžán obývá sýkořice vousatá evropská (\"P. b. biarmicus\"), Litvu, Polsko, na západě po ČR a Rakousko, na jihu po Chorvatsko, Bosnu a Hercegovinu, Srbsko a Černou Horu, Bulharsko, střední Turecko a celou Asii zase sýkořice vousatá eurasijská (\"P. b. russicus\").\nVelikosti vrabce domácího (délka těla 14–15,5 cm), s dlouhým světle žlutohnědým ocasem. Samec má světle modrošedou hlavu, dlouhý černý vous, bílé hrdlo a černé spodní ocasní krovky. Samice má hlavu běžovohnědou bez černého vousu, hrdlo špinavě bílé a spodní ocasní krovky béžové. Mladí ptáci se podobají samici, ale jejich zbarvení je více žlutobéžové, s černým hřbetem a částečně černým ocasem. Létá v nepravidelných, mělkých vlnovkách s vířivým máváním křídel.\n\nVábení je „ping ping“ nebo „džong džong“, zpěv je tiché libozvučné cvrlikání.\n\nVelmi ostrůvkovitě v Evropě (od jižní Skandinávie po Středomoří) a v jižní části Asie po Čínu. Evropská populace je odhadována na 240 000 – 480 000 párů.\nHnízdění bylo v České republice poprvé prokázáno v roce 1951 na Novoveském rybníce u Pohořelic na jižní Moravě. V současné době jsou hlavními hnízdními oblastmi jižní Čechy, Polabí a jižní a severní Morava. Početnost velmi kolísá; v letech 1985–89 byla odhadnuta na 100–300 párů, v letech 2001–03 na 100–200 párů.\nSýkořice vousatá je převážně stálý až přelétavý pták bez výrazného tahu.\n\nSociálně monogamní druh. Páry jsou si věrné i několik sezón, ale v koloniích se vyskytují i mimopárové kopulace a vnitrodruhový hnízdní parazitismus. Samice při námluvách preferují samce s delším ocasem. Hnízdo je hluboká, shora vždy přirozeně krytá miskovitá stavba z rákosů nebo orobinců umístěná v rákosí nízko nad vodou. Staví jej oba ptáci. Hnízdí v dubnu až červenci 2x ročně. Samice snáší 5–7 bílých, řídce černě tečkovaných vajec o rozměrech 18,0 x 14,1 mm, na kterých sedí oba rodiče asi 12 dnů. Mláďata poté krmí oba ptáci, někdy společně i s jinými páry, asi po dobu 10–13 dnů. K tvorbě párů u mladých ptáků dochází již v zimních hejnech.\n\nNa jaře a v létě se živí hmyzem, pavouky a hlemýždi, od podzimu přechází na rostlinnou potravou, tvořenou semeny rákosu a jiných vodních rostlin.\n\n"}
{"id": "301996", "url": "https://cs.wikipedia.org/wiki?curid=301996", "title": "Anaheim", "text": "Anaheim\n\nAnaheim je město v americkém státu Kalifornie, vzdálené přibližně 60 km jihovýchodně od Los Angeles.\n\nMěsto vzniklo v roce 1870 z původního osídlení založeného německými přistěhovalci. Větší část usídlenců pocházela z okolí Rothenburg ob der Tauber (město v Bavorsku). Původ jména je v německém slově \"heim\", \"Ana\" označuje blízkou řeku Santa Ana River.\n\nNejvětším lákadlem města je zábavní park Disneyland (založen 1955), který od jeho otevření navštívilo více než 500 miliónů návštěvníků. Nedaleko města se nachází taktéž zábavní park Knott's Berry Farm.\n\nVe městě sídlí klub kanadsko-americké NHL Anaheim Ducks - vítěz Stanleyova poháru v sezóně 2006/2007. Ve městě sídlí klub profesionální baseballové ligy MLB Los Angeles Angels of Anaheim - vítěz Světové série v roce 2002.\n\nBěhem Star Wars Celebration v Chicagu (2019) bylo oznámeno, že další Star Wars Celebration se bude konat 27. - 30. srpna 2020 v Anaheimském kongresovém centru v Anaheimu .\n\n\n"}
{"id": "301998", "url": "https://cs.wikipedia.org/wiki?curid=301998", "title": "Guy Barker", "text": "Guy Barker\n\nGuy Barker (* 26. prosince 1957 Londýn) je britský jazzový trumpetista a skladatel.\n\nBarker se narodil v londýnské čtvrti Chiswick jako syn herečky a kaskadéra. Ve dvanácti letech začal hrát na trubku a během jednoho roku se stal členem National Youth Jazz Orchestra (Národního jazzového orchestru mládeže). Po lekcích od Clarka Terryho v roce 1975 začal Barker v 80. letech hrát s Johnem Dankworthem, Gilem Evansem, Lenou Horneovou a Bobby Watsonem.\n\nV letech 1984 až 1992 byl členem kvintetu Clarka Traceyho, se kterým poté pokračoval v hraní i nadále (stejně jako s Traceyho otcem Stanem). Jako najatý hráč také Barker hrál a nahrával s mnoha dalšími hudebníky, např. s Ornettem Colemanem, Carlou Bleyovou, Frankem Sinatrou nebo Mikem Oldfieldem.\n\nBarker vede svoji vlastní skupinu, která je složena z muzikantů mnoha národností – Perico Sambeat (altsaxofon, Španělsko), Bernardo Sassetti (piano, Portugalsko), Geoff Gascoyne (kontrabas, Spojené království) a Gene Calderazzo (bicí, Spojené státy americké) – pro kterou také skládá.\n\n\n"}
{"id": "302003", "url": "https://cs.wikipedia.org/wiki?curid=302003", "title": "Morris Pert", "text": "Morris Pert\n\nMorris David Brough Pert (8. září 1947 Arbroath – 27. dubna 2010 Balchrick) byl britský hudební skladatel, bubeník a perkusionista. Hrál s mnoha významnými muzikanty včetně Paula McCartneyho, Andrewa Lloyd Webbera, Johna Williamse, Kate Bushové, Mika Oldfielda, Petera Gabriela, Phila Collinse a jazzrockové skupiny Brand X.\n\nPert se hlásil k ovlivnění symbolismem a kulturou původních obyvatel Skotska (Piktů), odkud pocházel. Ve 21. století pracoval s elektronickou hudbou.\n\n"}
{"id": "302010", "url": "https://cs.wikipedia.org/wiki?curid=302010", "title": "Maggie Reilly", "text": "Maggie Reilly\n\nMaggie Reilly (* 15. září 1956 Glasgow) je skotská zpěvačka, známá především svou spoluprací s multiinstrumentalistou Mikem Oldfieldem v letech 1980 až 1984. Pro Oldfielda nazpívala známé hity jako „Family Man“, „Moonlight Shadow“, „Foreign Affair“ nebo „To France“.\n\nReillyová byla v 70. letech členkou kapely Cado Belle hrající hospodský rock. S ní vydala v roce 1976 jedno album.\n\nRoku 1992 vydala Reillyová první sólové album \"Echoes\", ze kterého pochází úspěšné singly „Everytime We Touch“, „Tears in the Rain“ a „Wait“.\n\nMaggie Reillyová spolupracovala také s dalšími hudebníky (např. Mike Bett, Jack Bruce, Runrig, The Sisters of Mercy nebo Smokie).\n\n\n"}
{"id": "302014", "url": "https://cs.wikipedia.org/wiki?curid=302014", "title": "Jimramovské Pavlovice", "text": "Jimramovské Pavlovice\n\nJimramovské Pavlovice () jsou osada ležící v kraji Vysočina, v okrese Žďár nad Sázavou a spadají pod obec Věcov, od které leží asi 1,5 km východním směrem.\n\nPrvní písemná zmínka o Jimramovských Pavlovicích pochází z roku 1350. Původně byla osada rozdělena na dvě části, které patřily různým majitelům. Obě části se spojily pod jednu vrchnost v roce 1462. Částí obce Věcov se Jimramovské Pavlovice staly v roce 1964.\n\nKomín bývalého lihovaru obývají čápi bílí. V obci se v druhé polovině 20. století vyráběly testovací vzorky vína z mrkve.\n"}
{"id": "302018", "url": "https://cs.wikipedia.org/wiki?curid=302018", "title": "Dějiny Arménie", "text": "Dějiny Arménie\n\nDějiny Arménie jsou dějinami území současné Arménské republiky, ale také arménského národa, jehož etnogeneze je předmětem diskusí a legend (pověst o praotci Haykovi), nicméně zhruba od 9. století př. n. l. je spjatá právě s dnešním arménským územím, obecněji pak s oblastí Zakavkazska. Dějiny arménského národa jsou ovšem také dějinami diaspory, ba dokonce založení jednoho \"exilového státu\" u pobřeží Středozemního moře (Arménské království v Kilíkii). Dějiny Arménie jsou také dějinami průsečíku vlivů mocných říší a bloků (Peršanů, Arabů, Říma, Byzance, Ruska), na nichž si malý národ urputně snaží uchovat nezávislost kulturní i politickou.\n\nZakavkazsko bylo ve starověku velmi kulturní oblastí, rozvinuli se zde prastaré říše, například Chetitská. S dějinami Arménů souvisí zejména říše Urartu z 8.-6. století př. n. l. Arméni za svůj první stát považují Arménské království, které se roku 321 př. n. l. vymanilo z vlivu Peršanů (Achaimenovců) a osamostatnilo se. Nastal první zlatý věk arménských dějin, v němž bylo přijato křesťanství jako státní náboženství (jakožto v prvním státě na světě), byla založena první národní křesťanská církev světa (dodnes existující a formující arménskou národní identitu), Tigranés Veliký dal Arménům ochutnat na chvíli osud regionální velmoci a kněz Mesrop Maštoc vytvořil unikátní abecedu, jíž se arménská kultura odlišuje dodnes od ostatních. \n\nPoté následovalo období nadvlády perské, byzantské a arabské, aby se z ní Arménie znovu vymanila za vlády dynastie Bagratuni v letech 884–1045, v tomto druhém zlatém věku arménských dějin. Nově postavené hlavní město Ani pařilo k nejvelkolepějším a největším sídlům raného středověku, ale tak jako Tigranův Tigranakert bylo i Ani nakonec zcela rozvráceno a zbyly z něj jen ruiny. Bagratovskou Arménii pohltila nejprve Byzanc a posléze Seldžučtí Turci, před nimiž uprchla z Arménie obrovská migrační vlna, která se usadila na byzantském území v Kilíkii, kde si posléze založila vlastní stát, který existoval od 11. do 14. století a sehrál značnou úlohu při podpoře křížových výprav do Svaté země. Původní arménské území pak trpělo přetahováním Byzantinců, Peršanů a Osmanů (Turků) o nadvládu, přičemž perské dynastie tahaly většinou za delší konec a území ovládaly až do 18. století, kdy ho postupně ovládly Rusové. Pod ruskou nadvládou se zformovala moderní arménská politika, problém však byl, že velká část Arménů žila na územích ovládaných Osmany, kteří nedokázali čelit tlaku evropských mocností a od druhé poloviny 19. století od nich dostávali potupné vojenské lekce. Malá křesťanská menšina na tureckém území se tak stala hromosvodem. Výsledkem byly nejprve ojedinělé masakry a za první světové války pak systematická arménská genocida, vyhlazení 1,5 milionu Arménů na tureckých územích. \n\nPo válce, v letech 1918–1920, existovala krátce nezávislá Arménská republika (tzv. první republika), ovšem ve svěráku dvou velmocí - kemalovského Turecka a sovětského Ruska si dlouho nezávislost uchovat nemohla. Arméni zvolili integraci do sovětské říše, která je mohla v tu chvíli jediná ochránit před tureckou územní lačností a etnickou nenávistí. Součástí Sovětského svazu byla Arménie až do roku 1991, kdy vyhlásila nezávislost. I ta je ale zatížena etnickými, územními, ba geopolitickými spory, které mají hluboké kořeny a souvisí s komplikovanými kavkazskými dějinami. I kvůli nim dnes v Arménii převládá znovu spíše ruský geopolitický vliv, neboť okolní země (muslimský Ázerbájdžán podporovaný jinými muslimskými mocnostmi v oblasti) jsou nepřátelské. Druhá arménská republika se však snaží udržovat dobré vztahy i se zeměmi Evropské unie, s nimiž cítí spřízněnost kulturní a náboženskou.\n\nÚzemí dnešní Arménie bylo lidmi osídleno před 325 000 lety. Nejstarší definovanou kulturou na území dnešní Arménie je kultura Šulaveri-Šomu (6000 let př. n. l.), následovala kultura kuro-arakská, existující v letech 4000-2000 př. n. l. Archeologický výzkum z let 2010–2011 přisoudil těmto kulturám nejstarší známou koženou botu, sukni a nejstarší vinařské zařízení na světě. Vše bylo objeveno v jeskyních nedaleko obce Areni na jihu Arménie. Ve 3.-2. tiscíciletí archeologové rozpoznávají tzv. trialetskou kulturu, možná tvořenou indoevropskými kmeny. Před přichodem arménských kmenů území ovládali ještě Chetité, zasahovalo do něj království Mitanni, konfederace Hajasa-Azzi či království Nairi. V něm už část obyvatelstva arménská možná byla. Původ Arménů je nejasný. Podle Herodota přišli do oblasti kolem hory Ararat a jezera Van někdy v 9. – 7. století př. n. l. \n\nPrvním státním útvarem, na němž se etničtí předci současných Arménů jistě podíleli, bylo království Urartu. Existovalo mezi lety 860-585 př. n. l. (pojem Urartu je patrně asyrský, souvisí s babylónským označením uruatri, sami urarťané říkali své říši Biainili, Hebrejci jí říkali Ararat). Sídlo mělo království na území dnešního Turecka (dnešní Van), ale byl to urartský král Argišti I. (vládl 785–765 př. n. l.), který při svých výbojích překročil řeku Araxés a podmanil si Zakavkazsko. Založil zde město Erebuni (dnešní Jerevan), do kterého pak přemístil obyvatele z obsazených měst z povodí Eufratu. Mnoho urartských památek bylo nalezeno též v arménském městě Sevan. Vrchol územní expanze Urartu zažilo za krále Sarduri II., za jehož vlády sahalo na severu až téměř k Černému moři, na západě k pramenům Eufratu, na východě až k současnému Tabrízu a na jihu až k prameni Tigridu. Říši Urartu rozvrátili patrně Médové. Xenofón zapsal, že \"Arménie byla poprvé dobyta až médským králem Astyagem\". Strabon podobně, že „Ve starých dobách, poté co rozbila říši Syřanů, vládla Velká Arménie celé Asii až do časů Astyaga, kdy se musela podrobit větší moci“. Erebuni Médové dobyli roku 585 př. n. l.\n\nPo pádu Urartu území dnešní Arménie ovládala Médská říše a Skytové. Později se dostalo pod kontrolu Achaimenovské říše (zvané též První perská říše), která zde vybudovala satrapii, kterou nazvala Armina. K moci zde dosadila Orontskou dynastii, patrně íránského původu, která si nejspíše získala vliv již v éře Médů. Prvním orontským panovníkem Arménie byl Orontes I. Sakavakjats (vládl 570-560 př. n. l.). Je známo, že roku 521 př. n. l. proběhla arménská vzpoura proti perské nadvládě, kterou potlačil perský král Dareios I. Roku 331 př. n. l. Achaimenovská říše padla, poté co byla v bitvě u Gaugamél rozdrcena Alexandrem Velikým. Alexandr poslal do Arménie generála Neoptolema, aby zde zřídil vojenskou správu. Když generál roku 321 př. n. l. odešel, vzniklo mocenské vakuum. Orontská dynastie se vrátila k moci, bývalá satrapie se osamostatnila a vzniklo takto Arménské království, státní útvar, s nímž je především spjata identita současných Arménů. Prvním králem nezávislého království byl Orontes III.\n\nArménské království, někdy zvané Velká Arménie, existovalo v letech 321 př. n. l. až 428. Vládly v něm tři dynastie: orontská (321-200 př. n. l.), artašesidská (189 př. n. l. - 12) a arsakovská (52–428). Pod tlakem Seleukovské říše bylo království rozděleno na dvě části - Armenia Maior a Sofene. Ve chvíli, kdy převládl imperiální vliv římský, začalo se Arménii dýchat lépe. \n\nZa Tigrana Velikého (83-69 př. n. l.) dosáhlo království svého vrcholu, když nejprve znovu získalo Sofene a pak začalo dobývat další území upadající Seleukovské říše. Načas se stalo nejmocnějším státem na východ od Říma, ba impériem. V době největší územní expanze pod Tigranovou vládou sahalo arménské království od Středozemního ke Kaspickému moři a na severu takřka až k moři Černému. Od té doby Arménci užívají úsloví \"Arménie od moře k moři\" (\"Tsovits tsov Hayastan\"). Po vrcholu úspěšné expanze nechal Tigranés postavit nové, výstavní královské město, Tigranakert. Staré hlavní město Artašat totiž leželo nyní příliš na severu nové říše, nové mělo být v jejím středu. O jeho přesném umístění se však archeologové přou, město bylo totiž zcela rozvráceno a ztraceno. Bylo prý postaveno v helénském stylu a na dvoře se mluvilo řecky, Tigranes byl klíčovým reprezentantem pokusů o helenizaci Kavkazu (kulturní, nikoli politickou). I z tohoto důvodu (krom důvodů taktických) se Tigranes vždy bránil konfliktu s Římem. Když se Řím dostal do války s Pontem, snažil se Tigranes zachovat neutralitu, ačkoli Pontu vládl jeho zeť Mithridatés VI. Pontský. Když však byl Mithridatés poražen, nezbývalo Tigranovi než mu poskytnout azyl, čímž se odsoudil k válce s Římem. Roku 69 př. n. l. římská vojska pod vedením vojevůdce Luculla Arménii napadla. Tigranés byl 6. října poražen u Tigranakertu. Musel z města uprchnout, záhy je opustili i jeho obyvatelé a město bylo srovnáno se zemí. Tigranes se úchýlil do Artašatu, avšak když k němu přitáhl jiný římský vojevůdce Pompeius, raději se Tigranes vzdal, aby město ušetřil osudu Tigranakertu. \n\nPak království fungovalo jako římský klient, a to až do roku 12, kdy Římané královskou rodinu sesadili v obavě, aby se Arménie nestala spojencem Parthské říše, nového velkého konkurenta Říma. Nakonec právě Parthové dosadili roku 52 novou dynastii, arsakovskou, prvním jejím členem na arménském trůně se stal Tiridates I. Arménská šlechta pak byla rozdělena na prořímskou a proparthskou a země byla zmítána mezi dvěma mocnostmi, což vedlo i k tomu, že se nakrátko (114-118) stala římskou privincií. Situace se příliš nezměnila ani s velkými změnami na západě a na jihu, jen staré mocnosti byly nahrazeny novými - Východořímskou říší a Sásánovskou říší. Arménie byla znovu nárazníkem mezi nimi a musela střídat vazalství k těmto říším podle okolností. Taktika však nepomohla, střet Byzance a Sasánovců nakonec Arménii rozerval - vznikla byzantská Arménie (387) a perská Arménie (428). \n\nZajímavým rysem Arménského království byla ovšem náboženská situace. V království nejprve převládal zoroastrismus (zřejmě přinesený původní dynastií z Íránu). Roku 301 však král Tiridates III. vyhlásil křesťanství za státní náboženství. Arménie se tak stala prvním státem světa, který tak učinil, patnáct let předtím, než to udělal císař Konstantin I. v Římě. Zásadní roli v tom sehrál Řehoř Osvětitel, který založil Arménskou apoštolskou církev. Arménští křesťané se do prvního nikajského koncilu vyvíjeli v těsné součinnosti s jinými křesťanskými centry, pak však byli izolováni, a proto se věroučně odlišují od pravoslavné i katolické církve. Arménská církev, nejstarší národní křesťanská církev světa, je stále rozhodující silou arménské národní identity - v Arménii se k ní dnes hlásí 95 % obyvatelstva. I zoroastrismus se však na území Arménie udržel (na západě země, mezi Kurdy). K osobitosti arménské kultury přispívá i unikátní, jiným národem nesdílená abeceda, kterou roku 405 vytvořil kněz a vzdělanec Mesrop Maštoc.\n\nVýchodní Arménie byla ovládnuta Peršany. Roku 428 zrušili systém klientských králů a učinili z východní Arménie pouhou provincii své říše. Střet s novými vládci přišel poté, co se šáh Jazdkart II., velmi nesnášenlivý ke křesťanům a židům, pokusil v perské části Arménie znovu zavést zoroastrismus. To vedlo roku 450 ke vzpouře vedené Vartanem Mamikonjanem. Jeho šedesátitisícové rebelské vojsko, tvořené převážně rolníky, bylo v roce 451 rozdrceno perskou dvousettisícovou armádou v bitvě u Avarayru. Arméni se nicméně poté uchýlili k partyzánské válce, takže roku 484 perský král Valgaš podepsal s Armény smlouvu v Nvarsaku, která jim zaručovala, že mohou svobodně vyznávat křesťanství. Valgaš se k tomuto kroku odhodlal nikoli díky své toleranci, ale protože Persie byla velmi oslabená po prohrané válce s Hefthality.\n\nZápadní Arménie byla pod kontrolou Byzantské říše. Byzantská Arménie existovala v letech 387–536. Jádro arménské církve zůstalo paradoxně v perské části, takže se přestala zúčastňovat koncilů a nesplynula s byzantskou, ortodoxní církví. Arméni se díky společné víře nicméně měli šanci účastnit byzantského společenského a politického života, někteří to dotáhli dokonce na císařský trůn - Armény byli například císaři Herakleios nebo Basileios I. Arméni se také od 5. století stali hlavní složkou byzantské armády. Byli považováni za obzvlášť spolehlivé, proto z nich byla tvořena stráž v císařském paláci. Arméni se v byzantské armádě také setkali se severoevropskými Vikingy a byli jimi kulturně ovlivněni. Arméni s gustem bojovali v řadách byzantské armády i proti Peršanům, s cílem osvobodit své souvěrce z perské Arménie. To se nakonec podařilo roku 591, kdy Byzanc Peršany definitivně porazila a ovládla většinu arménského území. Byzantský císař Maurikios pak podpořil chalcedonskou frakci uvnitř Arménské apoštolské církve, aby došlo ke sblížení s byzantskou ortodoxií. \n\nRoku 645 však Arménii dobyli Arabové a učinili z ní provincii chalífátu pod názvem Arminiya. Vyšší míru suverenity Arménie znovu získala až v 80. letech 9. století, pod vládou dynastie Bagratuni.\n\nBagratovská Arménie existovala zhruba v letech 884–1045 a jde o druhé velké období arménských dějin, o němž arménská historiografie hovoří jako o \"druhém zlatém věku\". Zakladatelem země byl Ašot I., zvaný též Ašot Veliký, vládl v letech 884–890. Ašot využil oslabení dvou velkých mocností, Byzance a Arábie. Šikovnou taktikou využívající rivality obou říší, kombinovanou s rostoucí vojenskou silou, dosáhl nakonec toho, že obě přijaly Arménii jako nárazníkový pás mezi sebou a přidělily jí vyšší míru nezávislosti, aby si ji získali na svou stranu. Za klíčový průlom historici považují, když Arabové Ašota roku 884 uznali za krále (brzy následováni Byzantinci). Jeho vláda byla ovšem delší, již roku 862 mu udělili titul \"princ princů\". Za své sídlo si zvolil pevnost Bagaran. Nakonec se stal spojencem spíše Byzance, ale udržoval dobré, zejména obchodní vztahy i s Araby. Svou autoritu rozšířil i za hranice Arménie, když ovládl Gruzii, Kavkazskou Albánii a několik arabských emirátů. \n\nJeho syn a nástupce Smbat I. vybojoval na Arabech 21. dubna 892 historické město Dvin, což však vedlo k dlouhé válce, která skončila tím, že Arabové Arménii vyplenili a roku 914 zajali a umučili i krále Smbata I. Jeho bezhlavé na kříž přibité tělo pak vystavili ve Dvinu. Arabové předtím nechali vytvořit i alternativní arménské království Vaspurakan v čele s jedním z lokálních nespokojenců Gagikem Artsrunim, ale když Gagik viděl arabské krutosti, postavil se nakonec proti nim. To a pomoc byzantské císařovny Zoe vedla k tomu, že byli muslimové z Arménie nakonec přeci jen vytlačeni a království si zachránilo suverenitu. \n\nDo jeho čela se postavil Ašot II. Toho nakonec v roce 919 uznali i Arabové. Byzanc i Arábie provedli ještě několik vpádů, avšak Ašot II. vždy odolal, čímž si vysloužil přízvisko Jerkat (Železný). Měl však i štěstí v tom, že Byzanc začala být zaneprázdněna boji v Sýrii a chalífát nástupnickými boji v Ázerbájdžánu. Z toho pak těžil především Ašotův nástupce Abas I. (vládl 928–953), který přinesl zemi éru klidu a prosperity. Novým hlavním městem učinil Kars. \n\nJeho syn Ašot III. (vládl 953–977) pak nechal postavit nové hlavní město Ani, ležící na dnešních hranicích Arménie a Turecka, na důležité obchodní cestě. Hlavním městem Arménie bylo až do roku 1045. V tomto \"městě 1001 kostelů\" žilo na vrcholu slávy až 200 000 lidí a patřilo k největším na světě (v 18. století však zcela zaniklo). Ašotova velkorysá podpora výstavby klášterů, kostelů a paláců v Ani mu vynesla přízvisko Voghormata (Milostivý). Novým jevem za vlády Ašota III., který pokračoval i za jeho nástupců, bylo zřízení \"podkrálovství\" na území bagratovské Arménie. Ašot III. tak svého bratra Mušegha I. ustanovil vládcem v Karsu (Vanandu) a dovolil mu užívat titul krále. Stejně přisoudil správní obvod Dzoraget u jezera Sevan svému synovi Gurgenovi a rovněž mu dal titul krále. Tato \"správní reforma\" fungovala velmi dobře, dokud v Ani seděl silný král (zejména sám Ašot III.) udržující si jasnou dominanci nad podkráli. V delším časovém horizontu se však ukázala jako jeden z faktorů, který zemi rozklížil. \n\nK tomu se naneštěstí na konci 10. století přidružilo posílení Byzance, jejíž císař Basileios II. Bulgaroktonos zaznamenal takové úspěchy v bojích s Araby, že se cítil dost silný na to znovu ovládnout Arménii. Prvním regionem, který jí uzmul, byl Taron, následoval Vaspurakan. Pak již Basil vyvinul tlak i na dynastii Bagratuni. Král Hovhannes-Smbat v roce 1022 slíbil, že po jeho smrti připadne království Byzantincům. Když v roce 1041 skutečně zemřel, jeho nástupce Gagik II. odmítl vydat Ani a pokračoval v odporu proti Byzanci až do roku 1045, kdy jeho království, sužované vnitřními a vnějšími hrozbami, definitivně zaniklo, ovládnuto zcela Byzantskou říší.\n\nPo byzantské armádě brzy následovaly další. Část východní Arménie ovládla muslimská sallaridská dynastie a roku 1064 vstoupili do Ani Seldžukové. Když seldžučtí Turci porazili roku 1071 Byzantince v bitvě u Mantzikertu, padla do jejich rukou i celá Arménie. To již byla pro Arménce i velká hrozba ideová. Před islamizací tak z Arménie prchli tisíce lidí, včetně bagratovské královské rodiny. Usadili se v Kilíkii, na území dnešního Turecka (a zčásti Sýrie), při pobřeží Středozemního moře. Území tehdy ovládala Byzanc a byzantský správce Arménům umožnil zde nalézt nový domov. Ti však brzy ustavili i vlastní stát, který měl dokonce v určitých úsecích (zejména v letech 1198–1375) nezávislost. Tento státní útvar je znám jako Arménské království v Kilíkii.\n\nPrvní pokus o vytvoření arménského knížectví v Kilíkii učinil již bývalý generál císaře Romana IV. Philaretos Brachamios, zhruba v letech 1078–1085. Ten ještě ztroskotal, ale jedním z osadníků, které Philaretos pozval, byl i Ruben, který byl úzce spřízněn s posledním bagratunidským arménským králem Gagikem II. Ruben se proti Byzanci postavil roku 1080 a zřídil vlastní knížectví. Jím založená dynastie je zvána rubenidská. K upevnění arménské moci velmi přispěli křížové výpravy. V křižácích Arméni v Kilíkii získali mocné spojence, díky kterým Kilíkii osvobodili od Turků a zabezpečili ji založením křižáckých států Edesské hrabství a Antiochijské knížectví.\n\nVe 12. století Arméni unikli jen těsně uvržení zpět pod byzantskou nadvládu. Kníže Leon I. Arménský připojil arménská pobřežní města pod vládu Arménského knížectví, čímž upevnil svou obchodní dominanci v oblasti. V roce 1137 byl však Leon I. poražen a s několika dalšími členy jeho rodiny zajat byzantským císařem Janem II. Komnenem, který Kilíkii nepřestal považovat za byzantskou provincii. Leon I. zemřel ve vězení o tři roky později. Jeho nástupce Thoros II. byl také uvězněn, ale roku 1141 se mu podařilo uprchnout a postavit se znovu do čela protibyzantské politiky v Kilíkii. Zpočátku byl úspěšný, ale nakonec roku 1158 odpřisáhl svou věrnost císaři Manuelu I.\n\nV roce 1187 se moci chopil kníže Leon II. a stal se nejdůležitější postavou exilového arménského království. Během své vlády čelil vládcům z Konyi, Aleppa i Damašku. Tímto připojil ke Kilíkii nová území a zdvojnásobil rozlohu arménského státu. Také vynaložil velké úsilí na rozšíření arménské vojenské moci. V té době egyptský sultán Saladin svou invazí do Jeruzalémského království velmi oslabil křižácké státy a bezprostředně vyvolal třetí křížovou výpravu. Leon II. z této situace profitoval zlepšením svých vztahů s Evropany. Díky podpoře římsko-německého císaře Fridricha I. Barbarossy a jeho syna Jindřicha VI. bylo Arménské knížectví povýšeno na království. Roku 1198 si Leon II. zabezpečil svou korunu a stal se prvním arménským králem v Kilíkii.\n\nKoruna poté přešla prostřednictvím druhého manželství Leonovy dcery Isabely na jeho rivaly z rodu Hethumidů. V té době původní vlast za Kavkazem dobyli další uchvatitelé, Mongolové. Tento osud se ale Kilíkii vyhnul, protože se Mongolové nikdy nepokusili si ji podrobit. Ba naopak, hethumidští králové navázali s mongolským Íl-chanátem přátelské vztahy. Hethumidé vládli až do zavraždění krále Lva V. roku 1341. Poté byl králem zvolen Leonův bratranec Guy de Lusignan, který vládl jako Konstantin IV. Arménský. Dynastie Lusignan byla francouzského původu, se silnou oporou v Kyperském království. Když se Lusignanové chopili moci, pokusili se v Arménii prosadit katolictví. Místní arménští šlechtici tomu byli nakloněni, avšak rolnictvo se postavilo ostře proti. Výsledkem bylo povstání. Neuspělo a království přestalo být arménským. Brzy přestalo existovat úplně, když ho rozvrátili muslimští Mamlúkové (1375). Poslední král Lev VI. zemřel roku 1393 v exilu v Paříži. Poslední nezávislá arménská entita tak byla zničena.Třicet tisíc Arménů pak opustilo kilíckou pevninu a usadilo se na Kypru, kde žili pod francouzskou a poté benátskou vládou až do roku 1489. Arméni, kteří zůstali v Kilíkii, zde zachovávali arménskou populaci až do Arménské genocidy roku 1915. Někteří jejich potomci žijí dodnes v Libanonu a vůbec rozptýleni v celé Arménské diaspoře.\n\nPůvodní zakavkazská domovina Arménů, ovládnutá Peršany, byla s rozmachem Osmanské říše zmítána přetahováním mezi Peršany a Osmany. Boje byly nekonečné, například v letech 1513–1737 změnil Jerevan svého hegemona čtrnáctkrát. Víceméně se ale ustálil model (zejména po míru z Amasye z roku 1555, a po podepsání smlouvy v Zuhabu roku 1639), že západní Arménie byla osmanská, zatímco východní Arménie (což značilo území celé současné Arménské republiky) byla až do 19. století safíovská, tedy perská, potažmo íránská.\n\nBoje však byly kruté a Arménie byla jejich obětí – katastrofálním byl především rok 1604, kdy perský šáh Abbás I. Veliký (ačkoli jinak znám jako vládce tolerantní ke křesťanům) táhl Arménií a aby oslabil osmanskou převahu, zvolil taktiku spálené země. Města i vesnice byly vypalovány a obyvatelstvo se muselo přidat k postupující armádě. Vykořeněno bylo takto 300 000 lidí. Všichni, kdo se vzepřeli rozkazu opustit domov, byli zabiti. Zničen byl i jediný most přes řeku Araxes, takže když pak davy dostaly rozkaz se přes řeku přebrodit, mnoho lidí se v prudkém proudu utopilo. Dav vyhnanců brzy zasáhl i hlad, výjimkou nebyl kanibalismus. Historici se neshodují v počtu obětí, ale nejobvyklejší odhad mluví o 150 000 mrtvých. Abbás nicméně díky této brutální strategii Turky (načas) opravdu porazil.\n\nKoncem 18. století se o oblast začalo zajímat imperiální Rusko. V roce 1804 napadl Pavel Cicianov íránské město Gjandža a zmasakroval mnoho jeho obyvatel, zatímco zbytek utekl hlouběji do vnitrozemí Íránu. Byl to začátek rusko-perské války (1804–1813). Válka, znovu velmi krutá i pro Arménii, skončila jasným vítězstvím Rusů. Gulistanská smlouva pak přinutila Írán k neodvolatelnému zřeknutí se řady území na Kavkaze, mj. Dagestánu, Gruzie a většiny území dnešního Ázerbájdžánu. Arménie prozatím zůstala perská, nicméně s územními ztrátami se Peršané nesmířili a vyvolali další válku. Další rusko-perská válka probíhala v letech 1826–1828 a pro Peršany dopadla ještě katastrofálněji. Tentokrát Rusům připadla, krom jiného, i Arménie (smlouvou z Turkmenchaje). Tím začala ruská nadvláda nad arménským územím.\n\nZpočátku Arméni přivítali ruskou nadvládu s nadšením, zvlášť když car vyzval arménskou diasporu, aby se navrátila do osvobozené vlasti. Týkalo se to zejména Arménů na perských územích. 57 000 Arménů se odtud skutečně vydalo osídlit pravlast, opačným směrem mířilo asi 35 tisíc muslimů. Ačkoli Rusové neuvažovali o tom, že by Arménii udělili samostatnost a učinili jí pouze svou provincií (nazvali ji „provincie Jerevan“), Arménům se zdálo, že alespoň z hlediska národního přežití je ruský vliv v oblasti požehnáním. Na druhou stranu, rodící se moderní národ a jeho politická reprezentace se nemohly vyhnout tématu nezávislosti. Žádali nejen osvobození od Osmanů, na územích, kde nad Armény stále vládli (situace tam byla velmi tristní), ale v konečném důsledku i osvobození z nadvlády ruské. Osmanský problém byl nicméně palčivější, což uznávaly všechny rodící se politické síly: Roku 1885 vznikla první politická strana Armenakan, v roce 1887 byla založena sociálnědemokratická strana (v Ženevě) a roku 1890 Arménská revoluční federace (v Tbilisi), nakonec největší a nejvlivnější. ARF byla socialistickou a nacionalistickou silou. Její význam spočíval v tom, že na osmanských územích vytvářela vojenské jednotky, které chránily arménské vesnice před stále četnějšími masakry.\n\nV roce 1839 se situace osmanských Arménů sice mírně zlepšila poté, co Abdülmecid I. provedl na svém území reformy zvané \"tanzimatu\". Jeho následovníci však reformy zastavili, navíc evropské mocnosti, namlsané vytlačením Osmanů ze Srbska, Moldávie, Rumunska a Řecka, podepsaly roku 1878 berlínskou smlouvu, kde si vyhradily právo na humanitární intervenci v arménský prospěch. Abdulhamid II. (vládl 1876–1909) v reakci zahájil „výstražné“ masakry Arménů známé jako hamídijské masakry. Probíhaly v letech 1895–96, jejich obětí bylo 80 000-150 000 Arménů. Vedly i k neúspěšnému arménskému pokusu o atentát na sultána a byly neblahou předzvěstí ještě horší národní tragédie. V roce 1909 se odehrál další masakr v Kilikii. Zabito bylo 30 000 Arménů. Iniciátorem byla turecká strana Jednota a pokrok (tzv. mladoturci).\n\nSmyčka kolem arménského krku se začala stahovat v roce 1912, kdy vypukla první balkánská válka, která skončila porážkou Osmanské říše, při níž přišla o 85 % evropského území. Významným důsledkem bylo masové vyhnání muslimů z Balkánu. Až 850 000 z těchto uprchlíků se usadilo v oblastech osídlených Armény. Nevraživost mezi nově příchozími a Armény prudce vzrostla, právě tito frustrovaní Turci sehráli později v masakrech klíčovou roli. Celá osmanská společnost však byla tímto přílivem uprchlíků rozlícena a zemi zachvátily protievropské a protikřesťanské nálady. V této situaci přišla první světová válka.\n\n2. listopadu 1914 se Osmanská říše zapojila do světové války na straně centrálních mocností (Německa a Rakousko-Uherska). Dostala se tak do války s Ruskem. V lednu 1915 se turecká 3. armáda střetla s ruskými vojsky na arménském území a byla v bitvě u Šarikamiše poražena. Arméni byli neoprávněně obviněni z toho, že byli jako „pátá kolona“ příčinou turecké porážky. Vládní strana Jednota a pokrok („mladoturci“) začala připravovat na vlastním území pomstu. Z bývalých kriminálníků byly vytvořeny vojenské oddíly, tzv. \"čete\". Tato komanda od května 1915 deportovala Armény z východních provincií směrem ke koncentračnímu táboru v Aleppu. Většina z nich tento transport, při drastických podmínkách, které panovaly (hlad, žízeň, nemoci), nepřežila. Ti, kteří měli větší předpoklady k přežití (mladí muži), byli rovnou popraveni. Ti, kteří přežili přesun do Aleppa, byli v další etapě posláni přes Syrskou poušť do tábora Dajr az-Zaur v Mezopotámii a pokud i to přežili, vyhnali je do pouště, kde neměli nejmenší šanci, nebo je zaživa upálili. Za oběť tomuto běsnění padlo 1,5 milionu Arménů. Povětšinou je tato tragédie označována za první moderní genocidu.\n\nV situaci chaosu války byly hlasy upozorňující na genocidu (americký velvyslanec v Turecku Henry Morgenthau nebo německý kněz Johannes Lepsius) jen ojedinělé a měly malý dopad. Po válce kemalovské Turecko nejenže odmítlo odpovědnost za cokoli z dějin Osmanské říše, ale zvolilo (až do dnešních dnů) politiku zamlčování a popírání genocidy. Ostatní muslimské státy ho v tom podporují. Vlády USA a Británie odmítají uznat masakry Arménů za genocidu, především s ohledem na Turecko jako významného člena NATO a regionálního spojence. Arméni po válce alespoň naplánovali odvetnou akci zvanou operace Nemesis. V rámci ní byli hlavní strůjci genocidy za svůj podíl postupně zlikvidováni prostřednictvím série atentátů.\n\nPo únorové revoluci v Rusku a uchopení moci prozatímní vládou se moci na území Zakavkazska chopil tzv. Speciální zakavkazský komitét, který byl prodlouženou rukou ruské prozatímní vlády, nicméně to, že úředníky na arménských územích byli jmenováni zejména Arméni, dávalo naději na minimálně autonomii po válce.\n\nBolševická Říjnová revoluce v roce 1917 však vyvolala na Kavkaze neklid. Jednak bolševici uzavřeli s Tureckem mír (tzv. Mír z Erzincanu), navíc se kavkazským národům představa života pod bolševickou vládou nelíbila. Političtí představitelé zakavkazských území (Gruzínci, Arméni a muslimové z Ázerbájdžánu) se sjeli na tzv. Kavkazský sněm a v únoru 1918 vyhlásili nezávislou Zakavkazskou demokratickou federativní republiku. Kavkazský sněm, který se nyní nemohl opřít o Rusko, byl ovšem nucen jednat s Turky a přijmout ne zrovna dobré podmínky. Konference v Trabzonu měla nepříznivý dopad zejména na Arménii. Zakavkazská republika musela vyklidit celou západní (osmanskou) Arménii a ještě se vzdát některých východních arménských území s městy Batumi, Kars a Ardahan. Turci na těchto územích okamžitě zahájili brutální politiku vůči Arménům a Zakavkazská republika tak „dodala“ Turkům další tisíce obětí Arménské genocidy.\n\nDalší mírová konference se konala v Batumi v květnu 1918. Turci ještě více přitlačili na pilu. Žádali další území, arménská města Gjumri a Ečmiadzin a dokonce gruzínské Tbilisi. Vyděšení gruzínští delegáti se 26. května 1918 odtrhli od Zavavkazské republiky, která tím zanikla. Vznikly tři nástupnické státy: Arménská demokratická republika (Armény dnes nazývaná obvykle První republika), Gruzínská demokratická republika a Ázerbájdžánská demokratická republika.\n\nŽádné oslavy nezávislosti se však v Arménii nekonaly, bylo jasné, že malá republika bude nyní snadným soustem pro Turky. Ti také skutečně brzy obsadili město Ečmiadzin a měli tak otevřenou cestu k postupu na Jerevan. Arménská armáda však Turky nečekaně porazila v bitvách u Sardarabadu a Karakilisu v květnu 1918 a odvrátila tak úplnou katastrofu.\n\nNa uhájených územích se začal rozvíjet samostatný stát. V mnoha oblastech se dařilo. Arméni z americké diaspory začali vytvářet právní systém. Smlouvou ze Sèvres, kterou uzavřeli vítězné mocnosti války s Osmany, se Turci vzdávali nároku na všechna arménská území a nový stát uznaly Spojené státy, Británie i Německo. Byly tu ale i problémy. Mezi nimi národnostní menšiny. Kurdové a Ázerbájdžánci tvořili v některých oblastech dokonce většinu populace. Arménů bylo v novém státě 800 000, příslušníků jiných národností 100 000. 300 000 Arménů byli uprchlíci před genocidou z Turecka. Mezi nimi se rychle začal šířit tyfus. Propadali navíc frustraci a šířila se mezi nimi kriminalita.\n\nByly tu i územní spory. S Gruzií o provincii Lori, která připadla Gruzii, ač byla osídlena Armény. Arménská armáda na Gruzii zaútočila, ale po počátečních úspěších musela ustoupit. Klid zajistili Britové, kteří provincii obsadili a vytvořili z ní neutrální zónu. Napětí mezi Arménií a Gruzií ale zůstalo. Ještě napjatější vztahy měla Arménie s Ázerbájdžánci. Ti nárokovali města Ganža, Batumi, Kars a dokonce hlavní město Jerevan. Výsledkem byla i tentokrát válka. Skončila patem, který nikoho neuspokojil. Náhorní Karabach a Nachičevan připadl Ázerbájdžánu, provincie Sjunik se stala součástí Arménie. Arméni v Náhorním Karabachu se však s tímto výsledkem nikdy nesmířili a byl tak připraven konflikt, který doutná dodnes. Arméni v novém státě čelili i jednomu separatistickému pokusu, když v prosinci 1918 Turek Fakhr al-Din Pirioghla vyhlásil v západní Arménii tzv. Jihozápadní kavkazskou republiku. Republika se měla stát loutkovým státem Turecka, pokus zlikvidoval zásah Britů.\n\nNadějnou konsolidaci nového státu zmařil vývoj v Turecku. Osmanská dynastie tam byla svržena a nacionalisté vedení Mustafou Kemalem vyhlásili republiku. Problém byl, že Kemal neuznával sèvreskou smlouvu. V září 1920 turecká armáda zaútočila na Arménii. Ke zděšení Arménů za pomoci sovětského Ruska, které Turkům dodalo zbraně. Na podzim 1920 museli Arméni požádat o mír. Smlouva z Alaxandopole v prosinci 1920 byla pro Armény tvrdá, vláda se zavázala odevzdat Turkům obrovská území. Sověti však měli Arménii přesně tam, kde ji potřebovali mít. V listopadu 1920 arménští bolševici svrhli vládu a požádali sovětské Rusko o ochranu. I mnozí jiní Arméni v tom viděli jedinou cestu, jak Turkům neodevzdat území podle alaxandopolské smlouvy. Na konci listopadu 1920 obsadila území Arménie Rudá armáda. Rusové a Turci pak v říjnu 1921 podepsali Karskou smlouvu, která upravovala hranice mezi oběma státy. Do čela Arménie instalovali komunistu Aleksandra Mjasnikjana. Ten zemi v roce 1922 přičlenil k Zakavkazské sovětské republice, tedy k Sovětskému svazu.\n\nZakavkazská sovětská federativní socialistická republika zanikla v roce 1936 a vznikla Arménská sovětská socialistická republika. Tím se Arménie „vrátila na mapu“.\n\nStalin v roce 1929 zahájil represe arménské církve. V roce 1938 zavraždil jejího vůdce Chorena Muradpekjana a uzavřel sídlo církve ve Vagharšapatu. Církev pak fungovala jako podzemní nebo v diaspoře. V rámci tzv. Velké čistky nechal Stalin zlikvidovat celé vedení Komunistické strany Arménie, mj. za pomoci jiného Arména, Anastase Mikojana. V rámci Velké čistky bylo popraveno 4 530 Arménů, obviněni byli většinou z arménského nacionalismu, nebo obvyklého trockismu. Popraven byl i slavný básník Jeghiše Čarenc. Jak bylo pro stalinistickou éru typické, přesouvaly se i tisíce lidí. Desítky tisíc Arménů byly deportovány ve 30. letech na Sibiř. K dalším deportacím Arménů z pobřežní oblasti došlo v roce 1948, kdy bylo 58 000 údajných příznivců Arménské revoluční federace a Řeků nuceno přestěhovat se do Kazachstánu.\n\nZa druhé světové války represe ustaly, protože Stalin potřeboval Arménii jako dobře fungující zázemí fronty. Byl povolen církevní život, ba i projevy arménského nacionalismu. Stalin slíbil útok na Turecko a boj o některá ztracená arménská území, jejichž ztrátu roku 1925 posvětil sovětsko-tureckou smlouvou (k tomu ale nikdy nedošlo). Řada Arménů paradoxně válku prožila jako „zlaté časy“, neboť Arménii se vyhnula i fronta a přímé boje na svém území nezažila. To se ovšem netýkalo mladých arménských mužů. Narukovalo jich půl milionu a polovina se z války nevrátila. Čtyři Arméni si vysloužili hodnost maršála Sovětského svazu: Ivan Christoforovič Bagramjan, Ivan Stěpanovič Isakov, Amazasp Chačaturovič Babadžaňan a Sergej Alexandrovič Chuďakov. Stalin, vědom si obrovských populačních ztrát, po válce udělal kampaň mezi arménskou diasporou v zahraničí. Sovětský svaz nabídl zahraničním Arménům uhradit cestu a byt zdarma, pokud se vrátí do vlasti. 150 000 z nich tuto nabídku akceptovalo. Výhody přidělené reemigrantům budily nevoli u starousedlíků. Nově příchozí nicméně brzy pocítili represe, neboť tajná policie mnohé podezřívala z napojení na zahraniční tajné služby a nacionalistické emigrantské kruhy. Tisíce jich skončily v gulagu, nebo byli deportováni na Sibiř.\n\nIhned po Stalinově smrti se Arménii ulevilo. Roku 1955 se katholikos vrátil do svého úřadu. 24. dubna 1965 zaplavily Jerevan desítky tisíc Arménů, aby připomněly světu hrůzy arménské genocidy. Jednalo se o první veřejnou demonstraci v SSSR, která měla nacionální příchuť. Protože však útočila na Turecko, které bylo členem NATO, úřady to akceptovaly.\n\nV éře perestrojky, tedy během uvolnění režimu za vlády Michaila Gorbačova ve druhé polovině 80. let, se objevily první demonstrace vyjadřující nespokojenost se sovětskou mocí. Nejprve šlo zejména o témata ochrany životního prostředí. Spolu s neklidem v Náhorním Karabachu se na demonstracích začaly objevovat i první nacionalistická hesla a volání po samostatnosti.\n\nV roce 1988 zasáhlo Arménii velké zemětřesení, s epicentrem nedaleko města Spitak. Organizace zdravotnictví kompletně selhala, což do jisté míry přispělo k celkovému padesátitisícovému počtu obětí. 541 000 lidí se navíc ocitlo bez přístřeší. Orgány státní správy přiznaly svou bezmocnost tím, když na své území, poprvé v historii SSSR, přizvaly zahraniční humanitární organizace. Mnoho Arménů v následujících měsících emigrovalo. Lidé také začali veřejně požadovat zpřísnění norem pro výstavbu nových budov a lepší organizaci záchranných složek. Při zemětřesení vydržely paradoxně starší stavby, ty postavené v nedávné době spadly. Důvěra v sovětský režim tak zkolabovala.\n\nAle ještě před rozpadem SSSR se objevily boje mezi Ázerbájdžánci a Armény. \n\nV roce 1920 nesouhlasil sovětský Ázerbájdžán s připojením Náhorního Karabachu, který byl z velké většiny osídlen Armény, k sovětské Arménii, a tak byl spolu s Nachičevanem roku 1923 připojen k Ázerbájdžánu. Během sovětské éry Arménie bezúspěšně usilovala o připojení Karabachu ke svému území.\n\nRoku 1987 se zformovalo arménské hnutí za připojení k Arménii. V říjnu toho roku pak Ázerbájdžán zakázal výuku arménských dějin na karabašských školách. Snahy Moskvy o urovnání konfliktu byly neúspěšné, a tak byl Náhorní Karabach v lednu 1988 podřízen přímo ústřední vládě SSSR. S tímto postupem nesouhlasila ani jedna strana.\n\nV roce 1988 začaly boje mezi Arménií a Ázerbájdžánem o tuto oblast, které se ještě vyostřily po rozpadu SSSR. Turecko na protest proti obsazení Náhorního Karabachu uzavřelo arménské hranice. 28. listopadu 1989 byl vrácen pod správu Ázerbájdžánu, ale Arménie ho hned 1. prosince anektovala. V letech 1991 až 1994 probíhala o karabašské území mezi oběma zeměmi válka. Dočasným východiskem se stalo příměří z 16. května 1994, které zůstává v platnosti do současnosti.\n\nVýsledkem je Karabach z 92,5 % ovládaný arménsko–karabašskými silami, které mají pod kontrolou také dalších 5 celých okresů (a 2 částečně) mimo vlastní Karabach. Celkově tak karabašští Arméni kontrolují 13,4 % rozlohy Ázerbájdžánu. Vojenské zásahy byly doprovázeny exodem azerských a arménských menšin z území sousedního státu. Z Ázerbájdžánu odešlo 413 000 Arménů, zatímco Arménii v důsledku konfliktu opustilo 724 000 Azerů.\n\nPo arménském vítězství ve válce o Náhorní Karabach Ázerbájdžán a Turecko uzavřely své hranice s Arménií a zavedly blokádu, což vážně poškodilo ekonomiku začínající republiky.\n\nArménie vyhlásila svrchovanost 23. srpna 1991. Poté se konalo referendum o odtržení. Zastánci samostatnosti v něm drtivě zvítězili a 21. září 1991 Arménie vyhlásila samostatnost. K mezinárodnímu uznání však došlo až po rozpuštění Sovětského svazu 25. prosince 1991.\n\nPrvním prezidentem nového státu byl lidovým hlasováním 16. října 1991 zvolen Levon Ter-Petrosjan, vůdce Karabašského hnutí, jež vzniklo v roce 1988 v Arménii i Karabachu a usilovalo o připojení Horního Karabachu k Arménii. Roku 1996 byl znovuzvolen, ale opozice vedená Vazgenem Manukjanem uspořádala proti výsledku voleb demonstrace, které násilně potlačila armáda. Petrosjan též zakázal stranu Arménská revoluční federace, s odůvodněním, že má zahraniční vedení, což ústava zakazuje.\n\nPo sporech s premiérem Robertem Kočarjanem a ministrem obrany Vazgenem Sarkisjanem o Náhorní Karabach (Petrosjan prosazoval smířlivé řešení, což vládní politici odmítali) nakonec roku 1998 odstoupil. Ve funkci ho nahradil Kočarjan (který byl v roce 1992 prvním premiérem Republiky Náhorní Karabach).\n\nDohodu s Ázerbájdžánem nový prezident nenašel, ale ekonomicky zemi nastartoval – za jeho vlády v letech 1998–2008 rostl arménský HDP v průměru o 12 procent ročně. Za jeho vlády došlo ke dvěma násilným incidentům, jednak ke střelbě v arménském parlamentu roku 1999, při níž byl zastřelen tehdejší premiér Vazgen Sarkisjan. Motivace činu byly nejasné, vůdce atentátníků přicestoval do Arménie roku 1997 z Ruska, nicméně opozice vedená Ter-Petrosjanem připisovala odpovědnost Kočarjanovi. V roce 2008 pak zvítězil ve volbách Serž Sarkisjan, nicméně poražený kandidát Ter-Petrosjan uspořádal velké protesty proti údajnému volebnímu podvodu. Kočarjan dal pokyn k tvrdému zásahu policie, načež bylo zastřeleno deset lidí (událost je v Arménii známa jako \"Marti mek\"). Kočarjan pak načas zavedl cenzuru médií a na dvacet dní vyhlásil výjimečný stav. \n\nSarkisjan ve funkci pak navázal vztahy s Tureckem a uzavřel řadu obchodních dohod s Ruskem. Vztahy s Ázerbájdžánem se však nezlepšily, naopak roku 2009 a 2016 znovu propukly boje ve sporných oblastech.\n\nVýznamný neklid v Arménii vypukl roku 2018 poté, co prezident Sarkisjan skončil ve funkci a vzápětí se ujal funkce premiéra. Demonstranti si vynutili jeho odchod a zvolení Nikoly Pašinjana. 26. července 2018 byl zatčen bývalý prezident Kočarjan a obviněn z rozbití ústavního pořádku během nepokojů v roce 2008.\n"}
{"id": "302020", "url": "https://cs.wikipedia.org/wiki?curid=302020", "title": "Pivoňka lékařská", "text": "Pivoňka lékařská\n\nPivoňka lékařská (\"Paeonia officinalis\") je léčivá rostlina z čeledi pivoňkovitých (\"Paeoniaceae\").\n\nDorůstá výšky 35 – 50 (60) cm. Stonek je v mládí huňatý, později olysává. Listy jsou trojčetné s hluboce dělenými laloky, segmenty eliptické až opakvejčité. Horní strana listu je lysá, spodní strana může být huňatá nebo u některých pěstovaných klonů lysá.\nKvěty (Ø 9–13 cm) bývají obvykle růžové, fialové až purpurově červené, nitky červené, pestíky 2 – 3 (hnědě) plstnaté. Zahradní odrůdy jsou často plnokvěté.\n\nVyskytuje se v několika poddruzích v jižním Švýcarsku, Rakousku, Francii, Španělsku a na Istrijském poloostrově, Albánii, Chorvatsku a Itálii.\n\nPěstovala se jako okrasná a léčivá rostlina ve středověku. Plnokvěté kultivary byly známé již před rokem 1554. Do 19. století, před dovezením plnokvětých pivoněk z Číny, byla získána celá řada zahradních kultivarů. Zachovávají si časné kvetení, rozkvétají asi 14 dní před kultivary P. lactiflora. Tmavě červeně kvetoucí formy byly hojně využívány pro křížení s P. lactiflora (viz str.).\n\nBěžněji se pěstují následující kultivary pivoňky lékařské:\n\n\nVhodné je pro ni umístění na slunném stanovišti, nejvýše v polostínu. Starší rostliny nesnáší přesazování. Je náročná na živiny v půdě, půda má být lehká, neutrální. Množí se roubováním na kořeny semenáčků či \"P. lactiflora\", odkopky či hřížením.\nVelká kolekce pivoněk je v Botanické zahradě hl.m. Prahy a v botanické zahradě BU ČAV v Průhonicích.\n\n\n \n"}
{"id": "302022", "url": "https://cs.wikipedia.org/wiki?curid=302022", "title": "Kolečkové brusle", "text": "Kolečkové brusle\n\nKolečkové brusle jsou brusle oblékané na nohu, které mají místo nožů kolečka. Příbuzným sportovním načiním jsou kolečkové lyže.\n\nPrvní patentované kolečkové brusle byly představeny v roce 1760. Vynalezl je belgičan John Joseph Merlin, jednalo se o typ inline bruslí, ale zprvu tyto brusle nebyly populární. V roce 1863 byly Jamesem Plimptonem vynalezeny tzv. \"„rocking“\" brusle. Byly vylepšenými kolečkovými bruslemi a umožnily lepší změny směru. Tyto brusle již umožnily lepší zatáčení a projíždění okolo překážek a začaly se dostávat mezi lidi.\n\nV roce 1937 vznikla Asociace obsluhujících umělá kluziště, nyní se jmenuje Asociace kolečkového bruslení. Asociace prosazuje zájmy kolečkových bruslařů a nabízí hodiny pro veřejnost, zaměřují se i na šíření kolečkové bruslení mezi veřejnost. Nynějším prezidentem je Joe Champa a jeho zástupcem je Bobby Braun. Asociace sídlí ve městě Indianapolis.\n\nPosléze, kolečkové bruslení se vyvinulo ze sportu sloužícího k trávení volného času v soutěžní sport, prvním olympijským sportem se stal hokej na kolečkových bruslích, poprvé byl na olympijských hrách v roce 1992. Dalšími sporty jsou rychlobruslení, krasobruslení a roller derby.\n\nJedním z příkladů kolečkových bruslí v zábavním průmyslu je videoklip Madonny, ve kterém Madonna a další sportovci bruslí na kolečkových bruslích. Další, nedávný příklad je videoklip k písni \"A Public Affair\" Jessicy Simpson, v tomto videoklipu hrají Jessica Simpson, Christina Applegate, Eva Longoria, Christina Milian, Andy Dick a Ryan Seacrest. Ve videoklipu čtyři ženy tančí v umělém kluzišti na kolečkových bruslích. Ve filmu Funny Girl z roku 1968 s Barbrou Streisand v hlavní roli je delší scéna se skupinou žen tančících a zpívajích sestavu v kolečkových bruslích na jevišti, film je zasazený do počátku 20. století, ještě před 1. světovou válku.\n\n\n"}
{"id": "302025", "url": "https://cs.wikipedia.org/wiki?curid=302025", "title": "Tenrjúdži", "text": "Tenrjúdži\n\nTenrjúdži (: 天龍寺), formálně známý jako Tenrjú Šiseizendži (天龍資聖禅寺), je hlavní chrám zenbuddhistické školy rinzai ve čtvrti Ukjó v Kjótu v Japonsku. Chrám založil Takaudži Ašikaga v roce 1339 k uctění památky právě zemřelého císaře Godaigy a jeho prvním opatem se stal Musó Soseki. Jako chrám spojovaný s rodem Ašikaga i s císařem Godaigem je Tenrjúdži ve velké vážnosti a je považován za první mezi pěti kjótskými zenovými chrámy.\nOd roku 1994 je Tenrjúdži, společně s dalšími památkami v okolí Kjóta, zapsán na Seznam světového dědictví UNESCO pod názvem „Památky na starobylé Kjóto“.\n\nChrám stojí na stejném místě jako starší chrám Danrindži (檀林寺) založený v 9. století. Ten byl prvním zenovým chrámem v Japonsku. Ve 12. století si císař Kamejama na tomtéž místě nechal vystavět venkovské sídlo a právě v něm vyrůstal jeho vnuk Godaigo. Když Godaigo v roce 1339 zemřel, přikázal Takaudži Ašikaga přeměnit sídlo v zenový chrám, aby si udobřil duši mrtvého císaře, s nímž vedl několik posledních let válku.\n\n"}
{"id": "302042", "url": "https://cs.wikipedia.org/wiki?curid=302042", "title": "Petrovice (okres Hradec Králové)", "text": "Petrovice (okres Hradec Králové)\n\nObec Petrovice () se nachází deset kilometrů severovýchodně od města Nový Bydžov v okrese Hradec Králové. Žije zde obyvatel. Součástí obce je i vesnice Kanice.\n\nRok založení obce není znám, první písemná zpráva o obci pochází z roku 1355.\n\n\n"}
{"id": "302058", "url": "https://cs.wikipedia.org/wiki?curid=302058", "title": "CPP", "text": "CPP\n\nZkratka CPP může znamenat:\n"}
{"id": "302068", "url": "https://cs.wikipedia.org/wiki?curid=302068", "title": "Hassan Fathy", "text": "Hassan Fathy\n\nHassan Fathy (23. března 1900, Alexandrie – 30. listopadu 1989, Káhira) byl architekt pocházející z Egypta, jeho matka byla z Turecka, otec Egypťan.\n\n\nVe své architektuře Hassan Fathy respektoval tradice a dbal na lidské potřeby. Pro mladé architekty své doby představoval jakousi formu vzdoru, pro něj to byl způsob vyjádření se k vývoji světa, sám se přirovnával k Donu Quijotovi (bojujícím s větrnými mlýny). Říkal, že za každých okolností lze uzpůsobit myšlenku, postup, tak aby architektura sloužila lidem. V době rozmachu průmyslu se zdálo že bojuje proti novým technologiím. Ve skutečnosti pouze zastával myšlenku, že nová technologie má smysl pouze dokud je užitečná – dnes bychom nejspíš řekli přiměřeně technizovaný postup. Průmysl jako uspokojování mas mu byl nepříjemný také proto, že upřednostňoval osobní přístup (masy nejsou jen spousty nul – dva milióny, sto miliónů..) Proslavil se také svou knihou \"Architecture for the Poor\".\n\nArchitekt Ahmed Hamed o něm říká: \"\"Dnes se průmysloví činitelé z celého světa ohlížejí na to, co stvořili. Člověk vysál ozón; oni se snaží pochopit proč, jak, aby se ujistili že to nepokračuje. Průmysl jde dnes ruku v ruce s kulturou – a kultura není jen cosi neužitečného, i když vzácného – je to důležité vědecké dědictví které by mělo být k dispozici pro lepší zítřky. Byl to Hassan Fathy, kdo ve čtyřicátých a na začátku padesátých let inicioval tento způsob smýšlení.\"\"\n\nHassan Fathy pracoval se systémy zachycování vzduchu a s jeho prouděním vůbec. Využíval materiály recyklované a materiály dostupné v lokalitě stavby a zároveň co nejméně energeticky náročné řešení. Dvůr, prvek, který mu byl kritiky vyčítán a který tak hojně využíval, se nám teď již nejeví jako mrhání prostorem.\nJeho pohled na svět je svým způsobem romantický. Vyzdvihuje dvě hodnoty – citlivost a uvědomění: architektura je odpovědná – a tedy se hluboce týká prostředí ve kterém vzniká, smyslu místa a umění rytmu, harmonie a proporcí.\n\n\n"}
{"id": "302073", "url": "https://cs.wikipedia.org/wiki?curid=302073", "title": "Prštné", "text": "Prštné\n\nPrštné je část města Zlína, nacházející se 2,5 km západně od centra města.\n\nPodél části Prštné protéká řeka Dřevnice a u místního potoka je chráněný sirný pramen.\n\nPrštné je obsluhováno trolejbusovými linkami 1, 2, 3, 6 a 10. Do centrální části vesnice však zatím zajíždějí pouze 3 školní spoje denně.\n\nV místní části se nachází mateřská školka, sokol, dobrovolní hasiči a hypermarket Albert.\n\nNajdeme zde i malou samoobsluhu, telefonní budku na mince, dvě restaurace klasické a jedna indická, truhlářství, malířství, pneuservis a další.\nCelou městskou částí vede cyklostezka.\n\n"}
{"id": "302075", "url": "https://cs.wikipedia.org/wiki?curid=302075", "title": "Třída Clemson", "text": "Třída Clemson\n\nTřídu Clemson tvořilo celkem 156 torpédoborců, které sloužily v US Navy od konce první světové války až do druhé světové války. Část z nich během druhé světové války sloužila i v Royal Navy.\n\nNámořnictvo Spojených států přebíralo jednotlivé torpédoborce do služby v letech 1919 až 1922. Lodě byly stavěny v loděnicích New York Shipbuilding a Bethlehem Steel. Šlo o modifikaci předchozí třídy \"Wickes\" a jednotky obou tříd byly souhrnně označovány jako (torpédoborce „svobody“). Byly to poslední torpédoborce s průběžnou palubou () zařazené do služby u US Navy před druhou světovou válkou. Stejně jako všechny předchozí třídy amerických torpédoborců se i třída \"Clemson\" vyznačovala čtyřkomínovou konfigurací. Žádné další americké torpédoborce již tuto siluetu neměly.\n\nTřída \"Clemson\" navázala na předchozí třídu \"Wickers\". Stejně jako ona byla i třída \"Clemson\" určena primárně k oceánské službě a k doprovodu nejrychlejších bitevních křižníků, které byly v té době navrhovány. Paradoxně žádný z nich nebyl realizován.\n\nOd předchozí třídy se jednotky této třídy lišily zejména větší zásobou paliva (400 t oproti 300 t) a o 200 námořních mil (370 km) větším dosahem. To ale vedlo ke zvýšení plného výtlaku na 1310 t. Při zachování rozměrů si tato úprava vyžádala zvětšení ponoru o 0,1 m na 3 m. Zvýšení výtlaku při zachování rozměrů a tvaru trupu si vynutilo instalaci výkonnějších strojů pro udržení stejné rychlosti.\n\nVýzbroj zůstala zachována jako u předchozí třídy. Čtyři 102mm kanóny 4\"/50 Mark 9 byly umístěny po jednom na přídi a zádi a dva byly umístěny na nástavbě uprostřed lodi po stranách komínů. Zadní 102mm kanón byl později přesunut více k přídi na zadní nástavbu, aby uvolnil místo dvěma skluzavkám hlubinných náloží. Dělo na přídi bylo často vybaveno ochranným štítem. Tím bylo výjimečně vybaveno i dělo na zádi. Protiletadlová výzbroj nejprve sestávala ze dvou 76,2mm kanonů (3\"/23) a páru 12,7mm kulometů. Po vstupu USA do války byla protiletadlová výzbroj na stále sloužících jednotkách posílena o 40mm Boforsy a 20mm Oerlikony.\n\nNěkteré jednotky třídy \"Clemson\" se ale odlišovaly výzbrojí od tohoto standardu. \"Hovey\" a \"Long\" (DD-208 a 209) měly na přídi a zádi místo jednohlavňových 4\"/50 Mark 9 umístěnu dvouhlavňovou lafetaci. \"Hatfield\", \"Brooks\", \"Gilmer\", \"Fox\" a \"Kane\" (DD-231 až 235) měly místo 4\"/50 Mark 9 nainstalovány děla 127mm/51.\n\nHlavní výzbroj tvořily čtyři trojhlavňové torpédomety ráže 533 mm umístěné asymetricky na levo- a pravoboku mezi hlavní a zadní nástavbou. K dispozici byla pouze torpéda nabitá v torpédometech, tedy celkem 12 kusů. Po jejich vystřelení je bylo třeba doplnit ze zásobovací lodě torpédoborců (AD).\n\nČtrnáct torpédoborců třídy \"Clemson\" se stalo účastníky tragédie u Honda Point 8. září 1923, při které bylo ztraceno sedm jednotek a dvě další poškozeny.\n\nNěkolik jich bylo odprodáno nebo sešrotováno při snižování stavů na základě londýnské odzbrojovací konference (1930). Čtyři z nich (\"Putnam\", \"Worden\", \"Dale\" a \"Osborne\") koupila Standard Fruit Company, která je nechala přestavět na na tzv. „banana boats“ (banánové čluny) – odzbrojené, poháněné vznětovými motory místo turbín a kotlů a obsluhované posádkou devatenácti mužů sloužily tyto relativně rychlé nákladní lodě k dopravě banánů ze Střední Ameriky do Států.\n\n19 jednotek bylo v roce 1940 předáno Royal Navy výměnou za pronájem britských základen v západním Atlantiku. V Royal Navy pak jednotky sloužily jako část třídy \"Town\" zejména při doprovodu konvojů. Další torpédoborce byly přestavěny na rychlé transportéry (APD), či zásobovací lodě hydroplánů (AVD) a sloužily během druhé světové války.\n\nVětšina lodí, které zůstaly ve službě za druhé světové války byla přezbrojena. Původní 102mm děla (4\"/50 Mark 9) byla nahrazena víceúčelovými 76mm kanóny (3\"/50 Mark 22). Zásobovací lodě hydroplánů (AVD) obdržely dva 76mm kanóny, rychlé transportéry (APD), minolovky (DMS) a minonosky (DM) měly po třech 76mm dělech a jednotky, které zůstaly v roli torpédoborců (DD) dostaly šest 76mm děl. Demontovaná 102mm děla byla použita v rámci programu DEMS na obchodních lodích jako prostředek protiponorkové ochrany. Další přestavby a rekonfiguraci výzbroje pak prodělaly jednotky předané Royal Navy.\n\nDalší více či méně častou modifikací stárnoucích plavidel byla přestavba na pomocné plavidlo (AG), malý tendr pro hydroplány (AVP), či předání pobřežní stráži (CG).\n\nV rámci třídy \"Clemson\" byly postaveny následující jednotky:\n\n"}
{"id": "302080", "url": "https://cs.wikipedia.org/wiki?curid=302080", "title": "1952 v hudbě", "text": "1952 v hudbě\n\nTento článek obsahuje události související s hudbou, které proběhly v roce 1952.\n\n\n"}
{"id": "302081", "url": "https://cs.wikipedia.org/wiki?curid=302081", "title": "1951 v hudbě", "text": "1951 v hudbě\n\nTento článek obsahuje události související s hudbou, které proběhly v roce 1951.\n\n"}
{"id": "302084", "url": "https://cs.wikipedia.org/wiki?curid=302084", "title": "Pedro Álvares Cabral", "text": "Pedro Álvares Cabral\n\nPedro Álvares Cabral (cca 1467 Belmonte Portugalsko – cca 1520 Santarém) byl portugalský mořeplavec označovaný za objevitele Brazílie.\n\nObvykle se uvádí, že se narodil v Belmonte v portugalském okresu Beira Baixa jako třetí dítě v rodině guvernéra Belmonte a Beiry. Matka Isabel de Gouveia de Queirós byla potomkem prvního portugalského krále Alfonsa I. Pedro byl dobře vycvičen v navigaci a získal značné zkušenosti jako námořník a proto ho král Manuel I. vybral za pokračovatele v díle Vasca da Gamy. \n\nFlotila třinácti lodí pod Cabralovým velením vyplula 9. března 1500 z Lisabonu a směřovala na jih kolem afrických břehů. Jejím úkolem bylo navazovat trvalé obchodní vztahy a šířit křesťanství (pokud bude třeba i silou). Na lodích bylo 1200 mužů (někde se uvádí až 1500). Přítomni byli kněží, velitelem jedné z lodí byl Bartolomeo Díaz, další velel Nicolau Coelho, který již dříve doprovázel Vasca da Gamu. Ten sám se výpravy neúčastnil, ale poskytl informace ohledně trasy výpravy. Vybavení lodí sponzorovali například i florentští obchodníci. \nVe vodách kolem Kapverd ztratila expedice jednu loď. Aby využil pasáty a vyhnul se mořským proudům u západoafrického pobřeží, vedl Cabral flotilu širokým obloukem na západ. Proudy na rovníku však lodě tlačily dále západním směrem. 22. dubna zahlédli pevninu a 23. dubna přistál Cabral u břehů Jižní Ameriky. Celá flotila 25. dubna zakotvila severně od dnešního Porto Seguro v brazilském státě Bahía. Zpočátku si prý Cabral myslel, že jde o ostrov a proto novou zemi nazval \"Ilha da Vera Cruz\" (Ostrov pravého kříže) a prohlásil ji za majetek portugalské koruny. Potvrdil to vztyčením kříže a odsloužením mše na pevnině (ocelový kříž je dnes uložen v katedrále v portugalské Braze a do Brazílie se vrátil jen na oslavy založení nového hlavního města roku 1960). Později, když Portugalci zjistili, že nejde o ostrov, novou zemi přejmenovali na \"Terra da Santa Cruz\" (Země svatého kříže). \n\nJiž při prvním vylodění Cabral poznal, že nová země leží východně od demarkační linie stanovené papežem Alexandrem VI. ve smlouvě z Tordesillas z roku 1494 (rozdělení světa mezi Španělsko a Portugalsko) a vyslal proto 1. května 1500 jednu loď se zprávou do Lisabonu. \n\n3. května 1500 se výprava vrátila k plnění původního úkolu a od břehů Brazílie nabrala kurs východně k Mysu dobré naděje, kam dorazila koncem měsíce. V silné bouři tam však přišla o čtyři lodě. Na jedné z těchto lodí zahynul i Bartolomeu Dias. Z flotily zůstalo jen sedm lodí, které koncem července dorazily do Mosambiku. 2. srpna připluly do Melinde, kde flotila dostala průvodce na cestu do Indie. Během cesty se jedna z lodí hnána větrem od flotily oddělila a 10. srpna 1500 byl objeven Madagaskar. \n\n13. září flotila dorazila k indickým břehům v místech dnešního státu Kerala (přístav Kozhikode – Kalikut). Zde však Portugalci nebyli vítáni. Arabští obchodníci v nich viděli konkurenci. Došlo k boji. Portugalci po dva dny ostřelovali přístav a zapálili patnáct arabských obchodních lodí. Ztratili 50 námořníků. Vládce ze sousedního přístavu Kóčin však přijal Portugalce přátelsky a umožnil dokonce založení podniku na podporu vzájemného obchodu, což byl úkol, kterým portugalský král Cabrala pověřil.\n\n16. ledna 1501 se flotila vydala na zpáteční cestu domů, kam se 23. června 1501 vrátily jen čtyři lodě z původních třinácti.\nRoku 1502 byla vyslána další expedice do Indie. Cabral se jí však odmítl účastnit, protože by se musel dělit o velení s dalšími veliteli. Až do své smrti kolem roku 1520 (uvádí se i 1526 – přesné datum není známo) žil na svých statcích v Santarému. Je pochován v kostele na náměstí Pedra Álvarese Cabrala v Santarému.\n\nExistují badatelé, kteří se snaží dokázat, že Cabral změnil kurz na západ k Jižní Americe záměrně a byl tím pověřen králem. Portugalci prý o existenci pevniny věděli již od roku 1498, kdy zde údajně přistál jejich kartograf Duarte Pacheco Pereira mapující Atlantik. Dokonce existují tvrzení, že Portugalci o existenci pevniny věděli již před smlouvou z Tordesillas (1494), ale z taktických důvodů věc nezveřejnili.\n\n"}
{"id": "302088", "url": "https://cs.wikipedia.org/wiki?curid=302088", "title": "Větrný mlýn Poruba", "text": "Větrný mlýn Poruba\n\nVětrný mlýn Poruba je větrný mlýn holandského typu v místní části Poruba městysu Hustopeče nad Bečvou v okrese Přerov. Je postaven z cihel, má průměr 7,7 m, výšku 11 m. Po zavedení elektřiny byl v případě bezvětří jako pohon používán elektromotor. Stísněné přízemí mlýna sloužilo k bydlení.\n\nMlýn byl postaven roku 1853 na pronajatém pozemku, v roce 1942 jej získal Alois Steiner. Protože se hlásil k německé národnosti, byla nad mlýnem po skončení druhé světové války vyhlášena národní správa a rodina vlastníka byla následně vysídlena. Jmenovaný správce Metoděj Zezula ale už roku 1946 požádal o uvolnění. Nový mlynář nebyl ustanoven a provoz mlýna byl poslednímu dni roku ukončen.\n\nV roce 1953 byla navržena nákladná rekonstrukce objektu, k níž však nedošlo a stavba až do 90. let 20. století chátrala.\n\n"}
{"id": "302092", "url": "https://cs.wikipedia.org/wiki?curid=302092", "title": "Povodeň na Vltavě (1893)", "text": "Povodeň na Vltavě (1893)\n\nPovodeň, která v únoru roku 1893 zaplavila rozsáhlé území od Mělníka až ke Kralupům nad Vltavou, byla způsobena nakupením ledových ker. Ledové kry, uvolněné táním na sever od Prahy, se zachytily u ústí Vltavy do Labe a vytvořily přírodní hráz. Voda stoupla o několik metrů a nakupené kry vytvořily dvoumetrové hráze. Povodeň místy přesáhla i hladinu povodně z roku 1890 (která strhla Karlův most). Po několika dnech byly naplavené kry odstraněny pyrotechnicky.\n\nPovodeň zničila velkou část obce Lahovice a způsobila odliv jejích obyvatel i přesun jádra obce z Lahovic do Lahoviček. \n\n"}
{"id": "302093", "url": "https://cs.wikipedia.org/wiki?curid=302093", "title": "Jirous", "text": "Jirous\n\nPříjmení Jirous/Jirousová nosí tyto osobnosti:\n\n\n"}
{"id": "302098", "url": "https://cs.wikipedia.org/wiki?curid=302098", "title": "Preprocesor", "text": "Preprocesor\n\nPreprocesor je počítačový program, který zpracovává vstupní data tak, aby výstup mohl dále zpracovávat jiný program. Preprocesor je často používán pro předzpracování zdrojového kódu před vlastní kompilací. Druh a míra předzpracování závisí zejména na schopnostech preprocesoru. Většina preprocesorů je relativně jednoduchá, zvládá nahrazování textu a jednoduchá makra. Existují též sofistikované preprocesory, případně plně rozvinuté programovací jazyky.\n\nNěkteré programovací jazyky (například jazyk C) vždy používají preprocesor ve fázi, která se nazývá \"preprocesing\".\n\nLexikální preprocesory jsou nejnižším stupněm preprocesorů. Pro svoji činnost využívají pouze lexikální analýzu, tzn. že, pracují se zdrojovým kódem jako s obyčejným textem. Ve vstupním textu provádějí úpravy typu: najít a nahradit, použít makro, připojit externí soubor, atd.\n\nNejznámějším a hojně využívaným preprocesorem je preprocesor jazyka C/C++. Tento preprocesor funguje na výše zmíněném principu.\n\nPreprocesoru v jazyce C/C++ se nejčastěji používá pro připojení hlavičkových souborů.\nnebo\nRozdíl mezi těmito příkazy je v umístění, kde bude preprocesor zadaný soubor hledat. „…“ značí lokální hlavičkový soubor v projektu. <…> znamená soubor umístěný v některém společném úložišti hlavičkových souborů pro všechny projekty.\nNa ukázku, připojení souborů codice_1 a codice_2 ze standardní C/C++ knihovny umožňuje využívat matematické a I/O operace.\n\nZmíněný lexikální preprocesor není schopný sám ohlídat vícenásobné připojení jednoho hlavičkového souboru nebo dokonce cyklické připojování hlavičkových souborů. Mnohonásobné připojení musí v tomto případě ohlídat programátor za pomocí podmíněného překladu. Mimo jiné je tento přístup pomalý, neboť je nutné před každou kompilací připojovat hlavičkové soubory i když se v nich nic nezměnilo.\n\nOd roku 1970, bylo vymyšleno mnoho alternativ hlavičkových souborů z jazyka C/C++. Tyto alternativy jsou mnohdy efektivnější, rychlejší a použití je přehlednější. Vybrané implementace sdílených souborů: Java a Common Lisp používají balíčky, Pascal má unity, Modula, OCaml, Haskell a Python mají moduly a C# využívá importy jmenných prostorů z připojených knihoven.\n\nMakra jsou primárně používána v jazyce C. Umožňují vkládat drobné části kódu na mnoho míst, čímž se šetří velikost zdrojového kódu a přehlednost. V makrech je možné používat i zástupné znaky (něco jako parametry funkcí). Makra jsou zpracovávána preprocesorem, proto je tento kód kompilován vícekrát, i když je zapsán pouze jednou. Makra nemají vliv na rychlost překladu.\n\nNa ukázku:\ndefinuje makro max se dvěma parametry a a b. Takovéto makro může být „voláno“ jako funkce (stejnou syntaxí).\nVyužití maker je v C/C++ velmi významné hlavně při ladění, kdy je možné rychle předefinovat makro a měnit tak kód na mnoha místech zároveň.\n\nTo, že se makra nechovají stejně jako funkce si ukážeme na následujícím příkladu, kde f a g jsou dvě funkce vracející integer. Zavolání \nnevyčíslí f()jednou a g() taky jednou jak by se dalo čekat u funkce, nýbrž jedna z funkcí f nebo g bude vyčíslena dvakrát (v závislosti na tom, která vrací větší číslo). Toto chování může mít za následek katastrofální chování v případě, že záleží na počtu volání f nebo g.\n\nVětšina moderních programovacích jazyků již nevyužívá tyto možnosti maker, právě z těchto nejednoznačných důvodů a snadného zaměnění za funkce. Z toho důvodu existují v dnešních jazycích pouze funkce nebo metody.\n\nPreprocesor jazyka C/C++ podporuje podmíněnou kompilaci. To umožňuje mít více verzí stejného kódu, který se například liší ve výpisu logovacích informací nebo je platformě závislý. Takto je možné do jednoho zdrojového kódu napsat program kompilovatelný pro více platforem, či různé jazykové mutace, …\n\nNejčastěji se používá následující konstrukce:\n\nProgramátor tím zabraňuje mnohonásobnému připojení hlavičkového souboru. Tímto problémem jsme se zabývali výše.\n\nPodmíněný překlad je možné využít v komplexnějších případech jako je tento:\n\nnebo\nVětšina moderních programovacích jazyků odstraňuje tuto schopnost a uchyluje se k tradičnímu použití codice_3. To má za následek pomalejší běh programu, neboť podmínka musí být vyhodnocena za běhu programu a nikoliv pouze při kompilaci.\n\nSyntaktické preprocesory byly poprvé představeny v jazyce Lisp. Jejich úkolem je převést syntaktický strom na sérii uživatelem definovaných přepisovacích pravidel. V několika jazycích jsou pravidla napsána ve stejném jazyce jako program (compile-time reflection), případ právě jazyka Lisp a OCaml. Ostatní jazyky mají tato pravidla definována v jiných jazycích, jako například XSLT preprocesor pro XML.\n\nSyntaktické preprocesory jsou typicky použity pro individuální přizpůsobení jazyka, doplnění nových primitiv, atd. Takto je možné dosáhnout všeobecně použitelného programovacího jazyka.\n\nPěkný příklad naleznete na internetové adrese http://caml.inria.fr/pub/docs/manual-camlp4/manual007.html. Program může být zapsán dvěma různými syntaxemi při zachování stejné funkčnosti a záleží hlavně na subjektivním posouzení programátorem.\n\nVelký počet programů napsaných v OCaml přizpůsobuje syntaxi doplněním nových operátorů. Definici vlastních operátorů podporuje i jazyk C++.\n\nJedna z neobvyklých vlastností jazyka Lisp je možnost použít makra k vytvoření vlastního minijazyka uvnitř projektu. Typicky ve velkých projektech bývají některé moduly napsány v minijazycích. Modul pro přístup k SQL databázi využívá dialekt se základem právě v SQL příkazech. Jiné moduly mohou využívat jiné minijazyky, například modul pro práci s GUI, tiskem, atd. Standardní knihovna Common Lisp obsahuje příklad, kdy se k využívá ke složitému iterování v cyklu minijazyk založený na jazyce ALGOL.\n\nDrtivá většina preprocesorů je zaměřena na jeden konkrétní jazyk, resp. spolupracuje s konkrétním kompilátorem. Ale existují také tzv. \"univerzální\" preprocesory, které nejsou svázány s konkrétním jazykem. V takových případech je možné preprocesor „programovat“ vlastními pravidly pro konkrétní programovací jazyk.\n\n\n"}
{"id": "302100", "url": "https://cs.wikipedia.org/wiki?curid=302100", "title": "Weizsäcker", "text": "Weizsäcker\n\nWeizsäcker, od roku 1916 von Weizsäcker, je rodové jméno rodiny německých politiků, vědců a filosofů, původem ze Stuttgartu:\n"}
{"id": "302101", "url": "https://cs.wikipedia.org/wiki?curid=302101", "title": "Kondukt", "text": "Kondukt\n\nKondukt může být:\n\n"}
{"id": "302102", "url": "https://cs.wikipedia.org/wiki?curid=302102", "title": "Konfigurace", "text": "Konfigurace\n\nKonfigurace může být:\n\n"}
{"id": "302103", "url": "https://cs.wikipedia.org/wiki?curid=302103", "title": "Mikuláš Drabík", "text": "Mikuláš Drabík\n\nMikuláš Drabík, zvaný též Drábik, latinsky Drabicius, (* 5. prosince 1588 Strážnice, † 16. července 1671 Bratislava) bratrský kazatel a vizionář.\n\nNarodil se ve Strážnici, jeho rodiče pocházeli z Uher (dnešního Slovenska). Studoval na přerovské bratrské škole, kde se seznámil s J. A. Komenským. V roce 1616 byli společně ordinováni na synodě v Žeravicích.\n\nStal se správcem sboru jednoty bratrské ve Valašském Meziříčí, však kvůli svému alkoholismu byl brzy synodou suspendován a neangažoval se v duchovní správě. Po vykázání bratrských kazatelů ze země odešel do slovenské Lednice. Během třicetileté války i po ní šířil prorocké vize o pádu Habsburků a vítězství protestantismu. Od února 1638 míval vidění politického obsahu, ohlašující brzké osvobození českých zemí vojenským zásahem ze severu a východu. Existují domněnky, že jeho \"vize\" vznikly na základě jeho alkoholických halucinací.\n\nMezi jeho nejvlivnější posluchače patřil přítel z mládí Jan Amos Komenský, kterého výrazně ovlivnil. Komenský se s ním osobně sešel 1650 ve Skalici, překonal počáteční nedůvěru k němu, ano na jeho pokyn se rozhodl přijmout pozvání do Blatného Potoka. Po pádu Lešna, v němž Drabík viděl trest za to, že Komenský neuveřejňuje jeho předpovědi, zařadil Komenský jeho vidění vedle Kotterových a Poniatowské do knihy \"Lux in tenebris\" (1657) a opětovně je pak vydával a vykládal. Komenský setrval v korespondenci s Drabíkem až do listopadu 1670.\n\nRoku 1670 byl starý více než osmdesátiletý Drabík zatčen a po krátkém soudním procesu následujícího roku v Bratislavě popraven jako kacíř a zrádce – jak pravil rozsudek: \"\"napadal veličenstva, ostouzel panovnický rod i svaté římské impérium, císaře nazýval mrtvou mohylou a jeho rod pokolením zmijí, čímž se pokoušel o vzpouru a spiknutí s nebezpečím pro všechno křesťanstvo\"\". Kat mu uťal s hlavou současně pravou ruku, poté mu byl vytržen jazyk a spolu s tělem byly spáleny Komenského rukopisy a knihy. Během soudního procesu se prý Drabík choval statečně až drze, posmíval se svým soudcům a urážel je.\n\n\n"}
{"id": "302104", "url": "https://cs.wikipedia.org/wiki?curid=302104", "title": "Siniša Mihajlović", "text": "Siniša Mihajlović\n\nSiniša Mihajlović (srbsky: Синиша Михајловић, * 20. února 1969, Vukovar, Chorvatsko, Jugoslávie) je bývalý srbský fotbalový obránce a současný trenér italské Boloni. Narodil se ve Vukovaru, vyrůstal v Borovo Naselje. Byl znám jako vynikající střelec přímých volných kopů.\n\nNa klubové úrovni hrál za NK Borovo (1986-1988), FK Vojvodina Novi Sad (1988-91), Červenou hvězdu Bělehrad (1991-92), Řím (1992-94), Sampdorii (1994-98) a Lazio (1998-2004). V roce 2004 přestoupil spolu s kamarádem Robertem Mancinim do Interu Milán.\n\nJeho největším úspěchem byla výhra v PMEZ (později Liga mistrů) s Červenou hvězdou Bělehrad v roce 1991. Ve finále klub porazil Olympique Marseille na penalty, přičemž Mihajlović byl jedním ze střelců. V semifinále proti Bayernu Mnichov střelil důležitý gól z přímého kopu. Mihajlović byl také součástí týmu Červené hvězdy při výhře Interkontinentálního poháru, kdy zdolali Colo-Colo 3:0.\n\nMihajlović odehrál 63 zápasů ve kterých střelil 9 gólů za reprezentaci Jugoslávie resp. Srbska a Černé Hory. Hrál i na Euru 2000 a na Mistrovství světa v roce 1998.\n\n\nNárodní tým Srbska vede od 21. května 2012. Po neúspěšném tažení v kvalifikaci na MS jej 23. listopadu 2013 opouští.\n\n\n\n\n"}
{"id": "302108", "url": "https://cs.wikipedia.org/wiki?curid=302108", "title": "Tvář (časopis)", "text": "Tvář (časopis)\n\nTvář byl literární a kritický časopis mladší generace spisovatelů, který vycházel v letech 1964-1965 a 1968-1969. Na rozdíl od předchozích časopisů pro mladé autory \"Květen\" a \"Plamen\" se výslovně nehlásil k marxistické ideologii. Ačkoli vycházel jen krátkou dobu, měl velký význam pro formování mladší generace spisovatelů, kritiků i společenských vědců.\n\nNázev se odvolával na báseň Františka Halase „Tvář“ a programem byla neideologická poezie a literatura. Šéfredaktorem byl v roce 1964 František Vinant, od roku 1965 Jan Nedvěd. Mezi první autory \"Tváře\" patřili Jiří Gruša, Petr Kabeš, Jan Lopatka, Jiří Pištora, později Bohumil Doležal, Václav Havel, Zbyněk Hejda, Věra Linhartová, Emanuel Mandler, Jan Nedvěd, Jiří Němec a další. Kromě původních textů básnických, prozaických i odborných otiskovala \"Tvář\" i překlady, recenze atd.\n\nVelký výbor z textů otištěných v \"Tváři\" vyšel roku 1995 v nakladatelství Torst.\n\n\n\n"}
{"id": "302110", "url": "https://cs.wikipedia.org/wiki?curid=302110", "title": "Liskova vila", "text": "Liskova vila\n\nVila JUDr. Eduarda Lisky (uváděna také jako Šlapetova vila) ve Slezské Ostravě (Čedičová ulice číslo 8) z roku 1936 je nejvýznamnější realizací architektů bratří Čestmíra a Lubomíra Šlapetových v oblasti severní Moravy a Slezska. Její zcela ojedinělá prostorová a tvarová bohatost vychází z organického funkcionalismu. Vila je od 1. července 2008 vyhlášena národní kulturní památkou podle nařízení vlády číslo 170/2008 Sb. (pod nesprávným názvem \"Lískova vila\").\n\nProjekt byl inspirován stavbou vily Dr. Baensche od architekta Hanse Scharouna v Berlíně – Spandau z let 1934–1935. Liskova vila však Scharounovu koncepci tvůrčím způsobem přetváří.\nStavba je zasazena do svahu Hladnova ve Slezské Ostravě tak, že západní strana domu směrem k řece Ostravici je jednopatrová s plochou střechou. Směrem k východnímu traktu přechází v přízemní objekt, zároveň s tím, jak se ve svahu zapuštěné přízemí mění v suterén. Ústřední prostor domu – společenská hala – se nachází na konci komunikačního trasování domu. Člověk tak do jejího prostoru musí dojít, aby s překvapením mohl usednout na pohovku a s přáteli sledovat širokým zaobleným kovovým pásovým oknem dění v údolí s výhledem na Novou radnici.\n\nVila má kompozici ve tvaru T, prostorově variabilní pomocí dvojice posuvných stěn. Skladbu domu obohacují i terasy – na západní straně nad vchodem do domu terasa na subtilních kovových sloupcích, přístupná ze společenské haly, a na východě krytá terasa, otevřená přímo do centrální komunikační prostory domu.\n\nLiskova vila se do dnešních dnů zachovala téměř v původním stavu s řadou funkčních detailů (zásuvky, vypínače, svítidla, madlo schodiště, vana, umyvadla, baterie, okna, dveře, keramické obklady, vestavěné skříně) i zařízení (teplovzdušné topení s kotlem FRAMA, doplněným ventilátorem a vzduchovými filtry, elektrický sporák v kuchyni Brown Sigma Boweri, elektrická akumulační kamna ap.).\n\n\n\n"}
{"id": "302111", "url": "https://cs.wikipedia.org/wiki?curid=302111", "title": "Kondenzor", "text": "Kondenzor\n\nKondenzor může být :\n\n\n"}
{"id": "302112", "url": "https://cs.wikipedia.org/wiki?curid=302112", "title": "Tomboy", "text": "Tomboy\n\nTomboy je dívka, která vykazuje vlastnosti většinou připisované klukům, včetně toho, že nosí typické klučičí oblečení anebo se zabývají aktivitami, které jsou většinou klučičí doménou. Tento výraz pochází z anglicky mluvícího světa a následně se celosvětově rozšířil.\n"}
{"id": "302115", "url": "https://cs.wikipedia.org/wiki?curid=302115", "title": "Vojta Kiďák Tomáško", "text": "Vojta Kiďák Tomáško\n\nVojta Kiďák Tomáško, vlastním jménem Vojtěch Tomáško (* 16. dubna 1947 v Teplicích) je trampský a folkový písničkář, zakladatel a bývalý člen známé trampské skupiny \"Roháči z Lokte\", s níž vystupoval od jejího založení až do roku 1984. Je držitelem několika Port. V současnosti vystupuje sólově.\nJe autorem téměř 300 písní a písňových textů, také celé řady humorných povídek. Jeho písně jsou pilířem repertoáru Roháčů z Lokte, píše i pro další interprety a skupiny, mj. pro Věru Martinovou. \n\nOd dětství žije v Lokti nad Ohří, je ženatý, má syna Vojtěcha.\n\nPůsobil ve skupinách Plížák (Sokolov) a Roháči z Lokte (Loket nad Ohří), ve dvojici s Lubomírem \"Ríšou\" Melicharem.\n\n\n\n\n\n"}
{"id": "302119", "url": "https://cs.wikipedia.org/wiki?curid=302119", "title": "Kamilla Neumannová", "text": "Kamilla Neumannová\n\nKamilla Neumannová, rozená Kamila Antonie Krémová (24. března 1874 Praha – 26. března 1956 Tuchoměřice), byla česká nakladatelka, první choť Stanislava Kostky Neumanna, matka herce Stanislava Neumanna a překladatelky Kamily Značkovské-Neumannové. V letech 1905–1931 vydávala mimo jiné knižnici Knihy dobrých autorů, kde uváděla českým čtenářům moderní literaturu především z okruhu dekadentních, symbolistických a naturalistických autorů.\n\nKamilla byla jediná dcera pražského holiče Františka Krémy (1850–??) a manželky Aloisie, rozené Šaněkové (1854–??). Rodiče často měnili bydliště a krátce před narozením dcery Kamilly se přestěhovali do Konviktské ulice 291/24 (dnešní sídlo kina Ponrepo). Její literární zájmy byly podníceny učitelkou Vilmou Sokolovou a později Bohuslavou Sokolovou (sestry Karla Stanislava Sokola, mimo jiné v letech 1890–1896 vydavatele Vzdělávací bibliotéky). V roce 1893 se sblížila se Stanislavem Kostkou Neumannem, který byl tehdy ve vyšetřovací vazbě ve věci Omladiny. Jeho prostřednictvím se seznámila s mladou uměleckou generací a po návratu S. K. Neumanna z vězení roku 1895 se účastnila její aktivity. \n\nV roce 1896 účinkovala v představení německého básníka Rudolfa Lothara \"Rytíř, smrt a ďábel\", které provedl dne 6. března 1896 spolek Intimní volné jeviště (režie: Arnošt Procházka, úvodní slovo Jiří Karásek ze Lvovic).\n\nDne 14. ledna 1899 uzavřela civilní sňatek se S. K. Neumannem a přistěhovala se na Žižkov do jeho olšanské vily čp. 45, centra anarchistické bohémy, kde se mimo jiné organizačně podílela na Neumannově vydavatelské činnosti: časopis Nový kult, edice Knihovna Nového kultu.\nV roce 1900 se manželům narodila dcera Kamila, v roce 1902 syn Stanislav. V listopadu 1904 opustil S. K. Neumann rodinu a s novou družkou, Boženou Hodačovou, odešel do Vídně. Manželství bylo úředně rozloučeno v roce 1914. Dům Kamilly Neumannové zůstal střediskem schůzek českých literátů i po odchodu Stanislava Kostky Neumanna.\n\nPo ukončení vydavatelské činnosti (1931) uvedl v roce 1932 Jiří Karásek ze Lvovic, že Kamila Neumannová žije v žižkovské vile sama a má v ní svou expedici nerozprodaných titulů KDA. Další informace o životě Kamilly Neumannové po roce 1932 se prozatím nepodařilo dohledat. \n\nSedmdesátiny Kamilly Neumannové byly hojně připomínány (viz Literatura). I v době, kdy již byla na odpočinku, nezapomněl tisk její nakladatelskou činnost. Rudé právo připomnělo 24. března 1949 její pětasedmdesátiny. Literární noviny upozornily 27. března 1954 na její osmdesátiny a po její smrti jí věnovaly vcelku objektivní a apolitickou vzpomínku.\n\nAby po odchodu manžela finančně zajistila rodinu, rozhodla se vydávat za pomoci přátel, zejména redaktora anarchistického, později sociálnědemokratického tisku Antonína Boučka a básníka Fráni Šrámka, překladovou knižnici na předplatitelském principu. A. Bouček navrhl název \"Knihy dobrých autorů\" (KDA), ten byl později považován za název celého vydavatelství. První svazek vyšel v lednu 1905. Do roku 1914 byl zachován původní rozvrh: měsíčně vycházel jeden svazek o šesti arších za 1 korunu pro předplatitele a za 1,50 K ve volném prodeji. Prvním svazkem knižnice Knihy dobrých autorů byl román Paula Adama \"Listy z Malajska\" v překladu S. K. Neumanna. Redaktorem Knih dobrých autorů se záhy stal Arnošt Procházka. Na vydávání se podílel editorsky i překladatelsky, stanovil náklad svazku 1000 výtisků a pevný den vycházení 25. každého měsíce, inicioval založení dalších knižnic, jednal s autory a s vydavatelkou úzce spolupracoval až do své smrti v roce 1925.\n\nBěhem prvních deseti let si vydavatelství vybudovalo pevný okruh spolupracovníků převážně z družiny Moderní revue a okruh odběratelů a čtenářů zvláště z řad studentů, učitelů, tvůrčí inteligence a anarchistického dělnictva.\n\nV roce 1914 odešlo mnoho odběratelů na fronty první světové války, což způsobilo finanční krizi vydavatelství, která trvala až do konce jeho činnosti. Po válce se navíc mladá generace odklonila od myšlenkových proudů Moderní revue. V roce 1921 zrušilo vydavatelství 15. ročníkem KDA subskripční systém a následujícího roku bylo vydávání z finančních důvodů na dva roky přerušeno.\n\nPo Procházkově smrti obnovila Neumannová v roce 1925 činnost na základě úvěru, opatřeného advokátem Kamillem Reslerem. Toho roku získala knihkupeckou koncesi, kterou však pro nedostatek finančních prostředků nevyužila. Kamilla Neumannová se snažila nalézt nový ediční program a tím i nový odběratelský okruh v mladších čtenářských vrstvách, ale nebyla úspěšná. V roce 1926 se podílela na založení Klubu moderních nakladatelů Kmen, to je však považováno spíše za výraz úcty iniciátorů sdružení k programovým předválečným tradicím vydavatelství než za ocenění jeho současného postavení. Finanční situaci nakladatelství nezlepšila ani propagační akce Kmene s pokusem rozprodat sklad vydavatelství u příležitosti 25. výročí založení KDA v roce 1930.\n\nK 25. výročí založení KDA vyšly v roce 1930 dva rozsáhlé příspěvky v tisku:\n\nV roce 1931 Neumannová vydávání ukončila, formálně však firma existovala až do počátku okupace. \n\nV knižnici \"Knihy dobrých autorů\" (1905–1931, 190 svazků) byla zastoupena literatura francouzská, anglická a americká, ruská, polská, italská, norská, španělská, finská, nizozemská, německá, portugalská, ukrajinská a vlámská. Na překladech se podíleli Arnošt Procházka, Bedřich Beneš Buchlovan, Emanuel Blahovec, Alfons Breska, F. L. Dlouhý, Kamil Fiala, Richard Fleischner, Karel Boleslav Jirák, H. Jost, Marie Kalašová, Karel Kamínek, Josef V. Kořán, Hugo Kosterka, Jarmil Krecar, František Linhart, Josef Richard Marek, Miloš Marten, Kamilla Neumannová, Kamila Značkovská-Neumannová, Jaroslav Ráček, Ladislav Ryšavý, Miloš Seifert, Ivan Schulz, Antonín Starý, Jan Stenhart (=Ladislav Pfuster), Rudolf Těsnohlídek, A. Muťovský (=Adolf Truksa), Jiří Živný.\n\nPo Procházkově smrti se Neumannová pokusila výběrem překladů vyjít vstříc současnému čtenářskému zájmu (Michail Bulgakov, René Crevel, François Mauriac, André Maurois, Philippe Soupault), z české tvorby zařadila Rudolfa Medka. Poslední dva svazky patřily v Čechách žijícím německým spisovatelům (Walter Seidl a Otto Pick, editor závěrečného svazku knižnice – antologie \"Symfonie války\").\n\nVýznamná byla i grafická úprava svazků knižnice, která byla později často napodobována.\n\nEdice původní tvorby \"Čeští autoři\" (1905–1919, 25 svazků) byla zahájena roku 1905 souborem díla Karla Hlaváčka, které uspořádal Arnošt Procházka. Vycházela na rozdíl od pravidelně vydávaných svazků KDA „ve volných lhůtách“. Jejím kmenovým autorem byl Jiří Karásek ze Lvovic, který do ní začlenil 12 básnických, dramatických a prozaických titulů svých sebraných spisů (některé jako obálková vydání; další tituly vydával souběžně ve spřízněných knižnicích Huga Kosterky Symposion a Karla Huga Hilara Moderní bibliotéka). V edici dále vyšla básnická próza Miroslava Rutteho, dramata Eduarda Lederera, Jaroslava Marii a Jiřího Živného, eseje Miloše Martena, eseje a polemiky Arnošta Procházky a verše Viktora Dyka. Knižnice zanikla roku 1919, význam ztratila již zařazením původní tvorby do KDA 1914.\n\nKnižnice \"Knihy pro bibliofily\" (1911–1928, 7 svazků)\n\n\"Umělecké monografie\" (1911–1913, 4 svazky); výtvarné publikace v redakci Kamilly Neumannové:\n\nPo bezradné úpravě prvních titulů se KDA od 3. svazku ujal tehdy začínající Vratislav Hugo Brunner, později knihy vydavatelství upravovali s důrazem na celkové typografické řešení Jaroslav Benda, Josef Richard Marek, Miloš Klicman, František Kobliha a František Horký. Dále se na výzdobě podíleli Jan Štursa, Josef Rejsek a Josef Váchal, knihy a překlady Miloše Martena vyzdobila Zdenka Braunerová. Po první světové válce se na úpravách podíleli žáci V. H. Brunnera Hana Dostalová, Zdeněk Juna, Svatopluk Klír, Vladimír Kotva, Karel Dyrynk, Miroslav Kett a Pravoslav Kotík. Běžný náklad doplňovaly přednostní výtisky na lepším papíře.\n\n\n\n\n\n\n\n\n\n"}
{"id": "302125", "url": "https://cs.wikipedia.org/wiki?curid=302125", "title": "Páni z Vildenberka", "text": "Páni z Vildenberka\n\nPáni z Vildenberka jsou starým šlechtickým rodem z hradu Vildenberk u Pozořic. Od poloviny 14. století do roku 1382 vlastnili členové rodu tvrz Loštice a hrad Bouzov. Rod vyhasl v první polovině 15. století. \nV květnu 1318 se významný moravský šlechtic Půta píše po Pozořicích, v prosinci téhož roku po Vildenberku. Po Půtově smrti v roce 1349 zdědili vildenberské panství dva z jeho synů Půta II. a Procek. Jejich bratr Oldřich se stal knězem a poslední z bratří Beneš a Ješek založili bouzovskou větev rodu. Půta II. a Procek drželi Vildenberk zřejmě v nedílu, neboť k rozdělení panství prokazatelně došlo až v roce 1365, přičemž je také výslovně zmíněn i hrad Vildenberk.\n\nPanství si mezi sebou rozdělili Půta III. a Ješek (synové Půty II.) a jejich bratranec Půta řečený Šaclar (syn Procka). V té době již význam rodu zdaleka nebyl takový jako za jejich děda.\nPáni z Vildenberka měli za sebou neúspěšné pokusy o rozšíření rodové državy, která byla zmíněným dělením sama naopak rozdrobena mezi členy rodu, jehož ekonomická základna byla stále slabší. Nejspíš všechny uvedené skutečnosti přiměli o pouhých šest let později všechny tři spoluvlastníky k odprodeji Vildenberka novému majiteli. Půta Šacler prodal markraběti Janovi za 1700 hř. grošů půlku hradu Vildenberka s polovicí vsí k němu patřících Pozořic, Šumic, Kovalovic, Korolup, Holubic, Kruhu, Čechyně, Vítovic a Hostěnic. Dne 5.3. t.r. prodali bratrancové Půty Šaclera, Půta a Jan, témuž markraběti a jeho synovi Joštovi za 2600 hř.gr. druhou polovinu hradu Vildenberka a jmenovaných vsí i se vsí Velešovice. Půta z Vildenberka prodal panství Hostěnice s řadou osad, z nichž některé zanikly v 15.- 16.století markraběti Janovi.\n\nMarkéta z Vildenberka, rozená z Meziříčí, byla první manželkou Arkleba z Kunštátu, který byl v letech 1398-1409 soudcem brněnského práva. Jan z Meziříčí v roce 1365 postoupil ves Valeč své sestře Markétě z Vildenberka.\n\nRoku 1376 byl slavkovským komturem Mikeš z Vildenberka. Ten byl komturem opět v polovině srpna téhož roku, který v úřadě zůstal do konce dalšího roku. Vildenberkové jsou prvními majiteli obce Pozořice. A ti nechávají v obci postavit kostel a faru.\n\nJešek z Vildenberka a Bouzova držel původně se svým bratrem Benešem hrad Bouzov. Později došlo k rozdělení majetku a Ješkovi synové Jan a Půta sídlili na tvrzi v Lošticích. Zde tato větev koncem 14. století vyhasla. \n\nHrad Bouzov původně drželi bratři Beneš a Ješek, ovšem majetek byl rozdělen a na Bouzově zůstal Beneš a jeho syn Procek. Roku 1353 drží Beneš z Vildenberka a Bouzova polovinu vsi Polonína. Beneš zastával funkci přísedícího u moravského zemského soudu. Po roce 1370 se však dostal do nepříznivé finanční situace, což vyvrcholilo roku 1382 prodejem bouzovského panství markraběti Joštovia následnou výměnou za tvrz Bohuslavice. V moravských markraběcích válkách se přidal Benešův syn Procek na stranu mladšího markraběte Prokopa. Roku 1405 držel Procek v zástavě hrad Rabštejn, proti kterému byla jako proti loupežnému sídlu podniknuta trestná výprava a hrad byl dobyt. V roce 1425 zastavil král Zikmund Lucemburský Prockovi (mladšímu) hrad Vraní Hora společně s Vranovou Lhotou a okolním panstvím.\n\nPříbuzným pánů z Vildenberka byl Matouš z Černé Hory. K pánům z Vildenberka se dle erbu také řadí Protiva z Doubravice. Protiva dosáhl významného postavení. Vždyť roku 1305 zastával úřad moravského zemského číšnika. Sídlo měl na hradě v Doubravici, také seděl na Moravičanech. Po zeměpanském Zábřehu se psal v letech 1275-1301 Protiva z Vildenberka a Doubravice, jenž zboží držel lénem.\n\n\nErb pánů z Vildenberka: štít nadél poloviční, vpravo červený, vlevo stříbrný, nahoře napříč modrý. Na helmě modrý železný klobouk. Přikrývadla červená a stříbrná.\n\n\n"}
{"id": "302126", "url": "https://cs.wikipedia.org/wiki?curid=302126", "title": "Vodárna na Hladnově", "text": "Vodárna na Hladnově\n\nVodárna na Hladnově ve Slezské Ostravě byla postavena v letech 1908–1909 podle projektu Jaroslava Volence (1877, Podhořany u Čáslavi – po 1957, Praha). Stavbu provedla místní firma E. Vojtek a K. Rossmann. Vodárenskou věž s hasičskou zbrojnicí pojal ve formě oktogonu, k němuž se pojí hranolová věž se schodištěm a rozhlednou. Nádrže se nacházely v suterénu a v nejvyšším patře. Vnější plášť pojednal v duchu geometrické secese, jen schodiště a vrchol věže, sloužící jako rozhledna, byly řešeny náročněji. Dobové tvarosloví se projevilo i v oplocení a především ve vnějším dvojramenném schodišti. \n\nV opěrné zdi schodiště byla osazena keramická reliéfní kašna na námět Žena nad pramenem z ateliéru pražského sochaře Stanislava Suchardy a jeho bratra Vojtěcha. Jde o ostravskou variantu kašny na nároží spolkového křídla prostějovského Národního domu podle návrhu Jana Kotěry, vyzdobený za účasti předních pražských umělců (Jana Preislera, Stanislava Suchardy, Františka Kysely a dalších). Tento artefakt byl nejvýznamnějším uměleckým detailem ostravské stavby a zároveň jde o doklad emancipačních projevů. Reliéf lze chápat jako obraz nespoutaného života a znovuzrození, jako metaforu emancipace žen a přeneseně i českého národa , což v případě tehdejší Polské Ostravy odpovídalo skutečnosti dokonce více než v Prostějově.\n\nPrvní rekonstrukce (přestavba schodiště a vrcholu věže) proběhla ve 20. letech 20. století. Završení věže tehdy dostalo podobu pagodovitého kuboexpresionistického nástavce. V 60. letech 20. století převzaly její funkci nedaleké nové zásobníky. V roce 1973 byla otevřením sauny a restaurace Panorama završena přestavba bývalé vodárny na její novou funkci podle projektu z roku 1970, který vypracoval Jiří Gwuzd ve spolupráci s Václavem Šafářem (interiér). Zvnějšku se úprava projevila přeformováním okenních otvorů, fasád a obložením restauračního patra dřevěnými deskami. Z technického zařízení nezůstalo zachováno nic, vodárna si ponechala zčásti svou hmotu a siluetu. Koncem srpna 1987 pracovníci Útvaru hlavního architekta sňali horní část Suchardova reliéfu těsně před demolicí vnějšího dvojramenného schodiště. Reliéf byl však uchován pro případné nové osazení.\n\nNa základě staršího návrhu byla věž teprve v roce 1992 prohlášena kulturní památkou. Šlo však již o soukromý objekt. Tehdejší majitel z objektu odvezl veškeré vybavení a restauraci uzavřel. Dnešní majitel využívá stavbu pro umístění antén pro potřeby telekomunikací a šíření internetu. Snaha o nevhodné přestavby (např. proražení dalších okenních otvorů, vybudování masivního anténového nástavce na věži a prolomení nového vstupu v místech, kde se nalézá torzo Suchardovy kašny a dvojramenného schodiště) byla pozastavena na dobu neurčitou. V současné době ztratila stavba i svou funkci vyhlídky, neboť v jeho těsném sousedství vzniká sedmi patrový bytový komplex a vodárenská věž tak definitivně zmizela z panorama Slezské Ostravy.\n\n\n"}
{"id": "302127", "url": "https://cs.wikipedia.org/wiki?curid=302127", "title": "Kongruence (rozcestník)", "text": "Kongruence (rozcestník)\n\nKongruence může být:\n\n"}
{"id": "302128", "url": "https://cs.wikipedia.org/wiki?curid=302128", "title": "Crème fraîche", "text": "Crème fraîche\n\nCrème fraîche ([krem freš], francouzsky doslova \"čerstvá smetana\") je název mléčných výrobků původem z Francie. Créme fraîche se vyrábí z kravského mléka a musí obsahovat nejméně 30 % tuku v sušině. Výrobek obsahuje nejvýše 15 % mléčného cukru (laktózy), tím je také lépe stravitelný pro lidi s poruchou trávení laktózy (alaktázie).\n\nCrème fraîche se dělí na „liquide“ (tekutá) – obdoba české \"smetany ke šlehání\". Druhá verze je „épaisse“ (hustá), smetana vyzrálá pomocí bakterií mléčného kvašení a která má blíže k české \"zakysané smetaně\". Pokud není druh upřesněn, je ve Francii zpravidla myšlena nekysaná verze \"liquide\".\n\nCréme fraîche se vyrábí ze smetany, do které se přidávají mléčné bakterie. Po 18 až 40 hodinách a při teplotě mezi 20 až 40 °C výrobek pomocí mléčných bakterií zkysne. Tímto získá crème fraîche svoji zvláštní chuť a konzistenci. Stabilizátory ani konzervační prostředky nejsou při výrobě povoleny, konzervuje se pasterizací. Vedle crème fraîche existuje ještě crème double, který obsahuje vyšší procento tuku a jedná se o sladkou smetanu. \n\n \n"}
{"id": "302131", "url": "https://cs.wikipedia.org/wiki?curid=302131", "title": "Gibbula", "text": "Gibbula\n\nGibbula je rod malých mořského plžů z čeledi kotoučovití (Trochidae). Žijí ve všech mořích, výjimkou je pouze Mexický záliv.\n\n"}
{"id": "302133", "url": "https://cs.wikipedia.org/wiki?curid=302133", "title": "Orel skalní", "text": "Orel skalní\n\nOrel skalní (\"Aquila chrysaetos\") je jedním z největších terestricky žijících orlů na severní polokouli a hned po orlovi mořském největší dravec žijící v České republice. Má velký areál rozšíření – obývá Severní Ameriku, Evropu, Asii a severní Afriku.\n\n\nOrel skalní je robustní pták s dlouhým ocasem, velkými a silnými spáry, silným zobákem a širokými křídly, které mají mezi letkami mezery pro dosažení vyššího vztlaku při vznášení. Zbarvení a velikost se viditelně liší podle několika poddruhů (viz níže). Podobně jako u mnoha jiných dravců jsou i u orla skalního samice výrazně větší než samci. Zbarvení peří se pohybuje od černohnědé po tmavě hnědou se zlatým odstínem na temeni hlavy a zátylku, díky kterému získal i svůj anglický název \"zlatý orel\" (\"Golden Eagle\"). Hřbet bývá také obvykle světlejší než břišní část těla. Pohlaví se vzájemně od sebe zbarvením neliší. Mladí ptáci mají světlá pera na křídlech a při kořeni ocasu, které jim mizí až v pátém roce života.\n\nOrel skalní je obyvatelem hornatých oblastí, polopouští, luk nebo polí. Je částečně tažný, v Česku jej můžeme vzácně spatřit od ledna do května, kdy odlétá na svá hnízdiště. Zde se zdržuje až do září a k nám se znovu vrací v říjnu. Patří k agresivnějším druhům.\n\nNijak zvlášť se hlasově neprojevuje, při letu občas vydává jemné hvízdání.\n\nOrel skalní má velice dobrý zrak. Při hledání potravy se vznáší ve velké výšce a bedlivě prohlíží terén pod sebou. Ve vzduchu se pohybuje průměrnou rychlostí 50 km/h, ale dokáže letět i 120 km/h a při letu střemhlav dosahuje rychlosti až 300 km/h.\n\nUlovenou kořist většinou vynese na vyvýšené místo. Silným zobákem ji poté rozporcuje a natrhá na menší kousky, které konzumuje. Velice často loví v párech, přičemž využívá vzájemné spolupráce. Jeho potravou se nejčastěji stávají svišti, zajíci, myši, lasice, lišky, mladí jeleni (např. jelen sika), občas i malí až středně velcí ptáci. Během zimního období, kdy je nedostatek potravy, se často přiživuje i mršinami.\n\nHnízdí v Alpách a v severní a jižní Evropě. Na stromech nebo skalách si buduje mohutné hnízdo, ke kterému se vrací každým rokem, přičemž ho vždy o něco zvětší. Hnízdo je až 2 metry široké a zhruba jeden 1 m vysoké a staví si jej ze silných větví a vystýlá jej rostlinami nebo trávou. Hnízdo postavené na stromech slouží až na období, kdy orli hnízdí, hned několika menším ptákům a savcům jako úkryt, ačkoli se po několika letech většinou pod masivní tíhou větví propadá.\n\nHnízdní období trvá od června do září (často se ale mění podle lokalit). Samice klade dvě bílá vejce, na kterých sedí zhruba 45 dnů. Mláďata jsou čistě bílá, postupně jim přibývá černé skvrnění a létat a vyhledávat potravu začínají až po 50 dnech života. Ve většině případů přežije jen jedno, starší a silnější mládě, které nepustí mladší k potravě nebo jej dokonce vystrčí z hnízda ven. Úmrtnost mláďat je nejvyšší týden po narození a prvního měsíce života se dožije jen poměrně malé množství. V přírodě se může orel skalní dožít i více než 26 let.\n\nOrel skalní byl popsán Carlem Linném v 18. století v díle \"Systema naturae\" (\"Soustava přírody\") pod latinským názvem \"Falco chrysaetos\".\n\nU tohoto druhu rozeznáváme šest žijících poddruhů mírně se lišících zbarvením a velikostí:\n\n\nOrel skalní se velice často používá jako lovecký pták v sokolnictví. V Kazachstánu, Kyrgyzstánu, západním Mongolsku a v Číně, kde je známý pod názvy \"burkut\" nebo \"berkut\", je místními kočovníky stále využíván pro lov lišek a vlků.\n\nStaří Řekové orla spojovali s bohem Diem. Zeus poslal orla aby každý den kloval játra vzpurnému titánu Prométheovi nebo aby unesl chlapce Ganyméda, do kterého se bůh Zeus zamiloval. Římané orla později spojovali s bohem Jupiterem, který byl v jejich mytologii obdobou řeckého Dia. Byl také předlohou pro bojovou zástavu římských legií zvanou \"aquila\", ozdobenou na vrcholu soškou orla. Figurka orla se mnohem později stala i ozdobou vojenských standard ve Francii za Napoleonova císařství. Orli s jednou i více hlavami zdobili mnoho středověkých erbů rytířských rodů, královských dynastií i celých států včetně Arménie, Byzance, carského Ruska, Habsburské monarchie, Polska, Moravy či Slezska, v heraldice se rozlišuje orel se dvěma hlavami od orlice, která má hlavu pouze jednu. Orla nalezneme též v národním znaku Egypta, Mexika, Albánie, Rumunska a mnoha jiných států, ale také na mincích.\nV některých kulturách byl a stále je uctíván jako posvátný pták a jeho pera a jiné části jeho těla se používají při mnoha náboženských ceremoniálech, zvláště pak mezi domorodými obyvateli Sibiře a mezi indiány ve Spojených státech a Kanadě, kteří mimo jiné nosili čelenky z orlích per. Některými byl považován také za symbol síly a odvahy. Podle aktuálního zákona Spojených států amerických je i v současné době povolen lov orlů skalních několika vybraným domorodých kmenů k provádění náboženských ceremoniálů. U některých kmenů, např. Navahů, mají posvátnou moc jen pera takového orla, který byl chycen a přemožen holýma rukama. Indiáni orly při lovu pro peří jen zřídkakdy zabíjeli, často je po vytrhání per opět pustili na svobodu. Orel skalní i bělohlavý bývají také často zobrazováni na indiánských totemech, zvláště v oblasti Aljašky a Britské Kolumbie. Mýtický obří orel v indiánských mýtech představoval Hromového ptáka neboli Bouřliváka, vládce hromů a blesků, který též mohl být poslem Velkého ducha. Např. Navahové užívali orlí drápy a sliny jako léky, Washové, Lakotové a Čerokíové tančili orlí tanec.\n\nOrla uctívali také Aztékové, kteří podle mýtu měli založit své hlavní město na místě, které jim určí bohové. Při svém putování našli kaktus na kterém seděl orel a žral hada, což si vyložili jako hledané znamení a založili na tom místě město Tenochtitlán. Tento výjev je zobrazen i na dnešní mexické vlajce. U Aztéků existoval také válečný řád orlích rytířů, kteří vynikali statečností, nosili oděv zdobený peřím a orlí masku.\n\nOrel byl posvátný i pro některé domorodce ze Sibiře, např. jakutští šamani uctívají skutečné orly i mýtického nebeského orla \"Öksökü\" se třemi hlavami, které symbolizují minulost, přítomnost a budoucnost. Z toho důvodu používal jakutský revoluční básník Alexej Kulakovskij pseudonym Öksöküleech neboli Orlí syn.\n\nV nedávné minulosti byl však orel ve Spojených státech tvrdě pronásledován a zabíjen farmáři v důsledku názorů, že napadá jehňata a telata. K hubení orlů se užívaly drastické metody včetně trávení, chytání do želez a odstřelu pomocí vrtulníků. V současné době je již orel skalní v mnoha státech světa včetně České republiky přísně chráněným druhem.\n\nV České republice orel skalní hnízdil do 80. let 19. století v Krkonoších a Beskydech. Poté se u nás objevoval jen zřídkakdy, většinou jednotlivé kusy. Podle vyhlášky 395/1992 Sb. jde v Česku o kriticky ohrožený druh.\n\nOd roku 2006 probíhá repatriační projekt Návrat orla skalního do Moravskoslezských Beskyd. V březnu 2010 bylo oznámeno, že po více než sto letech si na území Moravskoslezských Beskyd pokouší o zahnízdění mladý pár orlů skalních, který si začal stavět hnízdo. Pár vytvořila samice Filoména vypuštěná do volné přírody v roce 2007 a samec David vypuštěný v roce 2006. V březnu 2011 byl jeden exemplář spatřen a vyfotografován nedaleko města Jevíčka. V květnu 2013 se vylíhlo mládě páru orlů skalních zahnízdivších ve Vojenském újezdě Libavá. Byl to první potvrzený případ úspěšného hnízdění na území Česka po více než sto letech. V roce 2018 nedošlo v Beskydech k úspěšnému vyhnízdění orlů, v roce 2019 orli zahnízdili na jedné lokalitě.\n\n\n"}
{"id": "302135", "url": "https://cs.wikipedia.org/wiki?curid=302135", "title": "Tordesillaská smlouva", "text": "Tordesillaská smlouva\n\nTordesillaská smlouva či též smlouva z Tordesillas (, ) byla smlouvou o rozdělení světa mezi Španělsko a Portugalsko. Byla podepsána na nátlak papeže Alexandra VI. dne 7. června 1494 ve španělském městě Tordesillas.\nPapež tím chtěl zabránit ozbrojenému střetu mezi tehdy vedoucími katolickými námořními mocnostmi. Již Kalixt III. rozdělil v r. 1456 svět mezi Kastilii a Portugalsko rovnoběžkou vedoucí přes mys Bojador. Na toto dělení navázala papežská bula \"Aeterni regis\" z roku 1481, která přiřkla oblast jižně od Kanárských ostrovů Portugalsku. Papež Alexandr VI. (Rodrigo Borgia) v bule \"Inter caetera\" (květen 1493) stanovil dělicí linii ve vzdálenosti 100 leguas (asi 480 km) západně od Kapverd. Linie probíhala severojižním směrem Atlantikem. Všechna území západně od ní (Amerika) měla být vlastnictvím Španělska, všechna území na východ (Afrika, Asie) měla připadnout Portugalsku. Proti tomu se postavil portugalský král Jan II. V následujících tvrdých jednáních, která vedl astronom, kartograf a námořník Duarte Pacheco Pereira, se Portugalcům podařilo posunout linii na 370 španělských leguas (asi 1770 km) západně od Kapverd. Nová hraniční linie umožnila Portugalcům kolonizovat část Brazílie ležící na východ od ní. Existuje domněnka, že Portugalci již při těchto jednáních o existenci Brazílie věděli.\n\nSmlouva byla podepsána v Tordesillas 7. června 1494 a již 2. července ji ratifikovalo Španělsko, 5. září pak Portugalsko. Text smlouvy si strany vykládaly podle svého. Sporným místem bylo, kde leží vztažný bod, od kterého je poloha linie určována. Zda je na západě, nebo na východě Kapverdských ostrovů. Rozdíl dělal 60 leguas (asi 290 km). Kromě toho španělská legua se lišila od portugalské a ta existovala jako stará a nová legua. Došlo tak například ke sporu o Molucké ostrovy.\n\nOstatní námořní mocnosti (Anglie, Francie, Holandsko) smlouvu z Tordesillas neuznaly. Smlouva byla zrušena roku 1750 ujednáním z Madridu.\n\n\n"}
{"id": "302139", "url": "https://cs.wikipedia.org/wiki?curid=302139", "title": "Konnex", "text": "Konnex\n\nKonex je odborný přírodovědecký pojem pocházející z oblasti biologie a ekologie. Je jím vyjádřena přímá a zcela nepopiratelná vazba mezi jednotlivými živočišnými nebo rostlinnými druhy (jednotlivými taxony) v jednotlivých biocenózách. \n\n"}
{"id": "302140", "url": "https://cs.wikipedia.org/wiki?curid=302140", "title": "Felix Neumann", "text": "Felix Neumann\n\nFelix Neumann (10. září 1860, Radvanice – 5. června 1942 Moravská Ostrava) byl ostravský architekt, stavitel a podnikatel. Felix Neumann byl syn Emanuela Neumanna a jeho ženy Karoliny (roz. Loew). Po celý život zůstal svobodný a bezdětný.\n\nV letech 1869–1876 studoval vyšší reálku v Opavě. Architekturu vystudoval na vídeňské Vysoké škole technické (prof. H. V. Ferstel a prof. K. König) a na technice v Berlíně. Praktikoval u vídeňského stavitele Wilhelma Stiassneho, později u berlínských architektů H. Kaysera a K. V. Grossheima. V roce 1889 se vrátil do Moravské Ostravy, kde v květnu následujícího roku otevřel vlastní stavební firmu.\n\nZáběr jeho tvůrčí činnosti sahal od pozdního historismu (zejména neobaroko a neorenesance) až k pozdním fázím secese – stal se jedním z nejvýznamnějších ostravských tvůrců dekorativní secese. Do ostravského prostředí s sebou Felix Neumann přinesl řadu impulzů soudobé německé velkoměstské architektury (severská neorenesance a klasicizující variace).\n\n\n\n\n"}
{"id": "302145", "url": "https://cs.wikipedia.org/wiki?curid=302145", "title": "Řenkov", "text": "Řenkov\n\nŘenkov () je 1,5 km vzdálená vesnice od Předbořic. Leží mezi Vladyčínem a Předbořicemi. V roce 2011 zde trvale žilo 21 obyvatel.\n\nPrvní písemná zmínka o vesnici pochází z roku 1399. V roce 1497 svědčí Mašek a Hlavín Petr z Řenkova ve prospěch kovářovského faráře. Ves je uvedena v roce 1575 v majetku orlického panství Kryštofa ze Švamberka.\n\n\n"}
{"id": "302146", "url": "https://cs.wikipedia.org/wiki?curid=302146", "title": "Požární hlásič", "text": "Požární hlásič\n\nPožární hlásič je zařízení, které reaguje předáním poplachové informace reagující na průvodní jevy hoření. Generování poplachové informace může být iniciováno buď manuálně-osobou která zjistí vznik požáru, nebo automaticky-jako výsledek technického vyhodnocení jevů, provázejících vznik požáru. Umístění a typ hlásiče se řídí odpovídajícími normami a předpisy konkrétního výrobce.\n\nHlásič tlačítkový slouží k vyhlášení poplachů osobou, která zjistí požár, nebo jiný nebezpečný jev. Tlačítkové požární hlásiče jsou vždy červené barvy. Musejí být uzpůsobeny tak, aby nedocházelo k jejich náhodné aktivaci a aby bylo možné zjistit, kterým hlásičem byl signál vyhlášen. Nejčastěji se používá způsob překrytí tlačítkového hlásiče bezpečnostním sklíčkem. Tlačítka se obvykle instalují do míst se stálou obsluhou (strojovny, vrátnice) nebo na tzv. požární únikové trasy.\n\nHlásič ionizační detekuje změnu (pokles) vodivosti vzduchu ke které dojde úbytkem ionizovaných částí vzduchu v měřící komůrce. Je měřena vodivost vzduchu v komůrce, ve které je vzduch ionizován radioaktivním prvkem, typicky Am. Hlásič detekuje viditelný i neviditelný kouř. Je velmi citlivý, levný a výrobně jednoduchý. Jeho nevýhodou je přítomnost radioaktivního materiálu a z toho plynoucí komplikace při evidenci a likvidaci těchto hlásičů. Je postupně nahrazován optickými kouřovými hlásiči.Je obvykle označen písmenem \"I\".\n\nHlásič Optický detekuje změnu odrazivosti částic vzduchu při hoření. IRED dioda a fotodioda jsou umístěny v světelně bezodrazové komůrce tak, aby nebyly přímo viditelné. Při vniknutí kouřových zplodin do komůrky dojde k odrazu vysílaného infračervenéhozáření na fotodiodu a k vyhlášení poplachu. Různí výrobci používají různé způsoby vyhodnocování měření a geometrického uspořádání komůrky podle druhů očekávaného kouře. Často jsou používány dva systémy s různou geometrickou konfigurací IRED-fotodioda v společném čidle pro indikaci jak temných, tak světlých kouřových částic. Bývá považován za univerzální typ hlásiče. Je obvykle označen písmenem \"O\".\n\nHlásič termomaximální (termostatický) detekuje na překročení teploty střeženého prostoru. Teplota vyhlášení poplachu je nastavena výrobcem hlásiče. Používá se tam, kde i za normálních okolností jsou ve vzduchu přítomny aerosoly, částice kouře a tam, kde v případě vzniku požáru dojde k nárůstu teploty - typicky kuchyně nad varnými deskami. Termodiferenciální hlásič detekuje rychlost nárůstu teploty střeženého prostoru. Pokud překročí nárůst teploty za určený čas nastavenou hodnotu, dojde k vyhlášení poplachu. Hlásič se používá v prostorách, kde i za normálního provozu jsou přítomny aerosoly nebo prach a kde dojde při požáru k rychlému nárůstu teploty. Velmi často se používají teplotní hlásiče \"Kombinované\" v jednom hlásiči je instalována jak termomaximální, tak termodiferenciální jednotka. Oba tyto druhy hlásiče jsou obvykle označeny písmenem \"T\".\n\nHlásič multisenzorový sdružuje v jednom čidle několik způsobů detekce, typicky kouřový a teplotní. Vyhodnocovací algoritmus čidla pak na základě aktuálního stavu jednotlivých senzorů přiřadí stav výstupu čidla. Několik odlišných způsobů detekce vzniku požáru činí tyto typy čidel spolehlivé proti tzv. planým poplachům a přitom dostatečně citlivé. V závislosti na použité požární ústředně, obvykle tato čidla umožňují přenášet stavy svých jednotlivých senzorů. Obvyklé značení těchto hlásičů je sdružení označení jednotlivých způsobů detekce např \"OT\" je čidlo s optický senzorem kombinovaným s senzorem teplotním. \nHlásič plamene detekuje výskyt typických světelných projevů hoření v ultrafialové, nebo infračervené oblasti. Je ho vnitřní uspořádání je obdobné, jako kamery, jeho objektiv sleduje zájmovou oblast. Jeho senzor nereaguje na výskyt a intenzitu záření, ale na změny intenzity sledovaného záření v čase. Jsou používány senzory citlivé jak na ultrafialové záření, používané pro vnitřní prostory, a senzory citlivé na infračervené záření používané pro venkovní a těžké průmyslové aplikace.\n\nHlásič lineární detekuje zeslabení intenzity infračerveného paprsku aerosoly hoření. Je rozdělen do dvou jednotek-vysílač a přijímač paprsku, které musí být v přímé viditelnosti. Jeho výhodou je velký rozsah střeženého prostoru.\n\n\n\n\n\n"}
{"id": "302150", "url": "https://cs.wikipedia.org/wiki?curid=302150", "title": "Octodon", "text": "Octodon\n\nOctodon je nejpočetnější rod hlodavců z čeledi osmákovití a také nejpočetnějším rodem s českým rodovým jménem osmák. Zahrnuje čtyři druhy malých jihoamerických hlodavců, z nichž nejznámější je osmák degu.\n\n\n"}
{"id": "302154", "url": "https://cs.wikipedia.org/wiki?curid=302154", "title": "Dopravní fakulta Jana Pernera Univerzity Pardubice", "text": "Dopravní fakulta Jana Pernera Univerzity Pardubice\n\nDopravní fakulta Jana Pernera (DFJP) je jednou ze sedmi fakult Univerzity Pardubice, základ jejího vzniku byl položen roku 1992 a oficiálně vznikla 1. dubna 1993. Fakulta je přímým pokračovatelem československé tradice vysokého dopravního školství, po rozpadu Československa byla Vysoká škola dopravy a spojov v Žiline součástí Slovenské republiky. Kontinuita vzdělávání však byla zajištěna plynulým přechodem mnoha pedagogů právě ze Žiliny. Dopravní fakulta byla pojmenována na počest slavného českého železničního stavitele Jana Pernera.\n\nSoučástí DFJP je i moderní Výukové a výzkumné centrum v dopravě, které bylo otevřeno v září 2013 v Doubravicích v Technologickém areálu Univerzity Pardubice. Své dislokované pracoviště má fakulta v České Třebové. Jejím děkanem je od roku 2017 doc. Ing. Libor Švadlenka, Ph.D.\n\nDopravní fakulta Jana Pernera je koncipována jako fakulta multi-disciplinárního charakteru poskytující komplexní rozsah vzdělávání v dopravě, který pokrývá studijní obory dopravně-ekonomické, dopravně-technologické až dopravně-technické včetně dopravního stavitelství. Od akademického roku 2002/2003 nabízí strukturované studium ve všech třech stupních:\nVšechny obory jsou nabízeny v prezenční i kombinované formě studia.\n\nAbsolventi naleznou uplatnění v soukromých a státních dopravních společnostech a podnicích, výrobních, stavebních i obchodních firmách, výzkumných a projektových organizacích, státní správě i školství.\n\nBakalářský a navazující magisterský studijní program se dále dělí na mnoho různých oborů, např. Technologie a řízení dopravy, Dopravní prostředky, Dopravní cesta, Dopravní management, marketing a logistika, Dopravní infrastruktura atd.\n\nDopravní fakulta Jana Pernera je respektovanou součástí evropského vědeckého prostoru, podílí se na mnoha mezinárodních projektech a je součástí mezinárodní vědeckých sítí, např. the European Rail Research Network of Excellence EURNEX. Od roku 2006 je DFJP také členem Mezinárodní Unie veřejné dopravy UITP (Union of Public Transports).\n\nV akademickém roce 2015/2016 nabízí DFJP v bakalářských studijních programech následující studijní obory:\n\n"}
{"id": "302155", "url": "https://cs.wikipedia.org/wiki?curid=302155", "title": "Dílo koncilové obnovy", "text": "Dílo koncilové obnovy\n\nDílo koncilové obnovy, zkratka DKO, bylo spontánní hnutí za obnovu katolické církve v Československu v roce 1968. \n\nKe strategii proticírkevního boje komunistického režimu patřila i snaha zabraňovat modernizaci církve, kterou v šedesátých letech 20. století vyhlásil Druhý vatikánský koncil (1962-1966). Na jaře roku 1968 po dlouhých jednáních z iniciativy Jiřího Němce a P. Vladimíra Rudolfa vzniklo hnutí, které svým názvem odkazovalo na \"Dobré dílo\" Josefa Floriana. Pražský arcibiskup František Tomášek s podporou nejprve váhal, potom však záměr podpořil a 12. května 1968 vyšel v Katolických novinách program DKO. Novinkou bylo to, že DKO chtělo sdružovat biskupy, kněze i laiky ke společné práci na obnově církve v duchu koncilu. Hnutí podporovaly desítky a stovky kněží i věřících, zejména ti, kdo strávili léta života ve vězení. Ve dnech 13. a 14. května 1968 se na Velehradě konal ustavující sněm DKO, kterého se zúčastnilo několik tisíc lidí a vystoupili na něm téměř všichni čeští biskupové; arcibiskup Tomášek (tehdy pražský světící biskup) byl zvolen předsedou. Projev Antonína Mandla, někdejšího tajemníka arcibiskupa Josefa kardinála Berana, byl jedním z vrcholů sněmu. \n\nÚV KSČ však založení DKO nakonec nepovolil a po okupaci Československa v srpnu 1968 už nebyla další činnost možná, takže je jeho představitelé sami rozpustili, aby nemohlo být zneužito. Rozkazem Ministra vnitra ČSSR č. 44/1970 (podepsal náměstek Miloslav Košnar) byly 30. září 1970 vydány nové \"Směrnice o evidování a rozpracovávání nepřátelských osob\", mezi něž patřili také „reakční představitelé a ideologové církevní hierarchie, Díla koncilové obnovy, tajných řádů, sekt a laického hnutí“.\n\n\n\n"}
{"id": "302159", "url": "https://cs.wikipedia.org/wiki?curid=302159", "title": "In flagranti", "text": "In flagranti\n\nIn flagranti delicto nebo ve zkrácené a počeštělé verzi inflagranti je latinský výraz doslova přeložený jako „v zápalu činu“. Jde o právní termín značící, že pachatel byl přistižen při konání (v zápalu) trestného činu.\n\nVýraz se někdy hovorově používá jako eufemismus pro situaci, kdy je někdo přistižen při provozování sexuálního styku, zvláště pokud je to spojeno s manželskou nevěrou.\n\n"}
{"id": "302168", "url": "https://cs.wikipedia.org/wiki?curid=302168", "title": "The Firm", "text": "The Firm\n\nThe Firm byla anglická superskupina zformovaná v roce 1984 bývalým členem skupiny Free a Bad Company zpěvákem Paulem Rodgersem a bývalým členem skupiny Led Zeppelin, kytaristou Jimmy Pagem.\n\nV roce 1983 absolvoval Jimmy Page s řadou hudebníků,mimo jiné Eric Clapton, Jeff Beck, Steve Winwood aj. sérii speciálních koncertů, jejichž výtěžek šel na fond ARMS ve prospěch nemocných roztroušenou sklerózou. Na americké části tohoto turné pozval Jimmy místo zaneprázdněného Steva Winwooda a Paula Rodgerse, se kterým již předtím nezávazně plánoval spolupráci, ale Paul se pustil do nahrávání svého sólového alba. Poté co jej dokončil, připojil se k americké části turné ARMS a zpíval ve skladbách \"\"Who's to Blame\"\", \"\"City Sirens\"\", \"\"Boogie Mama\"\" (ze své sólové desky \"\"Cut Loose\"\") a v nové společné skladbě \"\"Bird On a Wing\"\", později přejmenované na \"\"Midnight Moonlight\"\". \n\nNa počátku roku 1984 se společně rozhodli založit stálou koncertní kapelu. V srpnu 1984 se uskutečnily zkoušky a konkurzy ve studiu Nomis. Post baskytaristy byl nejprve nabídnut Pinu Palladinovi, který ale jezdil s kapelou Paula Younga a tak Jimmy pozval Tonyho Franklina. Na post bubeníka chtěl Jimmy původně člena Yes Billyho Bruforda, který měl ale kontrakt u jiného vydavatelství a tak na post bubeníka nastoupil Chris Slade (bývalý bubeník u Toma Jonese, Uriah Heep nebo Manfred Mann's Earth Band).\n\nNová sestava si odbyla debut vystoupením ve Stockholmu 29. listopadu 1984. Po dva večery také zaplnili Hammershmit Odeon. Koncertní program skupiny čerpal z minulého katalogu Rodgerse i Page a koncentroval se na materiál z Jimmyho alba \"\"Death Wish II\"\" a Paulovy desky \"\"Cut Loose\"\". I přes hvězdné složení skupina ani jedním ze svých dvou albu výrazněji neuspěla. První album bylo vydáno počátkem roku 1985 a jedině skladba \"\"Midnight Moonlight\"\" a singl \"\"Radioactive\"\" zahechaly trvalejší dojem. Po americkém turné skupina ještě koncertovala v Británii, kde se uvedla vystoupeními v Birmingham NEC, Edinburgh Playhouse a Wembley Arena. Poslední koncert se už odehrál před poloprázdným hledištěm. Přesto se nenechali odradit a koncem roku 1985 natočili ve studiu The Sol druhou desku Mean Business. Album vyšlo nejprve v USA (leden) a později ve Velké Británii (březen) a dostalo se mu jen vlažné odezvy. V americkém žebříčku se dostalo nejvýše na 22. příčku, v britském pouze na 46.\n\n28. května 1986 skončilo v Detroitu nejen americké turné skupiny, ale také její krátká existence. Jimmy Page a Paul Rodgers se vrátili k sólovým aktivitám, Chris Slade se připojil k AC/DC a Tony Franklin začal spolupracovazs kytaristou Johnem Sykesem v jeho skupině Blue Murder.\n\n\n\n\n"}
{"id": "302169", "url": "https://cs.wikipedia.org/wiki?curid=302169", "title": "Malvína", "text": "Malvína\n\nMalvína (řidčeji také Malvina \"(četnost 35)\") je řídce užívané ženské jméno nejasného původu a významu. Nejčastěji se považuje za zkráceninu germánského Madalwine a vykládá se jako přítelkyně práva či spravedlivá, nebo za odvozené z keltštiny s významem jasných očí, brv, čela.\n\nMalvina mohla být stvořena z gaelského slova \"mala mhinn\" \"hladké čelo\". Bylo stvořené skotským básníkem Jamesem Macphersonem. Jméno se stalo populární ve Skandinávii.\n\nDomácká podoba jména je Malka, Malvínka, Malva, Malvin či Malina.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\nJménem Malvina byla pojmenována planetka (8636) Malvina.\n"}
{"id": "302173", "url": "https://cs.wikipedia.org/wiki?curid=302173", "title": "Mazal tov", "text": "Mazal tov\n\nMazal tov či Mazel tov (, hebrejsky/v jidiš מזל טוב, hebrejsky \"mazal tov\"; v jidiš \"mazel tov\"; doslova „hodně štěstí“) je fráze používaná k vyjádření gratulací během šťastné a významné chvíle či události. Používají ji zejména aškenázští Židé; u sefardských je ekvivalentní frází (בסימן טוב, \"be-siman tov\").\n\nZatímco slova \"mazal\" (či \"mazel\" v jidiš; tedy „štěstí“) a \"tov\" („dobrý“) jsou původem z hebrejštiny, fráze samotná má původ v jidiš a teprve později byla včleněna do moderní hebrejštiny. Do angličtiny byla fráze přejata z jidiš v roce 1862 jako „mazel tov.“\n\nHlavním rozdílem ve výslovnosti je ten, že stejně jako u mnoha jiných slov, hebrejština dává důraz na druhou slabiku, zatímco jidiš dává důraz na první. Kromě toho je rozdíl v použité souhlásce, neboť hebrejština má \"mazal\", zatímco jidiš, stejně jako angličtina \"mazel\". Na závěr v jidiš, stejně jako v angličtině, je „mazal tov“ vyslovován buď jako \"mazel tov\" či jako \"mazel tof\".\n\nVysvětlení lze nalézt v mišnické hebrejštině, ve které slovo \"mazal\" (מזל) znamená „hvězdu, planetu či konstelaci.“ Je možné, že slovo \"mazal\" pochází z akkadského \"manzaltu\" nebo \"mazzaztum.\"\n\nAčkoliv se fráze mazal tov překládá jako „hodně štěstí,“ jedná se zčásti o nepřesný překlad významu. Fráze se totiž nepoužívá ve významu, který má v češtině fráze „hodně štěstí“ (typicky „Přeji ti hodně štěstí.“). Spíše totiž znamená doslova „stalo se štěstí,“ tedy „událo se štěstí,“ a jedná se o reakci na tuto událost. Významově odpovídá fráze „Mazal tov“ slovu „gratulace“ a doslova by se dala rozepsat jako „Jsem potěšen, jaké se vám událo (přihodilo / vás potkalo) štěstí.“\n\nObdobnou frází v hebrejštině přející hodně štěstí je „be-haclacha“ (בהצלחה), doslova znamenající „s úspěchem.“\n\nV diaspoře je „Mazal tov!“ běžnou židovskou frází například při bar či bat micva či při svatbě, kdy hosté často zvolají „Mazal tov!“ Zvykem je, že při židovské svatbě ženich rozbije skleničku, načež všichni přítomní zvolají „Mazal tov!“\n\nV Izraeli se fráze „mazal tov“ používá při všech druzích šťastných okamžiků, ať již při získání řidičského průkazu, při narozeninách nebo při ukončení povinné vojenské služby. Mezi jiné běžné použití patří moment uvědomění si, že je za námi těžká či špatná událost nebo zkušenost – například po velmi těžkém testu.\n\n\n\n"}
{"id": "302180", "url": "https://cs.wikipedia.org/wiki?curid=302180", "title": "Konzument", "text": "Konzument\n\nKonzument může být: \n"}
{"id": "302183", "url": "https://cs.wikipedia.org/wiki?curid=302183", "title": "The Firm (album)", "text": "The Firm (album)\n\nThe Firm je debutové studiové album anglické \"superskupiny\" The Firm vydané v březnu 1985.\n\nThe Firm je debutové studiové album skupiny stejného jména. Vyšlo 11. února 1985 na značce Atlantic recors. Bylo natočeno a mixováno ve studiu The Sol, Cookham, Berkshire, Anglie. Komerčního úspěchu se dočkal singl \"\"Radioactive\"\". Album se umístilo nejvýše na 17 příčce amerického žebříčku Billboard Pop Albums a na 19 příčce britského žebříčku.\n\n\n\n"}
{"id": "302186", "url": "https://cs.wikipedia.org/wiki?curid=302186", "title": "Loupežnický vrch", "text": "Loupežnický vrch\n\nLoupežnický vrch (také Větrov) je zalesněný čedičový kopec nacházející se v Lužických horách v katastrálním území Kněžice v Lužických horách města Jablonné v Podještědí. V dřívějších dobách byl kopec, na jehož vrcholu se těžil kámen, nazýván také \"Jestřáb\". Z tohoto důvodu je také až k samotnému vršku vybudovaná široká lesní silnice.\n\nKopec leží zhruba 3 km východně od obce Petrovice, poblíž Jablonného v Podještědí a 4 km severně od obce Rynoltice, takřka u německo-české hranice.\n\nVýhled z lesem obrostlého vršku kopce je velmi omezený. Kdysi zde stál možná hrad Winterstein, který zřejmě sloužil k střežení obchodní cesty spojující Čechy a Německo. Jméno Větrov, které má zřícenina dnes je pouze novodobé a nemá historické oprávnění. Skutečný název se nezachoval. Záznamy z pozemkového zápisu z roku 1592 hovoří již jen o názvu „starý hrad“ (). Hrad by v minulosti prakticky (snad roku 1442 po zboření) celý rozebrán, takže dnes zde nejsou již žádné stopy. Pod vrcholem je palouk s malým posezením a ohništěm.\n\nZprávy o existenci hradu jsou rozporuplné a není jisté, zda tady vůbec kdy nějaký hrad stál a zda se netýkají jiné lokalty. Vyloučit se to nedá.\n\nLoupežnický vrch je přístupný buď z Petrovic po červeně značené turistické stezce (3 km) nebo z Černé Louže nejprve po zelené značce a později kolem rozcestí u Tobiášovy borovice po červené značce k vrcholu.\n\n"}
{"id": "302197", "url": "https://cs.wikipedia.org/wiki?curid=302197", "title": "Blink-182", "text": "Blink-182\n\nBlink-182 (stylizováno jako blink-182) je americká punk rocková skupina, kterou v roce 1992 založili Tom DeLonge (kytara, zpěv), Scott Raynor (bicí) a Mark Hoppus (basová kytara, zpěv). Původní název skupiny zněl \"Blink\", kvůli irské kapele se stejným názvem se však přejmenovali na \"Blink 182\". Vydali osm studiových alb, největší úspěchy sklidily desky \"Enema of the State\" a \"Take Off Your Pants and Jacket\" z let 1999, resp. 2001. V roce 2005 vydali výběr největších hitů, a poté vyhlásili pauzu na dobu neurčitou. Tom DeLonge založil kapelu Angels & Airwaves, Mark Hoppus a Travis Barker působili společně v kapele +44.\n\nZnovu se dali dohromady v únoru 2009 a jejich šesté studiové album \"Neighborhoods\" vyšlo v září 2011.\n\nV lednu roku 2015 Tom DeLonge kapelu opustil a ke skupině se připojil zpěvák a kytarista Matt Skiba ze skupiny Alkaline Trio.\n\nPod původním názvem \"Blink\" nahráli v roce 1993 dvě demo-alba: \"Flyswattwer\" a \"Buddha\", avšak bez většího úspěchu. Ten přišel v roce 1994 s deskou \"Cheshire Cat\" a to především díky písním „Carousel“ a „Peggy Sue“. Záhy poté se byli nuceni přejmenovat, aby se odlišili od stejnojmenné irské techno skupiny. Problém vyřešili tak, že si ke svému názvu přidali číslici 182 (čte se: one eighty two), o které dodnes panuje spousta pověstí a fám. Podle některých číslice vyjadřuje počet slov „fuck“, které vyřkl Tony Montana ve filmu \"Scarface\", podle jiných zase počet mil, kolik musel ujet Mark za svojí přítelkyní anebo vychází z filmu \"Turk 182!\" Timmothy Huttona. Dle slov kapely však toto číslo nemá žádný hlubší smysl. Podle kapely samotné si toto číslo doslova \"vytáhli z pr***e\".\n\nSpolu s novým názvem změnili i vydavatelství - album \"Dude Ranch\" už nahráli u velké společnosti MCA (později Geffen Records). Po jeho dokončení opouští skupinu Scott Raynor. Důvodem byl prý nedostatek času (Scott studoval vysokou školu), podle ostatních členů skupiny měl však problémy s alkoholem. Za bicími ho nahradil Travis Barker, který byl údajně kvůli svým tetováním vyhozen ze školy.\n\nDoba největší slávy přišla s deskou \"Enema of the State\" (1999). Do mainstreamu je vynesly hlavně hity „What’s My Age Again“ a „All The Small Things“. Z hlediska prodejnosti se jedná o jejich nejúspěšnější desku (17 mil. prodaných kopií). O dva roky později úspěšně navázali albem \"Take Off Your Pants and Jacket\" s hity „First Date“ nebo „Rock Show“.\n\nV roce 2003 vyšlo již pod přejmenovanou společností Geffen Records album \"Blink-182\". Největší úspěch sklidily singly „I Miss You“ a „Feeling This“, v písni „All of This“ se objevil i hlas hostujícího Roberta Smitha ze skupiny The Cure. Ačkoli se Blink-182 stále drželi na vrcholu hudebního showbyznysu (3. místo v americké hitparádě), po vydání této desky se na dlouho dobu odmlčeli a jednotliví členové se věnovali pouze svým vlastním projektům.\n\n1. listopadu 2005 vydává společnost Geffen Records výběr hitů Blink-182 a několik týdnů na to ohlašují členové pauzu na dobu neurčitou. Zvítězily vlastní projekty jednotlivých členů. Tom DeLonge založil kapelu Angels & Airwaves, Mark Hoppus a Travis Barker působí společně v kapele +44.\n\nNa 51. udílení cen Grammy 8. února 2009 se kapela nechala slyšet, že se vrací. „Tentokrát byl projekt +44 schován pod koberec, naopak Angels & Airwaves budou pokračovat“, podotkl Tom DeLonge. Skupina tvrdí, že návrat Blink považuje za pokračování a ne za comeback.\n\nRoku 2010 měla kapela turné po Evropě a rok předtím po Severní Americe. Hned poté se kapela vrátila k práci na své nové společné desce. Mark Hoppus se stal moderátorem pořadu \"a Diferent spin with Mark Hoppus\" televizní společnosti FUSE. Travis Barker vydal svou sólovou desku \"Give The Drummer Some\", na které se podílelo mnoho muzikantů (Slash, The Cool Kids, Lil Wayne a další). Tom Delonge se svou kapelou Angels and Airwaves vydal album \"LOVE\" (album si vydali na vlastní náklady a bylo zdarma ke stažení).\n\nBlink se vydali od 5. 7. 2011 i přes zrušené evropské turné na to americké společně s My Chemical Romance. Dne 15. 7. 2011 Blink-182 vydali nový singl „Up All Night“ - jejich první nová píseň po šesti (pokud počítáme, že singl „Not Now“ vyšel už na UK verzi alba v roce 2003, tak po osmi) letech, o které se vedly diskuse, jak moc Angels & Airwaves nebo +44 ovlivnili hudbu Blink. Deska \"Neighborhoods\" vyšla 27. 11. 2011, ale již několik dní před vydáním (14. 9.) unikla na internet.\n\nV červnu 2011 měla kapela vystoupit na prvním ročníku Prague City Festivalu, konaného pod záštitou organizace Punx Not Dead. Koncert a celé evropské turné toho roku však sama musela zrušit z důvodu pozdního dokončení nového alba \"Neighborhoods\", které vyšlo ke konci září 2011. Omluvili se svým českým příznivcům a dohodli se s festivalem na vystoupení v příštím roce. Když už to vypadalo, že se premiéra americké skupiny v Česku blíží, 14 dní před samotným festivalem, na kterém měli mimo jiné vystoupit také New Order, Simple Plan nebo Dubioza kolektiv, přinesl festival zprávu, která šokovala všechny tuzemské příznivce Blink. Festival byl nečekaně zrušen z důvodu nedostatku finančních prostředků. Peníze, které fanoušci zaplatili za festival, dostali zpátky pouze ti, kteří si je pořídili přes síť Eventim. Organizace prohlásila, že po zrušení PCF se nachází ve stavu úpadku. Sama kapela se k celé záležitosti vyjádřila se slovy, že se do Prahy velmi těšili, neboť Česko je jedna z mála zemí, kde zatím nehráli.\n\nČeští fanoušci Blink byli tak nadvakrát velmi zklamáni, ale v roce 2014 se konečně dočkali. Organizátoři festivalu Rock for People spolu s promotérskou skupinou Conspiracy 14. května téhož roku ve večerních hodinách přinesli radostnou zprávu. Oznámili totiž, že Blink-182 na třetí pokus vystoupí v ČR. Koncert se odehrál 15. srpna 2014 v pražské Tipsport aréně. Sama kapela se podle managementů po dvou zklamáních na vystoupení velmi těšila. Českým příznivcům tak nezbývalo než doufat, že všechno proběhne podle plánu. A to se také stalo, a Blink-182 před 7500 diváky v po střechu zaplněné Tipsport areně splatili svůj poloviční dluh a splnili tak spoustě českým fanouškům jejich sen.\n\nRáno 26. ledna 2015 kapela oznámila, že Tom DeLonge opouští skupinu na dobu neurčitou a nahradí jej Matt Skiba ze skupiny Alkaline Trio. DeLonge toto ještě téhož dne popřel. Zbylí členové kapely nicméně v rozhovoru pro časopis \"Rolling Stone\" své prohlášení potvrdili.\n\nV roce 2016 vydala skupina album nazvané California, které bylo nominováno na Grammy za nejlepší rockové album, což byla jejich první Grammy nominace vůbec.\n\nOd května 2019 skupina pravidelně vydávala nové písně a připravovala se na oznámení svého dalšího alba s názvem \"Nine\", které zahrnovalo skladby „Blame It on My Youth“, „Generational Divide“ a „Happy Days“. Původně chtěli, aby album vyšlo počátkem léta, ale kvůli prodloužené produkci a psaní jej byli nuceni odložit.  Album bylo oficiálně představeno 25. července 2019, vyšlo 20. září 2019 a další píseň s názvem \"Darkside\" byla vydána následující den.\n\n\n\n"}
{"id": "302200", "url": "https://cs.wikipedia.org/wiki?curid=302200", "title": "František Kreuzmann starší", "text": "František Kreuzmann starší\n\nFrantišek Kreuzmann starší (11. října 1895 v Plzni – 28. prosince 1960 v Praze) byl český operetní zpěvák a činoherní i filmový herec. Narodil se do herecké rodiny, jeho otec Adolf Kreuzmann byl herec, herečkou byla i jeho sestra Anna Kreuzmannová.\n\nSvé herecké vzdělání získával soukromě u legendy českého divadla Vendelína Budila. Hrát začínal v roce 1913 u různých kočovných hereckých společností (spol. R. Morávka, J. Tuttra). Během 1. světové války pracoval v plzeňské Škodovce aby se vyhnul nasazení na frontu. Nicméně v roce 1918 stejně musel narukovat. Po válce zpíval a hrál v letech 1919–1923 v Plzni, od roku 1923 do roku 1926 v Národním divadle v Brně. V roce 1926 jej angažoval Jaroslav Kvapil do pražského Divadla na Vinohradech, kde zůstal v angažmá až do roku 1940. Od roku 1940 prakticky až do smrti byl členem činohry pražského Národního divadla.\n\nOd roku 1926 až do roku 1960 hrál i ve filmu, v polovině třicátých let patřil mezi nejobsazovanější české filmové herce vůbec, jenom v roce 1937 hrál ve 12 filmech, v roce 1938 v 17 filmech, v roce 1939 v 16 filmech, tedy během 3 let celkem ve 45 různých českých filmech.\n\nJeho dcera Alena Kreuzmannová byla herečka a jeho vnuk František Kreuzmann ml. je také hercem.\n\n\n\n\n"}
{"id": "302203", "url": "https://cs.wikipedia.org/wiki?curid=302203", "title": "Volby do Národního shromáždění Francouzské republiky 2007", "text": "Volby do Národního shromáždění Francouzské republiky 2007\n\nVolby do Národního shromáždění Francouzské republiky 2007 se konaly 10. a 17. června 2007.\n\nZnázornění získaných mandátů po druhém kole\n"}
{"id": "302205", "url": "https://cs.wikipedia.org/wiki?curid=302205", "title": "Hradisko svatého Klimenta", "text": "Hradisko svatého Klimenta\n\nHradisko svatého Klimenta nebo hora svatého Klimenta (místní pojmenování \"Klimentek\") je poutní místo, národní kulturní památka a významná archeologická lokalita. Hradisko sv. Klimenta, které se nachází na území městyse Osvětimany v okrese Uherské Hradiště ve Zlínském kraji, je jedním z duchovních míst hluboce spjatých s historií Moravy.\n\nHradisko je spojováno s cyrilometodějskou tradicí. Pojmenování lokality se odvíjí z tradice, že sv. Cyril a sv. Metoděj přenesli z Chersonésu na toto místo ostatky papeže sv. Klimenta.\n\nLokalita velkomoravského hradiska se nachází na strategicky velmi vhodně zvolené poloze v nadmořské výšce 461 m na jihozápadním vrcholku Chřibů, na jazykovitě protáhlé ostrožně, vybíhající z hlavního hřebene, s nímž je propojena úzkou šíjí. Hradisko strážilo někdejší starou kupeckou cestu, která spojovala střední Pomoraví s horní částí Dyjsko-svrateckého úvalu. Hradisko je přitom poměrně dobře ukryto, na východě a na západě je chráněno horskou hradbou, od které je však odděleno strmými svahy hlubokého údolí Klimentského potoka a roklin jeho malých přítoků. Nachází se ve vzdálenosti 4 km severozápadně od obce Osvětimany.\n\nOstrožna má přibližně trojúhelníkový tvar o délce asi 1,4 km. Střední část ostrožny tvoří široký a poměrně plochý terén s mírným sklonem k jihu, s kuželovitým vrškem v nejvyšší severovýchodní části. Vrcholek byl pravděpodobně uměle srovnán do plošiny oválného tvaru, jejíž obvod je ohraničen umělou terasou zpevněnou pískovcovými kameny.\n\nNa akropoli hradiska svatého Klimenta jsou v terénu vyznačeny základy středověkého kostela, dostavěného na začátku poslední třetiny 14. století z původní kaple z 9. století. Vedle stojí dřevěná kaple z roku 1964 a zvonice sv. Gorazda z roku 1985. Hradisko obepíná mohutné dvojité valové opevnění, z východní strany až trojitá. Prostor vnitřní opevněné plochy má rozlohu přibližně 8 ha, vnější val obepíná plochu asi 22 ha.\n\nNejstarší písemná zpráva o této lokalitě, skryté v tichu hvozdů pohoří Chřibů, pochází listiny z roku 1358, datované k 18. dubnu, v níž olomoucký biskup Jan Očko z Vlašimi potvrzuje, že moravský markrabě Jan Jindřich Lucemburský daroval brněnským augustiniánům „...kapli blahoslaveného Klimenta, papeže a mučedníka v lesním zátiší blíže nového zámku svého Cimburka ležící, v dobách sice dávných vystavěnou k uctívání téhož svatého, nyní však od mnohých let vší bohoslužby pohřešující, zároveň s budovou k téže kapli přiléhající, obehnanou vůkol příkopy...“.\n\nZ dalších písemných pramenů lze vyčíst, že husité z Nového Tábora u Nedakonic pod vedením Bedřicha ze Strážnice v dubnu roku 1421 neúspěšně zaútočili na Kyjov a je možné, že na zpáteční cestě alespoň zničili augustiniánské proboštství u Osvětiman, podobně jako předtím 12. ledna cisterciácký klášter na Velehradě.\n\nKolem roku 1700 kronikář a přerovský farář Jan Jiří Středovský zaznamenal lidovou pověst, která se vztahuje k roku 864: „Když se svatý Cyril obával nejistého štěstí válečného, velmi jsa starostliv o svůj klenot, totiž ostatky svatého Klimenta, počal stavěti s dovolením královým na místě nepřístupném, horami a lesy obklíčeném, nedaleko Velehradu, v okolí, které nyní starý hrad Cimburk ohražuje, kostel ke cti svatého Klimenta, ve kterém, kdyby nebezpečenství hrozilo, mohly by se drahé ostatky … ukrýti mimo hluk válečný.“\nPodle Středovského tu ještě po roce 1700 čněly na vrcholu kopce „dosti vysoké zbytky kostelních zdí“.\n\nPodrobná historie hradiska sv. Klimenta byla sepsána moravským topografem Řehořem Volným ve IV. svazku jeho práce z roku 1838 Markgrafschaft Mähren (str. 176–178).\n\nO Klimentku a svatoklimentské a cyrilometodějské tradici v této oblasti a respektu k této lokalitě se zmiňoval ve své drobné práci Děvín a Velehrad z roku 1902 kroměřížský radní Josef Gloza. Ze vzpomínek jeho otce, rolníka z Žeravic, citoval romantickou představu: „Až sem sahal Velehrad, od Hradiště na dvě míle, zde byl klášter, kolem hrazený.“\n\nHradisko bylo pravděpodobně navštíveno již v mladší době bronzové. V první polovině 9. století tu bylo vybudováno opevněné hradisko, kde existovala stálá a samostatně hospodařící slovanská osada. Po pádu Velké Moravy sloužilo hradisko svatého Klimenta okolním obyvatelům jako útočištné hradiště, kam se uchylovali v dobách válečného nebezpečí a k střežení obchodní cesty. Nálezy je doloženo osídlení z 10. a z počátku 11. století. Hradisko bylo spravováno pouze zbylými slovanskými mnichy, tzv. „černými mnichy moravskými“.\n\nNěkdy v první polovině 12. století hradisko zpustlo a v průběhu 14. a 15. století bylo znovu osídleno. Po roce 1358 ve snaze obnovit svatoklimentský klášter dostavěli brněnští augustiniáni gotický kostel. Ten stál až do roku 1421. Zánik kláštera je spojován s tažením moravských husitů, kdy tuto mnišskou komunitu napadli nedakoničtí husité, vracející se z odraženého útoku na Kyjov. Následkem poškození augustiniánského konventu (obydlí sboru mnichů jednoho kláštera) byl tamní probošt Petr nucen uprchnout a přesídlit i s několika mnichy do nedalekých Vřesovic, kde podle tradice ještě nějakou dobu žili na místní tvrzi, pravděpodobně s úmyslem opravit stavby na hradisku sv. Klimenta a vrátit se zpět. V dalších letech byl však řád augustiniánů postižen válečnými finančními poplatky a k obnově kláštera tudíž nedošlo.\n\nPo husitském nájezdu tedy duchovní život na Hoře sv. Klimenta ustal a postupně zde ustával i veškerý život hospodářský. Místo bylo obýváno pouze poustevníky. Kolem roku 1500 zde jeden takový poustevník žil, byl to rytíř \"Jiřík Smetana z Osvětiman\". Jiří Smetana se narodil někdy kolem roku 1450 na rodové tvrzi v Osvětimanech, neměl potomky a svůj majetek odkázal Protivcovi ze Zástřizl, pánovi na Buchlově, a sám se uchýlil do lesní samoty.\n\nV roce 1564 byl Klimentek zastaven Kyjovu.\n\nV průběhu 16. století přestaly být obývány ruiny kláštera definitivně. Od 17. století okolní vladykové změnili lokalitu ve zdroj levného stavebního materiálu a desítky dobrodruhů důkladným prokopáváním devastovaly akropoli ve snaze najít poklad augustiniánů. Stavby byly rozebírány a používány jako stavební materiál na hradě Cimburku, Buchlově, případně na různé lidové usedlosti.\nPřestože bylo hradisko většinou pusté, zůstávalo nadále v povědomí lidu a občas je navštěvovali poutníci. Jedním z nich byl přerovský katolický kněz a farář Jan Jiří Ignác Středovský, který svou návštěvu v roce 1770 popsal ve zprávě.\nV roce 1838 zde nechal postavit boršický farář Jan Studeník dřevěnou kapličku se zvonicí.\nOd roku 1880 stála v kněžišti základů kostela kaple. V roce 1964 postavili koryčanští občané pod vedením P. Stanislava Straňáka místo původní kaple umístěné v kněžišti základů gotického kostela dřevěnou kapličku. V roce 1985 postavili členové Společenství svatého Gorazda a druhů – Živé dědictví za dřevěnou kapličkou zvonici sv. Gorazda.\nV 90. letech 20.století zde Společenství sv. Gorazda a druhů – Živé dědictví založilo tradici cyrilometodějské tzv. Gorazdovy školy, která se konala v týdnu okolo 27. července, na který připadá svátek sv. Gorazda a druhů.\n\nKaždý rok se zde koná pouť na svátek Seslání Ducha svatého.\n\nO prvním nálezu vůbec můžeme hovořit už v 17. století. V roce 1691 byl totiž v někdejší, dnes již zasypané klášterní studni objeven zvon, odlitý v roce 1521.\nPodle moravského topografa Řehoře Volného zde dále v roce 1770 nechali prokopat hradisko tehdejší majitelé panství buchlovští páni, baroni z Petřvaldu, když na základě kolujících pověstí hledali údajné ukryté poklady a odvezli si opracované kamenné články k dalšímu využití.\nV 19. století se začal o Klimentek zajímat osvětimanský farář \"Vavřinec Jugan\". Roku 1837 odkopal základy kostela, na kterých z nalezených kamenů poskládal obvodové zídky, aby tak v terénu vytyčil jejich půdorys. Jím nalezená dlažba kostela byla údajně odvezena k vydláždění buchlovických stájí.\nPod vedením archeologa a speleologa MUDr. Jindřicha Wankla, zkoumal v letech 1885 až 1888 hradisko Vlastenecký muzejní spolek v Olomouci a narazil na zdivo nějaké chrámové stavby, o němž se tenkrát Jindřich Wankel domníval, že jde o zdivo kláštera z doby cyrilometodějské.\n\nDalší výkopy zde provedl stupavský farář \"Vavřinec Sigmund\" a sudický řídící učitel v. v. \"Josef Fait\" a po nich ještě v roce 1878 duchovní \"František Přikryl\" a v roce 1880 boršický farář \"Jan Studený\". Jejich nálezy byly odeslány MUDr. Jindřichu Wanklovi.\n\nPrvní systematický výzkum byl proveden v letech 1903 až 1905 poštovním oficiálem a slovanistou \"Robertem Čechmánkem\" s cílem nalézt na hradisku klášter Cyrila a Metoděje. Uvnitř chrámové lodi odkryl 7 kostrových hrobů bez milodarů a v jednom dalším (osmém) kostrovém hrobě, odkrytém 15. června 1905 v kněžišti za oltářem, našel kousek načernalého dubového dřeva, který pokládal za zbytek biskupské berly. Hrob byl okamžitě místními nadšenci vydáván za pravý hrob Metodějův. Zlomky kachlů a střepy keramiky, pocházející z výzkumů Roberta Čechmánka, jsou však charakteristické pro 14. století. Také po antropologické expertíze, kterou provedl v roce 1950 Archeologický ústav ČSAV V Praze, datoval dr. Jaromír Chochol staří kostry do doby 13. až 15. století. Tím padl mýtus o Metodějově hrobu na hradisku sv. Klimenta. Archeologický průzkum Roberta Čechmánka rovněž upozorňuje na podzemní prostory, patrně sklepy na víno, střepy nádob a kusy železa.\n\nO něco později zde prováděli malý archeologický průzkum členové Archeologického spolku Starý Velehrad. Povrchový průzkum hradiska provedl roku 1915 také přední moravský archeolog Inocenc Ladislav Červinka. Další výzkum, který soukromě prováděl koryčanský rodák Vítězslav Gloza v letech 1922 až 1923, je pozoruhodný nálezem zlaté byzantské mince, tzv. solidu císaře Theofila vládnoucího v letech 829 až 842, otce pozdějšího císaře Michaela III.\n\nAmatérským výzkumem zdejší lokality se v roce 1930 zabývala i Matice svatoklimentská, založená v Brně. V roce 1942 nalezl Vilém Hrubý na východním svahu hradiska u hlavního valu čtyři zlomky velkomoravské keramiky. V roce 1958 zahájil Vilém Hrubý již systematický archeologický výzkum, který prokázal stáří hradiska z 1. poloviny 9. století. V prostoru akropole bylo objeveno množství velkomoravské keramiky, množství kostí chovného dobytka (ovcí, koz, krav a vepřů), kostěné proplétačky a kamenné brousky. Do 2. poloviny 9. století jsou datovány úlomky bílé omítky z jemné malty, ale pouze z prostoru kněžiště, nikoliv celého stavebního komplexu.\n\nV letech 1961 až 1962 provedl další výzkum Vladimír Ondruš z Moravského zemského muzea v Brně, který prokázal několik stavebních fází kostela, neboť kameny i malta šesti opěrných pilířů z vnější strany kostela měly jiný charakter, než vlastní zdivo a pilíře nebyly svázány se zdivem. Podle obou výzkumů je kněžiště pozdějšího gotického kostela zbytkem velkomoravské kaple sv. Klimenta z 9. století. Druhá stavební fáze není časově zcela jistá, proběhla možná v 11. století, ale možná také až v končící 1. třetině 14. století v souvislosti se stavbou nedalekého hradu Cimburka. Třetí augustiniánská přestavba s přístavbou spadá do doby od poloviny 14. století.\n\nKus práce na tomto nalezišti zanechali rovněž Robert Snášil a dominikánský kněz Jiří Maria Veselý. Zatím poslední výzkum provedl v roce 1989 Luděk Galuška z Moravského zemského muzea. Byly odkryty zbytky zahloubené části obydlí s topeništěm a železnou struskou, podle všeho dílny na zpracování kovů. Asi 900 zlomků keramiky pochází ze starší fáze doby velkomoravské. V tělese opevnění byla nalezena kamenná zídka o šířce 80 cm, patrně zbytek čelní kamenné plenty.\n\nVýzkumy potvrdily osídlení plochy hradiska nejpozději od první půle 9. století, několik nestratifikovaných keramických zlomků z mladší doby bronzové však nevylučuje i osídlení starší.\n\nS Klimentkem je spojena tzv. \"svatoklimentská daň\". Kníže Rostislav ji uložil městům Leváre a Bánovce k vydržování tzv. svatostanu sv. Klimenta a hradu Buchlovu.\n\n\n\n"}
{"id": "302207", "url": "https://cs.wikipedia.org/wiki?curid=302207", "title": "Cenový index", "text": "Cenový index\n\nCenový index zachycuje vývoj cenové hladiny v čase.\n\nIdeálním cenovým indexem je Divisiův index, který je definován jako podíl nákladů na dosažení indiferenční křivky v cenách sledovaného roku a nákladů na dosažení téže indiferenční křivky v cenách výchozího roku. V praxi obvykle indiferenční křivky a z nich vyplývající substituce nejsou známy, využívá se tedy méně dokonalý Laspeyresův index nebo Paascheho index.\n\nLaspeyresův index udává náklady na zakoupení kombinace statků základního roku v cenách sledovaného roku, děleného náklady na stejnou kombinaci statků v cenách základního roku. Bývá také nazýván cenový index s vahami základního období. Tento index se používá pro výpočet indexu spotřebitelských cen, který udává změnu ceny definovaného spotřebního koše, a pro index cen výrobců. Laspeyresův index nadhodnocuje růst cen, protože nezahrnuje substituční efekt při změnách relativních cen.\n\nPaascheho index udává náklady na zakoupení kombinace statků sledovaného roku v cenách sledovaného roku, děleného náklady na stejnou kombinaci statků v cenách základního roku. Využívá se při výpočtu deflátoru HDP.\n\n\n"}
{"id": "302208", "url": "https://cs.wikipedia.org/wiki?curid=302208", "title": "Manévrový vzdušný souboj", "text": "Manévrový vzdušný souboj\n\nManévrový souboj (anglicky ) je označení pro manévrový vzdušný souboj mezi stíhacími letadly. Termín vznikl za první světové války, kdy vyjadřoval střetnutí obratných stíhacích letounů (především dvouplošníků a trojplošníků), jejichž piloti se snažili udělat sevřenější zatáčku než jejich soupeř a dostat se tak soupeři blízko za ocasní plochy, kde byla výhodná pozice pro útok.\n\nManévrový souboj vznikl za první světové války. První vojenské letouny byly zpočátku užívány pro pozorování, ke vzdušným soubojům nedocházelo a piloti si navzájem spíše salutovali. První zbraně, kterými se piloti pokoušeli ohrozit nepřátelské letouny byly například cihly, granáty, nebo řetězy, kterými se pokoušeli poškodit protivníkovu vrtuli. Byly i pokusy o zničení protivníka přímým nesebevražedným kontaktem letounů (tzv. taran). Používány byly i ruční palné zbraně, ale skutečná éra vzdušných soubojů začala až poté, co byly na letouny namontovány první pevné či pohyblivé kulomety.\n\nZlomem byl rok 1915, kdy Německo získalo Fokker Eindecker, první stíhací letoun, jehož kulomet mohl díky synchronizačnímu zařízení střílet přímo okruhem vrtule. V té době ještě nebyla vypracována taktika vzdušného boje. Pravděpodobně prvním, kdo vzdušný boj analyzoval a následně vytvořil první taktická pravidla pro letecké souboje, byl Oswald Boelcke. Mnoho z Boelckeho konceptů z roku 1916 má své uplatnění dodnes. Jedná se například o získání taktické výhody při útoků směrem ze slunce, kdy je protivník sluncem oslněn.\n\nZáklady taktiky leteckého boje byly na počátku druhé světové války v zásadě stejné, jako v té předchozí, ale díky technickému pokroku se zásadně změnila samotná letadla. Například bitva o Británii byla plna soubojů stíhacích letounů, ve kterých byla maximálně využívána jejich obratnost. Soupeři Messerschmitt Bf 109 a Supermarine Spitfire procházely řadou modifikací po celou válku.\n\nV Asii docházelo k růstu napětí především díky Japonsku, které ve 30. letech napadlo Čínu. Ve druhé čínsko-japonské válce byly poprvé nasazeny stíhací letouny Micubiši A6M Zero, které svou obratností převyšovaly většinu evropských a amerických typů. První západní jednotkou, která vypracovala taktiku pro boj s obratnými japonskými letouny byla dobrovolnická stíhací jednotka Létající tygři (jinak také \"American Volunteer Group – AVG\"), kterou v Číně vedl americký generálporučík Claire Lee Chennault.\n\nLétající tygři měli v Číně bojovat se stíhacími letouny Curtiss P-40 Warhawk opatřenými čínskými znaky. Chennault pečlivě vyslechl čínské piloty, aby si udělal představu o vlastnostech japonských letounů a taktice jejich pilotů. Došel k závěru, že proti extrémně obratným japonským strojům je klasická taktika, sestávající z manévrového boje v horizontální rovině, neúčinná. Kladl proto důraz na spolupráci jednotlivých pilotů a propracoval taktiku, která měla využívat některých lepších vlastností amerických strojů (například vyšší rychlost při střemhlavém letu).\n\nWarhawky měly útočit nenadálým střemhlavým letem a po útoku se rychle vzdálit. Díky křehké konstrukci a absenci jakékoliv pasivní ochrany (pancéřování, samosvorné obaly nádrží) u japonských letounů, mohla pro zničení soupeře stačit jedna přesná dávka. Jelikož japonské letouny by zřejmě vyhrály většinu klasických manévrových soubojů, musely být tyto přeneseny do vertikální roviny. Dalším zlepšením, které Chennault zavedl byly předsunuté letecké hlásky, které měly včas varovat před náletem, aby mohli stíhači včas vzlétnout a nabrat výšku dostatečnou pro efektivní útok.\n\nS touto taktikou dosáhli Létající tygři značných úspěchů a oproti jiným spojeneckým jednotkám, které na počátku války utrpěly od japonských stíhačů těžké ztráty, jim byli rovnocenným soupeřem.\n\n"}
{"id": "302211", "url": "https://cs.wikipedia.org/wiki?curid=302211", "title": "Moses Mendelssohn", "text": "Moses Mendelssohn\n\nMoses Mendelssohn (6. září 1729 Dessau – 4. ledna 1786 Berlín) byl židovský učenec a filosof, průkopník židovského osvícenství (haskala).\nNarodil se v chudé rodině písaře, kromě mateřské řeči jidiš se naučil hebrejsky a brzy začal se studiem Talmudu. V deseti letech nastoupil do třídy desavského rabína Fränkela, vydavatele knihy \"Průvodce bloudících\" středověkého židovského filosofa Maimonida, kterou Mendelssohn brzy přečetl. Roku 1743 se s rabínem Fränkelem přestěhoval do Berlína, kde se živil kondicemi a naučil se německy, latinsky i francouzsky. Roku 1754 nastoupil jako účetní do textilní firmy otce jednoho ze svých žáků a seznámil se s básníkem a filosofem Lessingem, který mu pomohl publikovat první spis a seznámil ho s vydavatelem časopisu \"Briefe\" Friedrichem Nikolaiem.\n\nMendelssohn se stal vlivným kritikem německé literatury a roku 1762 se oženil s F. Gugenheimovou, s níž měl deset dětí. Roku 1763 získal první cenu Královské pruské akademie (před I. Kantem) a roku 1767 vydal dialog \"Faidon\" – modernizovanou verzi Platónova dialogu o nesmrtelnosti duše. Mendelssohn se tak přiklonil k osvícenskému a racionálnímu chápání náboženství a velmi se zasazoval o náboženskou toleranci.\n\nRoku 1770 ho švýcarský protestantský farář Johann Kaspar Lavater veřejně vyzval, aby buď křesťanství vyvrátil, anebo se stal křesťanem. Z následující dlouhé polemiky se Mendelssohn zhroutil a věnoval se pak jen překládání Tóry. Jeho německý překlad, tištěný hebrejskými písmeny vedle originálu, který měl pomoci Židům, aby se naučili německy, vyšel v letech 1780–1783. I jinak se Mendelssohn věnoval zlepšení společenského postavení Židů a v knize \"Jeruzalém čili o náboženské moci a židovství\" (1786) hájil jednak náboženskou toleranci, jednak závaznost židovského zákona i pro křesťany.\n\nRoku 1779 zvěčnil Lessing přítele Mendelssohna ve slavném dramatu \"Nathan moudrý\". Když roku 1781 už mrtvého Lessinga nařkl Friedrich Heinrich Jacobi ze „spinozismu“ a tedy atheismu, napsal Mendelssohn jako své poslední dílu obranu Lessingovu. Mendelssonův syn Josef založil velký bankovní dům Mendelssohn, dcera Dorothea se provdala za romantického filosofa Friedricha Schlegela a v rodině mladšího syna Abrahama se narodil významný hudební skladatel Felix Mendelssohn-Bartholdy.\n\nČesky vyšel Mendelssohnův \"Faedon, aneb Sokratesowo poslednj rozmlauwanj o nesmrtedlnosi duše\" v překladu J. Černého v Praze roku 1833.\n\n\n"}
{"id": "302212", "url": "https://cs.wikipedia.org/wiki?curid=302212", "title": "František Kreuzmann", "text": "František Kreuzmann\n\nExistuje více osobností s českým jménem a příjmením František Kreuzmann:\n\n"}
{"id": "302213", "url": "https://cs.wikipedia.org/wiki?curid=302213", "title": "Banachek", "text": "Banachek\n\nBanachek, vlastním jménem Steve Shaw (* 30. listopadu 1960, hrabství Middlesex, Anglie), je americký mentalista.\n\nJe autorem mnoha knih o mentalismu a objevitelem mnoha kouzelnických, zvláště mentalistických efektů, včetně Pennova & Tellerova chycení kulky a „pohřbení zaživa“. Ačkoli se narodil v Anglii a vychováván byl v Jižní Africe a Austrálii, s kouzelnictvím začal až po svém příjezdu do USA v roce 1976.\n\nJe vyhledávaným poradcem předních bavičů a zvláště televizních kouzelníků z celého světa, jakými jsou například Penn & Teller, David Blaine, Lance Burton, James Randi nebo Criss Angel. Zasloužil se tak vlastně o rozšíření magie a mentalismu v amerických televizích víc než kterýkoli jiný konzultant magie na světě. Proslavil se také svými podvody vědců na Washingtonské univerzitě, když je donutil uvěřit, že jeho domnělé schopnosti při klamné zprávě \"Project Alpha\" z počátku osmdesátých let byly skutečné. Také se společně s Randim zúčastnil bádání o tvrzeních Petera Popoffa, které konečně odhalilo Popoffovy lži.\n\nBanachek obdržel dva roky po sobě ocenění APCA Bavič roku (Association for the Promotion of Campus Activities – Asociace za prosazení univerzitních aktivit) a také ocenění College Campus novelty act (Ocenění univerzitní koleje za inovaci). Získal také ocenění Psychic Entertainers Association's coveted awards for creativity in mentalism (Ocenění asociace psychických bavičů za kreativitu v mentalismu), cenu Dana Blackwooda za nezměrný rozvoj mentalismu a Dunningerovu cenu. V roce 2007 získala jeho kniha \"Psychological Subtleties 2\" první místo v soutěži The Magic Woods Awards za nejlepší knihu.\n\n"}
{"id": "302217", "url": "https://cs.wikipedia.org/wiki?curid=302217", "title": "Vardusia", "text": "Vardusia\n\nVardusia ( ) je vápencové pohoří nacházející se ve Středním Řecku v regionální jednotce Fókida. Rozlohou se jedná o nevelký masiv, ovšem poměrně vysoký a atraktivně vyhlížející. Je tvořen prakticky jedním hřebenem. Základním stavebním prvkem je zde jako u sousední skupiny Giona především vápenec. Nejvyšší hora je Korakas (2495 m).\n\nVardusia leží západně od pohoří Parnas. Na severu dělí Vardusii od nejjižnějších výběžků pohoří Pindos, řeka Sperhios. Jižní svahy horstva prudce spadají do vod Korintského zálivu. \n\nPohoří se člení na tři části. Severní Vardusia, jejíž nejvyšší vrchol je Sinani (2059 m), velmi strmá a skalnatá Západní Vardusia, jejíž nejvyšší vrchol je Sufles (2300 m) a Jižní Vardusia, kde se nalézá nejvyšší vrchol Korakas. Celý masiv je zhruba 30 km dlouhý a v nejširším místě 15 km široký.\n\nHorami protékají řeky Mornos na severovýchodě, Kokkinos a Evinos na severozápadě. Na svazích hor leží mnoho vesnic. Na západě Artotina, Dixori, Dafnos, Diakopi. Na jihu obec Kallio a na východě Athanasios Diakos (\"Ano Musunitsa\"), Musunitsa, Koniakos a Trividi.\n\nV pohoří se nachází jen jedna turistická chata Pitimaliko. Hory jsou velmi málo navštěvované. Značené turistické cesty až na výjimky neexistují.\n"}
{"id": "302219", "url": "https://cs.wikipedia.org/wiki?curid=302219", "title": "Kazimír I. Obnovitel", "text": "Kazimír I. Obnovitel\n\nKazimír I. Karel Obnovitel (25. července 1016 – 28. listopadu 1058 Poznaň) byl kníže z dynastie Piastovců, vládce Polska v letech 1039–1058, syn Měška II. a jeho manželky Richenzy.\n\nRoku 1026 pobýval v některém z polských klášterů. Hypotéza, že se vzdal světské úlohy a stal se opatem, a roku 1034 dostal dispensi a vystoupil z řádu, se mezi historiky ani publicisty netěší valné popularitě. V letech 1034–1039 se mu pravděpodobně nepodařilo ujmout se vlády, byl vyhnán, a země se ocitla v krizi.\n\nPo smrti Měška se vlády chtěla ujmout Richenza, možná již dříve před jeho smrtí společně s manželem. Kazimír značně podléhal vůli své ambiciózní matky. Ona sama s největší pravděpodobností vyvezla ze země královskou korunu Měška II. (pod ochranou řádu Bezpryma), což je obecně považováno za projev ochrany práva svého syna na trůn.\n\nKazimír se nenechal korunovat z důvodu vnitřních (šlechta nepřála jeho korunovaci) i vnějších neshod (se Svatou říší římskou).\n\nKazimírovou manželkou byla Dobroněga Kyjevská, dcera Vladimíra Kyjevského. Ke svatbě došlo kolem roku 1041 a během manželství se narodilo pět dětí:\n\n"}
{"id": "302220", "url": "https://cs.wikipedia.org/wiki?curid=302220", "title": "Stephen Harper", "text": "Stephen Harper\n\nStephen Joseph Harper (* 30. dubna 1959) je kanadský politik, od roku 1993 poslanec Dolní sněmovny za volební obvody v Calgary. V roce 2002 byl zvolen předsedou Konzervativní strany Kanady, kterou dovedl o čtyři roky později k vítězství v parlamentních volbách. V letech 2006–2015 působil jako předseda vlády Kanady.\n\n\n"}
{"id": "302225", "url": "https://cs.wikipedia.org/wiki?curid=302225", "title": "Církvice (Ústí nad Labem)", "text": "Církvice (Ústí nad Labem)\n\nCírkvice (: ) se nachází v okrese Ústí nad Labem, 7 km severozápadně od Litoměřic. Patří k městskému obvodu Ústí nad Labem-Střekov. Leží na pravém břehu Labe v CHKO České středohoří. První zmínka pochází z roku 1357. Ve středověku se zde nacházely vinice ústeckých měšťanů. Církvicemi prochází železniční trať 072 a cyklostezka. K roku 2011 zde žilo 185 obyvatel.\n\nNázev Církvice pochází od slova \"Cierkvicě\", což byl druh dřevěného neopevněného kostela, který zde stával. Její německý název je a mezi kdysi používané tvary patří též Cerquicz, Czirkouicz, Czirkwicz, Czrkwycz, Czyrkwicze či Czerkowicze.\n\nPrvní písemná zmínka pochází z roku 1357. V průběhu své historie patřila střídavě Libochovanům či Lovosicím. V roce 1980 se Církvice v rámci velké integrace sídel v zázemí Ústí nad Labem staly součástí krajského města.\n\nKostel je poprvé v Církvicích zmiňován již roku 1352. Dnešní stavba stojí v dolní části obce u řeky Labe a pochází z r. 1701. V současnosti je obyvateli obce kostel postupně opravován. Kostel nemá věž, pouze sanktusník, v němž se nacházel zvon z r. 1712 od Jana Baltazara Crommela.\n\nJižně od kostela stojí zvonice. Byla zřejmě postavena zároveň s kostelem, tedy na počátku 18. století, ovšem dnešní podoba jí byla dána až v 19. století. Jedná se o jedinou hrázděnou zvonici v Česku. Na zvonici dnes visí pouze malý litinový zvon od J. Pragnera z r. 1918. Vedle něj je prázdná dřevěná hlava, jejíž zvon se dnes nachází v kostele sv. Josefa ve Vaňově (stav k r. 2001). Dále se zde nacházel nezvěstný zvon od Matěje Špice z r. 1540.\n\nKostel i se zvonicí jsou od roku 1992 chráněny jako kulturní památka.\n\n\n\n\n"}
{"id": "302229", "url": "https://cs.wikipedia.org/wiki?curid=302229", "title": "Druidství", "text": "Druidství\n\nDruidství může mít více významů, vztahujících se k pojmu:\n\n"}
{"id": "302232", "url": "https://cs.wikipedia.org/wiki?curid=302232", "title": "Sebuzín", "text": "Sebuzín\n\nSebuzín (: \"Sebusein\") se nachází v okrese Ústí nad Labem, je částí městského obvodu Ústí nad Labem-Střekov. Leží v CHKO České středohoří, na pravém břehu řeky Labe (143 m n. m.) při ústí Tlučeňského potoka; níže pod Sebuzínem se do Labe vlévá další z drobných přítoků, Rytina a Němčický potok. V okolí se zvedají vrchy Krkavčí skála, Varhošť, Trabice a Deblík. K roku 2011 zde žilo 443 obyvatel.\n\nNázev Sebuzín má prvopočátky ve tvaru \"Chcebuzín\", jež vznikl dvojí přivlastňovací příponou slovanského osobního jména \"Chcebud\". Pro usnadnění výslovnosti se později několika hláskovými změnami transformoval v Sebuzín. Německý název sídla je a mezi kdysi používané tvary patří též Zobijzijn, Sebusin, Zobzin, Chcziebuzin, Czebussin, Sdebuzin, Zebuzyn, Sebuzyn či Sobuzyn.\n\nV dnešní době převládá v Sebuzíně poklidný život, bývalé sady, které dříve živili celou vesnici, už jsou téměř všechny vymýceny a nahrazeny stavebními parcelami. Je zde i fotbalový tým TJ Sebuzín, který hraje 2. ligu okresního přeboru, který zároveň sbližuje obyvatele obce, kteří chodí na domácí zápasy fandit. V blízkosti hřiště je i střelnice, na kterou je po domluvě možno si jít zastřílet každý všední den. V obci funguje i občanské sdružení Za Sebuzín krásnější, z.s. (http://www.zasebuzinkrasnejsi.cz/) které upěvňuje vztahy místních. Pořádá nejrůznější akce např.: Stavba Májky, Pálení čarodějnic, Dětský den, Rozsvěcení vánočního stromečku, Sebuzínský ples na Větruši atd.\n\nSebuzín je prvně zmiňován roku 1251. Sebuzín byl poddanskou vesnicí. Za třicetileté války byl vypleněn. Škola je ve vsi poprvé zmiňována roku 1774. Roku 1827 většinu domů zničil požár. V roce 1855 tu řádila epidemie cholery. Obyvatelé se živili pěstováním ovoce (třešně, meruňky, jablka, broskve, hrušky), které se po Labi vyváželo do Německa. Do roku 1960 byl Sebuzín součástí litoměřického okresu. Od roku 1980 je součástí města Ústí nad Labem.\n\nObec leží na silniční komunikaci druhé třídy číslo 261 z Liběchova přes Litoměřice do Děčína. Silnice byla po zimě 2011 opravena, byla silně poničena, jednak kvůli velké zimě a jednak kvůli nákladním automobilům jezdících z kamenolomu poblíž Velkých Žernosek do Ústí nad Labem. Skrz obcí prochází dvoukolejná elektrifikovaná železniční trať číslo 072 Lysá nad Labem - Ústí nad Labem. Dostupnost vlakem do Ústí nad Labem a do Litoměřic je poměrně uspokojivá, avšak stanice i s příjemnou čekárnou leží dál od obce a nyní zde zastavují jen některé osobní vlaky. Další, poměrně přijatelný způsob jak se dostat do Ústí nad Labem je možnost MHD. Autobusy jsou poměrně kvalitní a nyní obec ve špičkách obsluhují dokonce dlouhé autobusy a tudíž nejsou tak přeplněné. Vsí Sebuzín prochází také cyklostezka, která vede z Velkých Žernosek podél Labe až do Německa.\n\n\n\n"}
{"id": "302233", "url": "https://cs.wikipedia.org/wiki?curid=302233", "title": "Neodruidismus", "text": "Neodruidismus\n\nNeodruidismus je souhrnný pojem pro různé organizace a skupin hlásící se k odkazu starověkých druidů. Nejstarší formy neodruidství, vzniklé na přelomu 17. a 18. století, existují v rámci křesťanského světonázoru či jsou od náboženství zcela oproštěné, pozdější formy často mají esoterický obsah či se plně hlásí k odkazu předkřesťanského keltského náboženství a jsou tak řazeny mezi novopohanství. Nepohanské formy neodruidismu se zpravidla věnují kulturní a vzdělávací činnosti jako Gorsedd, jiné jako Ancient Order of Druids jsou bratrstvy a svépomocným spolky, často inspirovanými svobodným zednářstvím.\n\nDůležitým konceptem v mnoha neodruidských skupin je awen, velšsky „poetická inspirace“, což má být tvůrčí a inspirační síla existující v kosmu, která je přítomná ve všem existujícím. Tento výraz, případně souhlásky A-I-O jsou při druidských obřadech zpívány jedním dlouhým výdechem a třikrát opakovány.\n\nAč v 17. a 18. století přestala být v Irsku a Skotsku pěstována bardská poesie tak na Britských ostrovech stále přetrvával zájem o keltské tradice a starožitnosti. V té době tak vznikla christianizovaná forma druidství spojená s jmény učenců jako byl John Aubrey, John Toland a William Stukeley. Pod vlivem Stukeleyho myšlenek vznikl v roce 1781 první neodruidský řád Ancient Order of Druids (Dávný řád druidů, AOD) založený Henrym Hurlem. Nejvýznamnější postavou však byl velšský básník Edward Williams, známý spíše jako Iolo Morganwg. Ten navázal na snahy svých předchůdců a roku 1792 založil Gorsedd of the Bards of Britain „Trůn bardů britských“, a také vytvořil několik literárních falz, včetně textů druidských rituálů. Tato a podobné skupiny měli určitý náboženský obsah, ale existovala v rámci křesťanského světonázoru a jejich členové byli zpravidla významnými členy místních křesťanských církví, jejich hlavní cíl byl především jazykový a kulturní a měl podpořit hrdost a sebeurčení keltských národů. Druidská bratrstva jako AOD zase byly svépomocné spolky často inspirované svobodným zednářstvím, s jistým duchovním obsahem.\n\nV 19. století zájem o keltské starožitnosti a druidství dále vzrůstal, významnými postavami této doby byly například Lewis Spence, okultista a zakladatel Skotského národního hnutí. Mezi lety 1909 a 1912 vznikl Ancient Druid Order „Dávný druidský řád“ ovlivněný křesťanským universalismem.\n\nNeodruidství je po Wicce nejspíše nejrozšířenější formou novopohanství. Vychází především z historických pramenů o druidech a keltském náboženství a z tradice bardské poesie pěstované v Irsku a Skotsku až do 17., respektive 18. století. Taktéž reflektuje akademické poznatky z oborů jako je antropologie, archeologie nebo etnografie. Kromě toho je často kladen důraz na artušovské legendy, mytologií grálu a míst jako Stonehenge a Glastonbury, inspirací jsou také starší formy neodruidismu, ceremoniální magie, theosofie nebo geomantie. Neodruidismus se do jisté míry podobá Wicce a existují lidé hlásící se k oběma tradicím, ale zatímco Wicca je mysterijní a iniciační tradicí tak neodruidi často konají své rituály veřejně a příslušnost ke své skupině nepodmiňují zvláštním zasvěcením.\n\nNeodruidství je také ovlivněno romantickým náhledem na Kelty objevujícím se od 19. století a někdy označovaným jako „keltománie“. Ten zahrnuje obraz Keltů jako „ušlechtilých divochů“, mystického lidu s úzkým vztahem k přírodě, nikoliv nepodobný romantickému náhledu na domorodé Američany. Na přelomu 20. a 21. století se keltománie smísila s hnutím New Age, často je výrazně komercializována a zahrnuje koncepty jako například keltský tarot, keltský šamanismus nebo keltskou sexuální magii. O méně eklektický a historicky přesnější praktikování keltského náboženství v moderní době se pokouší keltští rekonstrukcionisté.\n\nNovopohanské druidské organizace zahrnují jak různé mezinárodní sítě sdružující se především prostřednictvím internetu tak lokální skupiny často označované jako \"groves\" „háje“. Některé z těchto organizací dělí své členstvo do tříd druidů, ovatů a bardů známých z historického keltského náboženství, jiné je chápou spíše jako role které může volně zastávat každý člen komunity. Podle britského sčítání lidu z roku 2001 se jako druidi identifikuje 1657 jedinců, tedy méně než 4 % z 42 336 britských novopohanů, novozélandské sčítání lidu z téhož roku identifikovalo 150 druidů mezi 5 286 místního novopohany, tedy lehce přes 2, 5 %, zatímco American Religious Identification Survey z téhož roku napočítal 33 tisíc druidů mezi 307 tisíci novopohany, tedy přibližně 11 %.\n\nVe své současné podobě, která se plně hlásí k odkazu keltského předkřesťanského náboženství začal neodruidismus vznikat až v druhé polovině 20. století. Roku 1964 Ross Nichols, do té doby člen Ancient Order of Druids, založil organizaci později známou jako Order of Bards, Ovates and Druids (Řád bardů, ovatů a druidů, OBOD). Nichols, byl nejspíše na konci 50.let také společně s Geraldem Gardnerem a Aidanem Kellym autorem konceptu Kola roku, jež se později široce rozšířil mezi v novopohanské komunitě. V 80. letech 20. století byl v rámci OBOD vytvořen korespondenční kurz skrze který lze postupně dosáhnout všech tří základních stupňů v rámci organizace: bardského, ovatského a druidského. S OBOD jsou spojeni i další významní autoři jako Philip Carr-Gomm a Emma Restall Orr nebo John a Caitlin Matthewsovi.\n\nK novopohanství se však výslovně hlásil až British Druid Order (Britský druidský řád, BDO) založený v roce 1979 Philipem Shallcrassem, který roku 1988 založil také zastřešující organizaci Council of British Druid Orders „Koncil britských druidských řádů“, jejímž členy je okolo dvanácti druidských skupin. Podle představitelů řádu se členstvo BDO mezi lety 2009 až 2019 více než zdvojnásobilo ze tří na sedm tisíc.\n\nPočátky novopohanského neodruidství ve Spojených státech jsou spojeny s organizací Reformed Druids of North America (Reformovaní druidové Severní Ameriky, RDNA) založenou roku 1963 jako humorný protest studentů Carleton College v Minnesotě proti povinnosti pravidelně navštěvovat bohoslužby svého náboženství. Isaac Bonewits, člen RDNA, založil v roce 1983 (Naše vlastní druidství: Druidské společenství, ADF), které na rozdíl od ostatních druidských skupin umožňuje svým členům praktikovat v rámci kterékoliv indoevropské tradice. Mezi další americké neodruidské organizace patří Dynion Mwyn a Henge of Keltria.\n\nDruidská spiritualita je v ČR převážně záležitostí jednotlivců, na rozdíl od germánského a slovanského proudu se zde dosud nevytvořila žádná uskupení s explicitně náboženskou agendou.\n"}
{"id": "302235", "url": "https://cs.wikipedia.org/wiki?curid=302235", "title": "Přežvýkavec", "text": "Přežvýkavec\n\nPřežvýkavec je sudokopytník, který tráví potravu ve dvou krocích. Potravu nejprve sežvýká a spolkne a poté natrávenou směs zvrátí zpět do úst, kde ji znovu přežvýkává, a tím maximalizuje zisk z potravy.\n\nMezi přežvýkavce patří všichni přežvýkaví (např. kráva, koza, ovce, jelen, antilopa) a navíc velbloudovití (velbloudi a lamy).\n\n"}
{"id": "302238", "url": "https://cs.wikipedia.org/wiki?curid=302238", "title": "Spatřujeme světlo", "text": "Spatřujeme světlo\n\nSpatřujeme světlo (Žalmy 2) (1993) je po albu \"Žalmy\" druhé studiové album Oborohu a zároveň poslední, které je celé vyplněné biblickými žalmy v ekumenickém překladu zhudebněné Stanislavem Klecandrem. Jde o nejrockovější album Oborohu. Sleeve-note napsal Svatopluk Karásek.\n\n\n\n"}
{"id": "302239", "url": "https://cs.wikipedia.org/wiki?curid=302239", "title": "Sky is Over", "text": "Sky is Over\n\nSky Is Over je druhý CD single ze sólového alba Elect the Dead od Serje Tankiana zpěváka ze skupiny System of a down. K písni byly natočeny dva videoklipy. První, původní režíroval José Rivera. Druhý v němž účinkuje sám Serj režírovali Tony Petrossian a Ara Soudjian. K písni existuje remix od DJ C-Minus a existuje také akustická verze písně. U příležitosti vydání singlu byly vytvořeny webové stránky skyisover.net, které obsahují odkazy na ekologické a sociální organizace.\n\n\n"}
{"id": "302244", "url": "https://cs.wikipedia.org/wiki?curid=302244", "title": "Kámen (album)", "text": "Kámen (album)\n\nKámen (1996) je třetí studiové album Oborohu a po albech s biblickými žalmy (\"Žalmy\" a \"Spatřujeme světlo\") a živém albu se Svatoplukem Karáskem \"Nebeská kavárna\" je prvním albem, na kterém výrazný podíl tvoří autorské písně kapelníka Oborohu Stanislava Klecandra. Album je velmi rozmanité, obsahuje také tři žalmy v ekumenickém překladu zhudebněné Stanislavem Klecandrem, dvě písně Svatopluka Karáska či dvě staré protestantské písně v rockovém aranžmá.\n\n\n\n"}
{"id": "302248", "url": "https://cs.wikipedia.org/wiki?curid=302248", "title": "Giona", "text": "Giona\n\nGiona ( ) je vápencové pohoří nacházející se v centrálním Řecku, v prefektuře Fokidos. Rozlohou se jedná o rozlohou nevelký masiv. Základním stavebním prvkem je zde jako u sousední skupiny Vardousia především vápenec. Nejvyšší hora je stejnojmenná pyramida\nGiona (2495 m).\n\nGiona se nachází západně od pohoří Parnas. Na severu dělí Gionu od nejjižnějších výběžků pohoří Pindos, řeka Sperhios. Jižní svahy horstva prudce spadají do vod Korintského zálivu.\n\n\nCelkový pohled z masivu zahrnuje všechny blízké hory včetně sousedního masivu Vardousia směrem k západu, na jihu je vidět údolí Phthiotida spolu s dolinou řeky Spercheios. Malijský záliv je odsud zřídka kdy viditelný. Na východě se prezentují masivy Kallidromo a Parnas.\n\nHory jsou velmi málo navštěvované. Značené turistické cesty až na výjimky neexistují.\n"}
{"id": "302250", "url": "https://cs.wikipedia.org/wiki?curid=302250", "title": "Stomp", "text": "Stomp\n\nStomp je perkusní hudební soubor, který vznikl v létě roku 1991 ve Velké Británii. Jeho zakladateli jsou bubeník a reklamní režisér Luke Cresswell a jeho kamarád, též herec a režisér, Steve McNicholas. Původní program pořadu byl poprvé uveden v Edinburghu. Původní soubor pak hrál na mnoha dalších místech po celém světě. V únoru 1994 zahájil sérii v New York, která byla oceněna cenami Obie a Drama Desk\n\n"}
{"id": "302251", "url": "https://cs.wikipedia.org/wiki?curid=302251", "title": "Marah", "text": "Marah\n\nMarah (1998) je čtvrté studiové album Oborohu. Obsahuje 12 písní a jednu instrumentální skladbu. Hlavním autorem je kapelník Oborohu Stanislav Klecandr, album ale obsahuje i \"Knockin' On Heaven's Door\" Boba Dylana či \"Hořící dítě\", což je Klecandrem zhudebněná báseň raně barokního anglického básníka Roberta Southwella (1561–1595).\n\n\n\n"}
{"id": "302261", "url": "https://cs.wikipedia.org/wiki?curid=302261", "title": "Žalmy (album, Oboroh)", "text": "Žalmy (album, Oboroh)\n\nŽalmy (1991) je první album Oborohu. Obsahuje 10 písní, jejichž text je převzat z Knihy žalmů podle ekumenického překladu Bible a které zhudebnil kapelník Oborohu Stanislav Klecandr.\n\n\n\n"}
{"id": "302262", "url": "https://cs.wikipedia.org/wiki?curid=302262", "title": "Vesec (Kovářov)", "text": "Vesec (Kovářov)\n\nVesec () je vesnice vzdálená 1,7 km od Kovářova v okrese Písek. V roce 2011 zde trvale žilo 68 obyvatel.\n\nPrvní zmínka je z roku 1223. Do 15. století vlastnili obec vladykové z Vesce. Potom získal vesnici Kovářovský statek. Od 17. století vlastnilo vesnici Orlické panství. V roce 1848 měl Vesec společně s nedalekým Slavoňovem 168 obyvatel a 17 domů. V roce 1910 to bylo 240 obyvatel v 28 domech. V roce 1930 152 obyvatel a 30 čísel popisných. Sbor dobrovolných hasičů byl založený roku 1901. V roce 1903 byla postavena silnice, která vesnicí prochází a spojuje Kovářov a Kostelec nad Vltavou.\nNarodil se zde Augustin Zítek.\n\nBetonová socha anděla není jedinou památkou, která se ve vesnici nachází. Anděl leží v půli cesty mezi Kovářovem a Vescem na velikém kameni. Rozměry tohoto kamene jsou: délka 7,5 metru, šířka 4,5 metru, výška 1,5 metru.\nPůvodně tato 150 cm vysoká socha stála na místním kovářovském hřbitově na hrobě rodiny Zítkovy z obce. Když došlo k opravě hrobu byla socha převezena na soukromé pole a tam umístěna. V roce 2006 byla restaurována.\n\nDominantou návsi je kaple se zvonicí, která je zasvěcená svatému Janu Nepomuckému. Postavena byla v letech 1857–1858. Peníze na její vnitřní výzdobu věnovali místní občané. Uvnitř kaple je socha Panny Marie Lurdské. Opravena byla v dvacátém století.\n\nKamenný kříž před kaplí je z roku 2008 a je na místě původního kříže. Ten zde byl ještě před stavbou kaple. Ale byl poničený, tak byl nahrazen litinovým křížkem a posléze podle původních předloh byl vytesán tento nový kříž. \n\nBoží muka jsou poblíž vesnice, u cesty na Pechovu Lhotu. Jsou zděná, mají čtvercový půdorys a jsou z roku 1898. \n\n\nK další zajímavosti ve vsi patří přírodní skalní brána v nedalekém lesíku u vesnice.\n\nSlavoňov je vesnice patřící pod Vesec. Velkou část zabírá bývalý lihovar z konce 19. století. Dříve ve Slavoňově byl renesanční zámek z 16. století, dnes je však zbořený. Velkou část vsi zabírá dnes zchátralá budova pivovaru z konce 17. století, původní pivovar zde ale stál mnohem dříve. Slavoňov leží 0,5 km od Vesce. V roce 1930 zde žilo 26 obyvatel a byly evidovány 4 popisná čísla.\n\nSocha svatého Jana Nepomuckého se nachází na soukromém pozemku v části vesnice Vesec, ve Slavoňově. Původně byla umístěna u vjezdu do dnes již zrušeného zámečku. Socha je evidována v Soupise památek historických a uměleckých v království českém od pravěku do počátku XIX století z roku 1898.\nJde o dílo z dílny sochaře Ferdinanda Maxmiliána Brokoffa. Pochází z roku 1730 a byla opravena studenty Sochařské akademie v Praze roku 1998. \n\nKamenný Smetanův kříž se nachází u dnes již zrušené cesty ze Slavoňova na Radvánov. Kříž byl umístěný na kameni Na Vápence, uprostřed pole. Jde o připomínku tragické a nevysvětlené události z roku 1916.Na tomto místě byli nalezeni dva zastřelení lidé. Jednalo se o hajného Ptáčka a zřejmě pytláka z nedalekého Záluží výměnkáře Smetanu. Podle zápisu v rodinné kronice se příběh udál takto : V neděli ráno, když se lidé scházeli na mši do kostela, byl nalezen vedle žulového balvanu mrtvý hajný Ptáček. Jeho flinta byla položena na kameni. Zhruba deset kroků od něj se nacházela mrtvola výměnkáře Smetany. Jeho puška byla nalezena vedle něj. Na místě byl přítomen nadlesní, adjunkt, strážmistr, starosta Vesce, i Radvánova. Na místě se nacházela také zhroucená manželka, matka tříměsíční dcery, čerstvá vdova po třicetiletém hajném. Tuto zprávu dozvěděla náhodně. Když se hajný nevrátil domů, hledala ho. Při ohledání mrtvoly hajného místním lékařem z nedalekého Kovářova byl nalezen smotek obvazu v ráně na levém boku. Výměnkář měl na zádech kolečko z broků. Zranění odpovídalo ráně z pušky ze vzdálenosti deset metrů. Po ohledání byly obě ztuhlé, strnulé mrtvoly odvezeny na voze do Slavoňova. Druhý den na místě provedl ohledání a pitvu soudní lékař z Milevska. Pohřeb hajného Ptáčka se konal na kosteleckém hřbitově, výměnkáře Smetany na kovářovském. Pohřební průvod hajného byl slavný, za účasti paní kněžny, vysokých panských úředníků a lidu z blízkých vesnic. Na panském poli u Slavoňova, na žulovém balvanu byl postaven buď vdovou nebo lesní správou kamenný kříž, který upomíná dva zmařené lidské životy pro pytláctví. Vysvětlení, jak k celé tragedii došlo, nebylo jednoznačné a zavdávalo příležitost k různým dohadům. Podle jedné verze, byl tu noc uspořádán veliký zátah na pytláky a mrtvoly obou zastřelených byly na toto místo přeneseny. Podle této verze, výměnkář pytlačil na schwarzenberském panství a když byl přistižen, tak zastřelil hajného. Ostatní hajní, kteří na něj také číhali, ho poté zastřelili a obě mrtvá těla odnesli z lesa na pole. Podle další verze, podle úřední protokolu, se jednalo o nešťastnou náhodu. Hajný měl podle svolení vrchnosti možnost odstřelit si divokého králíka. Vydal se časně ráno střelit si na nedělní oběd králíka. V poli Na Vápence uviděl čekajícího pytláka. Podle vrchnostenského nařízení měl nakázáno odebrat pytlákovi pušku. Tak se k němu nehlučně přikradl do těsné blízkosti a snažil se mu flintu vzít. Při nastalé tahanici s výměnkářem Smetanou vyšla ze zbraně rána. Hajný dostal zásah do boku. Výměnkář, náruživý pytlák se dal na útěk. Zraněný hajný ještě vypálil po prchajícím. Zasáhl jej do zad. Poté se hajný pokoušel ránu ucpat provizorním obvazem, ale rána byla smrtelná.\n"}
{"id": "302264", "url": "https://cs.wikipedia.org/wiki?curid=302264", "title": "Vladimír Burda", "text": "Vladimír Burda\n\nVladimír Burda (15. ledna 1934 Úvaly – 23. října 1970 Praha) byl český překladatel, publicista, kritik a básník. Jako autor nejprve tradiční poezie přešel v roce 1963 k principům tzv. experimentální poezie. Jeho první sbírka experimentálně laděné barevné vizuální poezie rozvinula metodu vizualizace psaného projevu, vyvíjela se pod vlivem hnutí Fluxus přes absurdní textové events a verbální návody až k minimalisticky redukovaným realizacím.\n\nBásně publikoval po časopisech (\"Literární noviny\", \"Dialog\", \"Plamen\", \"Iniciály\" a \"Revue K\") a knižních antologiích (nejrozsáhlejší výběr je součástí knihy \"Vrh kostek. Česká experimentální poezie\", ed. J. Hiršal – B. Grögerová, Praha 1993, s. 138–181), jako publicista přispíval pravidelně do časopisů \"Dialog\", \"Literární noviny\", \"Sešity pro literaturu a diskusi\", \"Výtvarné umění\" apod.\n\n\n\n\n"}
{"id": "302267", "url": "https://cs.wikipedia.org/wiki?curid=302267", "title": "Pohár osvoboditelů", "text": "Pohár osvoboditelů\n\nPohár osvoboditelů ( Copa Libertadores) je klubová fotbalová soutěž podobná evropské Lize mistrů, která se koná v Jižní Americe a Mexiku. Vítěz Poháru osvoboditelů postupuje na Mistrovství světa ve fotbale klubů a s vítězem druhé nejvýznamnější jihoamerické soutěže Copy Sudamericany se utkává o trofej Recopa Sudamericana, což je obdoba evropského Superpoháru.\n\nTento pohár byl založen a pojmenován na počest osvoboditelů Jižní Ameriky od nadvlády Španělska (Simón Bolívar, Pedro I., José de San Martín, Antonio José de Sucre, Bernardo O'Higgins, José Miguel Carrera a José Gervasio Artigas). Pohár vznikl v roce 1960. Zpočátku ho hráli pouze mistři z Argentiny, Bolívie, Brazílie, Chile, Kolumbie, Ekvádoru, Paraguaye, Peru a Uruguaye = státy, které byly v té době členy CONMEBOL. Od roku 1966 hrály pohár i 2. týmy jednotlivých lig. V roce 1970 se poprvé zúčastnily týmy z Venezuely. V roce 1998 byl poprvé přizván tým z Mexika. V roce 2000 došlo k rozšíření počtu týmů z 20 na 32, mexické týmy se od té doby soutěže účastnily pravidelně do roku 2017. V současné době se soutěže účastní už 47 týmů.\n\nV první fázi, která se dá označit jako kvalifikace, se hrají 3 předkola, kde se utkají týmy vyřazovacím systémem doma-venku o šest volných míst ve druhé fázi.\n\nDo druhé fáze je přímo nasazeno 26 týmů, které doplní šest vítězných týmů z první fáze. Celkem 32 týmů je rozlosováno do osmi čtyřčlenných skupin, ve kterých se utkají 2× každý s každým. Nejlepší dva týmy z každé skupiny postupují do play-off.\n\nPlay-off se účastní šestnáct týmů, které se utkávají klasickým vyřazovacím způsobem doma–venku. Na dva zápasy se hrálo až do roku 2018 i finále (na rozdíl třeba od finále Ligy mistrů UEFA). Od roku 2019 se hraje finále jen na jeden zápas.\n\n"}
{"id": "302271", "url": "https://cs.wikipedia.org/wiki?curid=302271", "title": "Konidie", "text": "Konidie\n\nKonidie (konidiospora, mitospora) je nepohyblivá spora houby vzniklá nepohlavním způsobem. Tvoří se na konci nebo po straně hyfy nebo na samostatných buňkách, které mohou být na rozmanitě uspořádaném nosiči. Jméno pochází z řeckého slova pro \"prach\", κόνις (kónis). \n\nU hub vřeckovýtrusných se konidie tvoří na specializované hyfě, zvané konidiofor. Morfologie těchto konidioforů je často specifická pro daný druh a sloužila tak (před rozvojem molekulárních technik na konci 20. století) pro jejich identifikaci.\n"}
{"id": "302272", "url": "https://cs.wikipedia.org/wiki?curid=302272", "title": "Joširó Mori", "text": "Joširó Mori\n\nJoširó Mori (: 森 喜朗 Mori Yoshirō, narozen 14. července, 1937) byl japonským politikem, který sloužil jako 85. a 86. předseda japonské vlády, začínaje 5. dubna roku 2000 a konče 26. dubna 2001. Všeobecně popisován jako „mající srdce blechy a mozek žraloka“, byl velmi nepopulárním premiérem, dnes se na něj vzpomíná především pro velké množství jeho faux pas a řadu jeho nevhodných činů. V současnosti působí jako předseda Japonského rugbyového fotbalového svazu a jako předseda Japonsko-korejského parlamentního svazu, který si dává za cíl sblížení a lepší spolupráci obou zemí.\n\nJoširó Mori se narodil v prefektuře Išikawa v Japonsku jako syn Šigekiho a Kaoru Moriových do rodiny bohatých rýžových farmářů s politickou minulostí, neboť jak otec tak dědeček sloužili jako starostové města Neagiri v prefektuře Išikawa. Matka Joširovi zemřela, když mu bylo pouhých sedm let.\n\nStudoval na univerzitě Waseda v Tokiu, kde vstoupil do Rugbyového svazu. Poté pracoval v Sankei Šimbun, konzervativních japonských novinách. Roku 1962 z novin odešel a stal se tajemníkem jednoho člena parlamentu a roku 1962 byl zvolen do dolní komory ve věku 32 let. Celkem byl zvolen desetkrát v řadě. Roku 1980 se zapetl do aféry Recruit, neboť jemu, dalším několika členům parlamentu a vlivným podnikatelům bylo nabídnuto odkoupit část podílu dceřiné společnosti firmy Recruit – Cosmosu – ještě předtím, než bylo vůbec založení této firmy zveřejněno. Ti, co tak učinili, svůj podíl obratem po představení nové společnosti prodali, to už ale cena akcií raketově vzrostla a dotyčné osby si v průměru vydělaly 66 milionů jenů. Mori byl také ministrem školství v letech 1983 a 1984, ministrem průmyslu a obchodu v letech 1992 a 1993 a ministrem stavebnictví v letech 1995 a 1996.\n\nMoriho předchůdce Keiza Obučiho zasáhla 2. dubna 2000 mrtvice a byl neschopen pokračovat ve funkci. Díky tomu se Mori, který byl tehdy Nejvyšším tajmeníkem Liberálně demokratické strany (LDP) stal premiérem.\n\nJeho pozice v úřadě utržila celou řadu šrámů, díky dlouhému seznamu Moriho faux-pas, nepopulárních rozhodnutí, chyb v práci s veřejností a přehmatů:\n\n\nMori nebyl vůbec populární v žádné části svého volebního období. Byl nahrazen Džuničirem Koizumim 26. dubna 2001.\n\nMori hrál v ragbyovém svazu na univerzitě Waseda, kde získal k tomuto sportu silnou vášeň, ačkoli se nikdy nestal vrcholným sportovcem. V červnu 2005, se stal předsedou Japonského rugbyového fotbalového svazu a doufalo se, že jeho vliv pomůže přinést roku 2011 mistrovství světa v rugby do Japonska, ale místo toho bylo pořádání uděleno Novému Zélandu v listopadu 2005.\n\n"}
{"id": "302273", "url": "https://cs.wikipedia.org/wiki?curid=302273", "title": "Tengiz Kitovani", "text": "Tengiz Kitovani\n\nTengiz Kitovani (gruzínsky თენგიზ კიტოვანი) (*9. června 1939) je bývalý gruzínský vojenský velitel a politik. Původním povoláním byl ale malíř.\n\nKitovani, známý svým bohémských způsobem života, se koncem 80. let přidal k protisovětské opozici a k národnímu hnutí za nezávislost Gruzie a to ho v roce 1990 po prvních demokratických volbách v Gruzii vyneslo do křesla tzv. Nejvyšší rady. Později byl zvolen nejvyšším velitelem Národní gardy. S prvním gruzínským prezidentem Zviadem Gamsachurdiou se brzy názorově rozešel a přidal se k opozici, když byl v srpnu 1991 propuštěn ze svého velitelského postu v Národní gardě. Podařilo se mu shromáždit mnohé řadové členy Národní gardy, kteří mu byli loajální, a s nimi vybudoval vlastní vojenskou posádku v okolí Tbilisi, odkud později vedl ozbrojený puč proti prezidentovi. V prosinci 1991 se přidal na stranu několika polovojenských organizací, které už v průběhu listopadu ovládly ulice hlavního města potom, co byla rozprášena protivládní demonstrace. Stal se jedním ze tří vůdců tohoto převratu a po urputných bojích v ulicích Tbilisi, jejichž výsledkem bylo vítězství nad prezidentem Gamsachurdiou, který uprchl ze země, založil společně s dalšími vůdci Tengizem Siguou a Džabou Joselianim Vojenskou radu.\n\n6. ledna 1992 byl ukončen puč a v prozatímní vládě Vojenské rady zaujal post ministra obrany. Později v březnu téhož roku se Vojenská rada přetransformovala do civilní podoby v Národní radu a zvolila si do svého čela Eduarda Ševardnadzeho, někdejšího reformního ministra zahraničí SSSR. V srpnu 1992 Kitovani rozhodl o vyslání vojenských jednotek o počtu 3000 mužů do metropole separatistické Abcházie Suchumi, čímž vyvolal krvavý gruzínsko-abchazský konflikt s mnoha mrtvými na obou stranách. Kvůli svým zbrklým rozhodnutím byl Ševardnadzem v květnu 1993 odvolán z funkce ministra obrany a přidal se k opozičním silám (tzv. Národně-osvobozenecké fronty) vedených Tengizem Siguou, který tou dobou také opustil Ševardnadzeho vládu.\n\nV lednu 1995 vedl Kitovani společně se Siguou malou armádu Gruzínců uprchlých z Abcházie, aby v oblasti znovu vyvolal konflikt, který už byl víceméně ukončen. Gruzínská vláda včas zareagovala a Kitovaniho i Siguu nechala uvěznit za založení ilegální ozbrojené složky. V roce 1999 dostal od Ševardnadzeho milost a přestěhoval se do Moskvy. Do politiky se pak už nevrátil. Občas se ale přes média vyjadřuje k aktuální politické situaci v Gruzii.\n\nKoncem roku 2012 se po nástupu Ivanišviliho vlády vrátil z emigrace do Tbilisi.\n\n"}
{"id": "302274", "url": "https://cs.wikipedia.org/wiki?curid=302274", "title": "Interkontinentální pohár", "text": "Interkontinentální pohár\n\nInterkontinentální pohár ( Intercontinental Cup, do r. 1980 European/South American Cup) byl každoročně konajícím se pohárem, ve kterém se utkal vítěz Evropské Ligy mistrů a vítěz Poháru osvoboditelů, což je jihoamerická obdoba evropské Ligy mistrů; zástupci dvou nejrozvinutějších kontinentů ve fotbale. Tento pohár byl sponzorován společností Toyota a byl tedy označován i jako \"Toyota Cup\". \n\nOd roku 1960 do roku 1979 se hrál systémem doma-venku (mimo roku 1973, kdy se hrálo va jeden zápas na nautrální půdě) a v letech 1980 až 2004 se hrál vždy na jeden zápas v Japonsku. Roku 2004 soutěž zanikla a byla nahrazena Mistrovstvím světa ve fotbale klubů. V roce 2017 FIFA oficiálně uznala všechny tituly jako mistry světa klubů se stejným postavením vítězům Světového poháru klubů FIFA nebo oficiální \"(de jure)\" mistři světa \"de jure\".\n\n\"Viz též: Seznam fotbalových klubů – mistrů světa\n"}
{"id": "302275", "url": "https://cs.wikipedia.org/wiki?curid=302275", "title": "Dům tisíce mrtvol", "text": "Dům tisíce mrtvol\n\nDům tisíce mrtvol je americký film natočený v roce 2003. Tento film režíroval a napsal k němu scénář Rob Zombie.\n\nParta 4 mladých lidí se vydá na cestu za účelem dovědět se co nejvíc o záhadách a o všem, co má něco společného se strachem. U jedné benzinové pumpy se zapovídají s místním klaunem \"Kapitánem Spauldingem\". Ten je zasvětí do příběhu doktora, který si svými nepovolenými operacemi získal přezdívku Dr. Satan. Parta se vydá ke stromu, kde byl onen muž oběšen, ale druhý den jeho tělo zmizelo. Když jedou zpátky, naberou stopařku jménem Baby, načež záhadně píchnou. Baby jim nabídne pomoc, a možnost ubytovat se v domě jejích rodičů. Celá rodina Fireflyových je od počátku podezřelá. Když se rozhodnou jet, 2 členové rodiny je napadnou a spoutají. Mučení začíná. Dojde na sekání rukou, skalpování, stahování kůže a její následné navlékání na někoho jiného - celá rodina se v těchto satanských rituálech vyžívá, jak jen to lze. Na konci se zdá, že jedna dívka přežije. Nasedne do auta, které řídí Spauldning, který je také členem klanu, to ona netuší. A aby toho nebylo málo, na zadním sedadle se objeví Otis...\n\n"}
{"id": "302284", "url": "https://cs.wikipedia.org/wiki?curid=302284", "title": "Château-Landonové", "text": "Château-Landonové\n\nJako dynastie Château-Landon se označují potomci Geoffroye Ferréola z Château-Landonu, hraběte z Gâtinais. Díky sňatku s dcerou hraběte Fulka III. z Anjou získal rod do svého vlastnictví hrabství Château-Landon a dle legend také \"návaly černého vzteku\", kterými byli příslušníci rodu proslaveni. Geoffroyův vnuk Fulko V. se roku 1131 sňatkem s dcerou Balduina II. stal jeruzalémským králem a jeho syn Geoffroy V. z Anjou zdědil Normandské vévodství a stal se otcem budoucího anglického krále Jindřicha II. Podle květiny \"planta genista\", která zdobila helmici Geoffroye V., pochází pozdější pojmenování celého rodu \"Plantagenetů\".\n"}
{"id": "302285", "url": "https://cs.wikipedia.org/wiki?curid=302285", "title": "Steve Shaw", "text": "Steve Shaw\n\nSteve Shaw (* 1. ledna 1963 Enfield, Middlesex) je bývalý anglický profesionální tenista, vítěz jednoho turnaje ATP ve čtyřhře v roce 1985.\n"}
{"id": "302288", "url": "https://cs.wikipedia.org/wiki?curid=302288", "title": "Lewis Hine", "text": "Lewis Hine\n\nLewis Wickes Hine (26. září 1874 Oshkosh, Wisconsin, USA – 3. listopadu 1940) byl americký fotograf a zakladatel dokumentární fotografie.\n\nNarodil se 26. září 1874 ve městě Oshkosh ve státě Wisconsin. V osmnácti letech, potom co jeho otec zahynul při nehodě, začal pracovat a šetřit peníze pro studium na vysoké škole. Studoval sociologii na univerzitě v Chicagu, Kolumbijské univerzitě a univerzitě v New Yorku. Stal se učitelem na newyorské Ethical Culture School, kde své studenty motivoval k využívání fotografie jako vzdělávacího média. Školní třídy cestovaly na Ellis Island do newyorském přístavu a fotografovaly tisíce přistěhovalců, kteří tam každý den přijížděli. V letech 1904 až 1909 Hine udělal přes 200 fotografií a došel k závěru, že pravděpodobně tíhne k fotožurnalismu.\n\nV roce 1908 se stal fotografem organizace \"National Child Labor Committee (NCLC)\" – komise bojující za práva dětí nucených k práci. V následujících deseti letech Hine zdokumentoval pracující děti za účelem pomoci NCLC tyto praktiky zastavit.\n\nV letech 1906–1908 se Hine živil jako fotograf na volné noze pro magazín \"The Survey\", který se zabýval sociální reformou. Všechny snímky udělal proto, aby ukázal zemi krutost, jež byla páchána na dětech nucených k práci.\n\nV roce 1908 Hine fotografoval život v oblastech kde se zpracovávala ocel a obyvatele Pittsburghu a Pensylvánie pro významnou sociologickou studii nazvanou \"The Pittsburgh Survey\" (\"Průzkum Pittsburghu\"). Během první světové války a po ní dokumentoval americký Červený kříž pomáhající v Evropě. Ve dvacátých a začátkem třicátých let nafotil Hine sérii „pracovních portrétů“, které zdůrazňovaly přínos člověka modernímu průmyslu. V roce 1930 byl Lewis Hine pověřen zdokumentovat stavbu Empire State Building. Hine fotografoval dělníky v nebezpečných pozicích, když zabezpečovali kovové a ocelové nosné konstrukce budovy, přičemž riskoval stejně jako oni. Za účelem pořídit ty nejpřínosnější snímky se Hine houpal ve speciálně vytvořeném koši ve výšce více než 300 metrů nad Pátou Avenue.\n\nBěhem velké hospodářské krize pracoval opět pro Červený kříž. Fotografoval vyprahlý americký Jih a pro \"Tennessee Valley Authority (TVA)\" dokumentoval život v horách ve východním Tennessee. Působil také jako vrchní fotograf pro \"Works Progress Administration’s (WPA)\", národní výzkumný projekt, který zkoumal změny v průmyslu a jejich dopad na zaměstnanost. Hine byl též členem fakulty na \"Ethical Culture Fieldston School\".\n\nAmerická národní knihovna vlastní více než 5 000 Hineových fotografií, včetně snímků z nucených dětských prací, fotografií pro Červený kříž, pracovních portrétů a snímků pro TVA a WPA.\n\nV roce 1936 byl Hine vybrán jako fotograf pro národní výzkumný projekt Správy pracovních projektů, ale jeho práce zde nebyla nikdy dokončena.\n\nPoslední rok života byl naplněn bojem spojeným se ztrátou vládní a společenské podpory. Jeho práce, ani minulá ani současná, nikoho nezajímala a Lewis Hine byl odkázán na stejnou úroveň chudoby, jako dříve zaznamenal ve svých fotografiích. Zemřel v roce 1940 ve věku 66 let po operaci v nemocnici Dobbs Ferry Hospital v Dobbs Ferry v New Yorku.\n\n\n\n"}
{"id": "302293", "url": "https://cs.wikipedia.org/wiki?curid=302293", "title": "Bartoš", "text": "Bartoš\n\nPříjmení Bartoš či Bartošová mělo v roce 2011 v Česku 14 298 osob. Podobné příjmení \"Bartosch\" nebo \"Bartoschová\" má 38 osob. Příjmení má původ v aramejském jménu Bartoloměj.\n\nZnámí nositelé tohoto příjmení:\n\n\n\n\n"}
{"id": "302302", "url": "https://cs.wikipedia.org/wiki?curid=302302", "title": "August Zehender", "text": "August Zehender\n\nAugust Friedrich Zehender (28. dubna 1903 Aalen - 11. února 1945 Budapešť) byl v období druhé světové války důstojníkem Waffen-SS v hodnosti SS-Brigadeführer \"und Generalmajor der Waffen-SS\". Zároveň byl držitelem rytířského kříže s dubovými ratolestmi.\n\nAugust Zehender se narodil 28. dubna roku 1903 ve městě Aalen v Bádensku-Württembersku jako syn železničního úředníka. Poté, co dokončil v dubnu 1918 reálnou školu, tak vstupuje do armády, kde je zařazen na poddůstojnickou školu ve městě Ellwangen.\n\nBěhem studia je zařazen ke kulometné rotě ze 13. pěšího pluku (\"Infanterie Regiment Nr. 13\") a zůstává zde až do konce roku 1920, kdy dokončuje studium na poddůstojnické škole. Následně na to je přiřazen ke \"Schützen-Regiment 25\", ve městě Schwäbisch Gmünd. Zde setrvává až do roku 1932, kdy odchází z Reichswehru jako \"Feldwebel\" (rotmistr). Před odchodem absolvuje ještě administrativní školení.\n\nDne 1. května 1933 vstupuje do řad jednotek SA a celý následující rok působí na různých sportovních pozicích a později se stává ředitelem sportovní školy pod dohledem výcvikového velení SA. Ve službách Sturmabteilungu slouží až do listopadu 1933. Následně na to vstupuje do SS a zároveň i do NSDAP a je zařazen do SS-Verfügungstruppe k 12. rotě ze \"1. SS-Standarte \"Deutschland\"\" v hodnosti \"SS-Obersturmführera\" (nadporučík) a ve funkci velitele čety. Dne 1. září roku 1936 je pověřen velením stejné roty.\n\nV květnu 1938 se již v hodnosti \"SS-Hauptsturmführer\" (kapitán) stává velitelem 8. roty SS-Standarte Deutschland a zůstává zde až do června následujícího roku, kdy přebírá velení 4. roty.\n\nPoté, co byl odvelen od \"11. SS-Standarte\", byla mu přidělena funkce velitele \"SS-Kradschützen-Bataillon 2\" (2. motostřelecký prapor SS) ze 2. SS-Panzer Division „Das Reich“. Veliteli rot byli:\n\nKoncem června roku 1941 byl Zehender těžce raněn na východní frontě a po svém uzdravení převzal velení \"SS-Reiterregiment 2\", který byl později přeměněn na \"SS-Kavallerie-Regiment 2\" a stal se součástí 8. SS-Kavallerie Division „Florian Geyer“.\n\nPočátkem roku 1943 se Zehender dostal se svým plukem do prostoru Belyj blízko osady Cholomedina, kde se mu dařilo odvracet nepřátelské útoky. Během dalších útoků na zadní linie nepřítele měl Zehender značný podíl na obklíčení a zneškodnění nepřítele. Za tyto akce byl 10. března 1943 v hodnosti SS-Obersturmbannführer vyznamenán rytířským křížem. Během zimních bojů pak Zehenderova jednotka spadala pod XXXXVII. Panzerkorps pod velením generála Joachima Lemelsena.\n\nV dubnu roku 1944 Zehender převzal rozkaz sestavit 22. SS-Freiwilligen Kavallerie Division „Maria Theresia“. Jádro divize bylo tvořeno \"SS-Kavallerie-Regiment 17\" z původní 8. SS-Kavallerie Division „Florian Geyer“ a maďarskými \"Volksdeutsche\" (Němci žijící mimo území říše). Z těch byly později vytvořeny \"SS-Freiwilligen-Kavallerie-Regimenter 52\", \"SS-Freiwilligen-Artillerie-Regiment 22\", \"SS-Freiwilligen-Kavallerie-Regimenter 53\" a k tomu patřící divizní jednotky.\n\nZehender se pak s divizí účastnil bitvy o Budapešť. Zde Zehender i přes těžké a nerovné boje zůstal u své divize, která bojovala na jižním okraji Budapešti a 52 dní vzdorovala nepříteli. Za to obdržel Zehender 4. února 1945 dubové ratolesti k rytířskému kříži. Při pokusu prolomit sovětské obklíčení se August Zehender 11. února rozhodl spáchat sebevraždu.\n\nData povýšení\n\n\nVýznamná vyznamenání\n\n\n"}
{"id": "302306", "url": "https://cs.wikipedia.org/wiki?curid=302306", "title": "Dubthob Orgjänpa", "text": "Dubthob Orgjänpa\n\nDubthob Orgjänpa (1230 - 1300) byl buddhistický meditační mistr, lama a učenec. Dubthob Orgjänpa byl žákem druhého karmapy, Karma Pakšiho a učitelem třetího karmapy, Rangdžunga Dordžeho. Narodil se v Latö v severním Tibetu. Buddhistickou stezku chtěl poznat postupně, tedy nejprve nauky studovat a potom na základě toho meditovat. Mezi sedmým a šestnáctým rokem proto studoval mnoho textů. Poté vstoupil do slavné klášterní školy Podong Er v provincii Cang a stal se vynikajícím učencem své doby.\n\nSe svými výsledky nebyl spokojen, a proto vyhledal mistra Göcangpu, od kterého dostal všechny nauky Kagjü. Dubthob Orgjänpa praktikoval podle tradice Drukpa Kagjü. Cestoval po Nepálu, Indii, Číně a Pákistánu a během svých cest se setkal s mnoha učiteli, pod jejichž vedením dál studoval a meditoval. Ve věku 53 let se setkal s Karma Pakšim, který mu předal úplnou transmisi Kagjü a předpověděl, že se Orgjänpa stane učitelem 3. karmapy Rangdžunga Dordžeho.\n\n\n"}
{"id": "302310", "url": "https://cs.wikipedia.org/wiki?curid=302310", "title": "Ismail Kadare", "text": "Ismail Kadare\n\nIsmail Halit Kadare (* 28. ledna 1936, Gjirokastër) je albánský básník a spisovatel. V roce 1990 odešel do Francie, v současnosti žije střídavě v Albánii a Francii. \n\nAbsolvoval střední školu v městě Gjirokastër a v roce 1958 vystudoval albánštinu na univerzitě v Tiraně. Později strávil dva roky na Literárním institutu A. M. Gorkého v Moskvě.\n\nLiterární tvorbu započal už na gymnáziu, ale proslavil se především dílem \"Moje století\" (Shekulli im, 1961), po kterém následovala další básnická díla jako \"Sluneční motivy\" (Motive me diell, 1968) a \"Čas\" (Koha, 1976). Nejvýznamnějším jeho básnickým dílem je lyricko epická poéma \"Proč se přemýšlí o těchto horách\" (Përse mendohen këto male, 1964), která reflektuje osudy albánského národa a stalinistické Albánské strany práce. Kadareho básnické dílo vyniká hlubokými myšlenkami a originální kompozicí.\n\nKadare je autor řady povídek, novel i románů. Prozaická díla jsou charakteristická historicko-filozofickými úvahami a hlubokými myšlenkami často vyjádřenými pomocí výpustek, na základě asociací nebo historických souvislostí. Myšlenka románu \"Generál mrtvé armády\" (Gjenerali i ushtrisë së vdekur, 1964, česky 1990) je albánská láska ke svobodě. Námět nezdolného albánského ducha napříč staletími použil také v románu \"Hrad\" (Kështjellë, 1975). V románu \"Kamenná kronika\" (Kronikë në gur, 1970) kritizuje styl myšlení venkovanů a jejich údajně zpátečnické tradice. O důležitých historických problémech mluví ve sbírkách povídek a novel \"Dřívější znak\" (Emblema e dikurshme, 1970), \"Most se třemi oblouky\" (Ura me tri harqe, 1978) a \"Chladnokrevnost\" (Gjakftohtësia, 1980). Významným dílem z jeho tvorby, ale i celé novoalbánské literatury je román \"Velká zima\" (Dimri i madh, 1977). \n\nNejlepší Kadareho díla byla přeložena do mnoha světových jazyků a přijata čtenářským publikem. Vyzdvihována je autorovo umění zacházet s historickou látkou, které dává nadčasovost.\n\nKniha \"Evropská identita Albánců - důkaz\" z roku 2006, jejíž části publikoval deník Shekulli, rozpoutala polemiku mezi ním a literárním kritikem Rexhepem Qosjou. Zatímco Kadare charakterizuje albánskou identitu jako západní, Qosja tvrdí, že je albánská identita na pomezí mezi východem a západem, islámem a křesťanstvím.\n\nV roce 1992 mu byla udělena francouzská literární cena Prix mondial Cino Del Duca. V roce 2005 byl prvním laureátem Mezinárodní Man Bookerovy ceny. \n\n\n"}
{"id": "302323", "url": "https://cs.wikipedia.org/wiki?curid=302323", "title": "Vlčetín", "text": "Vlčetín\n\nNázev Vlčetín má více sídel:\n"}
{"id": "302325", "url": "https://cs.wikipedia.org/wiki?curid=302325", "title": "Dehtáry", "text": "Dehtáry\n\nNázev Dehtáry má více sídel:\n"}
{"id": "302327", "url": "https://cs.wikipedia.org/wiki?curid=302327", "title": "Windows Preinstallation Environment", "text": "Windows Preinstallation Environment\n\nWindows Preinstallation Environment (zkráceně jako Windows PE nebo WinPE), je speciální verze Microsoft Windows schopná běhu z CD, DVD označované také souhrnně jako Live CD, nebo z USB flash disku.\n\nProstředí Windows PE slouží jako minimalistické běhové prostředí pro účely diagnostiky PC, nasazení v síťovém prostředí a předinstalace. Toto prostředí bylo vyvinuto hlavně proto, aby umožnilo technikům pracovat s počítačem z CD bez omezení, která má již zastaralý operační systém MS-DOS. Windows PE je možné spouštět například z běžného disku CD, nebo USB klíčenky. Novější verze Windows PE verze 2.2 a vyšší podporují nativní nahrání a spuštění do RAM disku (toto řešení používá Microsoft Deployment Toolkit). Jedna z prvních výhod tedy spočívá ve velikosti 160 MB ve srovnání s běžnou instalací Windows XP nebo Windows Serveru 2003, která má přes 1 GB. Windows PE lze dále zmenšit až na velikost 86 MB za cenu vyšších omezení. Největší výhodou je přístup k pevnému disku se souborovým formátem NTFS, což se do té doby řešilo komplikovaně pomocí různých ovladačů, které byly poskytovány jako komerční produkty za vysoké ceny. Windows PE tak tvoří téměř srovnatelné prostředí pro běh většiny 32bitových aplikací ve Windows.\n\nWindows PE je možné využít prakticky všude, jeho zaměření je spíše v orientaci na opravu problematického počítače – ve Windows PE můžete spustit většinu aplikací podobně jako v normálních Windows. Není proto problém mít ve Windows PE sadu nástrojů pro kontrolu, či opravu pevného disku, zálohování dat po síti či antivirus.\n\nLicencovanou verzi Windows PE využívaly dvě české antivirové společnosti Grisoft (AVG Technologies) a AVAST Software. Obě nabízí svoje řešení s antivirem v kombinaci se sadou různých nástrojů pro řešení problémů s PC.\n\n\n\n\n\n\n"}
{"id": "302334", "url": "https://cs.wikipedia.org/wiki?curid=302334", "title": "Cebus", "text": "Cebus\n\nCebus je rod ploskonosých opic z čeledi malpovití.\n\n"}
{"id": "302335", "url": "https://cs.wikipedia.org/wiki?curid=302335", "title": "Džaba Joseliani", "text": "Džaba Joseliani\n\nDžaba Joseliani (gruzínsky: ჯაბა იოსელიანი) (10. června 1926, Chašuri, Gruzie – 4. března 2003 v Tbilisi) byl gruzínský politik, vůdce polovojenské organizace Mchedrioni, zločinec a spisovatel. Kvůli svým činům je Joseliani považován za jednu z nejkontroverznějších osobností novodobých dějin Gruzie.\n\nJoseliani v mládí studoval orientalistiku na Leningradské státní univerzitě, ale neuspěl. Místo toho proslul jako bankovní lupič. V roce 1948 byl zatčen za přepadení leningradské banky, za což byl odsouzen k 17 letům vězení. Po odpykání trestu se zapletl ještě do dalších zločinů a byl nakonec odsouzen k dalšímu trestu za neúmyslné zabití, ale ne už tak přísně. Během svého pobytu v sovětských žalářích si získal značnou reputaci v ruském podsvětí a dokonce se stal údajně členem jedné takové ilegální organizace. Než byl podruhé uvězněn, vystudoval Joseliani obor herectví na Státní konzervatoři v Tbilisi a stal se profesorem. Během té doby napsal i několik populárních divadelních her. Také později pracoval jako zástupce ředitele Muzea filmu a divadelního umění.\n\nJoseliani, ač mohl být známý díky své literární činnosti, nakonec vešel ve známost až koncem 80. let při protisovětských manifestacích na obnovu nezávislé Gruzie, když založil ozbrojenou polovojenskou organizaci Mchedrioni a začal se politicky angažovat. S touto organizací si vytyčil za cíl porazit separatistická hnutí v Abcházii a Jižní Osetii, ale Mchedrioni byla už na začátku roku 1991 postavena mimo zákon z nařízení prezidenta Gamsachurdii, když ho Joseliani obvinil z pokusu o převzetí veškeré kontroly nad gruzínskými médii a umlčení opozice. Sám Joseliani byl spolu s dalšími vůdci Mchedrioni potom zatčen, ale v prosinci 1991 z vězení utekl a připojil se znovu ke své polovojenské organizaci, která již od listopadu připravovala provedení ozbrojeného puče proti vládě Gamsachurdii. Mchedrioni se spojila s Kitovaniho Národní gardou a dalšími protivládními silami a společně vyhnali Gamsachurdiu ze země.\n\n6. ledna 1992 byla založena tzv. Vojenská rada a Joseliani se stal společně s Kitovanim a Siguou jedním ze tří jejích členů. Později po březnu tohoto roku, když vznikla Národní rada, do jejíhož čela byl dosazen Eduard Ševardnadze, nabyl Joseliani značný vliv na dění v zemi, protože se Ševardnadze musel spoléhat i na služby Joselianiových jednotek Mchedrioni, protože vládní ozbrojené složky byly značně oslabené a špatně vyzbrojené a navíc některé oblasti Gruzie byly zcela pod kontrolou této polovojenské organizace. Mchedrioni, ačkoliv byly v Ševardnadzeových očích zločineckou organizací, získaly rozsáhlé pravomoci při zatýkání příznivců bývalého prezidenta Gamsachurdii a zasahovaly i ve válce v Abcházii a občanské válce v západní Gruzii v letech 1993–1994, kde se místy podílely na vyvražďování obyvatelstva a plenily zdejší území. Joselianiovy jednotky Mchedrioni sice nakonec společně s gruzínskou armádou utrpěly v Abcházii drtivou porážku v září 1993, ale jemu to pomohlo získat ještě větší pravomoci a vliv v politice v zemi. Díky svým novým pravomocem mohl prakticky svévolně kohokoliv nechat zatknout a vytvořil tak represivní režim, často kritizovaný zástupci organizací pro obranu lidských práv. Koncem roku 1993 a začátkem roku 1994 se jeho jednotky Mchedrioni zaměřily hlavně na pronásledování přívrženců Gamsachurdii, tzv. Zviadovců, a častokrát byly obviňovány z poprav bez soudu. Joseliani navíc v oblastech pod svou kontrolou prováděl nezákonné vybírání „mimořádných daní“ (výpalného) a podporoval organizovaný zločin. Sám takováto obvinění vždy odmítal.\n\nV roce 1995 se konečně situace v celé Gruzii uklidnila a nadešel tak Joselianiův tvrdý pád. Ševardnadze nejprve postavil veškeré vládou nekontrolované ozbrojené organizace mimo zákon a poté, co byl na něj neúspěšně v srpnu téhož roku spáchán bombový atentát, obvinil z konspirace a terorismu tzv. „mafiánské síly“, do kterých započítal Joselianiho a další lidi, kteří ztráceli vliv a moc s koncem nepokojů, ze kterých měli prospěch. V roce 1998 byl Joseliani zatčen a tři roky strávil ve vězení. Nakonec byl odsouzen k 11 letům vězení za organizovaný zločin, terorismus a konspiraci pro zabití Ševardnadzeho. Během soudu veškerá obvinění odmítal. V létě 2000 nakonec dostal od Ševardnadzeho milost, když se mu zhoršoval jeho zdravotní stav.\n\nPo propuštění se snažil za pomoci Ševardnadzeových (i svých) politických odpůrců obnovit svojí organizaci Mchedrioni a přetvořit jí v legální politickou stranu, zaměřenou na budování silné opozice proti vládě, ale neuspěl. 4. března 2003 zemřel na následky infarktu, který utrpěl týden předtím.\n\nKnihy:\n\nDivadelní hry:\na další\n\n"}
{"id": "302341", "url": "https://cs.wikipedia.org/wiki?curid=302341", "title": "Strukturální nezaměstnanost", "text": "Strukturální nezaměstnanost\n\nStrukturální nezaměstnanost je forma nezaměstnanosti, která je důsledkem nesouladu mezi poptávkou na lokálním či regionálním trhu práce a dovednostmi pracovníků hledajících zde zaměstnání. I když počet volných pracovních míst může být stejný nebo i vyšší než počet nezaměstnaných, diskvalifikuje nezaměstnané nedostatek dovedností potřebných pro práci nebo to, že žijí mimo území, kde jsou pracovní místa k dispozici.\n\nStrukturální nezaměstnanost je důsledkem dynamiky na trhu práce a skutečnosti, že tyto trhy nikdy nejsou tak flexibilní jako například finanční trhy. Pracovníci jsou znevýhodněni kvůli nákladům na přeškolení a dojíždění nebo přestěhování (příjmy z prodeje domu, jehož cena v důsledku úpadku místní ekonomiky klesla, nemusí stačit na koupi domu jinde) a také kvůli nedostatkům na trzích práce, jako jsou diskriminace nebo monopson.\n\nStrukturální nezaměstnanost se obtížně rozpoznává od frikční nezaměstnanosti – pomineme-li, že strukturální nezaměstnanost z definice trvá déle. Podobně jako u frikční nezaměstnanosti platí, že pro rychlé odstranění tohoto typu nezaměstnanosti nepostačují nediferencované podněty na straně nabídky.\n\nStrukturální nezaměstnanost může být rovněž zesílena přetrvávající cyklickou nezaměstnaností: když ekonomika po dlouhou dobu trpí nízkou agregátní poptávkou, mnoho nezaměstnaných ztratí vůli hledat práci a jejich pracovní návyky a schopnosti vyhasnou nebo zastarají. Problémy s dluhy mohou vést až ke ztrátě domova a pádu do bludného kruhu chudoby. To znamená, že když se ekonomika zotaví, nemusí být nově vzniklá volná pracovní místa obsazena. Někteří ekonomové se domnívají, že tento jev nastal za vlády britské premiérky Margaret Thatcherové v 70. a 80. letech 20. století. Z toho na druhou stranu vyplývá, že trvale vysoká poptávka po práci by mohla snížit strukturální nezaměstnanost. Tato teorie přetrvávání strukturální nezaměstnanosti je příkladem projevu hystereze ve společenských fenoménech.\n\nMnoho případů technologické nezaměstnanosti (např. z důvodu náhrady dělníků menším počtem kvalifikovaných zaměstnanců, kteří používají sofistikované stroje) může být považováno za strukturální nezaměstnanost. Případně by mohla technologická nezaměstnanost odkazovat na to, že trvalý nárůst produktivity práce způsobí pokles počtu pracovníků potřebných pro výrobu stejné úrovně produkce. Skutečnost, že tento problém lze řešit zvýšením agregátní poptávky, naznačuje, že tento případ patří spíše do cyklické nezaměstnanosti. Jak plyne z Okunova zákona, musí agregátní poptávka růst dostatečně rychle, aby absorbovala nejen rostoucí počet pracovních sil, ale i pracovníky propouštěné v důsledku zvýšení produktivity práce. Jinak ekonomika zaznamená oživení bez tvorby nových pracovních míst (); to bylo zaznamenáno například ve Spojených státech amerických na počátku 90. let 20. století, v období po roce 2000 a v období dvou let po ekonomické krizi v roce 2008.\n\nSezónní nezaměstnanost může být považována za druh strukturální nezaměstnanosti, protože jde o typ nezaměstnanosti, který je spojen s určitými druhy pracovních míst (stavební práce, práce v zemědělství). Z oficiálních statistik nezaměstnanosti lze tento druh nezaměstnanosti vymazat technikou \"očištění od sezónních vlivů\".\n"}
{"id": "302342", "url": "https://cs.wikipedia.org/wiki?curid=302342", "title": "Cyklická nezaměstnanost", "text": "Cyklická nezaměstnanost\n\nCyklická nezaměstnanost je nezaměstnanost vyvolaná recesí v důsledku hospodářských cyklů, zasahující většinu odvětví v ekonomice. V době, kdy se ekonomika nachází v recesi, je zaměstnáno méně lidí než v době konjunktury. Cyklická nezaměstnanost je jednou ze čtyř typů nezaměstnanosti. Těmi dalšími třemi typy je frikční, strukturální a sezónní nezaměstnanost.\n\nV době, kdy se obchodní cyklus nachází na svém vrcholu, míra cyklické nezaměstnanosti je nízká. Naopak v období, kdy se produkuje menší množství zboží a služeb, nezaměstnanost tohoto typu roste. Obchodní cyklus přirozeně kolísá úměrně se změnami v Hrubém domácím produktu, který měří celkovou hodnotu statků a služeb vyprodukovaných na území státu za dané období. Většina obchodních cyklů je opakující se, kdy pokles střídá vzestup a naopak. \nTento vztah mezi nezaměstnaností a obchodními cykly nepřímo vyplývá z poptávky po zboží a službách. Při zvýšené poptávce po zboží a službách následně roste i jejich dodávka. Právě zvýšená dodávka již přímo implikuje snížení nezaměstnanosti, jelikož je zapotřebí najmout nové zaměstnance potřebné k výrobě, logistice a následnému prodeji. Naopak při snížené poptávce po zboží a službách musí výrobci následně snížit jejich produkci, čímž vzniká přebytek zaměstnanců a někteří musí být propuštěni.  Lze tedy říci, že míra cyklické nezaměstnanosti je funkcí poptávky spotřebitelů v ekonomice. \n\nNejčastější metoda pro počítání míry cyklické nezaměstnanosti je odečtení míry nezaměstnanosti v období, kdy je obchodní cyklus na svém minimu, od míry nezaměstnanosti v období, kdy je obchodní cyklus na svém maximu. \n\nVláda či centrální banka mohou cyklickou nezaměstnanost kontrolovat, a to stimulací ekonomiky v době snížené ekonomické aktivity, konkrétně zvyšováním poptávky skrze nástroje, které mají k dispozici. \n\nVláda může stimulovat ekonomickou aktivitu v období recese svojí fiskální politikou. Aby vláda dosáhla vyšší ekonomické aktivity a zvýšila tak celkovou spotřebu v zemi, může snížit daně či zvýšit veřejné výdaje. V obou případech se díky řetězové reakci zvýší ekonomická aktivita ještě o více než je samotné navýšení státních výdajů či navýšení příjmů v důsledku nižších daní, protože poroste příjem obyvatel, kteří začnou více utrácet za zboží a služby, což opět zvyšuje příjem, který znamená vyšší utrácení a takto dokola. Jedná se ovšem pouze krátkodobý efekt, který neelimininuje kolísání ekonomiky a následné změny v cyklické nezaměstnanosti z dlouhodobého hlediska.  \n\nCentrální banka tak může činit pomocí monetární politiky, kdy se snaží zvýšit množství peněz v oběhu. Třemi hlavními nástroji, které k tomu využívá, jsou operace na volném trhu, povinné minimální rezervy a intervence. Operace na volném trhu jako nástroj k zvýšení peněz v oběhu znamení nákup dluhopisů od komerčních bank, čímž má banka víc peněz na půjčování a může i snížit úrokové míry. Výsledkem je více peněz v oběhu a vyšší utrácení, tedy navýšení poptávky, a i nižší cyklická nezaměstnanost. Snížení povinných minimální rezerv uvolní bankám více peněz na půjčování, což má opět za následek zvýšení ekonomické aktivity v důsledku většího oběhu peněz. Intervence v neprospěch domácí měny ovlivňuje především inflaci a export. Větší export může opět znamenat vyšší příjmy a následný růst ekonomické aktivity.\n\nAčkoliv Centrální banka a vláda jsou do jisté míry na sobě nezávislé instituce, tak při snaze o zvýšení celkové poptávky po zboží a službách ve státě spolupracují. Pokud lidé mají k dispozici více peněz, tak více utrácejí. Výsledkem je potom navýšení produkce, aby dodávka uspokojila poptávku. Pro navýšení produkce je potřeba najmout nové zaměstnance, což znamená snížení celkové nezaměstnanosti. \n\nSložkou pracovní síly, která nejčastěji doplácí právě na obchodní cykly a jejich následky v podobě cyklické nezaměstnanosti jsou nekvalifikovaní pracovníci. Ti, kteří vykonávají práci, na kterou nejsou zapotřebí žádné speciální dovednosti, pokročilé znalosti či zkušenosti, jsou lehce nahraditelní pro zaměstnavatele. V době ekonomického úpadku mohou být takoví zaměstnanci propuštěni a až bude obchodní cyklus opět na svém vrcholu a bude potřeba navýšit zaměstnanecké řady, nebude příliš obtížné najít nové pracovníky na tyto volné pozice. \n\nAčkoliv propuštění a následné potíže s hledáním nového zaměstnání může být pro nekvalifikované jedince velmi obtížná životní situace, pro mnoho z nich je právě ztráta práce novým impulzem pro rekvalifikaci či začátek vlastního podnikání. \n\nZaměstnavatelé se v rámci propouštění z důvodu obchodních cyklů zbaví méně produktivních pracovníků. Když se změní směr vývoje ekonomiky opět k lepšímu, mají tak možnost najmout nové více produktivní zaměstnance.    \n\nV době, kdy cyklická nezaměstnanost začíná klesat v důsledku opětovného rozkvětu ekonomiky, se může cyklická nezaměstnanost změnit na strukturální. Recese je vždy vystřídána růstem ekonomiky a poptávka roste, což otevírá nové možnosti pro podnikatele. Podniky navyšují výrobu, vyvíjejí nové produkty a rozrůstají se. V důsledku snahy o expanzi a vývoj vznikají nová pracovní místa, na která jsou často potřeba velmi kvalifikovaní odborníci se specifickými dovednostmi, kterých může být na pracovním trhu nedostatek. Například IT specialisté při robotizaci výrobních linek. V takovém případě již nebude hlavní důvod nezaměstnanosti nedostatek pracovních míst na trhu, ale nesoulad mezi poptávkou na lokálním či regionálním trhu a dovednostmi pracovníků hledajících zde zaměstnání. Jinými slovy, cyklická nezaměstnanost se změní ve strukturální.    \n\nJelikož cyklická nezaměstnanost vzniká v důsledku obchodních cyklů, její případy se vždy vztahují k recesím. \n\nNejtypičtějším příkladem recese je světová finanční krize v roce 2008 zapříčiněná především americkou hypoteční krizí, kdy se snížením úrokových sazeb prudce vzrostl počet půjček a následně počet prodávaných nemovitostí. Se zvýšenou poptávkou rostl trh s nemovitostmi, tedy jejich množství i cena. Vznikla tak realitní bublina, která v roce 2007 praskla. Vzhledem k tomu, že mnoho dlužníků nebylo schopno plnit své závazky z titulu hypoték, se požadavky pro získání hypotéky zpřísnily, a i úrokové míry rostly. Poptávka po výstavbě nových domů začala prudce klesat. Jako výsledek tohoto obchodního cyklu bylo zhruba dva miliony dělníků v oblasti stavebnictví propuštěno. Americká hypoteční krize měla samozřejmě mnohem větší následky nejen na trhu práce. \n\nObecnějším příkladem cyklické nezaměstnanosti v období recese může být, že lidé jezdí méně na klasické rekreační dovolené a raději zůstávají doma, aby ušetřili v době nejistého vývoje trhu. Jako následek takového poklesu cestovního ruchu hotelové řetězce propouštějí svůj personál. \n"}
{"id": "302343", "url": "https://cs.wikipedia.org/wiki?curid=302343", "title": "Jarošov (Uhelná Příbram)", "text": "Jarošov (Uhelná Příbram)\n\nJarošov () je vesnice a místní částí městyse Uhelné Příbrami v okrese Havlíčkův Brod. Jedná se o osadu ležící asi 1,5 km jižně od samotného městyse. Jeho součástí je samota Tři Dvory ležící asi 1 km východně od Jarošova. Poblíž Tří Dvorů se nachází přírodní památka Zkamenělá řeka – proud rulových balvanů v lese připomínající řečiště.\n\nV blízkosti pramení říčka Hostačovka. Nachází se na ní rybník \"Velký Kazbal\" o rozloze 2,5 km² a při něm přírodní památka \"Pod Kazbalem\", kde se na mokřadní louce vyskytují úpolíny a kosatce.\n\nV Jarošově je autobusová zastávka. Jarošov má pravidelné spojení s Chotěboří, Golčovým Jeníkovem, Habry a Vilémovem. Během školního roku je v provozu i školní linka.\n\nDo Jarošova zajíždějí pojízdné prodejny (pekařství, nápoje, potraviny a průmyslové zboží).\n\nJarošovem prochází cyklotrasa č. 4153 spojující Třemošnici (cca 13 km severozápadně) s Havlíčkovým Brodem (cca 25 km jižně).\n"}
{"id": "302344", "url": "https://cs.wikipedia.org/wiki?curid=302344", "title": "Okunův zákon", "text": "Okunův zákon\n\nOkunův zákon (podle amerického ekonoma Arthura Okuna) je v ekonomii označení pro vypozorovanou korelaci mezi mírou nezaměstnanosti a mírou růstu hrubého domácího produktu. Vyjadřuje fakt, že při růstu nezaměstnanosti nad její přirozenou úroveň úměrně klesá hrubý domácí produkt (oproti potenciálnímu HDP).\n\nOkunův zákon lze matematicky formulovat jako:\n\nKoeficient závislosti se uvádí v rozmezí 2–3, tzn. na každé procento růstu míry nezaměstnanosti nad přirozenou úroveň připadá pokles HDP o 2–3 %.\n\nVýše uvedená formulace v praxi naráží na nemožnost změření formula_2 a formula_4, které lze jen odhadnout. Proto se používá vyjádření, které navzájem porovnává \"změny\" produktu se změnami míry nezaměstnanosti:\n\nPrávě tuto formu ilustruje výše uvedený graf.\n"}
{"id": "302345", "url": "https://cs.wikipedia.org/wiki?curid=302345", "title": "Vystrkov (rozcestník)", "text": "Vystrkov (rozcestník)\n\nNázev Vystrkov má více sídel:\n"}
{"id": "302346", "url": "https://cs.wikipedia.org/wiki?curid=302346", "title": "Mchedrioni", "text": "Mchedrioni\n\nMchedrioni (gruzínsky: მხედრიონი) byla gruzínská nacionalistická polovojenská a politická organizace. V letech 1991 a 1995 byla dvakrát postavena mimo zákon, ale později byla obnovena jako politická strana Unie Patriotů. Název \"Mchedrioni\" lze volně přeložit jako \"Jezdci\", ale Gruzínci to chápou spíše ve významu \"Rytíři\".\n\nZaložena byla v roce 1989 Džabou Joselianim jako pokračovatel historické guerillové vojenské jednotky bojující proti uchvatitelům z Persie, Turecka i Ruska. Každý nový člen této organizace musel složit přísahu, ve které se zavázal chránit občany Gruzie, Gruzínskou ortodoxní a apoštolskou církev a gruzínské území. Dál museli členové nosit s sebou medailon s výjevem Svatého Jiří bojujícího s drakem na jedné straně a jméno nositele medailonu se znázorněním jeho krevní skupiny na druhé straně. Mchedrioni byla založena v době kolapsu sovětské moci na Kavkazu, když společně s euforií spojenou se získáváním nezávislosti nastal i prudký vzestup nacionalismu, takže tím chtěl zakladatel vyvážit vliv dalších nacionalistických skupin. Nejhorší vztahy měli gruzínští nacionalisté s Abchazy a Osety, a to i v dobách sovětské moci.\n\nČlenové organizace Mchedrioni ale přes svůj zpočátku dobrý program neměli u lidu příliš velkou podporu a byli považováni za brutální a po zuby ozbrojené bandity. Dali se dobře poznat dle jejich uniformních džín, svetrů, bund a slunečních brýlí, které si nesundávali ani uvnitř budov. Vůdcové Mchedrioniů navíc chodili v oblecích se zbraněmi. Mchedrioniové bývali často obviňováni z kriminální činnosti, zejména z vydírání podnikatelů, z nájezdů na benzínové stanice a také ze styků s ruskou mafií. Rovněž zatarasovali silnice a projíždějící řidiče pokutovali, pašovali drogy a pořádali loupeživé nájezdy. Do roku 1991 měla Mchedrioni na tisíc členů na plný úvazek a dalších 10 tisíc spolupracovníků, tedy mnohem více členů, než měla oficiální ozbrojená složka Národní garda.\n\nAčkoliv měl Joseliani s vůdcem protisovětské opozice Gamsachurdiou většinou stejné zájmy, alespoň co se nacionalismu týče, nechal ho v únoru 1991 bez soudu uvěznit, i jeho spolupracovníky, aby zabránil rozrůstání kriminality. Mchedrioni pak byla zákonem zakázána. Během puče v Rusku v červnu 1991 prezident Gamsachurdia odvolal vrchního velitele Národní gardy Tengize Kitovaniho a premiér Tengiz Sigua rezignoval. Tito dva pak společně s Joselianim vytvořili opoziční koalici proti prezidentovi a v prosinci 1991 provedli Kitovaniho lidé nájezd na věznici, aby pomohli uprchnout Joselianimu i jeho spolupracovníkům. Následně započal ozbrojený puč proti vládě a v ulicích Tbilisi propukly přestřelky mezi aliancí Kitovaniho vojáků s Mchedrionijci a oficiálními ozbrojenými složkami, tzv. \"zviadisty\". Pučisté oblehli budovu parlamentu a přes Vánoce až do 6. ledna 1992. Toho dne se povedlo Gamsachurdiovi uprchnout z budovy, města i země. Během puče zemřelo při přestřelkách více než sto lidí.\n\nČlenové Mchedrioni se poté soustředili na potlačení činnosti zbylých \"zviadistů\". Místo Gamsachurdii začal v Gruzii vládnout Eduard Ševardnadze, který měl podle představ vůdců pučistů zlepšit tvář nové vlády, jež byla z důvodu přílišného oslabení oficiálních bezpečnostních složek závislá na této organizaci. Ozbrojení Mchedrioni bylo možné vidět i v prostorách parlamentu jako osobní stráž novopečeného poslance Džaby Joselianiho.\n\nV roce 1993 se výrazně zhoršila situace v Abcházii a na západě Gruzie, kterou ovládali příznivci svrženého prezidenta Gamsachurdii. Mchedrioni proto spolu s Kitovaniho Národní gardou naplánovaly společnou akci proti abchazským separatistům i proti zviadistům. Akce dopadla pro Gruzínce katastrofálně a z Abcházie byla vyhnána jak Gruzínská národní garda a Mchedrioni, tak téměř veškeré tamní gruzínské obyvatelstvo. V bojích zemřelo na 10 000 lidí. Toho využil Gamsachurdia, který se tajně vrátil do Gruzie, aby vedl ozbrojené povstání na západě země proti Ševardnadzeově, de facto ale Joselianiho, Kitovaniho a Siguově vládě. Tehdy dostali Mchedrioni oficiální statut v gruzínských bezpečnostních silách jako \"Gruzínská záchranná brigáda\", a účastnily se potlačování povstání. Definitivní porážku zviadistů ale zařídili až Rusové svou intervencí.\n\nPo skončení občanské války dostali členové Mchedrioni pravomoci odstraňovat na západě Gruzie od moci poslední zbytky Gamsachurdiových přívrženců, přičemž si počínali hodně brutálně. Jejich činy byly často předmětem kritiky mezinárodních organizací pro lidská práva a dokonce představiteli okolních zemí. Ševardnadze po uklidnění situace na jejich činy reagoval omezováním jejích pravomocí a Mchedrioni nadále směla existovat jen jako civilní organizace. Realita ovšem byla taková, že ji Joseliani i nadále využíval jako svou soukromou armádu. Začátkem roku 1995 proto prezident Ševardnadze nařídil Mchedrioni odzbrojit a organizaci obvinil z dalekosáhlých kriminálních aktivit a z organizovaného zločinu. 29. srpna téhož roku pak spáchali neznámí útočníci na Ševardnadzeho neúspěšně atentát a ten pak z tohoto činu obvinil mafiánskou koalici, do níž započítal Joselianiho a další, včetně celé organizace Mchedrioni. Joselianiho, jenž přišel o poslaneckou imunitu, dal uvěznit spolu s dalšími špičkami organizace a celou Mchedrioni rozpustil.\n\nI přes oficiální rozpuštění nadále fungovali jako šedá eminence gruzínské politiky. V roce 1999 se ale mnozí bývalí Mchedrioni v čele s Tornikem Berišvilim dali dohromady a založili nové Mchedrioni, tentokrát jako politickou a ne jako polovojenskou organizaci. Byli však brzy obviňováni ze styků s čečenskými povstalci z opačné strany Kavkazu a z pokračování bojových aktivit jako např. guerril v Abcházii. Po propuštění z vězení v roce 2000 se do vedení Mchedrioni vrátil Džaba Joseliani, jenž zároveň oznámil kandidaturu na prezidenta do příštích voleb a také účast Mchedrioni v parlamentních volbách v roce 2003. Joseliani však půl roku před uskutečněním těchto plánů zemřel.\n\nSamotná Mchedrioni nedokázala získat od úřadů registraci pod původním jménem, takže se v roce 2002 přejmenovala na Unii patriotů. Trochu paradoxní bylo, že se v této straně původní členové Mchedrioni spojili s někdejšími zviadisty, které v letech 1992-1995 tolik potlačovali. Pod tímto názvem ovšem také nebyli jako strana řádně zaregistrováni, navíc byl nový předseda strany Badri Zarandia v lednu 2003 zastřelen. Po smrti Zarandii a Joselianiho ztratila Mchedrioni prakticky veškerý vliv.\n"}
{"id": "302349", "url": "https://cs.wikipedia.org/wiki?curid=302349", "title": "Aquincum", "text": "Aquincum\n\nAquincum bylo původně vojenským táborem (\"castrum\"). Později se stalo významným městem v pannonské části Římského impéria od 1. do 4. století. Nachází se na okraji Budapešti v části Buda (Óbuda). Doklady o římském osídlení jsou roztroušeny po celé Óbudě. Návštěvníkům nabízí své poklady především archeologický park se základními zdmi budov města, jehož součástí je i Muzeum Aquincum a lapidárium. Aquincum bylo strategicky významným městem chránícím severovýchodní výspu Římského impéria na Dunaji. Vojenský tábor založil kolem roku 41–54 císař Vespasián na území obývaném keltským kmenem Eravisků. Název města je latinizovanou formou původního keltského názvu vesnice \"Ak-ink\" („vydatná voda“) – odtud též varianta názvu \"Acincum\". Název místu daly termální prameny. Archeologické nálezy z pozdější doby ukázaly, že vojenský tábor zde byl založený již za Tiberia a v letech 18–20 byl přestavěný z dřevěného na kamenný. S Eravisky, jejichž sídelní středisko se nacházelo na Gellértově hoře, udržovali Římané přátelské vztahy.\n\nRoku 80 zde bylo umístěno 6000 vojáků římské legie. Nový vojenský tábor, vybudovaný kolem roku 89, se nacházel poblíž Arpádova mostu. Rozvoj města je spojený s jeho vojenským posláním a politickými záměry Říma. Hlavní ochrana severní hranice impéria spočívala v obraně římského území před vpády Markomanů (Kvádů a Jazygů, které způsobovaly římskému obyvatelstvu značné škody.\n\nVýznam tábora pro bezpečnost oblasti postupně narůstal a za hradbami tábora se začalo budovat civilní město. S armádou přišli státní úředníci, s nimi obchodníci a řemeslníci. Vojenští hodnostáři spolu s řemeslníky a kolonisty (vojenskými veterány) si tu postupně vystavěli kamenné domy, chrámy, veřejné lázně a obchody. Město tak tvořila dvě centra – vojenské (tábor) a civilní (město).\n\nVýznam města vzrostl ještě více po roce 109, kdy došlo k reorganizaci Římského impéria. Císař Traján, který v roce 106 ustavil z dobytého území dnešního Rumunska provincii Dacii, reorganizoval Pannonii a rozdělil ji na dva správní celky – Horní a Dolní Pannonii. Aquincum se roku 106 stalo hlavním městem Dolní Pannonie (Pannonia Inferior). V té době tu žilo 30–40 tisíc obyvatel. V roce 107 zde pobýval místodržitel Panonie, budoucí císař a Trajánův chráněnec Hadrián. Byl zde vybudován místodržitelský palác.\n\nV roce 124 obdrželo Aquincum status municipia. V té době už bylo vystavěno z kamene a vybaveno obchody a lázněmi a obklopeno 6 metrů vysokou a 1,5 metru širokou obrannou zdí s třemi branami a obehnáno dvojitým příkopem. V roce 194 pak získalo město status kolonie. Následující třetí století bylo dobou rozkvětu Pannonie. V roce 296 byla Dolní Pannonie rozdělena na dvě části a Aquincum ztratilo status hlavního města provincie, přesto si podrželo svůj význam. Kolem roku 350 byla v městské části vybudována první křesťanská bazilika.\n\nOd konce čtvrtého století tudy stále více pronikaly na území římského státu germánské kmeny a Hunové. Nedlouho po roce 430 opustili Římané Aquincum a přenechali jej Hunům. V 5. století Aquincum obývaly hunské a germánské kmeny.\n\nAquincum se rozkládalo na ploše 420 x 380 metrů a bylo obehnáno 6 metrů vysokou a 1,5 metru širokou zdí. Jen málo domů v Aquincu mělo typické atriové uspořádání, charakteristické pro římské stavby. Domy jsou charakteristické malým půdorysem a nepravidelným vnitřním dvorem.\n\nVýznamná a rozsáhlá řemeslnická oblast Aquinca se rozkládala ve východní části města na břehu Dunaje. Vyráběla se tu dekorativní keramika, kuchyňské zboží, lampy, průmyslová keramika. Během markomanských válek, vedených císařem Markem Aureliem, a zejména po nich, výroba keramiky poklesla. Na západ od města se rozkládal hřbitov. Náhrobky předních občanů Aquinca, zdobené reliéfy, lemovaly po římském způsobu přístupovou cestu do města. V Aquincu žili obyvatelé různých národností – z epigrafických nápisů zde máme doklady o rodinách původu italského či řeckého. Přistěhovali se sem občané pocházející z Colonie Agrippinensis (Kolína). Byli zde vojáci pocházející z východní části Římské říše. Základ však tvořilo původní keltsko-illyrské obyvatelstvo. Privilegovanému postavení se těšil místní keltský kmen Eravisků, jehož příslušníci se stávali předními civilními úředníky v Aquincu zejména ve druhém století.\n\nV Aquincu pobývala slavná římská II. Pomocná legie (Legio II Adiutrix), kterou sestavil v Raveně v roce 70 Vespasián z námořníků a propuštěnců a kterou sem kolem roku 120 přemístil Traján ze Singiduna (dnešní Bělehrad).\n\nArcheologicky byla prozkoumána pouze třetina území města. Archeologické památky nalezené v odkryté části Aquinca, uložené v lapidáriu archeologického parku a v Muzeu Aquincum, které v září roku 2007 otevřelo v další zrekonstruované budově expozici, tvoří nejrozsáhlejší lapidárium nacházející se mimo území Itálie. Významným archeologickým nálezem jsou římské vodní varhany nalezené v roce 1931. V Aquincu se nacházelo pět svatyní kultu boha Mithry, jehož uctívání sem přinesli vojáci římských legií pocházející z východní části říše.\n\n\n\n"}
{"id": "302350", "url": "https://cs.wikipedia.org/wiki?curid=302350", "title": "APL (planetka)", "text": "APL (planetka)\n\n(132524) APL, dříve známá pod předběžným označením 2002 JF je planetka z hlavního pásu planetek. Objekt má průměr zhruba 2,3 kilometrů.\n\nKolem planetky ve vzdálenosti 101 867 km proletěla 13. června 2006 ve 04:05 UTC sonda New Horizons na své cestě k Plutu. Při spektrálním průzkumu objektu sondou bylo zjištěno, že planetka patří do skupiny S (kamenné).\nAlan Stern, vedoucí vědeckého týmu sondy New Horizons pojmenoval planetku podle Laboratoří aplikované fyziky Johna Hopkinse - APL (\"\"), které tuto misi zastřešují.\n\n"}
{"id": "302351", "url": "https://cs.wikipedia.org/wiki?curid=302351", "title": "Grundgesetz", "text": "Grundgesetz\n\nGrundgesetz (zkratka GG, řidčeji také \"GrundG\") neboli základní zákon je ústava Spolkové republiky Německo a platí ve všech šestnácti německých spolkových zemích. Velký důraz je v tomto dokumentu kladen na lidská práva, která jsou zakotvena v článcích 1 až 20 a jsou nezměnitelná. Základní zákon byl schválen 8. května 1949 v Bonnu. 12. května 1949 byl podepsán západními okupačními mocnostmi a 23. května 1949 nabyl účinnosti. Zpočátku platil jen v Západním Německu složeném z americké, britské a francouzské okupační zóny. Sjednocením Německa 3. října 1990 se jeho působnost rozšířila na území bývalé NDR.\n\n"}
{"id": "302354", "url": "https://cs.wikipedia.org/wiki?curid=302354", "title": "Stanislav Neumann (herec)", "text": "Stanislav Neumann (herec)\n\nStanislav Neumann starší (16. července 1902 Žižkov – 19. února 1975 Praha) byl český divadelní, rozhlasový a  filmový herec.\n\nSyn básníka Stanislava Kostky Neumanna a jeho první manželky Kamilly Neumannové, rozené Krémové, se narodil na pražském Žižkově v Chelčického ulici. Otec básníka Stanislava Neumanna, nevlastní bratr herečky Soni Neumannové, švagr režiséra Národního divadla Jana Škody.\n\nStudoval na žižkovské reálce (zde maturita 1921), kde jeho profesorem němčiny byl pozdější divadelní kritik Jindřich Vodák. V roce 1921 nastoupil k Zöllnerově divadelní společnosti na Kladně, v tomtéž roce pak k řediteli Strouhalovi do Kladenského divadla. V sezóně 1921/1922 vystupoval v Ostravě, následně se vrátil na sezónu 1922/1923 opět na Kladno. Po prázdninách v roce 1923 nastoupil do kočovné společnosti ředitele Kosteleckého, po ukončení činnosti společnosti přešel k souboru \"Biblická scéna\". V červnu roku 1924 z ní odešel a působil v Jihočeském divadle v Českých Budějovicích. Od podzimu 1924 do března 1925 byl na pozvání režiséra Karla Dostala členem sboru elévů Národního divadla.\n\nV roce 1925 se stal členem souboru \"Zkušební scény\" na Žižkově, kde nejen hrál, ale byl i dramaturgem a režisérem. Příležitostně hostoval ve Švandově divadle a v Divadle na Vinohradech. Koncem roku 1925 přešel s Jiřím Frejkou a několika členy \"Zkušební scény\" do Divadla na Slupi, kde bylo ustanoveno \"Divadlo mladých\", později přejmenované Jiřím Frejkou na Osvobozené divadlo. Na jaře 1926, krátce poté co se oženil, odešel Neumann z Osvobozeného divadla do Divadla Vlasty Buriana, kde působil do února 1927. Na pozvání režiséra K. H. Hilara se vrátil jako host do pražského Národního divadla a řádným členem činohry se zde stal 1. března 1927. V Národním divadle působil až do své smrti v roce 1975.\n\nBěhem Pražského povstání doprovázel Stanislav Neumann nákladní auto plné zbraní a byl zajat oddílem SS. Uvězněn byl v loretánském klášteře a popraven měl být 9. 5. 1945, k čemuž už naštěstí nedošlo. Jeho jediný syn byl v tu dobu uvězněn v Terezíně. Hned po osvobození se Stanislav Neumann vydal do Terezína, kde svého syna našel a vážně nemocného jej dopravil do Prahy, čímž mu zachránil život.\n\nV letech 1945 až 1953 vyučoval na dramatickém oddělení pražské konzervatoře a později působil i jako pedagog na Divadelní fakultě Akademie múzických umění v Praze. K jeho žákům patřili např. Jiřina Jirásková, Irena Kačírková, Jiří Vala, Luděk Kopřiva, Milan Friedl a Milan Neděla.\n\nJiž od roku 1928 účinkoval ve filmu (např. němé filmy \"Švejk v civilu\", \"Plukovník Švec\"), úspěšně spolupracoval s rozhlasem a televizí.\n\nZa svůj život vytvořil kolem 300 divadelních a 100 filmových postav.\n\nPo osvobození v roce 1945 se jako člen KSČ aktivně zapojil i do politické práce. V roce 1949 byl zvolen delegátem IX. sjezdu KSČ a při té příležitosti napsal do ankety Mladé fronty: \"Strana je naším největším učitelem, naší vírou a pýchou. Strana nám dává naději, radost a sílu.\" Komunistou zůstal až do konce života, ještě i na počátku tzv. normalizace v roce 1970 byl „moudrým, ale nesmlouvavým rádcem\" při stranických pohovorech.\n\n\n\n\n\n\n\n"}
{"id": "302355", "url": "https://cs.wikipedia.org/wiki?curid=302355", "title": "Magdi Allam", "text": "Magdi Allam\n\nMagdi Cristiano Allam (arabsky: مجدي علام Maǧdī ʿAllām; * 22. dubna 1952 v Káhiře v Egyptě) je italský novinář, spisovatel a komentátor egyptského (arabského, muslimského) původu. Je vášnivým obhájcem Izraele a ostrým kritikem islámských radikálů. Od konce roku 2009 je za Itálii členem Evropského parlamentu.\n\nAč syn muslimských rodičů, islámskou víru nikdy vážně nepraktikoval a zastává názor, že islám je svou podstatou postaven na násilí. Vydal řadu knih na téma islám, terorismus a Izrael a je zástupcem šéfredaktora nejvýznamnějšího italského deníku, \"Corriere della Sera\". Od roku 2003 žije pod stálou policejní ochranou (první výhrůžky smrtí obdržel po ostrém odsouzení Hamásu a sebevražedných teroristických útoků).\n\nV roce 2008 konvertoval ke katolicismu, 22. března 2008 jej během velikonoční vigilie pokřtil papež Benedikt XVI. Dne 25. března 2013 pak v italském listu Il Giornale vyšel článek v němž veřejně oznámil, že se zříká Římskokatolické církve, aby vyjádřil nesouhlas s měkkým postojem církve k islámu a málo důraznému vymezování se vůči muslimskému náboženství, které považuje za pouhou „ideologii násilí“. Také dodal, že zůstává křesťanem, ale že již více nevěří v církev. \n\n"}
{"id": "302368", "url": "https://cs.wikipedia.org/wiki?curid=302368", "title": "Baš Čelik", "text": "Baš Čelik\n\nBaš Čelik (srbsky Баш-Челик) je slavný hrdina srbských bájí a pověstí, které jsou součástí slovanské mytologie. Někdy se mu také říká obr Baš Čelik, doslova jeho jméno znamená „Muž z tvrdé oceli“.\n\n"}
{"id": "302375", "url": "https://cs.wikipedia.org/wiki?curid=302375", "title": "Vincenc Makovský", "text": "Vincenc Makovský\n\nVincenc Makovský (3. června 1900 Nové Město na Moravě – 28. prosince 1966 Brno) byl český akademický sochař, dále malíř, designér, profesor brněnské techniky a profesor Akademie výtvarných umění v Praze, účastník protinacistického odboje. Je považován za čelného představitele meziválečné avantgardy.\n\nV Novém Městě na Moravě je gymnázium s jeho jménem.\n\nSochař Vincenc Makovský byl prvorozeným synem řezníka Vincence Makovského a jeho ženy Jindřišky, rozené Zvolánkové. Během studií na reálném gymnáziu v Novém Městě na Moravě ho lákalo malířství. Po maturitě musel roku 1918 nastoupit do rakousko-uherské armády, po skončení války a vzniku ČSR byl roku 1919 demobilizován a ihned se přihlásil na pražskou Akademii výtvarných umění, kterou absolvoval roku 1926. Během studií pracoval v malířských ateliérech Jakuba Obrovského a Karla Krattnera a v sochařských ateliérech Bohumila Kafky a Jana Štursy. Po pražském studiu dostal stipendium francouzské vlády a v letech 1926–1930 pracoval u Antoina Bourdella v Paříži. Po návratu z Francie se usadil v Brně, ale v letech 1931–1939 pobýval v Praze.\n\nZa 2. světové války žil ve Zlíně. Pomáhal zde zakládat Školu umění (dnes Střední uměleckoprůmyslová škola v Uherském Hradišti), kde byl vedoucím oboru tvarování strojů a nástrojů (dnes průmyslový design), později na škole vyučovali i Makovského žáci. Jako člen ilegálního Národně revolučního výboru inteligence se účastnil odboje. Po osvobození se vrátil do Brna a stal se docentem modelování na Fakultě architektury Vysoké školy technické, v roce 1947 jejím profesorem. V roce 1946 byl zvolen řádným členem České akademie věd a umění. V roce 1952 získal profesuru na Akademii výtvarných umění v Praze.\n\nZemřel 28. prosince 1966 v Brně a 3. ledna 1967 byl pochován na evangelickém hřbitově v Novém Městě na Moravě. V rodném městě je po něm pojmenováno Gymnázium Vincence Makovského. Jeho jméno nese také náměstí v Brně-Žabovřeskách a lávka přes řeku Svitavu v Brně-Obřanech. Na domě na Mlýnském nábřeží č. 17 v Brně-Obřanech je plaketa připomínající, že zde žil v letech 1945–1966.\n\nJeho sochařská tvorba prošla různými obdobími od počátečního civilismu, přes kubismus ve 20. letech, po abstrakci. Od poloviny třicátých let v jeho tvorbě převažoval realismus.\n\nNěkterá jeho sochařská díla:\n\nZa svého působení ve Zlíně působil též jako průmyslový designér. Vytvořil model soustruhu R50 a vrtačky VR8 pro strojírenský závod MAS. Jeho žákem ve Zlíně byl pozdější profesor Zdeněk Kovář. V designérské činnosti pokračoval i počátkem padesátých let na Vysoké škole stavební v Brně.\n\nV letech 1929–1949 byl členem Spolku výtvarných umělců Mánes.\n\nNositel dvou státních cen Klementa Gottwalda za brněnský pomník vítězství Rudé armády nad fašismem z roku 1955 a za pomník J. A. Komenského v Uherském Brodu a Naardenu.\n\n"}
{"id": "302385", "url": "https://cs.wikipedia.org/wiki?curid=302385", "title": "Khädub Dagpa Senge", "text": "Khädub Dagpa Senge\n\nKhädub Dagpa Senge (1283–1349) byl tibetský buddhistický meditační mistr a učenec linie Kagjüpy, jedné ze čtyř hlavních škol tibetského buddhismu. Byl prvním šamarpou. Třetí karmapa Rangdžung Dordže daroval prvnímu Šamarpovi Khädubovi Dagpa Sengemu červenou korunu. Toto gesto bylo uznáním, že tento příkladný žák nemá v realizaci a schopnostech sobě rovného a že se v každém ohledu vyrovná Karmapovi. Červená koruna šamarpy připomíná Karmapovu černou korunu.\n\nV tibetském překladu mahájánové Bhadra-kalpika sútry (sútra \"Dobrá kalpa\") je uvedena tato předpověď: „V budoucnosti přijde mahábódhisattva s rubínově červenou korunou, který vyvede davy trpících z jejich stále se opakujícího zmatku a strádání – ze samsáry.” Proroctví, jehož autorem je podle tradice samotný Buddha, se tak mělo naplnit v osobě šamarpy.\n\nTento bódhisattva je v Tibetu známý jako \"tathágata Könčhog Jönlag\", neboli „Karmapa s červenou korunou.”\n\nJeho hlavním lamou a učitelem byl třetí karmapa, ale studoval také u padesáti dalších vysokých lamů, siddhů a překladatelů té doby. Pod zkušeným vedením svých učitelů se Šamarpa začal dobře orientovat ve všech aspektech Buddhových nauk. Byl velice schopný v umění diskuse a dokázal rozptylovat pochybnosti a mylné představy.\n\nŠamarpa napsal komentáře k tantrám a k sútře Pradžňápáramita. Více než dvacet let meditoval v klášteře Tsurphu v tibetské provincii Nänang, kde zároveň učil ty, kteří opustili své světské zájmy, aby ho následovali v jeho usilování o dosažení osvícení. Pomocí praktik Šesti nauk Náropy prováděl poutníky stavy barda do čistých zemí buddhů. Poslední roky svého života strávil v meditačním odosobnění.\n\n\n\n"}
{"id": "302387", "url": "https://cs.wikipedia.org/wiki?curid=302387", "title": "Mary Bardová", "text": "Mary Bardová\n\nMary Bard Jensen (psala jako Mary Bard, 21. listopadu 1904 Butte, Montana – 29. listopadu 1970) byla americká spisovatelka, nejstarší z pěti dětí důlního inženýra Darsieho Campella Barda (1878–1920) a jeho ženy Elsie Thalimer, rozené Sandersonové (1878–1957). Rodiče měli holandské a irské předky. Její mladší sestrou byla spisovatelka Betty MacDonaldová (1907–1958). \n\nRodina se kvůli otcově profesi často stěhovala, Mary často střídala nejprve školy a později povolání. V roce 1934 se vdala za patologa Clyda R. Jensena. Psala převážně humorné a dívčí romány, někdy s autobiografickými rysy, které vyšly ve vícero jazycích včetně češtiny.\n\n\n"}
{"id": "302390", "url": "https://cs.wikipedia.org/wiki?curid=302390", "title": "Borovany", "text": "Borovany\n\nBorovany () jsou město ležící sedmnáct kilometrů jihovýchodně od Českých Budějovic, asi osm kilometrů severně od města Trhové Sviny. Mají obyvatel a jejich katastrální území měří 4 233 hektarů.\n\nPrvní zmínky o Borovanech pochází již z roku 1186. Koncem 13. století vlastnil Borovany rod Vítkovců. Roku 1327 získal vesnici Vilém z Landštejna, jehož syn Vítek ji roku 1359 prodal Rožmberkům, čímž se stala součástí novohradského panství. Ke konci 14. století se v Borovanech vystřídalo několik majitelů, až se ve třicátých letech 15. století Borovany dostaly do majetku Petra z Lindy. Pocházel z Holandska a v Čechách sídlil v Českých Budějovicích. Část borovanského panství si koupil ve snaze dostat se mezi místní drobnou šlechtu. Po smrti jediného syna daroval Petr z Lindy svůj majetek borovanskému klášteru. Tento klášter řádu augustiniánů kanovníků založili Petr z Lindy s manželkou Annou dne 16. října roku 1455 na místě farního kostela ze 14. století pro jednoho převora a šest kanovníků, kteří přišli z Třeboně. Později se jejich počet rozrostl. Jejich kostel byl zasvěcen Navštívení Panny Marie.\n\nPo smrti zakladatelů ve čtyřicátých letech 15. století převzal augustiniánský klášter pod svoji ochranu Jan z Rožmberka. V první polovině 16. století klášter začal upadat do dluhů a do sporů se sílící komunitou luteránů. Roku 1557 byl zasažen morovou epidemií, při které zemřel poslední probošt Šimon a v následujícím roce i administrátor Jeroným. Budoucnost řeholníků tak měl zcela ve své moci Vilém z Rožmberka, který dosadil do funkce „svého“ probošta Matěje Kozku z Rynárce a vyjádřil se, že žádné dluhy za klášter již nezaplatí. Nový probošt přestal přijímat nové řeholníky, roku 1564 svou funkci složil a klášter byl zrušen. Roku 1578 byly Borovany, kterých se ujali Rožmberkové, povýšeny na město.\n\nPo vymření Rožmberků v roce 1611 zdědili jejich panství včetně Borovan Švamberkové. Avšak ti o svůj majetek přišli za účast na stavovském povstání a borovanské panství připadlo císaři a později zdejšímu klášteru, který byl císařem Ferdinandem II. roku 1630 obnoven. Řád augustiniánů ještě po zavedení církevních reforem Josefa II. věřil v pokračování činnosti, a proto 21. května 1784 zvolil nového probošta, Arnošta Steina. Ten se šesti kanovníky a sedmi laiky musel klášter 14. listopadu roku 1785 opustit. Zrušený klášter koupili Schwarzenbergové, jeho prelaturu přestavěli na zámek, který byl jejich letním sídlem. Roku 1850 se Borovany staly samostatnou obcí a roku 1973 obdržely status města.\n\nMěsto se skládá ze sedmi částí, které jsou shodné s katastrálními územími\n\nV letech 1990–2014 byl starostou PhDr. Stanislav Malík.\nOd roku 2014 je jím Ing. Petr Jenkner.\n\nNa severním okraji katastru na hranicích s Ledenicemi se nachází ložisko křemeliny a keramických jílů, největší v Čechách. Od roku 1909 zde prováděl těžbu a zpracování podnik Calofrig, od roku 2003 dceřiná společnost firmy Lasselsberger. Rozvoj těžby proběhl zejména po první a poté i druhé světové válce a v sedmdesátých letech 20. století.\n\nMěstem prochází dvě silnice druhé třídy. Jsou to od Českých Budějovic na Trhové Sviny silnice II/157 a od Třeboně na Římov silnice II/155. V jižní části města ze nachází železniční nádraží Borovany na trati č.199, založená již v roce 1869, spojující České Budějovice s rakouským městem Gmünd. Trať byla v roce 2009 elektrifikována.\n\n\n\n"}
{"id": "302393", "url": "https://cs.wikipedia.org/wiki?curid=302393", "title": "Fuerteventura", "text": "Fuerteventura\n\nFuerteventura je ostrov v souostroví Kanárské ostrovy v Atlantském oceánu. Stejně jako celé souostroví je součástí Španělska a jde o jeho druhý největší ostrov. Spolu s ostrovy Lanzarote a Gran Canaria tvoří provincii Las Palmas. Rozloha ostrova činí 1 660 km². Žije na něm přibližně 107 000 obyvatel (2014).\n\nJméno „Fuerteventura“ nemá jednoznačný význam; první část slova, \"fuerte\", znamená „silný“, slovo \"ventura\" ale může být označením pro „štěstí“, „dobrodružství“ či „vítr“ (španělsky \"viento\" či \"ventarrón\" - ostrov je velmi větrný).\n\nOstrov je druhý největší v souostroví a nachází se 100 km od pobřeží Afriky. Má nejdelší pobřeží, na kterém je více než 150 přírodních širokých pláží. Teplota se většinou pohybuje mezi 18 až 40 °C. Nejvyšším vrcholem je Jandía (807 m), která leží na jihozápadě ostrova. Krajina je převážně pouštní, povrch tvoří sopečné horniny a podnebí je velmi suché. Vítr na ostrov přináší písek ze Sahary, což napomáhá vzniku nových pláží na východním pobřeží.\n\nNa ostrově roste mnoho endemických druhů (Myrica faya, planika velkoplodá, cesmína ostrolistá). Datlovník kanárský se vyskytuje jenom na tomto souostroví. Mezi zdejší endemity dále patří argyranthemum frutescens, sukulent aeonium a borovice kanárská.\n\nHlavním příjmem obyvatel ostrova je turistika. Rozvinuté je rybářství, zpracování zeleniny a ovoce a také produkce místního sýru, který je vyráběn z mléka fuerteventurských koz. Velkým problémem je nedostatek vody. Hlavní turistická střediska jsou Corralejo, Costa Calma, Morro Jable, Caleta de Fuste. Nejvýznamnější města jsou Puerto del Rosario, Corralejo, Antigua, Tuineje, La Oliva.\n\nNa několika místech na ostrově jsou velká pole větrných elektráren, která ale zajišťují jen asi 4% elektrické energie ostrova (2005).\n\nOd severu na jih vede celým ostrovem několik hlavních silnic, v ojedinělých úsecích i dálnice. 5 km od hlavního města se nachází mezinárodní letiště (IATA kód FUE), na pobřeží funguje několik velkých přístavů. Letiště Fuerteventura se řadí spíše k menším či středním letištím, přesto je poměrně dobře vybaveno. Naleznete zde základní služby jako například směnárnu, bankomat, maminky jistě potěší i dětský koutek. Letiště nabízí i dostatek parkovacích míst a výběr autopůjčoven (například Autos Reisen Top Car, Avis, Betacar, Cicar či Hertz). Spojení s městem zajišťují zejména dvě autobusové linky (linka 3 a linka 10).\n"}
{"id": "302397", "url": "https://cs.wikipedia.org/wiki?curid=302397", "title": "Smrk pichlavý", "text": "Smrk pichlavý\n\nSmrk pichlavý (\"Picea pungens\") je jehličnatý strom z čeledi borovicovité. Jehličí je delší, tuhé a silně pichlavé. Vyskytuje se v Severní Americe. Je často vysazován v parcích a zahradách. Bývá používán jako vánoční stromeček.\n\nByl objeven v roce 1862 Charlesem Christopherem Parrym u Pikes Peak v USA a hned dalšího roku se semena dostala do Evropy, a to smíchaná s \"P. engelmannii\", což v dalších letech zavdalo příčinu k záměnám obou druhů, oba mají sivé jehličí. Rozpoznáme je však snadno. \"P. pungens\" má silné, žlutohnědé a lysé větvičky a jehlice pichlavé na všechny strany odstávající. Silné a nepryskyřičnaté pupeny jsou obaleny šupinami, které bývají na špičkách zpět zahnuté. \"P. engelmannii\" má větvičky světlé a žlaznatě chlupaté a pupeny pryskyřičnaté s přitisklými šupinami. Jehličí má měkčí, ne tak pichlavé.\n\nVždy zelený, velmi statný jehličnatý strom, dorůstající 30 m, vzácně až 50 m. Koruna je dosti hustě zavětvena vodorovnými, kuželovitými větvemi.\nKmen dosahuje 70–120 cm v průměru, pokrytý je šedohnědou, silnou a brázditou borkou. Druh se dožívá 400–600 let.\nJehlice jsou tuhé, 18–30 mm dlouhé, ostře přišpičatělé a bodavé, čtyřhranné, zakřivené a odstávající na všechny strany. Barvu mají matně zelenou, sivozelenou až stříbřitě bělavou, na každé straně mají 3–6 řad průduchů.\nŠišky jsou měkké, válcovitě podlouhlé, v mládí zelené, zralé světle hnědé.\n\nSmrk pichlavý pochází původně z jihozápadu Severní Ameriky. Z Colorada se rozšířil do Nového Mexika, Utahu a Wyomingu, kde roste ve výškách 2000–3300 m, roztroušeně na březích horských řek a také na bažinatých místech. Dnes existují ještě četné, nikdy však čisté porosty. Můžeme ho vidět i v Rusku, kde se pěstuje od Archangelsku až po Krym a Kavkaz. Na severu nezmrzá díky tomu, že raší pozdě. Daří se mu jak v půdách černozemních ve stepním pásu, tak i na rašelinových a zamokřených půdách.\nJedná se o jeden z nejoblíbenějších sadovnicky využívaných smrků, a to jak v parcích, tak i malých zahrádkách. Pěstuje se v mnoha kultivarech. Hlavně odrůdy se sivým nebo modrosivým jehličím jsou velmi dekorativní, zejména v mladém věku, tj. do 20–30 let. Roste poměrně dobře i v znečištěném ovzduší velkých měst a blízko továren, kde jiné jehličnany trpí. Díky pomalému růstu se hodí i do malých zahrádek. V 70. letech 20. století byl často vysazován jako náhradní dřevina v oblastech, kde byly lesy poškozeny exhalacemi. Tyto porosty jsou napadány patogenní houbou sypavkou smrku. Další nevýhodou těchto porostů je fakt, že spadané smolnaté jehličí se obtížně rozkládá, čímž dochází k degradaci půdy. Také dřevo smrku pichlavého nedosahuje kvality dřeva smrku ztepilého.\n\nSmrk pichlavý je pro zbarvení jehlic vybraných jedinců na mladých výhonech také v ČR nazýván „smrk stříbrný“. Stříbrné zabarvení jehlic ale není jen výsadou pouze \"P. pungens\", „stříbrné“ jsou také některé kultivary \"Picea engelmannii, Picea glauca, Picea mariana\" i dalších smrků a také douglasky \"Pseudotsuga menziesii\".\n\nJe státním stromem Utahu a Colorada.\n\n\n\n \n"}
{"id": "302400", "url": "https://cs.wikipedia.org/wiki?curid=302400", "title": "Krašov (hrad)", "text": "Krašov (hrad)\n\nKrašov je zřícenina hradu v Plzeňském kraji, 11 km od Kralovic v okrese Plzeň-sever. Hrad se nachází na skalnaté ostrožně nad vtokem Brodeslavského potoka do Berounky v nadmořské výšce 310 metrů. nedaleko vsi Bohy, asi 1,2 km po proudu řeky (na sever) od osady Krašov (Krašovský mlýn). Od roku 1964 chráněn jako kulturní památka.\n\nHrad byl založen Jetřichem z rodu Hroznatovců okolo roku 1232. Patří tedy k nejstarším šlechtickým hradům v Česku.\n\nJe možné, že hrad Krašov nebyl založen Jetřichem z Krašova, protože tento Jetřich, synovec tepelského Hroznaty, se v roce 1232 nepsal z Krašova na Berounce, ale z Krašova u Bezvěrova, kde žil na otcově tvrzi. Snad tento Jetřich získal nějaké pozemky od krále Václava I., na nichž se rozhodl vybudovat nové sídlo, Krašovice, z nichž se poprvé psal v roce 1252. Jetřich měl bratra Sezemu II. a až jeho syn Sezema III., číšník krále Václava II., získal od krále pozemky u Berounky, na nichž počátkem 80. let vybudoval hrad Krašov. Poprvé se z něho psal v roce 1284.\n\nRod pánů z Krašova hrad vlastnil až do poloviny 14. století. Poté jej až do roku 1526 získal rod Kolovratů, po kterých se v držení hradu vystřídalo více majitelů. Během té doby byl renesančně přestavěn. V letech 1755–1779 se stal letním sídlem mnichů plaského kláštera, kteří si jej barokně přestavěli. Když byl klášter v roce 1785 zrušen, byl hrad opuštěn a rychle zchátral. Část hradu byla rozebrána na stavební materiál, byl z něj opravován i dvůr Rohy.\nHradu se ujal Klub českých turistů, který hrad zakonzervoval, a později Spolek pro záchranu Krašova, který zde vybudoval turistickou ubytovnu a svými neodbornými zásahy zapříčinil nenahraditelné ztráty celé řady archeologických informací.\n\n\nPůvodní podobu předhradí neznáme. Hradní jádro bylo dvojdílné. V přední části byla původně cisterna na vodu. Zadní část jádra chránila mohutná hradba a na přístupové straně věžice s břitem, která zde nahradila bergfrit. Na nejlépe chráněné východní straně jádra stál malý palác.\n\nUž ve druhé polovině 13. století došlo k rozšíření přední části jádra, protože se nacházelo níže než předhradí. Byla postavena silná obvodová hradba a okrouhlý bergfrit. Později byl v zadní části jádra přistavěn palác a v nároží mezi paláci věžovitá stavba.\n\nVe druhé polovině 15. století bylo vzhledem k rozvoji palných zbraní nově opevněno předhradí. Chránil je mohutný val s dnes zaniklou bateriovou věží. Severně od hradu, na levém břehu potoka, vznikla na nebezpečné výšině předsunutá bašta. Kromě dalších staveb je v předhradí doložen hradní pivovar, spilka, sladovna, kovárna, krčma, cihelna, lázeň a níže pod hradem mlýn.\n\nV okolí hradu se rozkládá přírodní rezervace Krašov, která je součástí přírodního parku Hřešihlavská. Od obce Bohy sem vede žlutá turistická značka. Cesta je dlouhá 2 km. Nejbližší železniční zastávka Kožlany je vzdálená 10 km. Z hradeb je pěkný výhled na údolí Berounky. V okolí je možné navštívit hrady Týřov, Krakovec nebo Angerbach u Kožlan.\n\n\n"}
{"id": "302410", "url": "https://cs.wikipedia.org/wiki?curid=302410", "title": "Středoruská vysočina", "text": "Středoruská vysočina\n\nStředoruská vysočina ( ; ) je vysočina rozkládající se ve středozápadních oblastech evropské části Ruska a zasahující též na severovýchod Ukrajiny. Leží přibližně uprostřed Východoevropské roviny a táhne se od širokého údolí řeky Oky na severu po Doněcký krjaž na jihu. Od severu k jihu je téměř 1000 km dlouhá, od západu k východu cca 500 km široká. Průměrná nadmořská výška je 200–250 m, nejvyšší bod dosahuje 293 m.\n\nVe Středoruské vysočině pramení několik velkých řek: Oka (přítok Volhy), Desna, Sejm, Psel, Vorskla (přítoky Dněpru), Don a jeho přítok Severní Doněc.\n\nOblast je pokryta převážně poli a lesostepí a má kvalitní černozemní půdu, která na severu přechází v podzoly. Jsou zde částečně těžené zásoby uhlí a obrovská ložiska železné rudy v oblasti Kurské magnetická anomálie. Největšími městy jsou Tula, Voroněž, Orel, Kursk, Bělgorod, Brjansk, na okraji leží ukrajinský Charkov. Na území vysočiny jsou 2 přírodní rezervace.\n"}
{"id": "302411", "url": "https://cs.wikipedia.org/wiki?curid=302411", "title": "Císařství", "text": "Císařství\n\nCísařství je státní geopolitický útvar resp. monarchie, jehož hlavou je císař. Císařství stojí výše než království, a proto mohou být království jeho součástí, jako tomu bylo za Svaté říše římské, v Německém císařství nebo Rakouském císařství. V podstatě se císařství dá definovat jako říše, jejíž panovník si dělá nárok na hegemonii mezi ostatními vládci s nižším hierarchickým panovnickým titulem. \n\nV napoleonském a pozdějším období se císařstvím nazývaly též nové monarchie, které se snažily zdůraznit svůj revoluční a výjimečný původ.\n\nZa jediné existující císařství je obecně označováno Japonsko, ačkoli se od konce druhé světové války \"de iure\" jedná o konstituční monarchií založenou na parlamentarismu. \n\n\n"}
{"id": "302414", "url": "https://cs.wikipedia.org/wiki?curid=302414", "title": "G-Eclipse", "text": "G-Eclipse\n\ng-Eclipse je integrovaná open source softwarová platforma založená na vývojovém prostředí (neboli IDE) Eclipse, určená pro uživatele Gridu. Důležitým účelem g-Eclipse je sloužit jako základní aplikace nejen pro uživatele Gridu, ale i jeho operátory a také vývojáře Gridových aplikací, bez ohledu na to, jaké middleware je daným uživatelům Gridu k dispozici.\nVyužitím Eclipse pluginové architektury, g-Eclipse rozšiřuje základní funkčnosti a vizuální interface Eclipse, poskytnutím rozšiřujících modulů neboli pluginů, které umožňují uživatelům přístup k existujícím Gridovým infrastrukturám. Například, poskytnuta je funkčnost pro deployment neboli nasazení Gridových úloh a řízení a vývoj Gridových aplikací.\n\nZákladem této adoptované pluginové architektury je stanovení tzv. extension points, které umožňují vývojářům rozšířit funkčnost g-Eclipsového modulu, jako je například integrace dalšího middleware.\n\ng-Eclipse je nejen oficiálním Eclipse Foundation projektem, ale především je to také projekt financován Evropskou komisí šestého rámcového programu EU a aktivně se na jeho vývoji podílí konsorcium osmi členů: Forschungszentrum Karlsruhe (Německo), Poznan Supercomputing and Networking Center (Polsko), Johannes Kepler University Linz (Rakousko), University of Cyprus (Kypr), Innoopract Gmbh (Německo), University of Reading (Velká Británie), IT Innovation Centre, University of Southampton (Velká Británie) a NEC Laboratories Europe (Německo).\n\ng-Eclipse poskytuje tři odlišné náhledy:\n\n\n\nVzhledem k tomu, že program g-Eclipse byl navržen jako model nezávislý na middleware, musí se uskutečnit podpora různých Gridových middleware systémů. Nyní provádí g-Eclipse plnou podporu pro gLite middleware. Pro užití gLite poskytuje g-Eclipse plugin pro řízení virtuálních organizací, Gridových zadání (tzv. jobů) a souborů, monitorování Gridové infrastruktury a Gridových aplikací, nasazení Gridových aplikací, vizualizaci dat a také sestavování toků úloh (tzv. workflows).\nImplementace druhého middleware GRIA je také již dokončena. K tomu byly navíc během velice krátké doby vytvořeny plugins na podporu zřizování a užívání 'cloud computing' zdrojů z Amazon Elastic Compute Cloud (EC2) a Simple Storage Service (S3).\n\n"}
{"id": "302421", "url": "https://cs.wikipedia.org/wiki?curid=302421", "title": "Škoda 742", "text": "Škoda 742\n\nŠkoda 742 je souhrnné označení pro řadu osobních automobilů nižší střední střídy, které vyráběla československá automobilka AZNP v letech 1976 – 1990. Obchodní označení vozů je \"Škoda 105\", \"Škoda 120\", \"Škoda 125\", \"Škoda 130\" – liší se především motorem a úrovní výbavy. Odvozeným typem je Škoda 746, vyráběná v letech 1987–90 pod obchodním označením \"Škoda 135\", \"Škoda 136\".\n\nRoku 1983 přišla modernizace a facelift. Za necelých 14 let sériové výroby byly v závodech AZNP Mladá Boleslav a AZNP Vrchlabí postaveny více než dva miliony čtyřdveřových sedanů, v závodech AZNP Kvasiny a BAZ Bratislava vzniklo necelých 45 tisíc vozů kupé. Ještě v roce 2002, tedy dvanáct let po ukončení výroby, byly podle statistik registrovaných vozů nejpočetněji zastoupeným typem osobního automobilu na českých silnicích.\n\nPříbuzným typem jsou kupé Škoda 743/747 s obchodním označením \"Škoda Garde\" (1981–84), resp. \"Škoda Rapid\" (1984–90). Předchůdcem této řady byly vozy Škoda 100/110, následovníkem byla Škoda Favorit.\n\nKarosérie je samonosná celokovová uzavřená, čtyřdveřová, se vzadu podélně uloženým motorem a pohonem zadních kol. Typickým znakem vozu je vpředu umístěný chladič s elektrickým větrákem a dva zavazadlové prostory – hlavní zavazadelník s nosností 50 kg se nachází nad přední nápravou a jeho víko se otevírá do strany (závěsy na levé a z kabiny ovládané zámky na pravé straně vozu), příruční zavazadelník pro 10 kg je za opěradly zadních sedadel. Pod předním zavazadelníkem se zároveň nachází rezervní kolo, které tvoří účinnou součást přední deformační zóny.\n\nPráce na nástupci morálně, technicky i bezpečnostně zastarávající Škody 100/110 započaly už během roku 1971. Zcela nová karoserie je hranatější, dynamičtější a disponuje větším celkovým zasklením, což znamená do jisté míry nadčasový design a přitom dělá z poměrně malého vozu dojem většího. Linie i prostorové řešení vychází z projektu Škoda 727 z roku 1972 a vyhovuje požadavkům EHK ohledně pasivní i aktivní bezpečnosti (deformační zóny, bezpečnostní zámky, bezpečnostní hřídel volantu, palivová nádrž v zadní části vozu apod.). Podvozkové skupiny (motor, převodovka, nápravy) byly po úpravách převzaty z předchozích modelů.\n\nPro výrobce bylo příjemné snížení počtu výlisků i svarů oproti předcházejícímu modelu, což přineslo zrychlení výroby. Podstatným krokem ke zvýšení životnosti automobilu bylo zavedení elektroforetického lakování karosérie, které se s menšími úpravami na technologii používalo i pro pozdější typy Škoda Favorit a Škoda Felicia.\n\nNová škodovka byla motoristické veřejnosti představena na brněnském strojírenském veletrhu v roce 1976. Po sedmi letech, tj. v roce 1983, přišel facelift. Verze před faceliftem se označují jako „užovky“, jelikož měly užší rozchod kol a po něm se značily jako „emko“ (M). Modernizace přinesla jinak tvarovanou příď s plastovými nárazníky, blinkry se přesunuly z nárazníku výše a k okraji a proměnil se také tvar předních i zadních světel. Na přelomu let 1989 a 1990 byla výroba ukončena.\n\n\n\n\n\n\nVozy Škoda 135 a 136 sice formálně tvoří novou řadu 746, ale z logiky věci jsou zahrnuty pod řadu 742. Podrobné popisy jednotlivých typů jsou uvedeny níže. Výkonové parametry motorů se vstřikováním (verze Si, Li a GLi) se mírně liší, nebyly však určeny pro československý trh. \n\nPOZOR – v tomto přehledu NEJSOU uvedeny příbuzné vozy Škoda 743 – obchodní označení Garde a Rapid! \n\nŠkoda 105 byla nejslabším vozem řady Škoda 742.\n\n\n\"Exportní varianty:\"\n\n\"Zajímavost:\"\n\nVozy Škoda 105 dodávané do Francie musely být přeznačeny na Škoda 1050 – ve Francii má totiž třímístné číselné označení vozu s nulou uprostřed chráněné automobilka Peugeot.\n\nŠkoda 120 je nejznámější verze z řady Škoda 742, díky které se celé řadě obecně (a velmi nepřesně) přezdívá stodvacítky neboli stodvácy.\n\n\n\"Exportní varianty:\"\n\nŠkoda 125 L je modernizovaná verze Škody 120 L, vyráběná od 19. října 1988 pouze ve verzi \"de Luxe\". Její výroba probíhala souběžně s vozy nové typové řady Škoda 781 (Favorit), jejichž produkce v té době ještě zcela nepokryla kapacitu výrobních a montážních linek. Oproti původní Škodě 120 L se vozy Škoda 125 L lišily zejména sériově montovanou pětirychlostní převodovkou (4. rychlostní stupeň byl „zkrácen“, převody 3.80 – 2.12 – 1.41 – 1.08 – 0.83 – Z 3.27, stálý převod 4.22:1). Motor zůstal stejný jako u typu 120 L – označení 125 v tomto případě neznamená větší objem motoru, ale poukazuje spíše na přítomnost pětistupňové převodovky – je také možné, že šlo o administrativní trik, aby se automobilka vyhnula úřední cenové sankci dvanáct let starého typu. Byl vyroben 50 041 kus, poslední sjel z linky 4. ledna 1990 jako vůbec poslední vyrobený vůz řady 742 v Mladé Boleslavi.\n\nŠkoda 130 přišla do výroby jako silnější verze modelu Škoda 120 LS, motor měl vyšší objem 1 289 cm³ (typ 742.13). Standardem byla pětistupňová převodovka, zadní úhlová vlečená náprava a čtyřpístkové brzdy předních kol.\n\n\"Exportní varianty:\"\nŠkoda 135 se vyráběla se od dubna 1987 do roku 1990 a šlo o vylepšený model Škody 130. Vůz měl motor 742.135 s výkonem 43 kW o objemu 1 289 cm³, který byl převzat ze Škody Favorit 135. Od motoru 742.130 se lišil osmikanálovou hliníkovou hlavou s tvrzenými sedly, která umožňovala spalovat bezolovnatý benzín. U verzí se vstřikováním byl vybaven katalyzátorem.\n\n\n\"Exportní varianty:\"\n\nŠkoda 136 se vyráběla se od dubna 1987 do jara 1990. Vůz byl výbavou shodný se Škodou 130, ale měl modernější motor 742.136 s výkonem 46 kW (konstrukčně shodný s motorem Škody Favorit 136). Motor se proti verzi 135 lišil vyšším kompresním poměrem, kvůli kterému mohl spalovat alespoň 95oktanové palivo.\n\n\n\"Exportní varianty:\"\n\nVozy z dnešního hlediska nejsou příliš spolehlivé, podepisují se na tom konstrukční chyby, použití nevhodných nebo málo trvanlivých materiálů (to platí zejména pro všechna těsnění) i technologická nekázeň výrobce (špatně spasované díly). Při pečlivé údržbě však mohou být mnohé automobily dosud ve výborném stavu.\n\nKaroserie vozu je málo odolná proti korozi (ovšem nelze doložit, že by na tom většina konkurenčních automobilů této generace byla lépe): kvůli konstrukční vadě reziví zejména prahy v místě kotev pro zvedák vozu a v oblasti výztuh před zadními koly. Koroze se jinak příliš netýká nosných částí, jako jsou např. ukotvení náprav. V dokumentaci k vozu výrobce doporučoval provádět nástřik dutin karosérie a nelze vyloučit, že díky této technologii mohla být prodloužena životnost a bezpečnost až pro statisíce vozidel této typové řady.\n\nLehká přední a přetížená zadní náprava způsobují specifické jízdní vlastnosti zejména na kluzkém povrchu. Silnou přetáčivost a sklon k aquaplaningu mohou eliminovat kvalitní pneumatiky a náklad v předním zavazadelníku.\n\nMaticové řízení u starších modelů má vysoké ovládací síly, malou citlivost a nízkou životnost. Hřebenové řízení u novějších modelů je naopak velmi lehké, citlivé a přesné, je však háklivé na důkladné vyvážení kol, přesněji řečeno na uniformitu (stejnoměrnost) použitých plášťů.\n\nMotor byl po úpravách převzat ze starších modelů, ale bez podstatných konstrukčních změn. Litinová hlava na hliníkovém bloku, s nesymetrickým upevněním, se tak stává zdrojem některých poruch včetně prasknutí těsnění pod hlavou nebo samotné hlavy při ztrátě chladicí kapaliny. Tyto motory nevynikají životností, zhruba po 130 000 km již vyžadují generální opravu (výměnu ložisek, těsnění, rozvodů, vložek válců i pístních kroužků atd.). U „eMkové“ varianty poskytoval výrobce záruku 150 000 km. Po roce 1985 se objevují lepší materiály a konstrukce, nejlépe jsou na tom celohliníkové motory řady 742.135 a 742.136 s jinou konstrukcí mazacích míst klikové hřídele, novou hlavou válců a dalším technologickým úpravám, díky nimž vydrží tyto motory proběh i přes 250 000 km.\n\nČasté průsaky oleje z motoru i převodovky lze zpravidla odstranit použitím kvalitního těsnění z druhovýroby a pečlivým dotažením matic. Ventilový rozvod OHV vyžaduje občasné seřizování, s řetězovým duplexem problémy nebývají.\n\nPotíže jsou i s hlučností, kterou se postupně dařilo snižovat: chrastění při řazení, které bylo způsobeno vyběhaným hliníkovým mezikusem táhla řazení, bylo odstraněno jeho výměnou za plastový. Hlučnost motoru (např. dunění celého vozu při některých otáčkách) se někdy podařilo snížit úpravou na motorové příčce, výměnou silentbloků apod. Na důkladné řešení změnou celé konstrukce výfuku nedošlo – poměrně krátký tlumič výfuku je totiž napevno kotven k motoru přírubou sběrného potrubí i vlastním tělesem tlumiče.\n\nPozději u některých typů používaná vlečená (oficiálně „úhlová kyvadlová“) zadní náprava, kterou vyvinul tým Karla Jabornického z ÚVMV, znamenala kvalitativní skok jak po stránce jízdních vlastností, tak po stránce přenášených vibrací a hluku do karosérie. V prvních ročnících její výroby však AZNP svévolně změnily konstrukci vlečných ramen z jednodílných svařenců (obdobných jako u soutěžních vozů Škoda 130 RS) na slepenec původních vlečných ramen s dodatečnou, pevnostně poddimenzovanou šikmou vzpěrou. Tím se jednak změnil úhel kývání zadní nápravy na méně příznivých 32°, jednak (protože AZNP zjevně zanedbaly pevnostní výpočty) trpí ročníky 1983 – 86 trvalou deformací ramen, navenek zjevných jako trvalý příklon kol („kola vražená do blatníku“). Řešením je výměna ramen za novější, se správnou konstrukcí.\n\nSpecifický způsob vodního chlazení (motor vzadu, chladič vpředu) je zdrojem dalších problémů: celá soustava pojme 11,5 litru chladicí kapaliny, tj. zhruba trojnásobek množství obvyklého u jiných koncepcí. Na delších trasách, zejména do kopce, není problémem auto „uvařit“. Nejčastější příčinou bývá nefunkční přetlakové víčko na nádržce chladicí kapaliny, nespolehlivý termostat nebo nefunkční spínač elektrického větráku. Pokud navíc motorista zanedbá kontrolu chladicí kapaliny před zimou, velmi často se dočká zamrznutí potrubí k chladiči, které je vedeno pod podlahou vozu.\n\nMezi další časté poruchy patří prasknutí struny plynu, a zejména u modelů do roku 1981 i problémy se složitými převody karburátoru EDSR.\n\nDrobnými vadami trpí i další části vozu, což jde spíš na vrub materiálu použitému u subdodavatelů – reznoucí nebo slepnoucí paraboly hlavních světlometů, matnoucí plastové kryty skupinových světlometů, propadávající se sedáky, degradující koženka a plasty v interiéru atd. Tyto vady se však většinou objevily až u aut starších než zhruba patnáct let.\n\nPro potíže s rozběhem modelu bylo v roce 1976 v AZNP založeno \"„Hnutí za nejvyšší kvalitu“\" s ambicemi zvýšit kvalitu vozu i produktivitu práce – v podstatě obyčejným dodržováním pracovní a technologické kázně, zavedením samokontroly na pracovištích apod. Tomuto hnutí byla věnována velká mediální pozornost, ale po několika měsících začalo upadat, protože sám systém vedení automobilky neumožňoval pořádek ve výrobě a její organizaci. V novinách se potom objevil posměšný fejeton \"„Bajka o Velodupce“\", který si automobilka zcela správně vztáhla na sebe.\n\n\n\n\n"}
{"id": "302423", "url": "https://cs.wikipedia.org/wiki?curid=302423", "title": "Khäčhog Wangpo", "text": "Khäčhog Wangpo\n\nKhäčhog Wangpo (1350–1405) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl druhým šamarpou.\n\nČtvrtý karmapa Rolpä Dordže intronizoval Šamarpu Khäčhoga Wangpa v šesti letech. Šamarpa absolvoval klášterní vysvěcení a přísně dodržoval sliby vináji a bódhisattvy, jako tomu bylo i v jeho dřívější inkarnaci. Karmapa mu předal všechny iniciace, včetně zmocnění Velké pečeti, Šest nauk Náropy i drahocenný \"„přenos šeptaný z ucha do ucha”.\" Tyto nejhlubší nauky linie Kagjü předává lama zcela důvěrně přímo svému žákovi. Šamarpa studoval také sútry a tantry s mnoha dalšími velkými lamy a siddhy.\n\nKhäčhog Wangpo napsal osm svazků učení dharmy, které představují jeho písemné dědictví.\n\nPoté, co čtvrtý Karmapa Rolpä Dordže vrátil druhému šamarpovi při obřadu červenou korunu, vybavila se mu předpověď, kterou pronesl druhý Karmapa. Karma Pakši předvídal, že budoucí Karmapové se budou manifestovat ve dvou samostatných formách nirmánakáji. Tehdy sdělil šamarpovi: „Ty jsi jedna manifestace, zatímco já jsem druhá. Odpovědnost za udržování kontinuity učení linie Kagjü tedy leží stejnou měrou na tobě i na mně.” Karmapa poté formálně učinil Šamarpu svým duchovním i světským zástupcem. Když čtvrtý karmapa skonal, šamarpa se stal čestným držitelem nauk Kagjü a později intronizoval pátého karmapu a jakožto jeho hlavní učitel mu předal veškeré hluboké nauky. Jeden z mnoha Šamarpových žáků – Sogwön Rigpä Raldi – se později stal hlavním učitelem šestého Karmapy.\n\n\n\n"}
{"id": "302425", "url": "https://cs.wikipedia.org/wiki?curid=302425", "title": "BYD Auto", "text": "BYD Auto\n\nBYD Auto Company Limited, krátce BYD Auto je čínský výrobce automobilů. Nejmenším autem je Byd Flyer, na délku měří 3,60 metru.\n"}
{"id": "302432", "url": "https://cs.wikipedia.org/wiki?curid=302432", "title": "Optický filtr", "text": "Optický filtr\n\nFiltr je optický prvek, který se vkládá do cesty světlu v optické soustavě proto, aby změnil jeho vlastnosti, ale obvykle ne výrazně směr jeho šíření. \n\nBarevné filtry hrály velký význam při rozvoji spektroskopie před tím, než byl vynalezen spektroskop. Velký význam mají dodnes optické filtry ve fotografii.\n\n\n\nKromě těchto základních filtrů existuje řada efektových filtrů pro různé zkreslování obrazu fotografované scény.\n\n"}
{"id": "302437", "url": "https://cs.wikipedia.org/wiki?curid=302437", "title": "Misie", "text": "Misie\n\nMisie (z lat. \"missio\", poslání) znamená původně soustavné šíření křesťanské víry kázáním a jinou misijní činností. Člověk, který se tomuto věnuje, se nazývá misionář.\n\nSlovo misie je sice křesťanského původu, samo šíření náboženské víry kázáním atd. je však starší. Začíná se vznikem monoteistických náboženství, která se neomezují na příslušníky určitého kmene, obce, národa nebo společnosti. U starších, tzv. pohanských náboženství, která sdružovala konkrétní lidská společenství a do nichž se lidé rodili, by nic takového nemělo smysl. Ještě v antice se předpokládalo, že kdokoli se narodí nebo přižení do určitého rodu, přistěhuje do určitého města, bude se účastnit i jeho náboženských obřadů.\n\nMonoteismus znamená nejen obrat k jednomu univerzálnímu Bohu, ale také k jednotlivému člověku, který ho má přijmout jako svého Boha. Příslušnost k monoteistickému náboženství není dána narozením nebo původem, nýbrž rozhodnutím člověka a přijetím určité životní praxe. Monoteistická náboženství se tedy nevymezují příbuzensky a místně, nýbrž jistými požadavky, které kladou na každého věřícího. Vyžadují sice také účast na náboženském společenství a jeho obřadech, kromě toho ale i individuální přijetí nějakých naučných obsahů (vyznání víry, dogma) a mravních zásad.\n\nJakmile je náboženská příslušnost určena více méně individuálním rozhodnutím, otvírá se také možnost individuálního obrácení, a tedy i přesvědčování, kázání a misie. Tuto změnu lze sledovat například v textech Avesty nebo v židovství, zejména u proroků Starého zákona.\nProto se už v pozdním židovství vyskytují lidé, kteří se v něm nenarodili, nýbrž přijali je vlastním rozhodnutím, tzv. proselyté. Takový člověk ovšem obvykle nedosáhl plného uznání a označoval se jako ger.\n\nUž vzhledem k okolnostem svého vzniku bylo křesťanství od začátku náboženství nejen monoteistické, ale také misijní, založené na kázání Ježíše z Nazareta a jeho žáků a na individuálním pokání a obrácení. V závěru Matoušova evangelia říká Ježíš svým apoštolům:\nPrvní křesťanské misie, jak ji popisují zejména Skutky apoštolů, se obracela hlavně na židovské obce ve východním Středomoří, brzy se však rozšířila – hlavně zásluhou apoštola Pavla – i mezi „pohany“. Uznání těch, kdo předtím nebyli Židy, za plnoprávné křesťany, je jedním z hlavních témat Pavlova kázání. Křesťané tedy pokládali šíření víry ve svém okolí za přímý příkaz a povinnost, uloženou samým Kristem.\n\nUž ve 4. století, když se křesťanství ukázalo výhodným spojencem císařů a vládců, se situace změnila a křesťanská misie byla často „podporována“ a také zneužívána k politickým účelům. Tak tomu bylo v celých dějinách křesťanství, až po koloniální výboje 19. století. Problém násilného šíření náboženství se ovšem týkal podobně i islámu. Ačkoli Korán před tím na několika místech varuje, raně středověké šíření islámu bylo z velké části také spojeno s dobyvačnou expanzí, zejména na Blízkém východě a v severní Africe.\n\nNicméně vedle toho působila ve střední, severní i východní Evropě i upřímná misijní činnost zejména mnichů, kteří přinesli křesťanství do velké části Evropy i severní Afriky už v raném středověku. Také v našich zemích bylo šíření křesťanství většinou nenásilné, například pokračovateli iroskotské misie irských mnichů (Kolumbán, Gallus/Havel, Kilián, Bonifác aj.) nebo východní misií svatých Cyrila a Metoděje.\n\nNovou vlnu křesťanského misijního úsilí přinesly objevitelské cesty na začátku 16. století, zčásti zamýšlené i jako cesty misijní. Když se však ukázalo, co všechno lze za mořem získat, mocenské zájmy zřetelně převládly a misijní úsilí diskreditovaly do té míry, že se tomu sami misionáři museli bránit. Misijní činnost v jihovýchodní Asii vyhradil papež Portugalcům, v Jižní Americe se o ni dělili Španělé a Portugalci.\nDo misií výrazně zasáhly i křesťanské řády, hlavně františkáni, dominikáni a jezuité. Zejména v Jižní Americe budovali v nepřístupných oblastech jakási teokratická hospodářství, (např. tak zvané redukce), jež se dobře osvědčila a dodnes zanechala zjevné stopy v Jižní i Střední Americe. Počátek rozmachu protestantských misií byl spojen zejména s pietismem a činností obnovené Jednoty bratrské, známé ve světě pod názvem \"Moravská církev\" (angl. \"Moravian Church\").\n\nV různých oblastech světa to byli právě misionáři, kteří studovali a popsali domorodé jazyky, vytvořili pro ně písmo a gramatiku a mnohé z nich tak zachránili před zánikem.\n\nDalším obdobím už dobře organizovaných misií – katolických i protestantských – bylo 19. století, kdy na jedné straně misionáři vypracovávali nové pojetí „samosprávných misií“ čili domorodých křesťanských společenství (Henry Venn), na druhé straně se ovšem také stávali prodlouženou rukou kolonialismu a koloniálních správ. Kromě toho se organizované misie různých církví dostávaly do konfliktů, které se okamžitě promítaly do sporů politických. Důležitou součástí misijního úsilí se stala podpora překladů Bible do stovek jazyků celého světa, o niž pečuje kupříkladu Mezinárodní biblická společnost.\n\nSpojení s kolonialismem a řevnivosti mezi konfesemi misijní úsilí silně zdiskreditovaly a vyvolaly opačná hnutí, jež zdůrazňovala kulturní svébytnost domácí populace. Ruku v ruce s emancipačním hnutím afrických národů v 60. letech 20. století byli misionáři jako představitelé kolonialismu často pronásledováni a zabíjeni. Velké křesťanské církve si proto uvědomily problematičnost organizovaných misií a právě tato zkušenost silně podpořila i ekumenické snahy.\n\nV současné době působí po světě tisíce misionářů různých křesťanských církví, ale i muslimů a zejména „svobodných církví“ ze Severní Ameriky. Evropské církve misijní činnost spojují s rozvojovou, zdravotní a hospodářskou pomocí, kde působí tisíce dobrovolných skupin, a to i z České republiky. Současné misie se snaží co nejvíce respektovat místní kulturu, misionáři nezakládají pevné stanice, nýbrž hledají místní spolupracovníky a vytvářejí malé křesťanské skupiny, které často působí v soukromých domech a bytech, provozují malé rozhlasové stanice a šíří křesťanskou literaturu.\n\nZejména skupiny svobodných církví, ale také jehovistů a různých sekt působí i v zemích tradičně křesťanských, kde to vyvolává napětí s „domácími“ tradičními církvemi. Zvlášť obtížné je postavení křesťanů v islámských zemích, které někdy uplatňují těžké tresty na ty, kdo by islám opustili. Z jiných důvodů je obtížné působení misionářů v komunistické Číně a v dalších totalitních a autoritářských režimech. Pronásledování misionářů i křesťanů v misijních (tj. převážně nikoli křesťanských) zemí sleduje u nás časopis \"Hlas mučedníků\" .\n\n\n\n"}
{"id": "302445", "url": "https://cs.wikipedia.org/wiki?curid=302445", "title": "Windows Recovery Environment", "text": "Windows Recovery Environment\n\nWindows Recovery Environment (zkráceně Windows RE nebo WinRE) je prostředí společnosti Microsoft určené k diagnostice počítače a vybavené nástroji pro obnovu poškozeného systému Windows. Toto prostředí vychází z Windows Preinstallation Environment verze 2.0, které nabízí Microsoft výrobcům počítačů pro zvýšení komfortu uživatelům při řešení problémů.\n\nWindows RE je „instalován“ na samostatný oddíl disku, který je skrytý a spouští se klávesovou zkratkou F8 při startu počítače podobně jako když chcete přejít do nouzového režimu Windows. Pokud je Windows RE nainstalován je v nabídce navíc položka \"Opravit tento počítač\", kterou se Windows RE spouští. Nevýhodou tohoto řešení je že pokud se poškodí zavaděč Windows, není možné tuto funkci spustit i když je Windows RE na jiném oddílu disku.\n\nMicrosoft umožňuje Windows RE výrobcům upravit a přidat vlastní nástroje pro automatickou obnovu do továrního nastavení nebo přidání dalších jiných nástrojů.\n\n"}
{"id": "302447", "url": "https://cs.wikipedia.org/wiki?curid=302447", "title": "Tom (přítok Obu)", "text": "Tom (přítok Obu)\n\nTom ( ) je řeka v Chakaské republice a v Kemerovské a v Tomské oblasti v Rusku. Je 827 km dlouhá. Povodí má rozlohu 62 000 km².\n\nPramení na západním svahu Abakanského hřbetu. Na horním toku má charakter horský. Níže protéká Kuzněckou kotlinou a poté Západosibiřskou rovinou, kde říční údolí dosahuje šířky 3 km a v korytě se vyskytuje mnoho říčních prahů. Ústí zprava do Obu na 2 677 říčním kilometru.\n\n\nZdroj vody je převážně sněhový. Průměrný roční průtok vody ve vzdálenosti 580 km od ústí činí 650 m³/s a v ústí 1 110 m³/s. Maximální průtok dosahuje 3 960 m³/s. Zamrzá na konci října až na začátku prosince a rozmrzá ve druhé polovině dubna až na začátku května. Na horním toku v některých zimách promrzá až do dna na dva až tři měsíce. V létě vysychá.\n\nPrůměrné měsíční průtoky řeky Tom ve stanici Tomsk v letech 1936 až 2000:\n\nŘeka je splavná. Vodní doprava je možná do Tomska a při vysoké vodě až do Novokuzněcka. Na řece leží města Novokuzněck, Kemerovo a Tomsk. V povodí řeky se rozkládá Kuzněcký uhelný revír.\n"}
{"id": "302451", "url": "https://cs.wikipedia.org/wiki?curid=302451", "title": "Kamenný obchod", "text": "Kamenný obchod\n\nKamenný obchod je taková forma maloobchodního prodeje, která pro svou činnost používá prostory přístupné zákazníkům, jako jsou budovy, pronajaté místnosti, stánky nebo kiosky. Tento termín se používá, přestože většina prostor není vystavěna z kamene, ale z cihel, panelů, nebo jiných modernějších materiálů. Tento pojem se používá vždy tam, kde zákazník přichází přímo do provozovny prodejce a jedná s prodavači. To platí i tehdy, kdy objednávka je učiněna přes internet nebo písemně. Některé internetové obchody využívají kamenné obchody jako místa výdeje zboží.\n\nPojem kamenný obchod se používá v kontrastu k pojmu internetový obchod, při kterém se obchoduje v on-line systému, nikoli v interakci s lidmi.\n\n"}
{"id": "302461", "url": "https://cs.wikipedia.org/wiki?curid=302461", "title": "Kicune", "text": "Kicune\n\nKitsune (: 狐) je tradiční postava japonské mytologie, toto slovo znamená v japonštině „liška“. Příběhy jej popisují jako inteligentního tvora s magickými schopnostmi, které se zvyšují s věkem a zkušenostmi. Mezi jeho schopnostmi vyniká především transformace do lidské podoby, ve které obvykle lidi ošálí, ale některé příběhy jej popisují i jako věrného ochránce, přátele, milence a manželky.\n\nKitsune též bývají spojovány s Inarim, kterému slouží jako poslové.\n\nV lidské podobě mají jeden hmotný ocas, a podle toho jakou mají moc, tak tolik mají nehmotných, průsvitných ocasů. \n\nO liškách se traduje, že jsou obdařeny vyšším rozumem, dlouhým životem a kouzelnými schopnostmi. Bývají řazeny mezi \"yōkai\" či duchovní bytosti, a samotné slovo \"kicune\" se často překládá do jiných jazyků jako \"liščí duch\". To ovšem neznamená, že by kicune byli duchové, ani že by byli od základu odlišní od běžných lišek. Slovo \"duch\" je použito, aby odráželo skutečnost, že kicune nabývají nadpřirozených schopností.\n\nExistují dvě základní skupiny. \"Zenko\" (, \"dobrá liška\") jsou laskavé, božské lišky spojované s božstvem Inari. Proto bývají někdy nazývány též \"Inariho lišky\". Na druhé straně \"jako\" (, \"divoká liška\") bývají zlomyslné a lstivé. Místní tradice zahrnují ještě další druhy, například \"ninko\" je neviditelný liščí duch, kterého může člověk spatřit jen pokud jej ninko ovládne. Jiné tradice rozdělují kicune do třinácti skupin podle nadpřirozených schopností, které ovládají.\n\nKicune se také vyznačují tím, že mohou mít až devět ocasů. Obecně platí, že více ocasů značí starší a mocnější lišku; podle některých příběhů dorůstají až když liška dosáhne věku 1000 let. Nejčastěji se v příbězích objevují kicune s jedním, pěti, sedmi a devíti ocasy. Když liška získá devátý ocas, její srst se zbarví bíle nebo zlatě. Tyto takzvané \"kjúbi no kicune\" (, \"devítiocasá liška\") pak získávají schopnost vidět a slyšet cokoli, co se děje kdekoli na světě. Také jim bývá přisuzována neomezená moudrost (omniscience).\n\nKicune na sebe mohou brát lidskou podobu, což je dovednost, kterou získávají v určitém věku – obvykle se uvádí 100 nebo 50 let. Přeměna vyžaduje, aby si liška zakryla hlavu rákosem, velkým listem nebo lebkou. Kicune na sebe obvykle berou podobu krásných žen, mladých dívek nebo starších mužů. Výsledná podoba není omezována ani věkem ani pohlavím lišky, a dokonce na sebe mohou vzít podobu konkrétního člověka. Obzvláště proslulá jsou zosobnění krásných žen. Ve středověkém Japonsku se dokonce věřilo, že kterákoli žena, kterou potkáte samotnou venku, obzvláště za soumraku nebo v noci, může být kicune.\n\nV čínské a korejské mytologii jsou rovněž známy lišky, mající nadpřirozené schopnosti a proměňující se na lidské bytosti. Obvykle jsou známy pod čínským jménem \"hu li\". Na rozdíl od japonských kicune jsou zpravidla vůči lidem nepřátelské a někdy jsou popisovány jako démoni, živící se lidským masem. Podle čínské tradice je nejmocnější bílá devítiocasá liška, což byla pravá podoba Tan ťi, poslední královny dynastie Šang. V čínské legendě \"Feng šen jan ji\" se vypráví o tom, jak krutá a rozmařilá Tan ťi přivodila zkázu dynastie Šang.\n\n"}
{"id": "302467", "url": "https://cs.wikipedia.org/wiki?curid=302467", "title": "Čhöpal Ješe", "text": "Čhöpal Ješe\n\nČhöpal Ješe (1406–1452) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl třetím šamarpou.\n\nTřetí šamarpa Čhöpal Ješe poznal v pěti letech mnohé mnichy, kteří mu byli v jeho předcházející inkarnaci (Khäčhog Wangpo) blízcí, což naznačovalo, že právě on je tou tak netrpělivě očekávanou inkarnací. O rok později navštívil na pozvání svých mnichů klášter Tagce. V minulých obdobích to býval jeden z Šamarpových klášterů. Tam studoval pod silným vlivem dvou velkých učenců – Pajula Čhözanga a Wöna Dagpy. V osmi letech se setkal s pátým karmapou Dešinem Šegpou a zůstal s ním, dokud od něj nepřijal veškerá učení Kagjü včetně četných zmocnění a rituálních recitací. V té době předal karmapa šamarpovi úplné zmocnění předávat dál dharmu – nauky Buddhy.\n\nProtože se u třetího šamarpy objevily mimořádné jasnovidné schopnosti, pověsti o něm se rychle rozšířily až do Číny. Šamarpa viděl své minulé životy v jasných detailech a to upoutalo pozornost čínského císaře. Touhu po bližším vztahu podpořila také skutečnost, že šamarpa byl ve své předchozí inkarnaci učitelem pátého karmapy. Císař vyslal do vzdálené části Tibetu ministra s dary pro šamarpu. Ten přivezl sochy Buddhy a Dordže Čhanga vyrobené z nejlepší zvonoviny a šamarpa v děkovném dopise ocenil tuto velkorysost. Když později šamarpa, coby karmapův zástupce, vládl v Kongpu a v dalších provinciích jižního Tibetu, udržoval v mysli tento základní buddhistický princip, když dbal na potřeby lidu.\n\n\n\n"}
{"id": "302469", "url": "https://cs.wikipedia.org/wiki?curid=302469", "title": "Eva Vrchlická", "text": "Eva Vrchlická\n\nEva Vrchlická, \"vlastním jménem\" Eva Fridová (6. března 1888 Praha – 18. července 1969 Praha ) byla česká herečka, překladatelka, publicistka, dramatička, básnířka a spisovatelka, osvojená dcera básníka a spisovatele Jaroslava Vrchlického, dlouholetá členka činohry Národního divadla v Praze.\n\nVlastním jménem Eva Fridová, narodila se v rodině básníka Jaroslava Vrchlického (vlastním jménem Emil Frida) a jeho manželky Ludmily, rozené Podlipské. Byla prostřední ze tří dětí. Jejím biologickým otcem byl pražský herec Jakub Seifert a matkou Ludmila Podlipská, manželka Jaroslava Vrchlického. Rodina ji uvedla do uměleckého prostředí, kde na ni kromě Jaroslava Vrchlického měla vliv babička Sofie Podlipská a prateta Karolina Světlá. V roce 1907 ukončila vyšší dívčí školu a před zájmem o výtvarné umění již dala trvale přednost herecké dráze. V roce 1907 získala herecké školení u Eduarda Vojana, Marie Hübnerové a Ludmily Danzerové. V roce 1908 nastoupila do divadla Uranie, v roce 1910 odešla do Národního divadla v Brně a v roce 1911 nastoupila u Jeřábkovy divadelní společnosti, ze které přešla rovnou do Národního divadla v Praze.\n\nPrvním manželem Evy Vrchlické se stal překladatel Jaromír Nevole (1886–1926, publikoval pod jménem Jarka Nevole). Manželé žili na Starém Městě, v ulici Elišky Krásnohorské. 9. června 1911 se jim narodila dcera Eva. Manželství trvalo od roku 1910 do 1918, kdy bylo rozvedeno \n\nV této době, tj. mezi sezónami 1910/1911 až 1917/1918, byla Eva Vrchlická na Národním divadle obsazena do více než padesáti rolí, většinou hlavních (například Julie v \"Romeovi a Julii\", \"Princezna Pampeliška\" ve stejnojmenné hře nebo Roxana v \"Cyranovi de Bergerac\").\n\nDruhým manželem Evy Vrchlické se stal hoteliér Edmund Zavřel (1891–1940). Manželství bylo uzavřeno roku 1920, rozloučeno přibližně v roce 1930.\n\nI když se blížila střednímu věku, stále byla v Národním divadle obsazována do předních, často mladistvých rolí (např. Mimi v \"Loupežníkovi\" v sezóně 1925/1926). Dvacátá léta, kdy spolupracovala s režisérem Karlem Hugo Hilarem jsou považována za vrchol její divadelní dráhy. V době manželství s Edmundem Zavřelem také vydala svoje první knihy.\n\nTřetím manželem Evy Vrchlické byl shakespearovský překladatel Erik Adolf Saudek (1904–1963). Sňatek byl uzavřen v roce 1934 a přetrval obtížné období Protektorátu (Erik Saudek byl židovského původu). Manželův původ byl též příčinou nucené přestávky angažmá Evy Vrchlické v Národním divadle (1942–1945). Během okupace též nevydala žádnou knihu. Po osvobození vystupovala znovu v Národním divadle a spolupracovala s Erikem Saudkem na překladu (z ruštiny) korejské divadelní hry \"Na jih od 38. rovnoběžky\".\nK rozvodu došlo až v roce 1952.\n\nPo osvobození se Eva Vrchlická levicově angažovala. S Ivanem Olbrachtem zdramatizovala jeho román \"Anna proletářka\", který byl uváděn na Národním divadle v letech 1951–1953. Vzniklo ale také její nejvýznamnější dílo – převyprávění příběhů Wiliama Shakespeara \"Z oříšku královny Mab\".\n\nPoslední představení Evy Vrchlické, zaznamenané archivem Národního divadla, byla role Stařenky v \"Maryše\", 23. ledna 1959. Počátkem šedesátých let ještě veřejně vystupovala – přednášela verše.\n\nVeřejné zdroje vesměs přisuzují Evě Vrchlické jako druhého manžela dramatika Františka Zavřela (1884–1947). Jde ale o široce sdílený omyl. Jak prokázal Eduard Burget, jedná se o záměnu příjmení. Druhým manželem Evy Vrchlické byl hoteliér Edmund Zavřel (1891–1940). Též vzpomínková kniha Františka Zavřela \"Za živa pohřben\" vylučuje, že by se jednalo o manžela Evy Vrchlické. Ta je zde pouze zmiňována jako „mladší dcera“ Jaroslava Vrchlického. V dané době prožíval lásku k Miladě Pakůrové. Eva Vrchlická pouze hrála v dramatech Františka Zavřela \"Dravec\", \"Kristus\", \"Nesmrtelná milenka\" a \"Panna\".\n\nByla literárně činná jako publicistka, autorka memoárové literatury, beletrie, próz pro děti a mládež i poezie inspirované divadlem, překládala z němčiny a ruštiny. Jejím nejznámějším literárním dílem je kniha převyprávěných příběhů z děl Williama Shakespeare \"Z oříšku královny Mab\".\n\n\nScenáristka:\n\nFilmové role:\n\nNa Národním divadle vytvořila v letech 1908–1957 role v téměř 300 inscenacích. Nucenou přestávku ve vystupování na první scéně měla za nacistické okupace, v letech 1942–1945.\n\n\nZ databáze Národního divadla není jasné, zda se Eva Vrchlická setkala na scéně se svým pravým otcem Jakubem Seifertem. Společně alternovali v rolích Hospodina (Seifert) a Markéty (Vrchlická) v inscenaci Goethova \"Fausta\" (uvedeno 1910–1911), když divadelní kariéra otce končila a dcery začínala. Společně ale pracovali jako filmoví herci v roce 1919, při natáčení filmu \"Stavitel chrámu\".\n\n\n"}
{"id": "302476", "url": "https://cs.wikipedia.org/wiki?curid=302476", "title": "Bílá skála (Orlické hory)", "text": "Bílá skála (Orlické hory)\n\nBílá skála je veřejnosti málo známý skalní útvar v Orlických horách. Nachází se asi 1,5 km severovýchodně od osady Zdobnice v severním temeni hřbetu Smyk v nadmořské výšce 910 m. Nachází se asi 4 km severozápadně od známého horského střediska Říčky v Orlických horách v okrese Rychnov nad Kněžnou.\n\nBílá skála není zpřístupněna turistickými značkami, nejblíže se nachází žlutá turistická značka spojující Zdobnici s Pěticestím. Z této značky odbočuje k Bílé skále neznačená lesní stezka, odbočující krátce před vyústěním zimní (běžkařské) spojky z Říček.\n\nHlavní zajímavostí jsou rulové skalní útvary vzniklé mrazovým zvětráváním (mrazové sruby a ostré hřebeny), které patří k nejvýraznějším v Orlických horách.\n\n\n"}
{"id": "302479", "url": "https://cs.wikipedia.org/wiki?curid=302479", "title": "Bílá skála (Libeň)", "text": "Bílá skála (Libeň)\n\nPřírodní památka Bílá skála je chráněné území, které se nachází na pravém břehu řeky Vltavy v Praze 8 – Libni. Oblast je přibližně vymezena ulicemi Povltavskou, Na Truhlářce a nemocnicí Bulovka. Zahrnuje dva skalnaté ostrohy (\"Bílá skála\" a \"Koráb\"). K vyhlášení přírodní památky došlo na základě vyhlášky Národního výboru hlavního města Prahy číslo 5/1988 ze začátku července roku 1988. Důvodem vyhlášení byla nutnost ochrany významného krajinného prvku ve skalnatém údolí řeky Vltavy, v němž se vyskytují význačné druhy organismů. Pojmenování oblasti dal román \"Lovci mamutů\", jehož autorem je český pedagog a spisovatel Eduard Štorch.\n\nNa území se vyskytují černé břidlice, křemence, pískovce a jílovce. Křemence se zde dokonce těžily do začátku 20. století a využívaly se při stavbách cest či silnic. Jílovce se naopak využívaly v cihlářství. Ke zvláště chráněným druhům, vyskytujícím se v přírodní památce, patří bělozářka liliovitá (\"Anthericum liliago\"), hvězdnice zlatovlásek (\"Aster linosyris\"), dále otakárek fenyklový (\"Papilio machaon\"), ještěrka obecná (\"Lacerta agilis\"), slepýš křehký (\"Anguis fragilis\") a rorýs obecný (\"Apus apus\").\n\nAčkoliv jsou po jižní straně přírodní památky vedeny cyklotrasy, je oblast především vlivem zarostení vegetací obtížně přístupná a turisty opomíjená. Navíc území není ani označeno pruhovým značením či cedulemi se státním znakem a ani zde nejsou osazeny žádné informační tabule.\n\nChráněné území se nachází v severních partiích Prahy, hlavního města České republiky, na rozmezí městských obvodů Praha 7 a 8, v katastrálním území Libeň. Rozkládá se na ploše 7,65 hektaru a jeho nadmořská výška se pohybuje v rozmezí od 184 do 258 metrů nad mořem. Území je z jižní strany vymezené Povltavskou ulicí vedoucí po pravém břehu řeky Vltavy, na východě zahrádkářskou kolonií Koráb a ze severní strany je přírodní památka ohraničena hřbitovem na vrcholu Korábu, areálem nemocnice Na Bulovce a zarostlým třešňovým sadem na jižní straně ulice Na Truhlářce. Západní okraj chráněného území je přibližně určen budovami Matematicko-fyzikální fakulty Univerzity Karlovy a gymnázia Bernarda Bolzana v pražské Troji.\n\nNa ploše přírodní památky se nacházejí dva k jihu orientované ostrohy – na západní straně \"Bílá skála\" a \"Koráb\" na východní straně. Mezi nimi je vedena ulice Bulovka, která je tak odděluje. Ve střední části chráněného území se nachází zasucený stěnový lom.\n\nNázev přírodní památky – Bílá skála – je inspirován historickým románem \"Lovci mamutů\" od Eduarda Štorcha. V pátém, závěrečném díle je popisována Bílá skála jako místo, kde se nacházel tábor Mamutíkovy lovecké tlupy. Byl to ostroh na libeňském břehu řeky Vltavy, oblast přibližně vymezená dnešními ulicemi Povltavskou, Na Truhlářce a Bulovka. Odtud se následně Mamutík se svým přítelem Kopčemem na loďce vypravili k šárecké tlupě do Podbaby, aby jim ukradli oheň.\n\nPodle psychotronika Pavla Kozáka se na území přírodní památky nachází průsečík výrazných energeticky silových přímek. Je umístěn v keři mající tři kmínky, který roste na západní straně chráněného území, u cesty vedoucí po hraně Bílé skály. Přímo v keři by měl být střed pozitivního energetického víru, tzv. vortexu. Jeho průměr dle Kozáka dosahuje asi čtyř metrů, čímž se řadí mezi menší jevy tohoto druhu. Místo bylo podle Kozákova tvrzení v pravěku pravděpodobně využíváno jako svatyně. Současně též autor uvádí, že z Bílé skály vycházejí energetické linie například na Blaník, na miličínskou kapli a pravděpodobně i do Staré Kouřimi. Stromů na horní hraně Bílé skály využívá při svých akcích, které zde pořádá, salón Hell.cz. Během nich zájemcům propíchne kůži háky, k nimž připevní lano. Pomocí kladky přehozené přes některý z místních stromů vytáhne tyto lidi na laně do volného prostoru a nechá je takto po dobu několika minut zavěšené.\n\nPodle Müllerovy mapy Čech pocházející z roku 1720, se v oblasti přírodní památky vyskytovaly vinice. Podle map Druhého vojenského mapování, které bylo prováděno během první poloviny 19. století, se vinná réva pěstovala již pouze na svazích Korábu. Poloha území však dává předpokládat, že alespoň část území byla využívána také jako pastvina. V 19. století sídlili v oblasti Manin dělostřelci a Bílá skála jim sloužila jako cíl pro jejich cvičné střelby. Na jižní straně se rozkládal stěnový lom, v němž na začátku 20. století (přibližně roku 1909) došlo k ukončení těžby. Jeho kámen se využíval při úpravách cest.\n\nOblast byla často podrobována geologickým výzkumům. Zmiňována je již v rukopisných poznámkách Joachima Barranda a zachycena je též na geologické mapě Jana Krejčího a Rudolfa Helmhackera z roku 1885. Další paleontologické průzkumy probíhaly ve druhé polovině 20. století. K vyhlášení přírodní památky došlo na základě vyhlášky číslo 5/1988 ze dne 4. července 1988, kterou vydal národního výboru hlavního města Prahy. Novelizaci této vyhlášky provedlo nařízení číslo 4/2006 ze dne 21. března 2006 s účinností od 1. května 2006. V roce 2008 byl zpracován plán péče o Přírodní památku Bílá skála na období 2010–2024.\n\nBěhem šedesátých let 20. století při výstavbě elektrifikované dvoukolejné železniční trati číslo 091 spojující Prahu s Děčínem došlo pod Korábem k vyhloubení zářezu, který však není součástí chráněného území. Na něj navazuje železniční tunel vedený pod Bílou skálou. Jedna z variant výstavby silničního Městského okruhu navíc uvažuje o jednosměrném 1350 m dlouhém silničním tunelu, který by byl pod Bílou skálou proražen.\n\nNa přírodní památce se vyskytují černé břidlice, křemence, pískovce a jílovce. Památku lze rozdělit do dvou útvarů. Jedením z nich je skalní ostroh Bílá skála, tedy hlavní část památky, kde se ve střední části navíc nachází bývalý stěnový lom. Pata ostrohu a strmější pasáže jsou zarostlé náletovými dřevinami. Druhou část tvoří skalní ostroh Koráb se zářezem železniční tratě, nacházející se ve východních partiích přírodní památky. Terén je v těchto místech značně zarostlý vegetací a horniny nejsou obnažené.\n\nNa lokalitě se vyskytují ordovické sedimenty, tzv. řevnické křemence. V opuštěném lomu jsou strmě ukloněné lavice bělavých a žlutavých křemenců a křemenných pískovců o mocnosti až dva metry. Vedle rourek, které ukazují na mělkovodní společenství červů vrtajících v jemném písku, zde lze dobře pozorovat i čeřiny, což jsou velmi hojné bioglyfy, a dále též stopy po činnosti zatím blíže neurčeného organismu, který je označován jako \"Pragichnus fascis\". V místech železničního zářezu lze pozorovat tmavě šedé slídnaté droby a břidlice střídající se s křemenci až pískovci. Na nerovných vrstevných plochách těchto sedimentů se hojně vyskytují sedimenty po lezení mořských živočichů, čeřiny i další sedimentární textury. Z ordovických hornin se lámaly hlavně tvrdé křemence, jež se využívaly na dlažbu, štěrk a ke stavebním účelům. Křemenci je dodnes vydlážděna historická komunikace procházející Trojou, Libní a Kobylisy – ulice Na Dlážděnce. Jílovitě navětralé prvohorní břidlice a prachovce, které se využívaly k výrobě cihel, se těžily na hřebenu jižně od usedlosti Truhlářka. Velké zásoby vátých hlín vhodných k výrobě cihlářského zboží podnítilo v Libni vznik celkem pěti cihelen.\n\nPo jižním okraji chráněného území protéká řeka Vltava. Výška její hladiny v místě průměrně dosahuje 148 cm a průměrný roční průtok se pohybuje na hodnotě 151 m³ za sekundu. Jihovýchodně od přírodní památky je její soutok s Rokytkou. Tato řeka tedy celou lokalitu přírodní památky odvodňuje.\n\nZ klimatického hlediska patří Bílá skála podle Quittovy kategorizace do teplé oblasti T2. V ní se během roku vyskytuje 160 až 170 dní s teplotou minimálně 10 °C. Během ledna dosahuje průměrná teplota -2 až -3 °C, v dubnu se teplota pohybuje v rozmezí od 8 do 9 °C, v létě během července kolísá mezi 18 a 19 °C a v říjnu se pohybuje kolem 7 až 9 °C. Ve vegetačním období dosahuje srážkový úhrn 350–400 mm na metr čtvereční, v zimním období se naopak pohybuje od 200 do 300 milimetrů. Během roku se však vyskytuje 90 až 100 dní, kdy srážky dosahují alespoň 1 mm na metr čtvereční. Asi 40 až 50 dní je v oblasti sněhová pokrývka.\n\nPlochu chráněné oblasti lze dle aktuálního plánu péče rozdělit do tří skupin. Největší část (asi 70 % výměry) zaujímají porosty s velkým podílem nepůvodních dřevin vytvářející husté spojené porosty. V západních partiích této oblasti převažují keře ptačího zobu (\"Ligustrum\") a kustovnice (\"Lycium\"), naproti tomu ve východních částech se vyskytuje především akát (\"Robinia\"). Zbylou část plochy chráněného území lze rozdělit na dvě přibližně stejně veliké části, každé zaujímající okolo 15 % území. V jedné z nich se vyskytují společenstva acidofilních doubrav, což jsou zbytky ochuzených bikových a smolničkových doubrav vyskytujících se především na suťovišti v západní části přírodní památky, a ve druhé obsahující skalní výchozy, lom a zářez železniční trati, kde se vyskytují převážně nezarostlé skalní stěny a na některých místech je možné najít i zbytky vegetace kyselé skalní stepi. V místech s menším sklonem svahu navíc přibývá dřevin, zvláště dubů (\"Quercus\") a bříz (\"Betula\").\nNa lokalitě bylo popsáno téměř přes 190 druhů cévnatých rostlin, z čehož se dle Černého a červeného seznamu cévnatých rostlin České republiky řadí jeden zdejší druh mezi kriticky ohrožený (C1), 4 druhy mezi ohrožené (C3) a 7 druhů do kategorie téměř ohrožený (C4a). Při pohledu zastoupení jednotlivých druhů dle pater, stromové patro tvoří zástupci druhů břízi bělokoré (\"Betula pendula\"), dubu zimního (\"Quercus petraea\"), dubu letního (\"Quercus robus\"), jaboru bybyky (\"Acer campestre\"), slivoně švestky (\"Prunus domestica\"), třešně ptačí (\"Prunus avium\"), hrušně planné (\"Pyrus pyraster\"), trnovníku akátu (\"Robinia pseudoacia\") či jasanu ztepilého (\"Fraxinus excelsior\"). Ze stromů se na území vyskytuje vyjma výše uvedených druhů i téměř ohrožený jilm habrolistý (\"Ulmus minor\", C4a) a vzácně též kriticky ohrožený jeřáb dubolistý (\"Sorbus quernea\", C1).\n\nV rostlinném patře se vyskytuje ohrožená vikev kašubská (\"Vicia cassubica\", C3), dřišťál obecný (\"Berberis vulgaris\"), škarda smrdutá mákolistá (\"Crepis foetida subsp. rhoeadifolia\"), pýr prostřední (\"Elytrigia intermedia\"), kostřava walliská (\"Festuca valesiaca\") i kostřava drsnolistá (\"F. brevipila\"), strdivka sedmihradská (\"Melica transsilvanica\") a sesel sivý (\"Seseli osseum\"). Výjimečně se v oblasti vyskytují také skalník celokrajný (\"Cotoneaster integerrimus\"), bělozářka liliovitá (\"Anthericum liliago\") či hvězdnice zlatovlásek (\"Aster linosyris\").\n\nNa území byli spatřeni brouci střevlík fialový (\"Carabus violaceus\"), hrobařík obecný (\"Nicrophorus vespillo\"), kovařík travní (\"Cidnopus pilosus\"), slunéčko sedmitečné (\"Coccinella septempunctata\"), střevlík hajní (\"Carabus nemoralis\"), střevlíček obecný (\"Pterostichus melanarius\"), mrchožrout znamenaný (\"Oiceoptoma thoracicum\"), chroustek letní (\"Amphimallon solstitiale\") a zlatohlávek zlatý (\"Cetonia aurata\"). Vyskytovaly se tu také ploštice – ruměnice pospolná (\"Pyrrhocoris apterus\"), kněžice rudonohá (\"Pentatoma rufipes\") či kněžice pásovaná (\"Graphosoma italicum\") – ale také rovnokřídlí: kobylka bělopásá (\"Leptophyes albovittata\"), kobylka obecná (\"Pholidoptera griseoaptera\"), kobylka dubová (\"Meconema thalassinum\") nebo marše malá (\"Tetrix tenuicornis\").\n\nZ motýlů se zde objevuje srpokřídlec dubový (\"Watsonalla binaria\"), lišejníkovec vroubený (\"Eilema complanum\"), osenice šťovíková (\"Noctua pronuba\"), osenice černé C (\"Xestia c-nigrum\"), osenice prvosenková (\"Noctua comes\"), osenice polní (\"Agrotis segetum\"), trávnička luční (\"Rivula sericealis\"), plavokřídlec bledoskvrnný (\"Mythimna ferrago\"), travařka hlínožlutá (\"Luperina testacea\"), travařka Nickerlova (\"Luperina nickerlii\"), šípověnka trnková (\"Acronicta psi\"), blýskavka ořešáková (\"Amphipyra pyramidea\"), vlnočárník sveřepový (\"Scotopteryx chenopodiata\"), šerokřídlec tmavý (\"Charissa obscurata\"), žluťásek čičorečkový (\"Colias hyale\"), bělásek řepkový (\"Pieris napi\"), i řepový (\"Pieris rapae\"), dále babočka síťkovaná (\"Araschnia levana\"), perleťovec stříbropásek (\"Argynnis paphia\"), babočka kopřivová (\"Aglais urticae\"), babočka paví oko (\"Inachis io\"), babočka bílé C (\"Polygonia c-album\"), babočka admirál (\"Vanessa atalanta\"), okáč poháňkový (\"Coenonympha pamphilus\") nebo okáč zední (\"Lasiommata megera\").\n\nK blanokřídlém hmyzu, který se na Bílé skále vyskytuje, se řadí sršeň obecná (\"Vespa crabro\"), vosa obecná (\"Vespula vulgaris\") a včela medonosná (\"Apis mellifera\"). Na území žijí také některé druhy teplomilného hmyzu a plžů. Mezi ně patří například páskovka žíhaná (\"Cepaea vindobonensis\") nebo škvorovka (\"Catajapyx aquilonarius\").\n\nNad přírodní památkou létají holub hřivnáč (\"Columba palumbus\"), strakapoud velký (\"Dendrocopos major\"), žluna zelená (\"Picus viridis\"), budníček menší (\"Phylloscopus collybita\"), červenka obecná (\"Erithacus rubecula\") a také jiřička obecná (\"Delichon urbica\"), která ovšem nad skalou pouze loví, ale nehnízdí zde. Mezi další zástupce ptáku patří mlynařík dlouhoocasý (\"Aegithalos caudatus\"), pěnice černohlavá (\"Sylvia atricapilla\"), pěnkava obecná (\"Fringilla coelebs\"), sojka obecná (\"Garrulus glandarius\"), straka obecná (\"Pica pica\"), sýkora koňadra (\"Parus major\") a modřinka (\"Parus caeruleus\") či šoupálek krátkoprstý (\"Certhia brachydactyla\"). Podobně jako jiřička obecná také rorýs obecný (\"Apus apus\") pouze nad územím loví, ale nehnízdí v něm. A podobně se chová též žluna zelená (\"Picus viridis\"). V křovinách hnízdí pěvuška modrá (\"Prunella modularis\"), pěnice černohlavá (\"Sylvia atricapilla\") a pokřovní (\"Sylvia curruca\") či budníček větší (\"Phylloscopus trochilus\"). Během jarních měsíců se objeví také slavík modráček (\"Luscinia svecica\").\n\nZ plazů byly na lokalitě spatřeny ještěrka obecná (\"Lacerta agilis\") či slepýš křehký (\"Anguis fragilis\"). Dříve se tu vyskytovala také ještěrka zelená (\"Lacerta viridis\"), ale ta již patrně vymizela.\n\nBěhem prověrky území, k níž došlo v roce 1988, bylo doporučeno zachovávat pomocí asanačních zásahů přístup ke geologickým profilům a současně odstraňovat náletové dřeviny. V té době však již existoval botanický průzkum zpracovaný roku 1987 Jiřím Sádlem, ve kterém se území popisuje jako silně zarostlé křovinami a akátem. Současně navrhuje nevyřezávat náletové dřeviny.\n\nOd vyhlášení přírodní památky v ní však nebyly provedeny téměř žádné zásahy. Postupující sukcese degraduje zajímavá stanoviště, mezi něž patří skalní výchozy. Je proto v aktuálně platném plánu péče doporučeno přistoupit na některých místech k odstranění náletových dřevin.\n\nOblast přírodní památky není v terénu vymezena pruhovým značením a nejsou ani instalovány cedule se státním znakem či informační tabule. Navíc s ohledem na skutečnost, že je území i jeho okolí místy pokryto obtížně prostupnými křovinami a mezi ulicí Povltavskou a železniční tratí je vedena betonová opěrná zeď znemožňující přístup tímto směrem, není přírodní památka veřejností prakticky navštěvována. Výjimku tvoří horní hrana, jež není zarostlá a poskytuje pohled do údolí Vltavy, na trojský Císařský ostrov, na Libeň, Karlín, Holešovice a další části města. Těsně za hranou se nachází několik občasně využívaných ohnišť. Po Povltavské ulici je vedena cyklotrasa A2, z níž do ulice Bulovka odbočuje cyklistická trasa značená A27.\n\n\n\n"}
{"id": "302481", "url": "https://cs.wikipedia.org/wiki?curid=302481", "title": "Chvalovský", "text": "Chvalovský\n\nČeské příjmení Chvalovský nese více osobností:\n"}
{"id": "302497", "url": "https://cs.wikipedia.org/wiki?curid=302497", "title": "Automatische TreinBeïnvloeding", "text": "Automatische TreinBeïnvloeding\n\nAutomatische TreinBeïnvloeding, krátce ATB, v překladu automatické ovlivňování vlaku je holandský vlakový zabezpečovač.\n\nO zavedení systému ATB v Holandsku bylo rozhodnuto po neštěstí 8. ledna 1962 u Harmelenu, kde v husté mlze přehlédl strojvedoucí výstrahu a došlo k čelní srážce s protijedoucím vlakem. Při této nehodě bylo 91 lidí usmrceno a 54 zraněno.\n\nV současnosti jsou v provozu tři provedení ATB:\n\n\nATB používá také amsterdamské metro.\n\nATB patří k liniovým vlakovým zabezpečovačům. Slouží k přenosu návěstí na stanoviště strojvedoucího. K tomu používá pulsy střídavého proudu o frekvenci 75 Hz přenášené kolejnicemi a snímané anténou na spodku vozidla. Dekodér na vozidle převede kód na příslušnou návěst, která se zobrazí strojvedoucímu. Kódování jednotlivých návěstí je uvedeno v následující tabulce:\n\nK překonání omezení daných konstrukcí tohoto zařízení byla vyvinuta verze ATB Nieuwe Generatie (ATB nové generace), které umožňuje návěstění rychlosti v intervalu 10 km/h od 0 do 200 km/h a zároveň zohledňuje hmotnost vlaku. Jelikož oba systémy ATB jsou zcela odlišné, mohou být vozidla vybavena oběma systémy a traťová část může být provozována s oběma systémy zároveň.\nTaké původní systém ATB-EG je zdokonalován. Verze ATB+ umožňuje zvýšit maximální rychlost a ATB++ má omezit možnost projetí návěstidla zakazujícího jízdu.\nJiným problémem je vlastnictví patentu firmou ACEC-Alstom, což neumožňuje ostatním výrobcům dodávat tento systém a zároveň omezuje interoperabilitu. Proto je také Betuweroute osazena standardním evropským zabezpečovačem ETCS.\n"}
{"id": "302498", "url": "https://cs.wikipedia.org/wiki?curid=302498", "title": "Java Desktop System", "text": "Java Desktop System\n\nSun Java Desktop System (JDS) je na GNOME založené desktopové prostředí rozšířené o \nJavu od Sunu.\n\nMyšlenkou bylo, vytvořit systém pro jednoduchou obsluhu počítače. Balíček je vybaven aplikacemi jako e-mail, kalendář, kancelářský balík, webový prohlížeč, instant messenger.\n\nJDS je začleněn od Solarisu 10. Během instalačního procesu si můžete vybrat mezi CDE a právě JDS.\n\nJDS obsahuje hlavně free software. Další implicitně dodávané aplikace:\n\n\n"}
{"id": "302501", "url": "https://cs.wikipedia.org/wiki?curid=302501", "title": "Poklad na Stříbrném jezeře", "text": "Poklad na Stříbrném jezeře\n\nPoklad na Stříbrném jezeře (, 1962) je německo-italsko-jugoslávský dobrodružný film režiséra Haralda Reinla. Je vůbec prvním a i nejznámějším filmem natočených podle literární předlohy Karla Maye (dle románu \"Poklad ve Stříbrném jezeře\"), který byl promítán ve více než šedesáti státech po celém světě.\n\nHlavní hvězdou snímku byl americký herec Lex Barker v úloze Old Shatterhanda. Druhou hvězdu filmu vytvořil česko-britský herec Herbert Lom, obsazený do úlohy vůdce banditů Cornella. Pierra Brice objevili filmaři pro roli Vinnetoua těsně před začátkem natáčení. Teprve se učil jezdit na koni, měl ve filmu i minimum dialogů a oproti hlavním hvězdám také velice malý honorář. (Navzdory zažitým představám se tedy Briceova postava Vinnetoua dostala do centrální pozornosti teprve v pozdějších filmech.) Dále ve filmu \"Poklad na Stříbrném jezeře\" hrála manželka režiséra Reinla Karin Dorová a Götz George.\n\nŘada těchto herců se objevila i v navazujících filmových mayovkách. Vedle Lexe Barkera a Pierra Briceho, kteří v nich tvořili ústřední dvojici, se ve většině dalších adaptací objevoval také Ralf Wolter jako Sam Hawkens. Karin Dorová dostala další příležitost v mayovkách \"Vinnetou a Old Shatterhand v Údolí smrti\" a \"Vinnetou – Rudý gentleman\", ovšem v jiných úlohách. Podobně na tom byl také Götz George.\n\nFilm se natáčel především v tehdejší Jugoslávii, v malebné krajině ve zdejších horách. Jako první se natáčelo přepadení Shatterhanda a spol. Utahy.\n\nPo premiéře film zaznamenal ohromný úspěch a přitahoval fanoušky mnoha věkových kategorií. Tím se rozjelo natáčení dalších dílů a oblíbenost těchto filmů byla v 60. letech nesmírná. \"Poklad na Stříbrném jezeře\" je dodnes považován za jeden z nejlepších filmů, zpracovaných na motivy románů Karla Maye.\n\nV době vzniku však jen málokdo tak velký úspěch nepředpokládal. Westerny do té doby vznikaly téměř výhradně v Hollywoodu a indiáni v nich většinou nebývali zobrazováni jako kladní hrdinové. Značnou nedůvěru měli k německé produkci i někteří herci. Brice do té doby mayovky vůbec neznal a představa evropského westernu se mu zdála podezřelá. S natáčením souhlasil jen kvůli Barkerovi, který se stal hvězdou díky filmové roli Tarzana. Mimořádnou nedůvěru měl k filmu Herbert Lom. Také on kývl na nabídku díky účasti Barkera, ale také proto, že jako uznávaný herec dostal velice dobře zaplaceno (mnohem víc, než začínající Brice). Přesto se ale Lom ke své účasti na natáčení \"Pokladu\" po desítky let nehlásil. Poprvé ho viděl až v roce 2004 na Filmovém festivalu ve Zlíně a byl velice mile překvapen jeho celkovým vyzněním.\n\nPříběh se odehrává na Divokém západě v 19. století. Cornel Brinkley, vůdce zdejších banditů, se dozvídá o legendárním indiánském pokladu ukrytém kdesi na Stříbrném jezeře a chce ho získat. Zabije proto Erika Engela, který má jednu část mapy vedoucí k pokladu. Zavražděného muže doveze dostavník, ve kterém zemřel do města, kde nyní se nachází syn Engela Fred. Ten se vydá za doprovodu lovců Sama Hawkense a Gunsticka Uncela chytit vrahy. Cestou potkávají muže, který má tašku zavražděného. Fred si myslí, že je to vrah jeho otce a napadne ho. Muž ho ale lehce omráčí a Sam Hawkens v něm pozná svého přítele Old Shatterhanda, proslulého lovce a zálesáka. Ten jim slíbí pomoc a prozradí jim, že jeho pokrevní bratr, slavný náčelník Apačů Vinnetou stopuje bandity.\n\nSpolečně se vydají do města, kde se během večera domlouvají na dalším postupu. Také se saloonu seznámí s lordem Castlepoolem, který přijel na Divoký západ sbírat vzácné motýly. špeh banditů je však vyslechne, a ačkoliv je postřelen Samem Hawkensem, vydává se sdělit vyposlechnuté Cornelovi. Druhou část mapy má jistý Patterson se svou mladou dcerou Ellen, který je nyní na Buttlerově farmě. Bandité se chystají farmu přepadnout a tak přátelé rychle pospíchají na pomoc. Přijedou jen malou chvíli před bandity a začíná boj o farmu. Patterson s dcerou jsou v době přepadu farmy na vyjížďce, a na zpáteční cestě je bandité zajmou. Old Shatterhand si vezme čas na rozmyšlenou a za tu dobu s Fredem osvobodí oba zajatce a vrátí se zpět nepozorovaně na farmu. Po dalším boji přivádí Vinnetou, který bandity vyslechl, bojovníky Navahů jako posilu a bandité uprchnou a čekají, aby opět získali rukojmí.\n\nPatterson, Ellen, Fred, Vinnetou, Old Shatterhand, Sam Hawkens, lord Castlepool a Gunstick Uncle se mezitím vydají přes území Utahů ke Stříbrnému jezeru. Cestou narazí na vypálenou indiánskou vesnici a v tu chvíli je napadnou Utahové, kteří mají za to, že vesnici vypálili právě oni. Ellen se pokusí utéci, ale Cornel a jeho lidé ji chytí a odjedou s ní do El Dora, malé osady, kde se chtějí spojit s dalšími bandity a nechají jen vzkaz, ve kterém chtějí mapu k pokladu. Fred s přáteli mezitím vyváznou a vzkaz najdou. Old Shatterhand vymyslí plán, aby vysvobodili Ellen: Fred, který zná mapu nazpaměť, pojede do El Dora a povede bandity oklikami ke Stříbrnému jezeru a tak jeho ani Ellen nezabijí a zbytek je ve výhodné situaci osvobodí. Fred tedy odjíždí a ostatní spěchají co nejrychleji dále. Cestou je zdrží Utahové, kteří je v noci obklíčí a tak jim nezbude nic jiného, než jet s bojovníky Utahů. Ve vesnici potom v souboji muže proti muži omráčí Old Shatterhand náčelníka Velkého vlka a všichni pokračují dál. Tím se ale hodně zdrží a další zdržení nastane, když náčelník Dunivý hrom poruší dohodu Velkého vlka a Old Shatterhanda pronásleduje. Proto se ho Vinnetou rozhodne nalákat do rokle a ostatní jí zepředu i zezadu hlídají. Přesto je to velmi obtížná a nebezpečná situace, kterou zachrání náčelník Velký vlk, který se probudí až po začátku pronásledování. \n\nCelý děj filmu vrcholí u Stříbrného jezera, kde se Cornel se svými lidmi vydá k pokladu, kde zneškodní starého Indiána, který ho hlídá, a začíná hádka. Probuzený indián mezitím spustí skrytý mechanismus a Cornel, který jako jediný z banditů u pokladu přežil, se i s pokladem zřítí do jeskynní bažiny, ve které se následně utopí. Když jeho společníci na břehu Stříbrného jezera poznají, že se něco stalo, chtějí Freda oběsit. V poslední chvíli se ale objeví skupina spojenců v čele s Vinnetouem, Old Shatterhandem a ostatními a za pomoci Utahů zachrání jeho i Ellen. Bandité jsou zajati a tím šťastně končí celý příběh.\n\nFilm obsahuje sice mnoho prvků a postav pocházejících z mayovek, přesto se v mnoha věcech odlišuje. Odlišnosti jsou například tyto:\n\n\n"}
{"id": "302529", "url": "https://cs.wikipedia.org/wiki?curid=302529", "title": "Die Ärzte", "text": "Die Ärzte\n\nDie Ärzte je německá punkrocková skupina pocházející z Berlína. Spolu s kapelou Die Toten Hosen se řadí mezi nejpopulárnější německé punk rockové kapely. Od svého vzniku v roce 1982 vydali 11 studiových alb a řadu kompilací a živých nahrávek, kterých se prodalo více než 20 mil. kopií. Sami se s nadsázkou označují za nejlepší skupinu světa. \n\n\n\n"}
{"id": "302532", "url": "https://cs.wikipedia.org/wiki?curid=302532", "title": "Krahujec obecný", "text": "Krahujec obecný\n\nKrahujec obecný (\"Accipiter nisus\") je malý druh dravce z čeledi jestřábovitých (Accipitridae). Dříve nazýván též krahulec.\n\nRozlišuje se 6 poddruhů:\n\n\nKrahujec obecný je štíhlý dravec s krátkými širokými křídly a dlouhým ocasem, umožňujícími rychlé manévrování v hustém porostu. Samice je zřetelně větší než samec a může dosahovat až dvojnásobné hmotnosti. Samec dorůstá délky 29–34 cm a v rozpětí křídel měří 58–65 cm, samice je dlouhá 35–41 cm a v rozpětí křídel dosahuje 67–80 cm. Hmotnost samce je 105–196 g, samice 185–350 g.\n\nSamec má břidlicovitě šedý hřbet a křídla, rezavé tváře a hruď a bílé, rezavě pruhované břicho. Samice je zespodu hnědošedě pruhovaná a rezavé zbarvení na tvářích a hrudi zpravidla postrádá (někdy je však v malé míře patrné i u ní). Mladý pták je svrchu tmavohnědý s rezavými lemy per na „předloktí“. Proužkování na spodině těla má řidší, na hrudi často přerušované a nepravidelné. Zobák je šedý se žlutým ozobím, nohy žluté a duhovka tmavožlutá až oranžově červená.\n\nSamice může být zaměněna za samce jestřába lesního, od kterého se liší menší velikostí, menším zobákem, tenčíma nohama (u krahujce je běhák tenčí než průměr oka, u jestřába naopak) a štíhlejším spodkem těla. V letu se pozná podle mírně zvlněné (nikoliv rovné) letové dráhy a odlišné siluety, protože má hranatější ocas s ostřejšími cípy a užším koncem, poměrně kratší vnitřní část křídla, štíhlejší tělo, kratší krk a větší hlavu.\n\nNijak často se neozývá, a to ani u hnízda. Nejčastěji lze zaslechnout rychlé štěbetavé nebo chichotavé „kjukjukjukjukju“ nebo „kekekekekeke“.\nKrahujec obecný je druh s palearktickým typem rozšíření obývající severní Afriku, Evropu a Asii. V Evropě jde po káni lesní o nejběžnějšího dravce. Jeho početnost silně závisí na přímém pronásledování, vlivem kterého se od 19. století výrazně snižovala. V první polovině 20. století došlo díky ochranným opatřením k opětovnému nárůstu stavů, ale v letech 1950–1970 přišel další pokles zaviněný používáním pesticidů. Nejvýrazněji početnost ovlivnil insekticid DDT, který způsobuje ztenčení skořápky u vajec a vede tak k jejich puknutí pod sedícím ptákem. V roce 2004 byla velikost evropské populace odhadována na více než 340 000 párů. Žije v lesích všech typů, také v parcích a zahradách ve městech.\n\nV ČR hnízdí na celém území do 900–1150 m n. m. Celková početnost se v posledních desetiletích mírně zvyšuje; v letech 1985–1989 byla odhadována na 3200–3900 párů a v období let 2001–2003 na 3500–4500 párů.\nČástečně tažný druh. Ptáci z izolovaných středoasijských populací, Sibiře a severní Evropy jsou převážně tažní, populace v Anglii a Belgii téměř výlučně stálé a ptáci ve zbytku areálu v různé míře tažní, stálí nebo přelétaví. Zimoviště ptáků ze severní Evropy leží hlavně v západní a střední Evropě a zčásti také ve Španělsku, Francii a Itálii. Ptáci vyskytující se v ČR jsou přelétaví až tažní, směřují vesměs k jihozápadu.\nPotravu tvoří z téměř 98 % ptáci, vzácně se v ní objevují také savci, plazi a hmyz. Během analýzy 157 žaludků českých a 30 žaludků slovenských krahujců bylo v potravě zjištěno celkem 182 ptáků, 31 drobných savců, 1 veverka, netopýr a ještěrka a ve 13 žaludcích také hmyz. Ptáci byli nejčastěji zastoupeni vrabcem domácím a vrabcem polním (dohromady 45 kusů), strnadem (16 kusů), sýkorami (13 kusů) a chocholoušem (8 kusů). Samec běžně loví kořist o hmotnosti do 40 g, příležitostně do 120 g (hlavně z čeledí pěnkavovití, vrabcovití, strnadovití, sýkorovití), samice pravidelně do 150 g, příležitostně i nad 500 g (hlavně z čeledí drozdovití a špačkovití); dokáže ulovit i sojku.\n\nLovecký revír měří v průměru 2–5 km. Na kořist číhá skryt ve větvích stromů, méně často se uchyluje k aktivnějšímu způsobu lovu, kdy prolétává svým revírem a snaží se zaskočit nic netušící kořist nečekaným vpádem. Zaměřuje se především na nepřehledné a členité úseky (křoviny, husté lesy, zastavěná území…). Létá skrytě (těsně nad zemí, podél stěn, prolétává křovinami a stromy…), aby byl kořistí spatřen co možná nejpozději a mohl se jí zmocnit dříve, než stihne zareagovat. Uchvacuje ji obvykle v letu do napřažených pařátů a následně oškubává na tzv. trhaništi, které se nachází na pařezu nebo jiném vyvýšeném místě. Samec spotřebuje denně 2–3 ptáky velikosti vrabce, samice 3–4. Během hnízdění je denní spotřeba jedné rodiny s mláďaty zhruba 12–15 ptáků.\n\nHnízdí jednotlivě, teritoriálně a monogamně, vzácně se objevují i případy bigamie. Někdy spolu páry setrvávají pouze jednu hnízdní sezónu, jindy několik let. Hnízdní revír samec obsazuje často již v březnu, někdy v průběhu dubna nebo počátkem května, samice se zde objevuje o pár dnů později. Hnízdiště bývá za příhodných podmínek využíváno opakovaně, hnízdo však stavějí vždy nové. Součástí toku jsou svatební lety, při kterých oba ptáci za širokých rozmachů křídel vystoupají vzhůru a poté prudce klesají.\n\nHnízdo je na větvích stromů těsně při kmeni, obvykle na jehličnanech ve výšce 5–10 m. V ČR bývá většinou na smrku, méně často na borovici nebo jedli. Je dosti velké, až 70 cm široké a 30 cm vysoké, postaveno z větviček a vystláno jemnějšími částmi téhož materiálu, mechem, kůrou a peřím. Stavba trvá zhruba dva týdny, obvykle staví více samec než samice. Krahujci někdy využívají i stará hnízda vran, sojek nebo veverek.\n\nHnízdí 1× ročně od dubna do července. Snůška čítá 3–6 (1–7) bílých, hnědavě skvrnitých vajec o rozměrech 40,5 × 32,5 mm a hmotnosti 20–24 g. Samice snáší vejce v intervalu 2–3 dny a sedí na nich jen ona. Inkubační doba je 31–35 dnů. Mláďata se líhnou postupně a prvních 8–14 dnů je zahřívá samice, která jim také trhá potravu přinášenou samcem. Později odlétá lovit i ona. Samec mláďata nikdy nekrmí. Hnízdní péče trvá 3–4 týdny, mladí ptáci dosahují vzletnosti ve stáří pěti týdnů a po dalších 3–4 týdnech se rodina rozpadá.\n\nPohlavní dospělosti dosahuje ve stáří 1–3 let. Průměrná délka života je 3–4 roky, nejvyšší známý věk kroužkovaného ptáka v ČR je 15 let. Z 1868 českých hnízd bylo vyvedeno nejčastěji pět mláďat (513 hnízd), ztráty činily 27,5 % (355 hnízd). Příčinami byla neoplozená nebo zachlazená vejce, nedostatek potravy, kanibalismus mezi mláďaty a predace (nejčastěji jestřábem, puštíkem a kunou lesní).\n\nKrahujec obecný byl lidmi odpradávna pronásledován jako škůdce drobného ptactva a pernaté zvěře, z výzkumů však vyplývá, že jejich celkové početní stavy nijak vážněji neohrožuje. Dle vyhlášky č. 395/1992 Sb. je v České republice zvláště chráněn jako silně ohrožený druh.\n\n\n"}
{"id": "302540", "url": "https://cs.wikipedia.org/wiki?curid=302540", "title": "Mob Rules", "text": "Mob Rules\n\nMob Rules je desáté studiové album britské metalové skupiny Black Sabbath. Jde o druhé s novým zpěvákem Diem a druhé album Black Sabbath v 80. letech. Také je to první album, na kterém bubnuje Vinny Appice, který nahradil Billa Warda během turné k albu Heaven & Hell. Ozzy pak skupinu nazýval \"Geezer and the three Wops\" (něco jako \"Geezer a tři Taliáni\").\n\nTémata skladeb jsou převážně temná; hlavně je to vidět na skladbách \"Sign of the Southern Cross\" a\" Falling Off the Edge of the World\".\n\nZajímavostí je, že obal alba od umělce Grega Hildebranda má obsahovat zašifrovaný a velmi těžce odhalitelný odkaz KILL OZZY napsaný červenou barvou v temném místě na dlažbě.\n\nPíseň \"E5150\" vydá po převodu arabských čísel na římské slovo \"EVIL\".\n\nAutory skladeb jsou Ronnie James Dio, Tony Iommi a Geezer Butler. Texty napsal Dio.\n\n"}
{"id": "302543", "url": "https://cs.wikipedia.org/wiki?curid=302543", "title": "Dürnkrut", "text": "Dürnkrut\n\nDürnkrut, (zastarale česky \"Suché Kruty\") jsou městysem s 2 257 obyvateli (stav k 1. 1. 2011) v okrese Gänserndorf v Dolních Rakousích.\n\nMísto je známé především díky historické bitvě z léta 1278 mezi českým králem Přemyslem Otakarem II. a Habsburkem Rudolfem I., a také díky někdejšímu cukrovaru, který v současnosti slouží k výrobě jiných potravin.\n\nSuché Kruty leží na východním okraji Weinviertelu na řece Moravě a též hraničí se Slovenskem. Rozloha obce představuje 30,4 km². 5,55 procent rozlohy je zalesněných. Obec se člení na dvě katastrální území, jimiž jsou Dürnkrut a Waidendorf.\n\nDürnkrut sousedí s pěti rakouskými obcemi a jednou obcí na Slovensku,\n\nKolem roku 1045 byla doložena existence Suchých Krut s hradem jako pohraničním sídlem. První zmínka o Suchých Krutech se nachází v seznamu vlastníků kláštera Freising z roku 1160. Bitva u Suchých Krut dne 26. srpna 1278 mezi českým králem Přemyslem Otakarem II. a Rudolfem I. Habsburským je považována (po bitvě u Hastingsu) za největší rytířskou bitvu v dějinách. Ta skončila vítězstvím Habsburka, přičemž Přemysl Otakar II. v bitvě padl.\n\nAčkoli je Dürnkrut znám především díky bitvě, existují zde však také nálezy z doby kamenné. Nalezené pracovní nástroje jsou k vidění v místním muzeu.\n\nNejvětší počet obyvatel měl Dürnkrut v roce 1951, kdy zde žilo 2802 lidí.\n\nStarostou obce je Rudolf Reckendorfer, zástupcem starosty Herbert Bauch, vedoucím úřadu pak Horst Tatzber.\n\nV obecní radě města je 21 křesel, po obecních volbách ze 6. března 2005 jsou strany zastoupeny takto:\nSPÖ 14, ÖVP 7, ostatní 0.\n\n"}
{"id": "302544", "url": "https://cs.wikipedia.org/wiki?curid=302544", "title": "Polyamorie", "text": "Polyamorie\n\nPolyamory (z řeckého \"πολυ /poly/\", mnoho/více-(násobný) a latinského \"amor\" knižně „láska“ – dosl. mnoholáska, žádný český překlad není vžitý) je životní styl, kdy osoba žije v několika milostných vztazích. Jedná se o druh nemonogamního soužití, založený na toleranci a akceptaci dalších vztahů.\n\nStoupenci polyamorie zastávají názor, že je možné žít za vzájemného souhlasu všech zúčastněných, nejde pak o nevěru nebo podvádění. Zároveň nemusí (ale může) být jeden svazek nadřazen ostatním, jak je tradičně chápána kolize mezi manželským a milostným vztahem. Hnutí propagující polyamorii ji označuje za životní styl založený na trvalém postoji.\n\nZa kolébku polyamorie se považuje USA, kde se polyamorici sdružují v hnutí The Polyamory Society, které bylo založeno v roce 1996 ve Washingtonu. Podobné hnutí existuje i v Německu, kde od roku 2008 funguje Poly Amores Netzwerk.\n\nV České republice pozorujeme komunitu polyamoriků a jejich aktivity od roku 2010. Aktivní jsou především na sociálních sítích, kde se snaží informovat o polyamorii, a také pořádají několik setkání ročně.\n\nModerní anglosaský pojem polyamorie souvisí s tradičním kulturologickým pojmem polygamie (\"gamos\" = sňatek, t.j. vícesňatečnost, možnost jedné osoby žít současně ve více svazcích). V souvislosti s tím se rozlišuje:\nV praxi se objevuje více polygynie než polyandrie. Existují však i kultury, kde je možné kombinovat obojí – polygynní polyandrie byla popsána například u Nyinbů v Tibetu. Tato soužití mohou mít buď formu paralelních vztahů (polygamní účastník je členem několika rodin) nebo jednoho skupinového manželství.\n\nPolygamii dnes můžeme nalézt u různých kmenů. Některé polygamní kmeny (např. Hmong či Mien) žijí na území jižní Číny, Thajska, Laosu a Vietnamu. S polyandrií se můžeme i přes oficiální zákaz setkat např. u kmene Šerpů v Nepálu. Vyskytuje se i u kmene Džátů či Todů v Indii. Naopak s polygynií se setkáváme v Africe, v Mikronésii, na Sumatře nebo u některých severoamerických Indiánů.\n\nVeřejné orgie a skupinové erotické hrátky byly známé již starým Etruskům ve 4. století př. n. l. V Tóře (pro křesťany známé jako Starý zákon) jsou popisovány předpisy týkající se polygamie, konkrétně o nich pojednává Exodus \"21:10\", v němž se uvádí, že vícenásobné manželství nesnižuje postavení první manželky; Deuteronomium 21:15-17 připisuje nutnost uznání dědictví prvorozenému synovi, ač má jeho otec více žen i dětí a ve stejné části Deuteronomia 17:17 tvrdí, že král by neměl mít příliš mnoho žen. Jedním z pramenů polygamie je levirátní sňatek, který požaduje po muži, aby si vzal a podporoval vdovu svého zesnulého bratra. Obvykle to však byli pouze bohatí muži, kteří si dopřávali mnohonásobné manželství. Historickými příklady jsou: Ezau, Isakův syn, který měl dvě manželky; Gideon, který měl celkem 70 synů s různými ženami či král Rechabeám, jenž měl 18 manželek a 60 konkubín. V návaznosti na četné oběti třicetileté války povolil roku 1650 Norimberský parlament sňatky kněžím. Ti se po slibu, že budou své manželky čestně zaopatřovat a nepodporovat jejich vzájemné nepřátelství, mohli oženit až s 10 ženami. Polyamorické formy nejen intimních, ale také emočních vztahů se však začaly objevovat během sexuální revoluce 60. a 70. let. Uvolnění vztahů a experimentování vedlo k tvoření nových forem, jakými jsou například skupinová manželství nebo střídání partnerů. Mezi jedno z nejvýraznějších hnutí se řadí i komunita Kerista, založena v 70. letech. Soužití ve skupinovém partnerství v příbytcích vzoru kibuců trvalo 20 let. Skupina 30 členů si stanovila jasná pravidla pro soužití, jako např. systém střídání v posteli, vasektomie jako zabránění nechtěnému početí.\n\nVe 21. století se díky internetu stalo více-partnerství otevřenějším tématem k diskuzi. Online komunita (viz. Lovemore.com, Janesguide.com, aj.) nabízí prostor pro seznámení, dotazy a vzájemnou komunikaci. \n\nVětšina současných křesťanů polyamorii neakceptuje, nicméně někteří lidé se považují za vyznavače křesťanství i polyamorie zároveň. Co se týče novozákonních textů, těžko říci, zda v Ježíšově době žili lidé monogamicky či polygamicky. Jisté je jen to, že Boží vůle, jak ji hlásal Ježíš, je směřovala k monogamii.\n\nV křesťanském prostředí je v současné době polygamie spojována především s Církví Ježíše Krista Svatých posledních dní čili s mormony.\n\nOpět platí, že polyamorii většinou neakceptují, ale existují tací, kteří vyznávají obojí.\n\nJednou z význačných rabínek, která akceptuje polyamorii, je Sharon Kleinbaum, starší rabínka na Kongregaci Beit Simchat Torah v New Yorku. Říká, že polyamorie je volba, která není v rozporu s životní filosofií židovské společnosti.\n\nNěkteří židovští vyznavači polyamorie poukazují také na biblické patriarchy mající několik manželek a konkubín jako důkaz, že polyamorní vztahy mohou být posvěceny i v judaismu.\n\nKdyž Muhammad přišel s islámským učením, byla v Arábii polygamní praxe běžná a ve společenském životě hluboce zakořeněná. V otázce způsobů soužití zde existovala značná volnost. Byla možné nejen polygamie a soužití s konkubínami, ale i polyandrie, manželé si též mohli vyměnit manželky mezi sebou.\n\nMožnost polygamních svazků je hojně využívána především v raném středověku, kdy je situace ve společnosti velmi nejistá. Ve 20. století se ukázalo, že polygamie se stává raritou.\n\nSatanisté jsou pluralisté akceptující polyamorii, bisexualitu i homosexualitu, BDSM, transvestity a asexuály. Na sex je nahlíženo jako na odpustek, který by ale měl být započatý pouze z vlastní vůle. Jedenáct satanistických pravidel země dává pouze dvě instrukce týkající se sexu: Nesnažte se s nikým mít sex, pokud pro to nedostanete signál. Neubližujte malým dětem.\n\nPřestože lidé vyznávající polyamorii (polyamorici) přijali mnoho symbolů, žádný není obecně známý. Nejčastějším symbolem je červené srdce s bílou výplní, spojené s modrým znakem nekonečna, známé jako nekončící srdce. Barvy se často liší.\n\nJiným symbolem polyamorie je obrázek papouška, jelikož „Polly“ je častým pojmenováním pro tyto ptáky coby domácí mazlíčky. Článek v The Guardian z roku 2003 uvádí: „Dnešní Amerika zná více než 100 poly mailingových listů a podpůrných skupin. Jejich znakem, který označuje stůl v restauraci, když se sejdou, je papoušek (kvůli přezdívce skupiny, Polly).“\n\n\nPolyamorii nalezneme v literatuře nezřídka a to hlavně v beletrii. Samotný pojem polyamorie se však vyskytuje především v literatuře odborné. Například studie \"Notions of love (2011)\" in polyamory staví polyamorii do přímé opozice monogamii. Na základě rozhovorů s lidmi zkušenými v nemonogamních vztazích pak popisuje prvky poly-lásky. Další výzkum \"Attached to monogamy? (2014)\" se zajímá o vnímání polygamie a polyamorie jednotlivými pohlavími. Z něj vyplynulo, že muži jsou ochotnější vstoupit do nemonogamního vztahu, stejně tak mají větší strach ze závazků. Co do spektra zkoumání, patří k nejrozsáhlejším odborným pracím kniha \"Polyamory in the 21st century (2010)\" anglické spisovatelky Deborah Anapol. Ta se zabývala determinací prostředím, ze kterého polyamoristé pocházejí. To se jí sice nepodařilo prokázat, zmiňuje však menší výzkumy, dle nichž jsou polyamoristé vzdělanější než průměrná populace a  zároveň tíhnou k bisexualitě. Jejich vztahy mohou mít rozmanitou podobu lišící se nejen strukturou, ale například i hierarchií vztahu.\n\nZačátkem 60. let se taktéž objevila ve sci-fi románech amerického spisovatele Roberta Anson Heinleina. V jeho díle se běžně vyskytují a akceptují vztahy mezi více lidmi. Vrcholem jeho představ je pak kniha Měsíc je drsná milenka (\"1966\"), kde vytvořil model „nekonečné rodiny“ fungující na základě smlouvy. Staří členové postupně umírají, zatímco noví mladí členové jsou přijímání na základě hlasování. Péče o rodinu a děti je rozdělena mezi všechny členy, bez ohledu na biologické svazky. Častým jevem vyskytujícím se na Měsíci jsou pro něj i tříčlenné milenecké vztahy dvou mužů a jedné ženy vynucených populačním defektem.\n\nManželství je v tradičním slova smyslu považováno za trvalé soužití muže a ženy. V některých zemích je povoleno i manželství mezi dvěma osobami stejného pohlaví, nebo také stejnopohlavní manželství. Příslušníci stejného pohlaví mohou uzavřít manželství například v Belgii, Francii, Irsku, ve Velké Británii nebo v Kanadě. V dalších zemích je homosexuálům povoleno uzavírat registrovaná partnerství, v České republice existuje tato možnost od roku 2006.\n\nV roce 2012 se přes 4000 korespondentů zúčastnilo dotazníku americké neziskové organizace Loving Moreohledně manželství v polyamorických vztazích. Výsledky ukazují na to, že 65.9% dotázaných by volila cestu manželství - pokud by to bylo legálně možné. V červenci 2017 se zapsal do historie Kolumbie první legální svazek tří mužů. I přesto, že Manuel Bermudez, Victor Hugo Prada and Alejandro Rodriguez nezískali pravý manželský certifikát, navýšili rámec možností pro další polyamorní skupiny. \n\nV souvislosti s polyamorií, bigamie, tedy dvojí nebo dvojnásobné manželství, je naopak ve většině zemí nepřípustná a podobně jako v České republice je uzavření druhého sňatku klasifikováno jako trestný čin. Za polyamorii by se také daly považovat bigamické vztahy založené na kohabitaci patnerů.\n\nV diskusi se čtenáři Pink News uvedla v květnu 2015 Natalie Bennettová, předsedkyně britské strany zelených (Green Party of England and Wales), že je otevřená polyamorním manželstvím a civilním svazkům tří osob a její strana je nakloněná diskusím na toto téma. V reakci na to uveřejnil spisovatel a vyznavač polyamorie Redfern Jon Barrett článek, ve kterém obhajuje nemonogamní soužití, které je podle něj přirozené pro většinu LGBT komunity (tedy lesbičky, gaye, bisexuály a transsexuály) a hovoří o nevýhodách před zákonem, se kterými se potýkali i homosexuálové před zavedením registrovaného partnerství. Tvrdí, že legalizace polyamorních manželství je dalším krokem k rovnosti.\n\nVěrnost a oddanost – Věrnost není vnímána pouze jako sexuální oddanost, ale především jako schopnost dodržení závazků a domluv ohledně vztahu.\n\nKomunikace – Jelikož neexistuje žádný „standardní model“ polyamorického vztahu, zakládají si polyamorici na vzájemné komunikaci a vyjednávání pravidel se všemi zúčastněnými. Silnými pilíři vztahů je upřímnost a vzájemný respekt, stejně tak ale hranice, které si mezi sebou určí.\n\nGenderová rovnoprávnost – Polyamorici nevěří na genderová pravidla, která řídí běžné vztahy (jedná se především o patriarchát pramenící z křesťanského pojetí manželství). Je běžné, že v momentě, kdy monogamní pár vstupuje do polygamie, partneři si určují pravidla – např. muž či žena odmítá intimní vztah s dalším mužem, ale připouští si romantický vztah s jinou ženou. Postupem času tyto limity odbourávají a dostávají se do čistých polyamorických vztahů.\n\nNepřivlastňovávání si – Neméně důležitou složkou harmonického polyamorického vztahu je schopnost uvědomit si, že „všichni patří všem“. Ani jeden ze zúčastněných si nemůže klást na jinou osobu větší nároky, než další osoba téhož vztahu.\n\nVýhody polyamorického vztahu jsou následující:\n\nV knize The Ethical Slut uvádějí autoři Dossie Easton a Janet Hardy argument proti polyamorií jako stav, kdy je láska jedince rozdělena mezi více partnerů, a tím je oslabena. Označují ho jako argument „nedostatkové ekonomiky“, jelikož zachází s láskou jako s omezenou komoditou (stejně jako je jídlo nebo jiné zdroje), která může být osobě věnována pouze odebráním od jiné.\n\nEaston a Hardy tuto kritiku odmítají analogií rodiče se dvěma dětmi – láska rodiče k jednomu dítěti se neoslabuje narozením druhého. Robert Heinlein tento jev popsal jako: „Čím víc milujete, tím víc můžete milovat – a tím intenzivněji milujete. Není ani žádné omezení, kolik lidí můžete milovat. Kdyby měl člověk více času, mohl by milovat většinu těch, kteří si to zaslouží.“\n\nJako další argument kritiky polyamorie se uvádí strach z nepřijetí ve společnosti. Pro ty, pro které je jejich obraz ve společnosti důležitý a chtějí být viděni spíše v lepším světle, uvádí tento způsob soužití jako nepřístupný. Ne-monogamní vztahy bývají považovány za emočně chaotické a zaštiťující zmatek a dramatické situace. Častým výsledkem je nevěra a nedůvěra partnerů. Vést eticky korektní vztah je stále při polyamorii považováno za nemožné. Udržení polyamorního vztahu je také náročné na koordinaci času. Doktorka Deborah Anapol ve svém článku uvádí zkušenosti ženy, která polyamorní vztah vedla. Podle ní se vyskytl problém s rozhodováním jakých společenských akcí je vhodné se účastnit, protože nebylo předvídatelné, s jakým z partnerů ten den bude trávit čas.\n\nNevýhodou tohoto typu vztahu jsou také zdravotní rizika. Čím více sexuálních partnerů člověk má, tím větší je pravděpodobnost přenosu různých onemocnění a nákaz. Dá se tomu samozřejmě předcházet patřičnou ochranou, žádná ochrana ale při přenosu pohlavních chorob není se stoprocentní spolehlivostí účinná. \n\n"}
{"id": "302545", "url": "https://cs.wikipedia.org/wiki?curid=302545", "title": "Čhökji Dagpa Ješe Pal Zangpo", "text": "Čhökji Dagpa Ješe Pal Zangpo\n\nČhökji Dagpa Ješe Pal Zangpo (1453–1524) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl čtvrtým šamarpou.\n\nČtvrtý šamarpa se narodil v provincii Trešö ve východotibetském Khamu.\nSedmý karmapa Čhödag Gjamccho se setkal se čtvrtým šamarpou v provincii Trešö.\n\nKdyž se setkali, došlo k obnovení velmi těsného pouta, srovnatelnému s radostným shledáním otce se ztraceným synem. Karmapa intronizoval mladého šamarpu pod jménem Čhökji Dagpa Ješe Pal Zangpo a vrátil mu červenou korunu. Karmapa navrhl, aby od tohoto okamžiku šířili dharmu, každý v jiné části země. Šamarpa měl zůstat v oblasti Kongpo v jižním Tibetu, zatímco karmapa pokračoval na východ, směrem na Kham. O několik let později se opět setkali v Trešö Khangmaru. Šamarpa přijel plně naložený obětinami a karmapa mu udělil zmocnění k Velké pečeti, k Šesti naukám Náropy a učení mnoha jiných důležitých nauk linie Kagjü.\n\nČtvrtý šamarpa byl uznávaný jako učenec a výborný praktikující Buddhových nauk. Pilně prováděl praktiky přijaté od karmapy, Gjalcchaba rinpočheho i jiných velkých lamů a učenců. Stal se příkladem neoblomné vytrvalosti, která vzbuzovala respekt. Šamarpa se při šíření dharmy dostal až do Bhútánu a v jižní části této země dosud stojí klášter, jenž dal postavit. Navzdory svému stáří tam stojí jako dobře zachované svědectví. Kromě toho, že je dobrým příkladem dovednosti té doby, je také upomínkou na šamarpovo požehnání. V centrálním Tibetu, kde šamarpa vládl jedenáct let, plnil své povinnosti v souladu s buddhistickými principy, jeho hlavním zájmem však byla vždy dharma. Do konce svého života studoval, vyučoval a meditoval.\n\n\n\n"}
{"id": "302547", "url": "https://cs.wikipedia.org/wiki?curid=302547", "title": "Vladislav Mirvald", "text": "Vladislav Mirvald\n\nVladislav Mirvald (3. srpna 1921 Záluží u Mostu – 19. dubna 2003 Louny) byl český výtvarník, pedagog a fotograf, člen významné skupiny Křižovatka. Vladislav Mirvald byl jednou z klíčových osobností českého konstruktivního umění, osobitým malířem a vynálezcem nových výtvarných postupů (kaňkáž, zmrzláž) a příslušníkem stále více ceněné generace 60. let.\n\nNarodil se v Záluží u Mostu. Roku 1932 začal navštěvovat gymnázium v Mostě. Po obsazení Sudet v roce 1938 se odstěhoval do Loun, kde v roce 1941 absolvoval lounské gymnázium. Za války byl zaměstnaný jako drážní dělník a telegrafista. V letech 1945–1949 studoval na Pedagogické fakultě Karlovy univerzity u profesorů Boudy, Lidického a Salcmana obor výtvarná výchova, deskriptivní geometrie a modelování. Zde byli jeho spolužáci Zdeněk Sýkora a Kamil Linhart, s nimiž se znal z Loun. Po promoci učil v letech 1949–1953 nejprve na základních školách v Panenském Týnci a na Peruci, od roku 1954 působil jako profesor výtvarné výchovy a deskriptivní geometrie na lounském gymnáziu. Zde působil s přestávkou let 1961–1963, kdy vyučoval na Pedagogické fakultě v Ústí nad Labem, až do svého odchodu do důchodu v roce 1981.\n\nDo roku 1965 bydlel Mirvald v Cítolibech, kam se oženil. Psal obecní kroniku a pořídil fotodokumentaci vesnice. Mirvald totiž nebyl jen výtvarníkem a pedagogem, ale také výtečným fotografem. V roce 1965 vydal obrazovou knihu o Lounech a okolí, doprovázenou texty Josefa Hlaváčka. Mirvaldovou vášní bylo rovněž sběratelství. Vytvořil rozsáhlé sbírky chmelových známek, pohlednic a poštovních kolků. S výsledky své sběratelské činnosti seznamoval lounskou veřejnost prostřednictvím almanachů místní okresní knihovny. V roce 1985 to byla brožura o chmelových známkách Lounska, o tři roky později almanach o starých lounských pohlednicích. V almanachu z roku 1989 jsou zhodnoceny perokresby pedagoga Bohumila Lůžka, jimiž za 1. republiky vyzdobil obecní a školní kroniky, jichž byl autorem. Mirvaldovo autorství ale v publikacích není uvedeno: jako vyloučený komunista formálně nesměl publikovat (učit ale ano!) Mirvald byl také odborným restaurátorem. Restauroval hlavní oltářní obraz v Kostele svatého Jakuba v Cítolibech a koncem 80. let tři oltářní obrazy v kostele sv. Mikuláše v Lounech. O této akci napsal v roce 1990 svůj poslední almanach, tentokrát už s uvedením svého jména. \n\nVladislav Mirvald patří k protagonistům českého (neo)konstruktivního umění. Některé typy jeho realizací přímo vycházely z charakteristik kreslení, to platí o kaňkážích a o celém uchopení rýsování jako prostředku stavby výtvarného díla. Východiskem umělcova zaměření bylo poznání a praktické ověřování kubistické analýzy, její přehodnocení do autonomní struktury díla – první pozoruhodný konvolut kubistických kreseb (1941) – zaujme polaritou černé a bílé i diferencováním ploch kresebnými texturami.\n\nVíce než pětiletá kubistická praxe, k níž patří i malby a reliéfy, byla během studia postupně střídána soustředěním se na realistickou krajinomalbu, která se asi od roku 1954 proměnila v subjektivní, expresívní vodní krajiny.V roce 1961 začaly vznikat kaňkáže (jak je sám autor nazýval). V době, kdy se v českém prostředí uvažovalo především o možnostech informelu, představovaly jeho zásadní překonání a nalezení cesty k oné nové citlivosti, která přinášela jiné koncepce výtvarného díla, nesoustředěné na prezentaci autorského subjektu, ale naopak na jeho omezení ve prospěch jiných fenoménů, počínaje třeba racionálně kontrolovatelnou skladbou a konče vizualizovanými přírodními procesy.\n\nKaňkáže byly kresby tuší na namočeném nebo tenkou vrstvičkou vody pokrytém papíře, v jejich podobě se prolínal jednoduchý skladebný řád, většinou určovaný repetitivním řazením minimálních doteků, bodů či linií, individuálností každého doteku a uplatněním náhodných procesů, formujících detaily i větší substruktury.\n\nVztah řádu a náhody se stal (v českém umění asi poprvé) tématem díla. Neintencionální průběh jeho vzniku se uplatnil i při zmrazování vody s tušovým záznamem, akcent na řád se projevil konfrontací s další vrstvou – rýsovanými grafémy, chápanými v lettristickém smyslu jako komunikační i estetická kvalita. Rok 1963 byl určujícím pro celé další výtvarníkovo dílo – tehdy začal užívat rýsování, tématem se stala konstrukce, určující vztahy mezi g eometricky vymezenými plochami, konstantou je jejich formování z černých a bílých plošek. Mirvalda nezajímalo optické působení, ale možnost artikulovat konstrukci tímto střídáním pozitivu a negativu podle jasného pravidla.\n\nV letech 1966–1967 začíná zkoumat kruhové struktury, z nichž se odvíjejí cylindrické aperspektivy a cylindrická moiré, později pak undulační válce (od roku 1979), implikující paralelnost k organické morfologii (ta se pak manifestovala při užití Rombergovy křivky jako osy válců). Umělcův soustavný výzkum byl roku 1995 obohacen o nové téma – cylindrické plochy s jejich paradoxním setkáním v jedné rovině. Dílo Vladislava Mirvalda je jistě výpovědí o estetických možnostech konstrukce, ale především o iluzívnosti vnímání plochy jako prostoru, o této zásadní paradoxnosti lidské percepce. Znejisťuje naši zkušenost a vede nás k diskursu o vnímání samotném. Tak se stávají esteticky velice nosné kreace zároveň něčím podvratným, podněty pro mysl, zpochybňujícími právě to, co považujeme za samozřejmé.\n\nVytvořil například:\n\n\n\n"}
{"id": "302549", "url": "https://cs.wikipedia.org/wiki?curid=302549", "title": "Michael Rosenbaum", "text": "Michael Rosenbaum\n\nMichael Owen Rosenbaum (11. červenec 1972, Oceanside, New York) je americký herec. Asi nejlépe známý je díky roli Lexe Luthora v seriálu \"Smallville\".\n\nJe židovského původu. Vystudoval divadlo a po dokončení se hned začal věnovat herectví. Začínal v televizní reality show. Slávu mu přinesla role Lexe Luthora v seriálu \"Smallville\", za kterou získal cenu Saturn. Hrál například ve filmech \"Kickin It Old Skool\", \"Prokletí\", \"Dámy nebo nedá mi\", \"Dům naruby\" a namluvil třeba postavu Roughshoda ve filmu \"Rychlý Stripes\". Během let 2015 až 2016 hrál hlavní roli v seriálu \"Impastor\".\n\n"}
{"id": "302551", "url": "https://cs.wikipedia.org/wiki?curid=302551", "title": "Könčhog Jönlag", "text": "Könčhog Jönlag\n\nKönčhog Jönlag (1526–1583) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl pátým Šamarem rinpočhem.\n\nŠamarpa Könčhog Jönlag se narodil v Gandänu Kongsaru, skromném obchodním místě v jižním Tibetu, severně od indické hranice.\nKdyž byl osmý karmapa Mikjö Dordže v Cchari v Kongpu, sousední provincii Gandän Kongsaru, setkal se tam s dvouletým šamarpou. Pátý šamarpa obdržel při ceremonii přijetí útočiště jméno Könčhog Jönlag a svou červenou korunu. Zůstal u karmapy až do dvanácti let a přijal od něj zasvěcení Šesti nauk Náropy, Velké pečeti a mnoha jiných nauk linie Kagjü.\n\nOsmý Karmapa měl dva výtečné žáky v Cchukla Thöngwa. Šamara rinpočheho a druhého Pawo rinpočheho. Šamarpa neúnavně realizoval každou cestu, která může vést k hlubšímu pochopení dharmy. Byl oslnivým žákem, který šířil dharmu na základě střídání velkých cyklů aktivity, učení a meditace. Když osmý karmapa opustil své tělo, zanechal po sobě dopis s přesnou předpovědí oznamující místo svého příštího znovuzrození, čímž usnadnil obtížný úkol s identifikací své deváté inkarnace. Pátý šamarpa se stal hlavním učitelem devátého Karmapy Wangčhuga Dordžeho. Během svého života napsal Könčhog Jönlag sedm známých textů o meditační praxi.\n\n\n\n"}
{"id": "302552", "url": "https://cs.wikipedia.org/wiki?curid=302552", "title": "Jama", "text": "Jama\n\nJama ( ) je řeka v Magadanské oblasti v Rusku. Je 316 km dlouhá. Povodí má rozlohu 12 500 km². Na horním toku se nazývá Majmandža ( ).\n\nPramení na jižních výběžcích Majmandžinského hřbetu. Ústí několika rameny do zálivu Perevoločnyj (Jamská guba) Ochotského moře.\n\nZdrojem vody jsou sněhové a dešťové srážky.\n\nŘeka slouží jako místo tření lososovitých ryb. V ústí leží vesnice Jamsk.\n"}
{"id": "302563", "url": "https://cs.wikipedia.org/wiki?curid=302563", "title": "Kulík říční", "text": "Kulík říční\n\nKulík říční (\"Charadrius dubius\") je malý druh bahňáka z čeledi kulíkovitých (Charadriidae).\n\nDorůstá 14–17 cm, v rozpětí křídel měří 42–48 cm a váží 25-55 g. Dospělí ptáci mají hnědý hřbet a temeno, tmavé letky, světlou spodinu těla a černý pruh na krku a na čele. Výrazný je též žlutý kroužek kolem tmavého oka. Končetiny má růžovo-hnědé a krátký zobák černý. Obě pohlaví se zbarvením nijak neliší, mladí ptáci jsou pak celkově světlejší s vpředu přerušeným pruhem na krku.\n\nV porovnáním s velmi podobným kulíkem písečným (\"Charadrius hiaticula\") je kulík říční o něco menší a štíhlejší. Kulík písečný se dále liší také převážně oranžovým zobákem a výrazným bílým pruhem na křídlech patrným v letu.\n\nNejčastěji se ozývá klesavým „piu“ nebo svižným „pri“ ().\n\nHnízdí téměř v celé Evropě, s výjimkou severních oblastí Skandinávie, Velké Británie a Islandu, dále také v severní Africe a na rozsáhlém území Asie. V rozmezí od listopadu do února táhne na zimoviště do Afriky, konkrétně jak do její severní, tak subsaharské části, včetně pobřeží západní Afriky, Zaire, Tanzanie a Keni. Zpět ve střední Evropě se pak začíná objevovat již v druhé polovině března.\n\nŽije na bahnitých, písečných i štěrkovitých březích mělkých vod (rybníků, jezer, pískoven aj.).\n\nV České republice hnízdí až po 850 m n. m.\n\nNa zemi rychle cupitá, náhle se zastavuje. Let je rychlý, přímý. Během hnízdění je teritoriální, při tazích, které podniká v noci, se však často zdržuje v menších hejnech.\n\nŽiví se především červy, pavouky, hmyzem, jeho larvami a měkkýši. Kořist často sbírá i z vodní hladiny.\n\nHnízdí 1× až 2× ročně od dubna do srpna. Hnízdo je jednoduchý důlek v zemi na otevřeném terénu, případně v nízké vegetaci, vždy nedaleko vody. Během námluv samec hloubí hnízd víc, z nichž si pak samice sama jedno vybírá.\n\nV jedné snůšce jsou nejčastěji 4 29,8 x 22,2 mm velká vejce. Jejich zbarvení, které bývá bílé až šedé s drobným tmavým skvrněním, má maskovací účel. Inkubace trvá 24-25 dnů a podílí se na ní oba rodiče. V případě, že se mláďata cítí ohrožena, se tisknou k zemi a spoléhají tak na své ochranné zbarvení. Při jejich ohrožení také často předstírá jeden z rodičů zranění křídla a snaží se tak predátora odlákat do bezpečné vzdálenosti.\n\nVe volné přírodě se dožívá průměrně 4 let.\n\nEvropská populace druhu byla na počátku 21. století odhadována na 110-240 tisíc párů. V počtu větším jak 5 000 párů přitom hnízdí na území Ruska (konkrétně v jeho evropské části), Běloruska, Ukrajiny, Francie a Německa. Jen středoevropská populace je pak odhadována na 13 000-19 000 párů, z čehož na území České republice hnízdí 700–1400 párů. Jeho populační trend je na našem území stabilní.\n\n\n"}
{"id": "302565", "url": "https://cs.wikipedia.org/wiki?curid=302565", "title": "Şəki", "text": "Şəki\n\nŞəki (, ) je menší historické město na severozápadě Ázerbájdžánu. Někdy se také píše jako \"Seki\" nebo \"Sheki\".\n\nAž do roku 1968 neslo jméno Nuxa. Şəki je také název stejnojmenného rajónu.\n\nLeží na jižní části Velkého Kavkazu, 325 km od hlavního města Baku v nadmořské výšce cca 500 m n. m. Žije zde obyvatel.\n\nNejvětší turistickou atrakcí je zrekonstruovaný Palác chánů z 18. století. Svými rozměry je poměrně malý, ale má nádhernou vnitřní výzdobu.\n\nZa zmínku také stojí starý karavanseráj, který v současné době slouží jako hotel. Další zajímavostí je pevnost postavená místním generálem, který ustanovil Şəki za hlavní město nezávislého chanátu. Şəki bylo odpradávna centrem zpracování hedvábí a i dnes je známo jeho výrobou. V roce 2019 bylo historické centrum města s palácem chánů zapsáno na seznam světového kulturního dědictví UNESCO. \n\n\n"}
{"id": "302566", "url": "https://cs.wikipedia.org/wiki?curid=302566", "title": "Hostýnsko-vsetínská hornatina", "text": "Hostýnsko-vsetínská hornatina\n\nHostýnsko-vsetínská hornatina je plochá hornatina o rozloze 629 km² a střední výšce 552 m n. m. Nejvyšším vrcholem je Vysoká (1024 m n. m.) ve Vsetínských vrších. Dalšími významnými vrcholy jsou Soláň (861 m n. m.) a Kelčský Javorník (865 m n. m.), nejvyšší vrchol Hostýnských vrchů.\n\nPodloží Hostýnsko-vsetínské hornatiny jsou tvořeny hlavně flyšovými horninami račanské jednotky magurské skupiny příkrovů s pokryvy kvartérních usazenin. V úzkém pásu před čelem magurského příkrovu se vyskytují horniny předmagurské a slezské jednotky vnější skupiny příkrovů.\n\nHostýnsko-vsetínská hornatina je geomorfologickým celkem Západních Beskyd. Ty jsou geomorfologickou oblastí Vnějších Západních Karpat, které jsou geomorfologickou subprovincií geomorfologické provincie Západní Karpaty. Ty jsou částí geomorfologického subsystému Karpat. Hostýnsko-vsetínská hornatina se dělí na dva geomorfologické podcelky Hostýnské vrchy a Vsetínské vrchy. Seznam nejvyšších a nejprominentnějších hor a kopců obsahuje Seznam vrcholů v Hostýnsko-vsetínské hornatině.\n\nNejvyšším bodem Hostýnských vrchů je Kelčský Javorník (865 m n. m.), nejznámější horou je sousední Hostýn (735 m n. m.). Tento výrazný vrch nese stopy osídlení již z období pravěku, kdy na jeho temeni bylo vybudováno opevněné hradiště: základ opevnění vybudoval již v době popelnicových polí lid kultury lužické zhruba kolem roku 1200 př. n. l., přestavba opevnění pochází z následujícího období pozdní doby bronzové, kdy bylo hradisko obydleno lidem kultury slezské (kolem roku 1000 př.n.l.) a třetí předkeltská fáze z doby kolem roku 600 př. n. l. náleží kultuře platěnické, tedy již starší době železné. Keltové v době laténské (zhruba v 2.-1. století př. n. l.) zřejmě využili pro vybudování svého opevnění starých valů; jejich pozůstatky v některých místech dosahují stále výšky až osm metrů. V dnešní době je Hostýn nejvýznamnějším mariánským poutním místem na Moravě. Na jeho nižším vrcholu (718 m n. m.) stojí bazilika Nanebevzetí Panny Marie. K významným kopcům patří rovněž Jehelník, Obřany, Čerňava a Troják.\n\nHostýnské vrchy jsou v létě především baštou turistiky a cykloturistiky. Mnoho kilometrů turistických a cykloturistických tras láká turisty hlavně ze Zlínska, Kroměřížska a Přerovska. V zimě nabízí dobré podmínky k lyžování skiareály Tesák, Troják, Rusava atd. Pro běh na lyžích jsou vhodné hřebenové trasy, např. Hostýn–Tesák nebo Troják–Rajnochovice.\n\nJsou vyšším z obou podcelků, nachází se v nich jediná tisícovka Hostýnsko-vsetínské hornatiny – Vysoká (1024 m n. m.).\n\nV Hostýnsko-vsetínské hornatině pramení řeky Dřevnice, Juhyně a Moštěnka, které jsou přítoky Moravy. Dále zde pramení Rožnovská a Vsetínská Bečva, které se slévají a tvoří Bečvu, která je rověž přítokem Moravy. Ve východní části Vsetínských vrchů pramení Bílá Ostravice, jež po soutouku s Černou Ostravicí vytváří Ostravici, která se vlévá do Odry.\n\n"}
{"id": "302567", "url": "https://cs.wikipedia.org/wiki?curid=302567", "title": "Zuckerhütl", "text": "Zuckerhütl\n\nZuckerhütl je se svými 3507 metry nejvyšším vrcholem Stubaiských Alp, které leží v rakouské spolkové zemi Tyrolsko a částečně v Itálii. Zuckerhütl leží v hlavním hřebeni v západní části pohoří na hranicích Rakouska a Itálie. Stubaiské Alpy patří do skupiny Východních Alp. Jméno Zuckerhütl – česky Cukrový klobouk – dostal podle půvabného tvaru viditelného už od vstupu do údolí Stubaital.\n\nPrvovýstup na vrchol Zuckerhütl podnikl Joseph Anton Specht a horský vůdce Alois Tanzer v roce 1863. První vrcholový kříž byl na vrcholu postaven v období 2. světové války vojáky Wehrmachtu pro lepší orientaci v horách v případě návratu domů. Tento kříž byl značně poškozen v zimě roku 2002. Proto zhotovil tyrolský umělec Johannes Maria Pittl kříž nový, který byl na vrchol dopraven vrtulníkem v roce 2003.\n\nNejvhodnější výstupové trasy vedou ze severu z údolí Stubaital. Jako záchytné body pro výstup poslouží chaty: Sulzenau Hütte, Dresdner Hütte nebo Nürnberger Hütte.\n\nVýstup na Zuckerhütl - česky\n"}
{"id": "302568", "url": "https://cs.wikipedia.org/wiki?curid=302568", "title": "Acylcoffin", "text": "Acylcoffin\n\nAcylcoffin je lék působící proti bolesti a teplotě. Je volně prodejný v lékárně ve formě tablet. Obsahuje kyselinu acetylsalicylovou (analgetikum a antipyretikum) a kofein, který zrychluje nástup účinku kyseliny acetylsalicylové a zvyšuje ho. Acylcoffin se používá při bolestech různého původu a různé intenzity.\n\nKyselina acetylsalicylová inhibuje cyklooxygenázu 2 a tím snižuje produkci prostaglandinů (látky působící bolest a zvýšení teploty), kofein zrychluje a potencuje její účinek.\n\nDospělí užívají 1-2 tablety Acylcoffinu najednou, lze opakovat po cca 4-6 hodinách, max však 9 tablet denně (maximální denní dávka ASA je 4 g). Dětem do 14 let by se Acylcoffin (a ASA všeobecně) neměl vůbec podávat (riziko rozvoje Reyova syndromu). V těhotenství se může užívat v průběhu 1. a 2. trimestru krátkodobě, ve 3. trimestru by se podávat neměl (riziko předčasného uzávěru ductus arteriosus, prodloužení doby těhotenství a riziko zvýšeného krvácení při porodu). Při užívání Acylcoffinu by se neměly požívat alkoholické nápoje.\n\nAcylcoffin může dráždit žaludek (snižuje tvorbu prostaglandinů, které mají na žaludeční sliznici ochranný efekt), proto by se měl užívat po jídle. Dále se může objevit nevolnost, zvracení a zvýšení krvácivosti.\n\nASA může ovlivňovat účinek jiných současně podaných léků. Zvyšuje účinek antikoagulancií (léky proti srážení krve), perorálních antidiabetik (léky užívané k terapii diabetu 2. typu), některých diuretik (močopudné léky) a léků na léčbu epilepsie.\n\nPři překročení maximální denní dávky dochází k hučení v uších (tinnitus), bolestem hlavy (cefalgie), závratím, zmateností. Závažnější stavy otravy se projevují zrychleným dýcháním, nevolností, zvracením, tvorba modřin, poruchy acidobazické rovnováhy, křečemi až kómatem. Stav se řeší výplachem žaludku živočišným uhlím, které eliminuje zatím nevstřebanou látku, a zvládnutím rozvratu vnitřního prostředí.\n\n"}
{"id": "302572", "url": "https://cs.wikipedia.org/wiki?curid=302572", "title": "Mipham Čhökji Wangčhug", "text": "Mipham Čhökji Wangčhug\n\nMipham Čhökji Wangčhug (1584–1630) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl šestým Šamarem rinpočhem.\n\nŠestou inkarnaci šamarpy uznal devátý Karmapa. Rodiště šestého šamarpy bylo v Drikungu v centrálním Tibetu. Šamarpa v šestnácti letech plně obsáhl deset knih o pradžňápáramitě, šestnáct knih o vináji, pět o abhidharmě, sedm pojednání o medicíně, sanskrtský jazyk a různé umělecké studie; z nauky Vadžrajány si vybral \"Zamo Nang Döna\" a jeho komentář a kompletní text tantry Kálačakra. Mladistvý šamarpa vyjádřil přání vyzkoušet si své čerstvě nabyté vědomosti před nejlepšími mysliteli země. Učenci, kteří byli přizváni, vyjádřili úžas nad takovým kompletním vstřebáním ohromného množství látky někým tak mladým. S respektem a s obdivem před ním padli tváří k zemi a zvolali: \"„To je samotný mahábódhisattva Maňdžušrí.”\"\nŠamarpa dále uplatňoval svou moudrost a inteligenci v institutu v Namringu, kde vyzval velmi vzdělané učence k jedenáctidenní debatě o Buddhových učeních.\n\nŠamarpa se stal všeobecně uznávaným mistrem nauky Kagjü. Nepřetržitě působil ve třech oblastech prospěšné činnosti: v učení, meditaci a praktikování. Navštívil Čínu na pozvání čínského císaře, který se postaral o vytištění díla \"Kandžur\" (kompletní Buddhovy nauky), aby tak splnil přání svého učitele. Po svém návratu do Tibetu intronizoval šamarpa desátého Karmapu Čhöjinga Dordžeho. Šamarpa se stal jeho hlavním učitelem a předal mu učení linie Kagjü. Když se šamarpova pověst dostala až do Indie, pozvalo jej dvacet pět největších panditů, aby vyučoval dharmu v Bódhgáji. Nemohl jejich pozvání přijmout, ale odpověděl sanskrtsky jednotlivě každému z nich. Díky šamarpově obratné diplomacii byl odvrácen konflikt, neboť to vypadalo, že se Tibet řítí do občanské války. Požádal zemské vládce, aby dodržovali základní principy dharmy, čímž ušetřil mnoho nevinných životů.\n\nŠamarpa odcestoval do Nepálu a svého pobytu tam dobře využil. Poskytl duchovní rady králi a navštívil mnoho svatých míst v zemi. Oprávněně uznávaní učitelé se poté, co přijali moudrost jeho učení, stali jeho žáky. Místem posledního setkání šestého šamarpy s karmapou byl Čhubar, místo v dřívějších dobách požehnané přítomností Milaräpy a Gampopy. Oběma bylo zřejmé, že se šamarpův život rychle chýlí ke konci, dokončili tedy předávání nauk Kagjü. Šamarpa po sobě zanechal mnoho realizovaných žáků různého původu, z nichž nejvýznamnějšími byl desátý Karmapa.\n\n\n\n"}
{"id": "302578", "url": "https://cs.wikipedia.org/wiki?curid=302578", "title": "Bukové hory", "text": "Bukové hory\n\nPřírodní rezervace Bukové hory tvoří lesní porosty v závěru údolí potoka Vidovka (Zelené údolí). Nachází se asi 250 m severozápadně od chatové osady Zelené údolí ve Vizovických vrších.\n\nPřírodní rezervace byla vyhlášena pro zachování fragmentu původních lesních porostů typu karpatské bučiny ve Vizovických vrších.\n\nÚzemí PR porůstají většinou lesní porosty s převahou buku lesního (Fagus sylvatica), které přecházejí v pastviny a louky. V chudém bylinném patře jsou zastoupeny druhy charakteristické pro bučiny, např. kyčelnice cibulkonosná (\"Dentaria bulbifera\"), svízel vonný (\"Galium odoratum)\", violka lesní (\"Viola reichenbachiana\") a další.\n\nNa území žijí běžné druhy lesních živočichů.\n\n"}
{"id": "302581", "url": "https://cs.wikipedia.org/wiki?curid=302581", "title": "Železniční vlečka Tochovice – Orlík", "text": "Železniční vlečka Tochovice – Orlík\n\nŽelezniční trať Tochovice – Orlík byla vytvořena za účelem výstavby vodní nádrže Orlík. Byla nápomocna v přísunu velkého množství materiálu k výstavbě této přehrady. Její délka byla 16 km.\n\nŽelezniční vlečka byla vyprojektována v letech 1956–1957 za méně než 50 miliónů korun. V Tochovicích ale bylo nutné rozšířit kolejiště stanice a navíc zde byla postavena malá výtopna. Pro přechod vozů z ČSD na vlečku byly určeny 4 koleje, které měly délku 500 metrů. Nejmenší poloměry oblouků na trati jsou 250 metrů, v dopravnách i 180 metrů, a největší sklon je 19 promile. Samotná stavba vlečky nebyla jednoduchá. Nejtěžší byly výlomy pro hluboký zářez u obce Kamenná, kde se nacházelo poddolované území. Na vlečce byl rovněž postaven most přes současnou komunikaci I/4. Na vlečce byl zahájen provoz 1. července 1958. Obsluhu prováděly dvě parní lokomotivy 555.0. V letech 1958 až 1962 bylo přepraveno celkem 4857 vlaků o celkové hmotnosti 2 150 000 tun. Největšího výkonu bylo dosaženo v letech 1958 a 1960. Přepravovaly se zde hlavně štěrkopísky a cement. Když ale byla dokončena přehrada, vlečka pozbyla významu. Překladiště Lavičky bylo v letech 1967 až 1990 využíváno armádou pro sklad nádrží. V roce 1974 byly na vlečce natáčeny záběry pro film Zbraně pro Prahu včetně autentické srážky dvou vlaků. Železniční svršek byl vytrhán na konci 90. let. V současné době těleso trati pomalu zarůstá lesním porostem a níže položené úseky jsou zaplavovány vodou. V roce 2011 byla na trase vlečky v rámci geocachingu zřízena série 84 keší (tzv. powertrail), která zde byla v provozu do konce roku 2012.\n\nStaniční budova (0,000 km), výhybna Pečice (7,950–8,535 km; 2 koleje, 2 výhybky), překladiště Lavičky (13,584–14,437 km; 4 dopravní a 6 manipulačních kolejí, 13 výhybek, kolejová váha o nosnosti 60 tun, portálové jeřáby o nosnosti 100 tun a 40 tun), výkladiště Přehrada (15,336–15,954 km; 3 koleje, 8 výhybek) a konec vlečky (16,008 km). Koncová část trati spadá do katastrálního území Zbenické Zlákovice obce Bohostice.\n"}
{"id": "302582", "url": "https://cs.wikipedia.org/wiki?curid=302582", "title": "Politický systém Státu Izrael", "text": "Politický systém Státu Izrael\n\nPolitický systém Státu Izrael je svou strukturou parlamentní zastupitelská demokratická republika s pluralitním politickým systémem. Nemá psanou ústavu, politický systém Státu Izrael a jeho hlavní principy jsou ukotveny v jedenácti Základních zákonech. Hlavou státu je prezident, který je volený parlamentem na 7 let. Plní však pouze reprezentativní funkce. Zákonodárným orgánem je jednokomorový parlament - Kneset, do kterého je na 4 roky voleno 120 poslanců. Výkonná moc je v rukou vlády, v jejímž čele stojí premiér. Volební období vlády může být zkráceno v případě, že Kneset odvolá premiéra nebo vládě nevysloví důvěru. Ministři vlády jsou odpovědni premiérovi a Knesetu. Vládu, její finanční politiku a finance jednotlivých stran kontroluje Státní kontrolor. Soudní systém je nezávislý od výkonné a zákonodárné moci.\n\nKneset (hebrejsky: כנסת, „shromáždění“) je izraelský jednokomorový parlament. Jeho 120 členů je voleno na čtyřleté volební období v poměrném volebním systému, jak je uzákoněno v . Jako zákonodárný sbor Kneset schvaluje zákony, dohlíží vládním aktivitám a je zmocněn zvolit či odvolat prezidenta nebo státního kontrolora.\n\nPo volbách v roce 2006 se v Knesetu nachází 5 větších politických stran: Kadima, Strana práce, Šas, Likud a Jisra'el bejtejnu, každá s více než deseti křesly. Nicméně pouze jednou měla jedna strana vládní většinu 61 křesel, a to strana Ma'arach mezi lety 1968 a 1969. Od svého vzniku v roce 1948 jsou izraelské vlády koaliční. Od roku 2006 je v Knesetu reprezentováno celkem 12 politických stran v rámci celého politického spektra.\n\nIzraelské volební právo se zakládá na a volebním zákonu z roku 1969.\n\n120 členů Knesetu je voleno na čtyřleté volební období v tajném hlasování, nicméně je možné, aby Kneset vyvolal předčasné volby nebo se sám rozpustil. Pro přepočet odevzdaných hlasů na mandáty je používán poměrný systém za využití tzv. d'Hondtovy metody. Při volbách si volitel může vybírat ze stran, nemůže však ovlivnit preferenčními hlasy pořadí jednotlivých kandidátů. Volební právo mají osoby starší 18 let. Volební místnosti se nacházejí po celém Izraeli. Je dodržován systém poměrných stranických kandidátních listin, který je zděděn z voleb do Národního shromáždění jišuvu či z voleb do sionistických kongresů. Tento volební systém velmi komplikuje jakékoliv straně získat v Knesetu většinu a tak jsou izraelské vlády vždy koaliční. Premiéra vybírá prezident, jako předsedu strany, která má největší předpoklady pro sestavení vlády. Po vybrání prezidentem má premiér 45 dní na sestavení vlády. Seznam členů vlády pak musí odsouhlasit Kneset.\n\nPři pokusu o volební reformu bylo Izralcům umožněno ve volbách v roce 1996 přímo volit premiéra. Tento způsob volby však byl poté zrušen a přistoupilo se zpět k zavedenému volebnímu systému.\n\nSoudní složka je nezávislá složka na vládě, zahrnující sekulární a náboženské soudy. Soudní systém zahrnuje tři stupně soudů.\n\nIzraelské soudy se dělí do tří skupin:\n\nIzrael v prosinci 1985 informoval OSN, že již nebude uznávat Mezinárodní soudní dvůr.\n\nNěkteré otázky rodinného práva (manželství a zejména rozvod) spadají pod jurisdikci náboženských soudů. Stát pro potřeby náboženských komunit udržuje a podporuje rabínské soudy, soudy Šaría a kanonické soudy. Všichni soudci jsou státními úředníky a požaduje se po nich, aby prosazovali také obecné právo. Vrchní soud slouží jako odvolací instance všech náboženských soudů. Židovské náboženské autority jsou pod kontrolou kanceláře premiéra a vrchního rabína. Tyto soudy mají pravomoce pouze v pěti oblastech: kašrut, šabat, židovský pohřeb, náboženské otázky (zejména rozvod) a židovské imigranty. Kromě určování manželského stavu mohou všechny ostatní náboženské otázky zastat i civilní soudy.\n\nDalší velká náboženství v Izraeli, jako je Islám a křesťanství jsou dohlíženy jejich vlastními institucemi náboženských zákonů. Tyto soudy mají podobnou jurisdikci nad svými následníky, ačkoliv muslimské náboženské soudy mají více kontroly nad rodinnými záležitostmi.\n\nBývalá premiérka Golda Meirová žertovala, že „v Izraeli jsou tři miliony premiérů.“ Kvůli poměrnému volebnímu systému totiž existuje velké množství politických stran, z nichž mnoho má specializovaný program, zaměřující se na specifické zájmy jejich voličů. Obvyklá rovnováha mezi největšími stranami znamená, že menší strany mohou mít nepoměrně velký vliv k jejich reálné velikosti. Jelikož jsou často právě malé strany jazýčkem na vahách, dokáží této své vlastnosti využít a prosadit tak své vlastní klíčové zájmy.\n\nV izraelské politice dominují sionistické strany, které se tradičně řadí do tří skupin, přičemž první dvě skupiny jsou největší: dělnický sionismus (v barvách sociálních demokracií), revizionistický sionismus (který sdílí některé rysy s torii a konzervativci z jiných států) a náboženský sionismus (ačkoliv existuje mnoho neortodoxních sionistických náboženských stran, stejně jako antisionistické izraelské arabské strany).\n\nBSEC (pozorovatel), RE (pozorovatel), CERN (pozorovatel), EBRD, ECE, FAO, IADB, IAEA, IBRD, ICAO, ICC, ICFTU, IDA, IFAD, IFC, ILO, MMF, IMO, Inmarsat, Intelsat, Interpol, MOV, IOM, ISO, ITU, OAS (pozorovatel), OPCW, OBSE (partner), SRS, OSN, UNCTAD, UNESCO, UNHCR, UNIDO, UPU, WCO, WHO, WIPO, WMO, WToO, WTrO.\n\nPro administrativní a vládní účely se Izrael dělí na šest distriktů: Centrální, Haifský, Jeruzalém, Severní, Jižní a Telavivský. Administrativa distriktů je koordinována Ministerstvem vnitra. Ministerstvo obrany je pak odpovědné za administrativu okupovaných (sporných) území.\n\n\n\n"}
{"id": "302585", "url": "https://cs.wikipedia.org/wiki?curid=302585", "title": "Byšičky (Lázně Bělohrad)", "text": "Byšičky (Lázně Bělohrad)\n\nByšičky jsou zaniklá obec v okrese Jičín. Tato obec zanikla za třicetileté války. Nachází se v jižní části katastrálního území Brtev města Lázně Bělohrad, asi čtyři kilometry jihovýchodně od Lázní Bělohrad a jeden kilometr východně od bělohradského lázeňského parku Bažantnice směrem na Miletín. Lokalitou prochází turistická značená cesta Karla Jaromíra Erbena.\n\nDo dnešní doby se z celé obce dochoval pouze kostel svatého Petra a Pavla, jenž patří k nejstarším církevním památkám Podzvičinského kraje, a Petrova studánka na jihozápadní straně u paty návrší. První zmínka o kostelu pochází z roku 1267. Původně byl filiální k Pecce, od roku 1718 patří faře bělohradské. V kostelíku je vzácná románská rotundovitá apsida a gotické kněžiště, obojí původní. Apsida, zřetelně mluvící o vysokém stáří kostelíka, přečkala všechny pozdější obnovy a přístavby, žel její nedochované románské okénko bylo později jen jednoduše upraveno. Chrámová loď byla přistavěna v době pozdější a místo dřevěné zvonice, jež stála původně v jižní části hřbitova, byla v roce 1850 přistavěna nynější čtyřboká věž při západní straně. U kostela se rozkládá hřbitov,kde je pochovaný například hudební skladatel Karel Moor (1873-1945) nebo spisovatelka Leontýna Mašínová (1882-1975) či herec Jiří Letenský (1926-2004). Pod kostelem se nacházejí zastavení Křížové cesty v podobě sloupků s Pašijovým obrázkem.\n\nOd kostela je výhled západním směrem do kraje. Opačným směrem celý obzor rámují lesy. Na Byšičkách se konají každoročně v červnu hojně navštěvované a oblíbené poutě.\n\nAsi 300 metrů východně od kostela se nachází osamocený dům s brtevským číslem popisným 69, asi 450 metrů západoseverozápadně se nachází dvůr Nový Dvůr č. p. 40.\n\nByšičky podle některých autorů inspirovaly básníka Karla Jaromíra Erbena k napsání balady Svatební košile. Mezi další lokality, kterým bývá původ příběhu přisuzován, patří například hřbitov u kostela svaté Maří Magdalény ve Velharticích na Šumavě nebo hřbitov u kostela svatého Prokopa poblíž Krupky. Erben ve svém pojednání uvádí dvě verze lidového příběhu, ale s konkrétní oblastí žádnou z nich nespojuje.\n\n\n"}
{"id": "302588", "url": "https://cs.wikipedia.org/wiki?curid=302588", "title": "Jablečný závin", "text": "Jablečný závin\n\nJablečný závin neboli štrúdl, také štrudle či štrúdle \"[f.]\" (), je druh moučníku, který pochází z Rakouska, ale běžně se připravuje i v jiných zemích včetně České republiky. Existují však i jiné druhy závinů – například tvarohový, višňový, makový a dokonce slané záviny se špenátem apod.\n\nJablečný závin se skládá z podlouhlého plátu těsta s náplní z nakrájených nebo hrubě nastrouhaných jablek, cukru, skořice, rozinek a případně i strouhanky. Někdy se přidávají i vlašské ořechy či nasekané mandle. K ochucení se může použít rum. Před pečením se těsto s náplní zavine jako roláda.\n\nŠťavnatý jablečný závin by se měl péci z kvalitních jablek, která jsou mírně natrpklá, svěží a aromatická.\n\nKlasické těsto na jablečný závin lze (plnohodnotně) nahradit těstem listovým.\n\nHotový štrúdl se peče v troubě a většinou je podáván ještě teplý, posypaný moučkovým cukrem. V dalších zemích je také oblíbené podávat závin s vanilkovou zmrzlinou, šlehačkou nebo vanilkovým krémem.\n\n\n"}
{"id": "302589", "url": "https://cs.wikipedia.org/wiki?curid=302589", "title": "Samson (pivo)", "text": "Samson (pivo)\n\nSamson je značka českého piva vyráběného v českobudějovickém pivovaru Samson, a.s., který se roku 2011 oddělil od Budějovického měšťanského pivovaru. Novým vlastnikem je skupina ABInBev. Firma byla založena v roce 1795.\n\n\n"}
{"id": "302593", "url": "https://cs.wikipedia.org/wiki?curid=302593", "title": "Vepice", "text": "Vepice\n\nVepice () je jihočeská vesnice, místní část obce Kovářov, od jejíž sídelní vesnice je vzdálena přibližně dva kilometry. V roce 2011 zde trvale žilo 46 obyvatel. Ve Vepicích se těžila žula. Původní název byl Epice.\n\nPůvodně se ves jmenovala Epice. Odvozeno od staročeského jména Epp. První zmínky o ní pocházejí z roku 1373. V tomto roce se řešil soudní spor, ohledně sporných hraničních kamenů mezi panem Jaroslavem z Vepic a milevským klášterem. Ve Vepicích stála tvrz, která se nacházela na malém ostrůvku v Novém rybníce na jihovýchodě ve vesnici. Tvrz se do dnešních dob nedochovala. Rod vladyků, který na tvrzi sídlil měl ve znaku hlavu psa, věžníka. Tento znak je možno spatřit v milevském kostele svatého Jiljí. Nalézá se na štítové zdi mezi střechou kostela a presbytářem. František z Vepic, který zde byl opatem 1383–1404, je i na místním hřbitově pohřbený. Jeho hrob byl zdevastovaný za husitských válek. Výraznou měrou se zasloužil o přestavbu kostela do současné podoby. Rod vladyků z Vepic měl tvrz v držení do konce 15. století. V roce 1498 připadl tento majetek Jindřichovi z Březí. V 16. století přešla ves do majetku Kovářova a dále roku 1592 byla v majetku Jiřího ze Švamberka a byla připojena k orlickému panství.\n\nMísto, kde stávala vodní tvrz se nalézalo v místě současného rybníka \"Nový\". V roce 1900 se zde při čištění rybníka nalezlo množství opracovaných dubových trámů. Dále byly nalezeny železné sekery, střepiny, bodce, šípy. Tyto nálezy jsou v Praze v Národním muzeu.\n\n\nV okolí vesnice se nalézá modrá dekorativní žula.\n"}
{"id": "302596", "url": "https://cs.wikipedia.org/wiki?curid=302596", "title": "Air (hudební skupina)", "text": "Air (hudební skupina)\n\nAir je francouzské hudební duo tvořené Nicolasem Godinem a Jean-Benoît Dunckelem.\n\nJejich prvním počinem bylo EP \"Premiers Symptômes\" následované deskou \"Moon Safari\" (1998). Úspěšný debut zaznamenal páté místo v britské hitparádě, velkou popularitu jim zajistil singl „Sexy Boy\". Neméně úspěšné byly i následující desky \"The Virgin Suicides\", \"10 000 Hz Legend\" a \"Talkie Walkie\".\n\nNa aktuálním albu \"Pocket Symphony\", které vyšlo 5. března 2007 hostoval Jarvis Cocker ze skupiny Pulp a Neil Hannon z The Divine Comedy, producentem desky je Nigel Godrich. V březnu absolvovali evropské a severo-americké turné, zastavili se i na kalifornském festivalu Coachella.\n\n\n\n"}
{"id": "302602", "url": "https://cs.wikipedia.org/wiki?curid=302602", "title": "Vladyčín", "text": "Vladyčín\n\nVladyčín () je osadou obce Kovářov na Písecku, od níž je vzdálena 4 km, od Petrovic 3 km. V roce 2011 zde trvale žilo 32 obyvatel.\n\nPrvní písemná zmínka o vesnici pochází z roku 1421. Do roku 1584 patřila milevskému klášteru, potom se dostala k orlickému panství.\n\nV roce 1892 byl založen sbor dobrovolných hasičů. V roce 1930 zde žilo 231 obyvatel a bylo zde evidováno 47 popisných čísel.\n\n\n"}
{"id": "302620", "url": "https://cs.wikipedia.org/wiki?curid=302620", "title": "Stadion Letná", "text": "Stadion Letná\n\nStadion Letná může označovat:\n\n"}
{"id": "302622", "url": "https://cs.wikipedia.org/wiki?curid=302622", "title": "Leptin", "text": "Leptin\n\nLeptin je protein tvořený v tukových buňkách (adipocytech) v tukové tkáni. Patří mezi tzv. adipokiny - takto se souhrnně nazývají látky, které jsou tvořeny tukovými buňkami. Leptin je prvním objeveným adipokinem, stalo se tak v roce 1994.\n\nLeptin je bílkovina o velikosti 167 aminokyselin, jeho terciární strukturu tvoří čtyři antiparalelní alfa-helixy, které jsou spojeny dvěma dlouhými a jedním krátkým spojem. Jako každý protein je i leptin kódován v DNA - gen pro leptin je lokalizován na sedmém chromozomu, v pozici 7q31.3.\n\nLeptin je tvořen nejen v bílé tukové tkáni, ale i na jiných místech organismu. Jsou jimi např. hnědá tuková tkáň, placenta, oocyty, buňky granulózy preovulačního folikulu, epitel prsní žlázy, žaludeční sliznice, hypotalamus, hypofýza či kosterní svaly.\n\nAby leptin mohl působit, tj. zprostředkovávat své fyziologické funkce, je zapotřebí jeho navázání na receptor, tzv. Ob-receptor. V organismu existuje 6 izoforem receptoru pro leptin, Ob-Ra, Ob-Rb, Ob-Rc, Ob-Rd, Ob-Re a Ob-Rf. Ale pouze forma Ob-Rb obsahuje intracelulární strukturu nutnou pro aktivaci buněčných signálů. Tato izoforma se vyskytuje v hypotalamu a endometriu, ostatní izoformy se podílejí na transportu leptinu v organismu.\n\nLeptin plní v organismu početné funkce. Jeho hlavním úkolem je adaptace organismu na hladovění. Podílí se na udržování energetické homeostázy, omezuje příjem potravy a zvyšuje energetický výdej, signalizuje množství tuku v organismu a nutriční zásoby, přímo inhibuje koncentraci intracelulárních lipidů, zvyšuje vychytávání glukózy a jaterní glukoneogenezi. Hraje úlohu v reprodukci, regulaci nástupu puberty (je esenciální molekulou pro vyzrávání pohlavní osy) a při poruchách příjmu potravy. Podílí se také na regulaci kardiovaskulárních (aktivace sympatiku, zvyšování krevního tlaku, indukce angiogeneze) a imunitních funkcí, na řízení ontogeneze. Leptin nepřímo působí také na kostní metabolismus, jehož velikost závisí na nutričním stavu organismu a nástupu menstruace. Nízké koncentrace leptinu, a tudíž i nevyhovující nutriční stav či pozdní menarche, jsou rizikovým faktorem pro pozdější rozvoj osteoporózy.\n\nPlazmatické hladiny leptinu korelují se zásobami tuku v organismu. Tyto hladiny jsou všeobecně vyšší u žen než u mužů, a to bez ohledu na tělesnou hmotnost, objem tuku či stáří. Leptin je přítomen pouze v malém množství u pacientů trpících poruchami příjmu potravy (anorexie, bulimie). Všeobecně vysoké koncentrace nacházíme u pacientů s obezitou, která je považována za stav leptinové rezistence. Vysoké hladiny leptinu jsou spojené také s přítomností syndromu polycystických ovárií. Plazmatické hladiny leptinu vykazují cirkadiánní rytmy, hodnoty leptinu jsou nejvyšší kolem půlnoci a v časných ranních hodinách. V únoru 2012 vyšel v časopise \"Nature\" článek citující rostoucí důkazy toho, že látkou potlačující leptin může být cukr, konkrétně fruktóza, masivně zastoupená v potravinářském průmyslu.\n\n\n"}
{"id": "302624", "url": "https://cs.wikipedia.org/wiki?curid=302624", "title": "Asus", "text": "Asus\n\nASUSTeK Computer Inc., známější pod zkratkou ASUS ([ˈeisuːs]; čínsky v českém přepisu \"Chua-šuo tian-nao ku-fen jou-sien kung-s’\", znaky 華碩電腦股份有限公司; pchin-jinem \"Huáshuò diànnǎo gǔfèn yǒuxiàn gōngsī\"), je tchajwanský mezinárodní výrobce počítačových součástek a elektroniky.\n\nSpolečnost sídlí v tchajwanské metropoli Tchaj-pej. ASUS je pátý největší výrobce počítačů (po firmách Lenovo, HP, Dell a Acer) a největším výrobcem základních desek. V lednu 2015 oznámil, že prodal již 500 milionů základních desek od svého založení. Slogany firmy zněly \"„Rock Solid. Heart Touching“\", \"„Inspiring Innovation. Persistent Perfection“\" a aktuální slogan je \"„In Search of Incredible.“\"\n\nASUS primárně operuje na tchajwanské a též na Londýnské burze.\n\nJméno ASUS vychází z latinského názvu pro \"Pegasa\" (), okřídleného koně z řecké mytologie (). Byla použita jen čtyři poslední písmena – to kvůli čelnému umístění v abecedních seznamech: PEGASUS → ASUS.\n\nASUS byl založen v Tchaj-peji roku 1989 čtveřicí T. H. Tuang, Ted Hsun, Waynem Hsieh a M. T. Liao. Ti všichni původně pracovali jako počítačoví inženýři pro společnost Acer. Prvním prototypem, který společnost zkonstruovala, byla základní deska používající procesor Intel 80486, ale ten byl v té době již zastaralý. Když ASUS zažádal Intel o spolupráci, tak jim vyhověl. Od té doby ASUS dostával přímo od Intelu výrobní vzorky stejně rychle, jako jeho konkurenti.\n\nV roce 2005 ASUS vypustil na trh jako první grafickou kartu určenou jen pro výpočty technologie PhysX, která ve hrách v reálném čase počítala fyzikální jevy. V prosinci 2005 ASUS vstoupil na trh s LCD monitory, konkrétně model TLW32001. V lednu 2006 oznámil, že bude se společností Lamborghini pracovat na luxusních noteboocích výrobní série VX. V květnu 2007, ASUS představil jako první svého druhu, netbook Eee PC na výstavě Computex. 9. září 2007 ASUS oznámil, že začne podporovat technologii Blu-ray.\n\nRok 2008 byl pro ASUS klíčový. Společnost se rozdělila na tři dceřiné společnosti. První byla ASUS – zaměřený na hardware a elektroniku, druhá Pegatron – zaměřující se na OEM výrobu komponent, a třetí Unihan Corporation – společnost vyrábějící počítačové skříně. Společnost Pegatron se však 1. června 2010 úplně oddělila od společnosti ASUS. V říjnu stejného roku, ASUS a Garmin oznámili konec jejich spolupráce na vývoji a výrobě PDA. V lednu 2013 ASUS oznámil, že končí výrobu netbooků pro nezájem spotřebitelů.\n\nSvé výrobní továrny má po celém světě, nejvíce na Tchaj-wanu, v Číně, Mexiku a v České republice. ASUS operuje v 32 zemích světa a po celém světě má přes 400 partnerů. ASUS má kromě svého tchajwanského sídla zastoupení ve 14 pobočkách v Asii a Austrálii, 11 pobočkách v Evropě a jedné ve Spojených státech amerických.\n\nRoku 2019 byl zjištěn virus využívající zadní vrátka v počítačích Asus, přičemž mohlo být celosvětově zasaženo přes milión uživatelů.\n\nSpolečnost ASUS vyrábí počítače, servery, telefony, notebooky, tablety, pracovní stanice, all-in-one zařízení, optické mechaniky, monitory a také počítačové komponenty – základní desky, grafické karty, zvukové karty a síťové prvky. Nově také začala vyrábět klávesnice, myši a sluchátka.\n\nSpolečnost také vyráběla počítačové zdroje, skříně, netbooky, PDA, GPS navigace a chladicí prvky, ale výrobu těchto produktů ukončila.\n\nRoku 2006 uvedl Asus základní desku \"Crosshair\" ([ˈkrosheə(r)]; ), první položku produktové řady ROG (Republic Of Gamers), zahrnující komponenty, počítačové sestavy, chytré telefony i příslušenství pro herní nadšence.\n\nVedle samotné výroby se věnuje také vývoji technologií a má certifikáty ISO 9001, 14001 a 18001.\n"}
{"id": "302625", "url": "https://cs.wikipedia.org/wiki?curid=302625", "title": "Jeffrey Hoffman", "text": "Jeffrey Hoffman\n\nJeffrey Alan Hoffman (* 2. listopadu 1944 v New Yorku, USA) je americký astronaut z letů raketoplány STS. Je 162. člověkem ve vesmíru. Používá přezdívku Jaff.\n\nPo základní a střední škole (High School, Scarsdale) získal v roce 1966 titul inženýra (Amherst College) v oboru astronomie. Ve stejném oboru na univerzitě v Harvardu (Harvard University) získal roku 1971 doktorát. Pak nastoupil na Leicester University ve Velké Británii (1972-1975), po návratu se stal v letech 1975-1978 členem astrofyzikálního výběrového týmu technologického institutu v Massachusetts. Oženil se a má dítě. Do týmu astronautů NASA byl zaregistrován v roce 1978..\n\nPoprvé letěl v raketoplánu na jaře 1985 při misi STS-51-D. Velitelem byl Karol Bobko. V Discovery byli dále senátor Edwin Garn, Donald Williams, dr. Margaret Seddonová, Stanley Griggs a technik firmy McDonnell Douglas Charles Walker. Startovali na Floridě, mys Canaveral, přistáli na základně Edwards v Kalifornii. Vypustili na orbitě družici Anik C-1 a druhou Leasat 3. Druhá družice ovšem po vypuštění nezačala fungovat i přes řadu pokusů astronautů ji opravit. Každý takový nezdar ovlivnil finanční výtěžek letu.\n\nDruhý let absolvoval v raketoplánu Columbia. Na palubě raketoplánu byla sedmičlenná osádka: Vance Brand, Guy Gardner, John Lounge, Jeffrey Hoffman, Robert Parker, Samuel Durrance a Ronald Parise. Během osmidenního letu STS-35 byla provedena řada cenných pozorování řady objektů ve vesmíru.\n\nTřetí let, sedmidenní mise STS-46 raketoplánu Atlantis, absolvovala sedmičlenná posádka ve složení Loren Shriver, Andrew Allen, Jeffrey Hoffman, Marsha Ivinsová, Franklin Chang-Diaz, Claude Nicollier a Ital Franco Malerba. Během letu vypustili na oběžnou dráhu družici Eureka a na vlečném laně družici TSS. Tu pak stáhli zpět na palubu a přistáli na Floridě.\n\nČtvrtý, desetidenní let absolvoval na moderním raketoplánu Endeavour v roce 1993. Mise STS-61 měla jeden hlavní úkol, opravit Hubbleův vesmírný dalekohled (HST). Zajistila to bezchybně posádka ve složení plk. Richard Covey, kpt. Kenneth Bowersox, dr. Franklin Musgrave, dr. Kathryn Thorntonová , Claude Nicollier, dr. Jeffrey Hoffman a Thomas Akers. I tentokrát byl start na Floridě a přistání v Kalifornii.\n\nPoslední let na Columbii STS-75 byl koncem roku 1996. Osádka byla ve složení Andrew Allen, Scott Horowitz, Franklin Chang-Diaz, italský astronaut Maurizio Cheli, Švýcar Claude Nicollier, dále Jeffrey Hoffman a Ital Umberto Guidoni. Během letu opakovali pokus vléci družici TSS na 20 km dlouhém laně, to se přetrhlo a družice byla ztracena. Přistání bylo opět na Floridě.\n\n\nBěhem svých pěti letů strávil ve vesmíru 50 dní a absolvoval čtyři výstupy (tzv.EVA) mimo raketoplán.\n\n"}
{"id": "302647", "url": "https://cs.wikipedia.org/wiki?curid=302647", "title": "Tuková tkáň", "text": "Tuková tkáň\n\nTuková tkáň je tvořena adipocyty, buňkami specializovanými na uchovávání tuku, a slouží jako rezervoár energie v podobě tuku. Rozeznáváme dva typy tukové tkáně:\n\nHnědou tukovou tkáň nalezneme hlavně u novorozenců, kde tvoří až 5 % celkové hmotnosti. U nich je lokalizována v oblasti páteře, podél horní části míchy a směrem k ramenům. U dospělých jedinců ji lze nalézt v horní oblasti hrudi a krku, u obézních jedinců je však velmi zredukována nebo chybí úplně. Hnědá tuková tkáň je velmi prokrvená. Buňky mají vysoký počet mitochondrií a cytochromů, ale malou aktivitu ATP-syntázy. To znamená, že při oxidaci glukózy nevzniká ATP (adenosintrifosfát), ale uvolňuje se teplo. Toto má za následek vznik netřesové termogeneze. V průběhu času mizí z hnědých tukových buněk mitochondrie a jejich funkce se začíná podobat funkci bílé tukové tkáně.\n\nBílá tuková tkáň je tvořena tukovými buňkami s velkými tukovými kapénkami obklopenými prstencem cytoplazmy (tuková vakuola). Jádro je umístěno na periferii buňky. Ukládaný tuk je polotekuté konzistence a sestává převážně z triacylglycerolů a esterů cholesterolu. Tukové buňky bílé tukové tkáně patří k největším buňkám lidského těla, jejich velikost je průměrně 50 μm. U štíhlých jedinců zaujímá kolem 20 % tělesné hmotnosti, u obézních ale může tvořit až 50 % celkové váhy. Kromě energetické zásobárny slouží bílá tuková tkáň také jako tepelné izolace a ochrana vnitřních orgánů. Tuková tkáň není rigidní součást organismu, naopak je velmi metabolicky, endokrinně a parakrinně aktivní. Produkuje adipokiny, které se podílejí na ukládání periferních energetických zdrojů a na mobilizaci energie z triacylglycerolů, dále hormony, cytokiny, enzymy, prostacykliny, růstové faktory nebo faktory komplementu. V současné době je známo několik desítek látek, které jsou produkovány tukovou tkání. Patří mezi ně např. leptin, adiponektin, rezistin, AFABP, visfatin, perilipin či omentin.\n\n"}
{"id": "302653", "url": "https://cs.wikipedia.org/wiki?curid=302653", "title": "Augustin Robespierre", "text": "Augustin Robespierre\n\nAugustin Bon Joseph de Robespierre (21. ledna 1763, Arras – 28. července 1794, Paříž) byl francouzský politik v době Velké francouzské revoluce a mladší bratr Maximiliena de Robespierre.\n\nAugustin Robespierre byl stejně jako jeho známější starší bratr, v jehož stínu byl celý svůj aktivní život, žákem pařížské College Louis le Grand. V říjnu 1792 byl za město Paříž zvolen poslancem Národního konventu. V protikladu svého slavného, chladného, neprůhledného bratra byl mužem veselým, plným života milujícím společnost a byl velkým ctitelem armády. Politika jej příliš nezajímala. Jako vládní delegát byl přítomen při dobytí Toulonu roku 1793 a očitým svědkem úspěšné realisace geniálního plánu mladého kapitána Napoleona Buonaparte. Díky jeho nadšeným referencím byl Napoleon Buonaparte pak povýšen do hodnosti brigádního generála (po pádu hrůzovlády byly Napoleonovy styky s A. Robespierrem příčinou vyšetřování a krátkodobého Napoleonova domácího vězení). Když byl Maximilien Robespierre 27. července 1794 zatčen, zasadil se Augustin v konventu, aby s ním bylo zacházeno stejně jako s jeho starším bratrem, přesto původně nebyl na seznamu zatčených a obžalovaných. Tak byl Augustin Robespierre spolu se svým bratrem a dalšími společníky na náměstí Revoluce 28. července 1794 popraven gilotinou.\n"}
{"id": "302657", "url": "https://cs.wikipedia.org/wiki?curid=302657", "title": "Marianne Curley", "text": "Marianne Curley\n\nMarianne Curley (* 20. května 1959, Windsor, Nový Jižní Wales) je australská spisovatelka, která se nejvíce proslavila svou trilogií \"Strážci času\" a románem \"Dávná kletba\".\n\nNarodila se jako nejmladší ze čtyř dětí a spolu s rodinou žila v malém dřevěném domě na břehu řeky Hawkesburry, dokud se řeka roku 1964 (Marianne bylo tehdy pět let) nevylila ze břehů a nesmetla s sebou nejen příbytek celé rodiny, ale i veškerý jejich majetek. Rodičům se podařilo zachránit jen několik drahocenných fotografií. Po této katastrofě se všichni přesunuli k příbuzným do Richmondu (v Austrálii) a posléze do Blacktownu.\n\nS knihami se seznámila ve školním věku, první román, který přečetla, byl Oliver Twist Charlese Dickense. Četba ji zcela pohltila a Marianne jí začala trávit většinu svého volného času. Po dokončení administrativního vysokoškolského kurzu pracovala nějaký čas pro státní úřad, čtyři dny po svých jednadvacátých narozeninách se vdala a zanedlouho se rozhodla nastoupit dráhu matky na plný úvazek. V roce 1988 se s rodinou přestěhovala do Coffis Harbour, nádherné, turisty hojně navštěvované oblasti, proslavené svými plážemi, horami a deštnými lesy. Zde se Marianne rozhodla pokračovat ve studiích a nakonec se sama stala učitelkou administrativních prací. Zapsala se rovněž do dálkového kurzu psaní a postupně se zúčastnila několika spisovatelských soutěží. Jako první jí vyšel tiskem román \"Dávná kletba\", který byl posléze přeložen do více než deseti jazyků. Marianne zaujala myšlenka alternativních dějin, vrhla se na studium mytologie starého Říma a Řecka a rané Mezopotámie a dala tak vzniknout své slavné trilogii \"Strážci času\". Za svou tvorbu získala řadu ocenění, zejména z žánru literatury pro mládež.\n\nPočátkem roku 2004 u ní byla diagnostikována myelofibróza – zhoubné onemocnění kostní dřeně, jejíž transplantaci záhy úspěšně podstoupila (dárkyní byla její sestra Therese Mallia).\n\nV současnosti žije stále v Coffis Harbour v Novém Jižním Walesu s manželem a svými třemi dětmi.\n\n\n\n\n"}
{"id": "302658", "url": "https://cs.wikipedia.org/wiki?curid=302658", "title": "Auriga (Vetřelec)", "text": "Auriga (Vetřelec)\n\nUSM Auriga je fiktivní vesmírná loď z filmu natočeného roku 1997.\n\n200 let poté co Ripleyová zemřela, byla ze zbytku vzorku krve z Fioriny 161 naklonována na vesmírné lodi USM Auriga. Zde se nacházela vojenská jednotka a skupina vědců. Z těla Ripleyové byly vyjmuty zárodky chestburstera a je držen až do dospělosti na izolovaných místech, stejně jako Ripleyová.\n\nPři útěku dospělých vetřelců je Ripleyová osvobozena a postupuje s posádkou lodi Betty, která na Aurigu dovezla unesené oběti, které měly být určeny pro chestburstery jako jejich hostitelé. V této chvíli také Ripleyová zjistí od Dr. Wrena, že loď byla při vyhlášení poplachu nouzově nasměrována na Zemi. Skupina se také rozhodla, že musí Aurigu zničit.\n"}
{"id": "302662", "url": "https://cs.wikipedia.org/wiki?curid=302662", "title": "Iwami (provincie)", "text": "Iwami (provincie)\n\nProvincie Iwami (: 石見国; \"Iwami no kuni\") byla stará japonská provincie rozkládající se na západě ostrova Honšú na území, které je dnes součástí prefektury Šimane. Iwami sousedila s provinciemi Aki, Bingo, Izumo, Nagato a Suó.\n\nStaré hlavní město provincie leželo na místě dnešního města Hamada. Během období Sengoku byla Iwami lénem klanu Móri ze sousední provincie Aki.\n\n"}
{"id": "302667", "url": "https://cs.wikipedia.org/wiki?curid=302667", "title": "Velká Albánie", "text": "Velká Albánie\n\nVelká Albánie či též Etnická Albánie, (: \"Shqipëria e Madhe\" a \"Shqipëria Etnike\") je označení pro území, která albánští nacionalisté považují za náležící Albánii. \n\nVelká Albánie zahrnuje jižní území Černé Hory (město Ulcinj apod.), celé Kosovo, část Srbska, téměř polovinu Severní Makedonie a severozápad Řecka. Jsou to území, v nichž Albánci tvoří menšiny či dokonce většiny obyvatelstva. Do některých z nich přišli ve 20. století, utíkajíce před chudobou komunistické Albánie.\n\nExistuje názor, že idea Velké Albánie je častým důvodem ke sporům mezi Albánci, kteří žijí mimo území Albánie, a původními obyvateli inkriminovaných oblastí. Kritici albánského separatismu též připomínají obsazení Albánie fašistickou Itálií a rozšíření země o část dnešní Černé Hory, Kosova, část Srbska a Severní Makedonie. Tvrdí, že to byla de facto snaha o uskutečnění plánů Velké Albánie. Tato území byla po druhé světové válce navrácena Jugoslávii. V souvislosti jednostranného vyhlášení nezávislosti Kosova v únoru 2008 někteří opět připomínají tyto snahy. Kosovská nezávislost byla uznána USA a většinou evropských zemí, například Spojeným královstvím, Itálií, Německem, Francií, Českem či Maďarskem. Naopak Slovensko, Řecko, Rumunsko, Izrael, Brazílie, Rusko, Indie nebo Čína nezávislost Kosova neuznaly.\n\n\n\n"}
{"id": "302670", "url": "https://cs.wikipedia.org/wiki?curid=302670", "title": "Peter Senge", "text": "Peter Senge\n\nPeter Michael Senge (narozen 1947) je americký vědec v oboru managementu přednášející na Massachusetts Institute of Technology (MIT). Zasloužil se o rozvoj konceptu učící se organizace.\n\nPeter Senge se narodil v roce 1947. Vystudoval letecké a kosmické inženýrství na Stanfordově univerzitě, souběžně studoval také filozofii. V roce 1972 získal na MIT magisterský titul v oboru modelování sociálních systémů a v roce 1978 doktorát v oboru management.\n\nByl ředitelem \"Centra pro organizační učení\" (Center for Organizational Learning) na Sloanově škole managementu. Založil \"Společnost pro organizační učení\" (Society for Organizational Learning, SoL), přednáší na MIT.\n\nPeter Senge byl žákem J. W. Forrestera. Navázal na dílo Chrise Argyrise a Roberta Fritze. Své knihy opřel o průkopnické práce s pěti disciplínami (mentální modely, osobní mistrovství, společně sdílené vize, týmové učení, systémové myšlení) při poradenství od 70. a 80. let ve společnostech Ford, Chrysler, Shell, AT&T, Hannover Insurance, Harley-Davidson.\n\nSenge v 90. letech publikoval knihu \"Pátá disciplína\", ve které rozvinul koncept učící se organizace. Pohlíží na organizace jako na dynamické systémy ve stavu nepřetržité adaptace a zlepšování. \n\n\n\n"}
{"id": "302671", "url": "https://cs.wikipedia.org/wiki?curid=302671", "title": "Čekanka", "text": "Čekanka\n\nČekanka (\"Cichorium\") je rod rostlin z čeledi hvězdnicovitých, podčeledi čekankových.\n\nČekanka obecná se používá při léčbě gastritidy, ledvinových a žlučníkových kamenech, angíně, žaludečních vředech, malárii. Léčí se s ní roupy, tasemnice, žloutenka, bolesti sleziny a kožní záněty. Zesiluje činnost srdce.\n\nRod zahrnuje například tyto druhy:\n\n\n\n \n"}
{"id": "302672", "url": "https://cs.wikipedia.org/wiki?curid=302672", "title": "Igor Dmitrijevič Novikov", "text": "Igor Dmitrijevič Novikov\n\nIgor Dmitrijevič Novikov (; * 10. listopadu 1935 v Moskvě) je ruský (sovětský) teoretický fyzik, astrofyzik a kosmolog. Patří mezi přední světové odborníky v oblasti fyziky černých děr a relativistické kosmologie. Jeho nejvýznamnějším přínosem z 80. let je formulování tzv. „Novikovova principu selfkonzistence“, který se stal důležitým příspěvkem k teorii cestování časem.\n\nNovikov prožil neradostné dětství – otec zmizel během stalinských čistek a matka strávila řadu let v gulagu.\n\nVystudoval díky ochranné ruce akademika Jakova Zeldoviče, jehož se stal zřejmě nejvýznamnějším žákem. Novikov získal titul kandidáta věd z oboru astrofyziky v roce 1965 a v roce 1970 získal doktorát v témže oboru.\n\nV letech 1974–1990 působil jako vedoucí Oddělení relativistické astrofyziky v Ústavu kosmických výzkumů Akademie věd Sovětského svazu. V letech 1991 až 1993 byl vedoucím Oddělení teoretické astrofyziky v Lebeděvově ústavu v Moskvě a též působil jako profesor na Moskevské státní univerzitě. Od roku 1994 přesídlil do Dánska, kde je ředitelem Centra teoretické astrofyziky Kodaňské univerzity a rovněž je profesorem astrofyziky na Observatoři Kodaňské univerzity (od roku 1991). Roku 1998 byl zvolen za člena Královské astronomické společnosti.\n\nProf. Novikov je ženatý s Eleonorou Kotok se kterou má dvě děti – Elenu a Dimitrije.\n\nProf. Novikov je autorem velkého množství vědeckých článků z oblasti relativistické astrofyziky, především teorie gravitačního kolapsu, procesů kolem černých děr a předpovědi reliktního záření. Je též autorem či spoluautorem 15 odborných knih z kosmologie a astrofyziky, z nichž nejvýznamnější napsal s akademikem Zeldovičem:\nVedle odborné literatury napsal též skvělé populárně naučné knihy:\na biografii\n\n\n"}
{"id": "302673", "url": "https://cs.wikipedia.org/wiki?curid=302673", "title": "Donatien Rochambeau", "text": "Donatien Rochambeau\n\nDonatien-Marie-Joseph de Vimeur, vikomt de Rochambeau (7. dubna 1755 na zámku Rochambeau poblíž Vendôme - Francie - 20. října 1813 u Lipska (dnes SRN)) byl francouzský generál doby prvního císařství.\n\nDonatien-Marie-Joseph de Vimeur byl synem maršála Rochambeau a jeho manželky Jeanne Therese Tellez d’Acosta. Zúčastnil se vojenské výpravy do Ameriky, pod velením svého otce a později - červen 1792 - se stal velitelem koloniálních vojsk Francie na Západoindických ostrovech.\n\nPotlačil povstání na ostrově Santo Domingo, vypudil z Martinique roajalisty společně s Angličany a obsadil Guadelupe a ostrov Svaté Lucie. Při protiofenzívě Angličanů pod velením generála Greye však byl přinucen ke kapitulaci ve Fort Royale (1794) a vrátil se do Francie. O 2 roky později však byl opět direktoriem poslán na Santo Domingo k potlačení tamního povstání. Na místo dorazil, ale k splnění úkolu neměl dostatek prostředků. Odjel do USA a pak roku 1795 se vrátil do Francie. Naposled roku 1802 vyrazil na Santo Domingo potřetí, tentokrát jako zástupce vrchního velitele generála Leclerca, švagra Napoleona Bonaparte a po jeho smrti (žlutá zimnice) v listopadu 1803 převzal vrchní velení. Během krátkého období velení snažil se zasloužit si důvěru Bonapartovu a potlačit povstání i za cenu strašných ukrutností a teroru. Žlutá zimnice však natolik oslabila jeho jednotky, že se nakonec Rochambeau raději, než aby padl do rukou domorodců, vzdal Britům (30. listopadu 1803). Krátce byl držen jako zajatec na Jamajce, pak od roku 1804 pobýval v Anglii. Roku 1811 byl při výměně válečných zajatců osvobozen. Pobýval pak na svém zámku a věnoval se archivaci unikátní sbírky map, kterou založil jeho otec a on sám ji značně rozšířil. Roku 1813 obdržel od Napoleona velení divize v Lauristonově sboru. V bitvě u Lipska 16. října 1813 byl smrtelně zraněn a o 4 dny později svým zraněním podlehl. Jeho syn Auguste-Philippe (1787-1868) se účastnil roku 1812 tažení do Ruska, jako pobočník maršála Murata.\n"}
{"id": "302677", "url": "https://cs.wikipedia.org/wiki?curid=302677", "title": "Othello (desková hra)", "text": "Othello (desková hra)\n\nOthello, nazývaná též Reversi, je desková hra pro dva hráče, hraná na desce 8×8 polí. Hráči na desku pokládají kameny, které jsou z jedné strany bílé a z druhé černé, tak, aby mezi právě položený kámen a jiný kámen své barvy uzavřeli souvislou řadu soupeřových kamenů; tyto kameny se potom otočí a stanou se kameny druhého hráče. Vítězí hráč, který po zaplnění desky na ní má více svých kamenů.\n\nHra vznikla pod názvem \"Reversi\" koncem 19. století v Anglii. Jejími vynálezci byli dva Angličané, Lewis Waterman a John W. Mollett. V roce 1891 ji jako jeden ze svých prvních titulů vydal známý německý výrobce her a hraček, firma Ravensburger.\n\nPozději hra upadla v zapomnění a znovu se objevila v roce 1971 v Japonsku, kde ji pod názvem \"Othello\" vydala firma Tsukuda Original. Název byl inspirován divadelní hrou \"Othello\" Williama Shakespeara, v níž dochází ke konfliktu mezi mouřenínem Othellem a jeho náměstkem Jagem, který se popisuje jako „muž dvou tváří“, čímž připomíná neustálé měnění barev kamenů ve hře. Hra se v Japonsku stala velmi populární a dnes jsou nejdůležitější turnaje dokonce přenášeny televizí.\n\nHra se hraje na desce 8×8 polí, která se nazývá othelier. Deska vypadá stejně jako šachovnice až na to, že se na ní nerozlišují černá a bílá pole. Pole se označují obdobně jako na šachovnici, tedy sloupce písmeny \"a\" až \"h\", řady čísly 1 až 8. Při hře se používají kameny kulatého tvaru, které jsou z jedné strany černé a z druhé bílé. Na othelieru se kámen považuje za černý nebo bílý podle strany, kterou je otočen nahoru.\n\nNa začátku jsou na čtyřech středových polích (d4, e4, d5, e5) položeny kameny, a to na polích d4 a e5 bílé, na polích d5 a e4 černé. Ostatní pole jsou prázdná. Hru zahajuje hráč hrající černými kameny, pak se hráči v tazích střídají.\n\nKaždý hráč ve svém tahu položí kámen své barvy (tj. svou barvou nahoru) na prázdné pole tak, aby mezi tímto kamenem a jiným kamenem jeho barvy ve stejné řadě, sloupci nebo úhlopříčce byla souvislá nepřerušená řada soupeřových kamenů. Všechny tyto soupeřovy kameny pak otočí svou stranou nahoru, takže se z nich stanou jeho kameny. Je-li takto uzavřeno více řad soupeřových kamenů, otočí se všechny. Při otočení může dojít k tomu, že se další souvislá řada soupeřových kamenů ocitne mezi jinými dvěma kameny hráče, který je na tahu; tyto kameny se však již neotáčejí. Otáčejí se jen ty řady, které jsou z jedné strany uzavřeny nově přiloženým kamenem.\n\nPříklad: Na uvedeném diagramu je na tahu bílý. Má možnost položit kámen na následující pole:\n\nPo tazích na f4 nebo g5 a následném otočení kamenů se mezi dvěma bílými kameny ocitne černý kámen e4, ten se však již neotáčí, protože nebyl uzavřen právě položeným kamenem.\n\nHráč musí táhnout tak, aby otočil aspoň jeden soupeřův kámen. Není-li takový tah možný, řekne „pas“ a na tahu je soupeř. Pokud však může táhnout, pak táhnout musí, i kdyby to pro něj bylo nevýhodné.\n\nHra končí, když je zaplněno všech 64 polí nebo když ani jeden z hráčů nemůže táhnout. Vyhrává ten, kdo má na desce více kamenů. Mají-li oba stejně, hra končí remízou. Skóre hry je počet kamenů vítěze ku počtu kamenů poraženého (např. 36:28). Pokud hra skončila tím, že oba hráči nemohli táhnout a na desce ještě zbyla volná místa, přičtou se volná místa ke skóre vítěze, takže součet bodů bude vždy 64.\n\nObvykle platí, že některá pole na othelieru je výhodné obsadit a jiná je lepší nechat soupeři. Zvláště výhodné bývá obsadit rohy (a1, a8, h1, h8), protože kámen v rohu nelze nijak otočit (není jak ho uzavřít mezi soupeřovy kameny). Diagram ukazuje, která pole je výhodné obsadit – čím je pole červenější, tím \"méně\" je výhodné.\n\nMistrovství světa v othellu se pořádá každoročně od roku 1977. Základní část se hraje švýcarským systémem na 13 kol, hráči na prvních čtyřech místech postupují do finálové části, která se hraje vyřazovacím systémem – napřed semifinále (první po základní části hraje se čtvrtým, druhý s třetím), vítězové se utkají o titul, poražení o 3. místo. Mistry světa se nejčastěji stávají japonští hráči. Do finálové části dosud nepostoupil žádný český hráč. V roce 2017 na mistrovství světa v Gentu reprezentovali Českou republiku Miroslav Voráček, Tomáš Douda, Ivo Rybárik, za ženy Andrea Vernerová a za juniory Nikita Zinčenko. V roce 2018 se bude v polovině října konat mistrovství světa v Othellu v Praze.\n\nVerze zvaná Žravé othello nebo Othello naruby se hraje podle stejných pravidel až na to, že na konci vítězí hráč, který má na desce \"méně\" kamenů.\n\n"}
{"id": "302679", "url": "https://cs.wikipedia.org/wiki?curid=302679", "title": "Foxtrot", "text": "Foxtrot\n\nFoxtrot (někdy též psáno jako \"Fox trot\") je společenský tanec, jehož název vznikl údajně podle jména jeho autora a propagátora, estrádního herce . Legenda praví, že se Foxovi nedařilo nalézt partnerku schopnou tančit obtížný . Problém vyřešil tím, že přidal dva „kulhavé“ kroky (two trots) a vytvořil tak základní foxtrotový rytmus slow-slow-quick-quick (volně-volně-rychle-rychle).\n\nFoxtrot je uhlazený progresivní tanec charakterizovaný dlouhým, souvislým a plynulým pohybem po tanečním parketu. Tančí se za doprovodu Big band (obvykle vokální) hudby a vzbuzuje pocit elegance a sofistikovanosti. Tanec vypadá podobně jako waltz, ačkoli jeho rytmus je v 4/4 taktu místo ¾. Zatancovat foxtrot vyžaduje vysokou úroveň technické zdatnosti, taneční zkušenosti a fyzické dovednosti. Vyvinul se ve 20. letech 20. století, vrcholu popularity dosáhl v letech 30., a dnes je nejoblíbenějším tancem mnoha zanícených tanečníků.\n\nDva zdroje - a učitelka tance Betty Lee - označují jako původce Fox Trotu afroamerické tanečníky. Castle považoval foxtrot za tanec, který: „černoši tančili v jistém exkluzivním černošském klubu, dle mé osobní znalosti, už patnáct let“. \n\nFoxtrot měl premiéru v roce 1914 a rychle zaujal manželské duo , kteří mu propůjčili punc elegance a stylu.\n\nZe začátku se foxtrot původně tančil na ragtime. Dnes je obvykle doprovázen stejným druhem Big Band hudby, na kterou se tančí také swing.\n\nOd 20. do 40. let 20. století byl foxtrot jistojistě nejpopulárnějším rychlým tancem a velkou část nahrávek vydaných během těchto let tvořil právě foxtrot. I když byly waltz a tango také velmi populární, foxtrot nikdy nepředběhly. Ani popularita tance lindy hop ve 40. letech neovlivnila oblíbenost foxtrotu, protože se dal tančit na stejné nahrávky, které doprovázely i lindy hop.\n\nKdyž se na začátku 50. let poprvé objevil rock and roll, nahrávací společnosti si nebyly jisté, jaký styl tance by se k této hudbě hodil nejlépe. Pozoruhodné je, že ze začátku označovali svoje rock ‘n’ rollové nahrávky jako „foxtroty“, především Rock Around the Clock od Bill Haley & His Comets. Jelikož se podle jistých odhadů prodalo více než 25 milionů kopií, mohl by být \"Rock Around the Clock\" považován za nejprodávanější „foxtrot“ všech dob.\n\nPozději se foxtrot rozdělil na pomalou a rychlou verzi, kterým dnes říkáme „slowfoxtrot“ a „quickstep“. U pomalé verze existují další rozdíly mezi mezinárodním nebo anglickým stylem foxtrotu a pokračováním amerického stylu. Oba staví na rytmu slow-quick-quick (volně-rychle-rychle) v nejpomalejším tempu a společenský americký styl navíc v rychlejším tempu používá rytmizaci slow-slow-quick-quick (volně-volně-rychle-rychle). V kontextu mezinárodní standardní kategorie tanců se foxtrotu říká „slowfoxtrot“ nebo „slowfox“. Tato jména se stále užívají, aby se slowfox odlišil od ostatních typů foxtrotu.\n\nMezinárodní nebo anglický styl foxtrotu:\n\n\n"}
{"id": "302680", "url": "https://cs.wikipedia.org/wiki?curid=302680", "title": "Jeffrey Buttle", "text": "Jeffrey Buttle\n\nJeffrey Buttle (* 1. září 1982, Smooth Rock Falls, Ontario) je bývalý kanadský krasobruslař, mistr světa z roku 2008.\n\nNa počátku kariéry zkoušel i taneční sport a tance na ledě se svou sestrou Meghan, ale postupně se začal prosazovat jako sólový krasobruslař. Hned při prvním startu v krasobruslařské Grand Prix obsadil v Japonsku v roce 2001 druhé místo a v roce 2002 získal zlato na mistrovství čtyř kontinentů. Mohl startovat na olympijských hrách v Salt Lake City, ale jeho krajan Emanuel Sandhu vzdal příliš pozdě na to, aby Buttle mohl využít svou pozici náhradníka.\n\nPo slabším roce 2003 se za rok vrátil na výsluní, když podruhé vyhrál mistrovství čtyř kontinentů, ale definitivním průlomem pro něj byl až předolympijský rok 2005, ve kterém se poprvé stal mistrem Kanady (byl to první ze série tří titulů v řadě za sebou) a na mistrovství světa poprvé vybojoval medaili za druhé místo za Švýcarem Stephanem Lambielem a s úspěchem se zúčastnil i finále Grand Prix.\n\nNa olympijských hrách v Turíně nebyl přesvědčivý v krátkém programu, ale kvalitní volnou jízdou navzdory pádu při pokusu o čtverný toeloop si vylepšil osobní maximum o 13 bodů, vyhoupl se až na konečné třetí místo a získal bronzovou medaili za Jevgenijem Pljuščenkem a Lambielem. Na mistrovství světa se ale propadl až na šesté místo, které pak zopakoval v roce následujícím, narušeném zraněním zad.\n\nNa začátku sezóny 2007–08 pracoval na tom, aby do svého repertoáru mohl napevno zařadit čtverný toeloop. Vybojoval stříbro na mistrovství čtyř kontinentů za jeho suverénním vítězem Takahašim, ale také jen stříbro na mistrovství Kanady (vyhrál ho Patrick Chan). Přesto byl před světovým šampionátem v Göteborgu sebevědomý. Ujal se vedení po krátkém programu a udržel ho volnou jízdou na jistotu bez čtverného skoku, o který se tak na celém mistrovství nepokusil ani jednou. Stal se prvním kanadským mistrem světa v kategorii mužů po 11 letech, od posledního vítězství Elvise Stojka.\n\nV září 2008 nečekaně oznámil, že končí svou sportovní kariéru a bude se dál věnovat studiu chemického inženýrství.\n\nTrénoval ho Lee Barkell spolu s předchozím hlavním trenérem Rafaelem Arutunianem.\n\nŽije v Barrie. Preferuje zkrácenou formu jména Jeff místo celého Jeffrey.\n\n"}
{"id": "302683", "url": "https://cs.wikipedia.org/wiki?curid=302683", "title": "Komínový syndrom", "text": "Komínový syndrom\n\nJako komínový syndrom (anglicky \"Smokestack Syndrome\") se označuje degradace životního prostředí prostřednictvím širokého rozšíření perzistentních látek.\n\nTento syndrom popisuje druhotné efekty emisních látek, které doprovázejí jejich ukládání v životním prostředí ve vodě a vzduchu. Příčinou tohoto problému je nevhodnost strategie snadného a jednoduchého zbavování se nežádoucích látek tím, že se jako jemné částice distribuují do prostředí nebo tím, že se v prostředí (vodě, vzduchu) značně zředí. Avšak množství látek znečišťujících ovzduší se neeliminuje vysokými komíny – přesněji řečeno problém se pouze přesune do jiných regionů vzdálených od průmyslové aktivity.\n\nV závislosti na typu emisí a fyzikálně-chemických vlastnostech látek v prostředí může být výsledné rozšíření lokální (typické pro prach), regionální (typické pro NH, SO a NO) nebo globální (typické pro CO, CFC). Látky jsou na dlouhé vzdálenosti transportovány primárně prostřednictvím atmosféry nebo skrze pohybující se masy vody. Dopad na životní prostředí se rozlišuje podle toho, zda mají znečišťující látky efekt na životní prostředí ihned po svém rozptýlení (např. ubývání ozonu způsobené CFC, zvýšení skleníkového efektu kvůli emisím CO nebo poté, co se naakumulují (kyselé obohacení půd resultující z emisí NH, SO a NO, akumulování stálých pesticidů v potravinovém řetězci). \n\nPříkladem toho, jak syndrom funguje, je celosvětový dopad člověkem způsobeného skleníkového jevu způsobeného emisemi skleníkových plynů (CO, CH, atd.). Změna chemického složení zemské atmosféry (zvláště v důsledku užívání fosilních paliv) může být minimální v absolutních číslech, ale má význam pro radiační rovnováhu Země a tedy pro globální klima. \n\nPodobný případ se týká ubývání ozonové vrstvy. Velmi malá množství vysoce reaktivních látek (CFC) způsobují neočekávaně silné a rozsáhlé rozrušení chemických procesů v atmosféře vedoucích ke zvýšení množství záření UV-B pronikajícího atmosférou, což má za následek ohrožení lidského zdraví a ekosystémů.\n\nOkyselování půdy poskytuje další ilustraci toho, jak syndrom funguje: emise látek SO a NO způsobujících okyselování, jež mají původ v emisích především energetického a dopravního sektoru, vede k zvýšené depozici sírových a dusíkatých kyselin v ekosystémech s následným efektem okyselování půd. Tyto procesy jsou jednou z hlavních příčin odumírání lesů ve střední Evropě, což byl dříve neznámý fenomén.\n\nZtráta biodiverzity, eutrofizace ekosystémů, úbytek stratosférické ozonové vrstvy, zvýšená úroveň UV-B záření dopadajícího na zemský povrch, zvýšení skleníkového efektu, regionální a globální změna klimatu, zvýšení hladiny moří, kyselý déšť, kontaminace půd a podzemní vody s dopadem na zdroje pitné vody.\n\n"}
{"id": "302684", "url": "https://cs.wikipedia.org/wiki?curid=302684", "title": "Fiorina 161", "text": "Fiorina 161\n\nFiorina 161 (též zvaná Fury) je fiktivní planeta, na které se odehrává děj třetího dílu filmové série Vetřelec.\n\nKdyž se Sulaco vrací z orbitu LV-426 na cestu zpět k Zemi, dojde na ní k požáru. Loď proto (podle svých naprogramovaných postupů) kryogenní schránky hybernované posádky přemístí do záchranného modulu a ten vypustí do vesmírného prostoru. Shodou okolností je to blízko místa, kde se v tu chvíli nachází Fiorina 161, takže ta je přitáhne svým gravitačním polem a modul nakonec spadne do moře poblíž kolonie (viz dále).\n\nFiorina 161 má dýchatelnou atmosféru. Známky života na planetě jsou velmi nepatrné. Není známo, zda na ni vznikl život přirozenou formou, pravděpodobnější však je, že byla teraformována (podobně jako LV-426) a to zřejmě samotnou Weyland-Yutani.\n\nFiorina je (podle indícií z filmu) planeta zemského typu, tvořená horninami a z části ledem, což naznačuje, že bude přibližně srovnatelná se Zemí i co do její velikosti. Na jejím povrchu se vyskytují (oceány a) moře. Její gravitační zrychlení je porovnatelné s tím zemským. Atmosféra Fioriny je pravděpodobně mnohem tenčí v porovnání se Zemí, neboť během noci teplota při povrchu klesá na mnoho desítek stupňů pod bod mrazu. Toto je pravděpodobně dáno tím, že její terraformace ještě nedospěla do konce. Ve filmu je nepřímo zmíněno, že na Fiorině nastává jakési „období mrazu,“ které trvá 40 dní. Z toho se lze vyvodit dva možné závěry: buď je myšleno 40 pozemských dnů, což by znamenalo, že jeden den na Fiorině 161 trvá 80 pozemských dnů; nebo je dnem myšlen den Fioriny – to by pak znamenalo, že 1 : 40 je poměr mezi rokem a dnem na Fiorině (tedy dobou rotace kolem její osy a dobou oběhu kolem její hvězdy).\n\nNa Fiorině v minulosti (relativně k ději třetího dílu) byla vybudována těžební a suroviny-zpracovávající kolonie se (soukromým) nápravným zařízením (vězením). Vězni do něj umisťovaní, patří mezi ty největší devianty, kteří sem byli posláni za ty nejhorší delikty. Začali vyznávat náboženství, zmiňované jako „postapokalyptický fundamentalismus“, který je nabádá krotit své psychopatické sklony. Weyland-Yutani na Fiorině taktéž zbudovala ocelárny a vysokou pec celkově s kapacitou kolem 5000 lidí. Pět let před dějem třetího dílu filmu však společnost výrobu i vězení chtěla zavřít. Několik desítek vězňů proti tomu začalo protestovat a chtělo na Fiorině „dožít“ a alespoň udržovat vybudované prostory a vykazovat malou byť podkapacitní produkci, která by vyplnila čas jejich trestu. Neb toto řešení pro společnost znamenalo zisk, bylo jim to nakonec umožněno.\n\nKolonie má přilehlou přistávací plochu a základní navigační centrum schopné komunikace se společností. Jednou za 6 měsíců zde přistane nákladní loď, která doplní zásoby, popř. obmění velitele kolonie či strážce, kterému končí služba. Jiný kontakt obyvatel Fioriny s okolním světem není, stejně tak v blízkosti stanice neexistuje vesmírné plavidlo, které by umožňovalo se z Fioriny vzdálit.\n\nVzhledem k omezeným možnostem z vězení uprchnout (žádná permanentně přistavená kosmická loď na povrchu a hostilní podmínky mimo kolonii), i vzhledem k tomu, že si to žádný z vězňů nepřeje (z titulu náboženství, které vyznává), ztrácejí mříže na fiorinské kolonii svůj význam. Vězňům je víceméně umožněn pohyb po celém zařízení. V kolonii se však nenacházejí žádné střelné zbraně (z pochopitelných důvodů).\n\nV době, kdy záchranný modul z lodi Sulaco spadne do moře poblíž zařízení Weyland-Yutani, Fiorinu obývá už jenom cca 25 vězňů. Pořádek a hlavní slovo nad nimi má velitel kolonie, jemuž sekunduje zástupce (zvaný „85“). O zdraví vězňů se stará doktor Clemens.\n\nPůvodní obrovská zařízení pro tisíce vězňů (a mnoho kilometrů podzemních chodeb) jsou nyní z drtivé většiny nevyužity, v mnoha z nich je vypnut nebo nefunguje proud, protipožární systém, hlasová komunikace pomocí vysílaček, klimatizace, někde dokonce není ani osvětlení. Kamerový systém je v té době již několik let nefunkční, celé zařízení i přes určitou údržbu, kterou mu vězni věnují, pomalu chátrá (např. v dolních patrech podzemí se množí vši, což je důvod, proč mají všechny postavy oholené hlavy). Dá se dokonce říct, že v některých aspektech je zařízení pod úrovni dnešní současnosti (vězni si např. v některých částech kolonie svítí voskovými svíčkami).\n"}
{"id": "302687", "url": "https://cs.wikipedia.org/wiki?curid=302687", "title": "François Rude", "text": "François Rude\n\nFrançois Rude (4. ledna 1784, Dijon – 3. listopadu 1855, Paříž) byl francouzský sochař.\n\nRude byl vyučen nejprve kovářem, ale od roku 1807 se vzdělával v Paříži na École des Beaux-Arts a soukromě u Pierre Cartelliera. Od roku 1815 do 1827 žil v Bruselu a prováděl dekorativní práce na výzdobě královských zámků. Poté se vrátil do Francie se svou manželkou Sophií Fremetovou, též sochařkou, dcerou francouzského bonapartisty, žijícího v bruselském exilu. V Paříži se pak Rude svými emotivními romantickými díly, plnými dynamiky, v kterých prosvítá stále více moderní naturalismus, proslavil.\n\nJeho nejslavnějším dílem je bez pochyby socha maršála Neye, která stojí v Paříži na místě, kde byl maršál popraven, a kterou Victor Hugo označil za nejkrásnější sochu v Paříži. Dále jsou známy dvě busty malíře Jacquese-Louise Davida, busta matematika Gasparda Monge, busta mořeplavce La Pérouse, socha Jany z Arku, stojící v Lucemburské zahradě a celá řada dalších děl. Jeho relief „\"Odchod dobrovolníků roku 1792\"“ zdobí pařížský Vítězný oblouk.\n\nRude je pohřben na hřbitově Montparnasse v Paříži.\n"}
{"id": "302688", "url": "https://cs.wikipedia.org/wiki?curid=302688", "title": "Z mého kraje", "text": "Z mého kraje\n\nSbírku lyrických básní Z mého kraje vydal Antonín Sova poprvé v roce 1893. Básnická sbírka obsahuje 38 impresionistických básní skládajících se vždy z jedné strofy obsahující 12 veršů se střídavým rýmem s velkou hudebností verše. Sbírka je uvozena na začátku prologem a na konci epilogem. Jednotlivé básně mezi nimi postupně zobrazují témata, s nimiž se autor setkával ve své rodné jihočeské krajině od konce zimy, přes jednotlivá roční období až do další zimy.\n\nNámětem básní je krása jihočeské přírody a hlavně okolí Lukavce a Pacova, který byl autorovým rodištěm, místem života i úmrtí. V jednotlivých básních autor nechává působit krásu a harmonii přírody na všechny lidské smysly, umožňuje čtenáři nejen pozorovat krásu zrakem, ale upozorňuje jej i na zvuky vycházející z přírody a dává mu též pocítit její vůně. V duchu impresionismu se snaží s důrazem na barevnost a pestrost v každé básni navodit jedinečnou atmosféru, ve které čtenář může lépe vnímat nejen krásy krajiny jako celku (básně \"Květnový sen\", \"Táborské kraje\") i jednotlivých prvků v ní (Pole, Rybníky, Potoky), ale též sledovat osudy zajímavých lidí (\"Figurka\", \"U „Josifa“\", \"Starý chirurg\"), nebo se zúčastnit opakujících se dějů na vsi (\"Žně\", \"Pouť v zimě\", \"Ježíšek\"), či se může nechat unášet nostalgií po minulých časech (\"Před lety ještě …\"). Zajímavé jsou v básních bohatě uváděné názvy a popisy rostlin a zvířat žijících v kraji, jejichž znalcem autor musel být.\n\nBáseň navozuje atmosféru krásy jarní květnové přírody působící na zrak světlem padajícím na zelené listy, čich je opájen vůní chvojí a sluch vnímá zvuky letících ptáků.\n\nBáseň zobrazuje dojem, kterým působí na pozorovatele samota uprostřed lesa obklopená kapradím a vřesem. V souladu s divokostí přírody žijí i její obyvatelé, u kterých je možné hledat to, co se ztratí z domků v okolních vesnicích. Přesto je hezké, že tam lišky dávají dobrou noc.\n\nKonfrontace minulosti a přítomnosti na příkladu dopravy v básníkově kraji. Dříve se po silnicích pomalu vlekly formanské vozy, které nahradila rychlejší železnice (dráha) a s tím umřela někdejší poezie silnic.\n\nPopis pro vesnici nezvyklého módního šviháka, kterým je krejčík vrátivší se z Vídně, a jeho vychloubačného chování před celou vesnicí.\n\nAutor s otcem pročítá starou školní knihu se jmény dřívějších školáků. Navozuje atmosféru vzpomínek na staré školní časy, ze kterých dnes zbyla jen jména dnes již mrtvých lidí.\n\nVychvaluje krásu českých rybníků, které přirovnává ke slitému stříbru žíhanému temnými stíny pod oblaky. Popisuje život rostlin a zvířat v jejich okolí a vůni puškvorců z nich stoupající.\n\nV básni autor vyjadřuje svoji lásku a obdiv ke kraji v okolí Tábora. Vyzdvihuje jeho kopce, silnice, lesy, hájovny, malá města, zbořené hrady a slávu Žižky.\n\nBáseň oslavuje krásu lilkového květu v parném létě, který vyrůstá na bramborových keřících, jež jsou v kraji tak hojně rozšířené v dlouhých brázdách polí. Sám básník pak připojuje názor, že se jedná o denní pokrm chudých, a tak je třeba se za něj aspoň modlit.\n\nAtmosférou večera ve světnici v chalupě nasáklá báseň zobrazuje pojídání horkých brambor ze společné mísy zapíjených kyselým mlékem, cinkání lžic a vtipy chasy i hospodáře hrajícího si s děckem, předoucí babičku a čtoucího dědu.\n\nAutor pozoruje přes okno atmosféru tehdejších Vánoc v nějaké chalupě, všímá si tradiční přírodní výzdoby, jesliček, stromku, které přeměnily vše na ráj plný veselého dětského smíchu. V básni se objevuje personifikace, když stromek kyne autorovi snítkou.\n"}
{"id": "302690", "url": "https://cs.wikipedia.org/wiki?curid=302690", "title": "Blízkovýchodní kvartet", "text": "Blízkovýchodní kvartet\n\nBlízkovýchodní kvartet (: ) je čtveřice států, mezinárodních a supranacionálních organizací, angažujících se ve vyjednávání mírového procesu izraelsko-palestinského konfliktu. Kvartet sestává ze Spojených států amerických (USA), Ruska, Evropské unie (EU) a Organizace Spojených národů (OSN). Skupina byla založena v roce 2002 v Madridu tehdejším španělským premiérem Aznarem jako důsledek eskalujícího konfliktu na Blízkém východě. V letech 2007 až 2015 byl zvláštním vyslancem kvartetu bývalý britský premiér Tony Blair. Po něm funkci převzal nizozemský konzultant a diplomat Kito de Boer.\n\n\n"}
{"id": "302697", "url": "https://cs.wikipedia.org/wiki?curid=302697", "title": "Ise (provincie)", "text": "Ise (provincie)\n\nProvincie Ise (: 伊勢国; \"Ise no kuni\"), nazývaná také Seišú (勢州), byla stará japonská provincie rozkládající se na ostrově Honšú na území, které je dnes součástí prefektury Mie. Ise sousedila s provinciemi Iga, Jamato, Kii, Mino, Ómi, Owari a Šima.\n\nStaré hlavní město provincie leželo na místě dnešního města Suzuka. Největší hradní město se nacházelo na místě současného Cu, i když během období Sengoku zde existovala i další léna s hradními městy jako Kuwana a Macusaka. \n"}
{"id": "302699", "url": "https://cs.wikipedia.org/wiki?curid=302699", "title": "Aloha", "text": "Aloha\n\nAloha vyjadřuje v havajštině slova \"cit\", \"láska\", \"mír\", \"soucit\", \"slitování\", \"ahoj\", a \"na shledanou\". Je používáno převážně na Havaji jako pozdrav znamenající \"ahoj\" (při shledání i loučení). Vyskytuje se v různých formách, které jsou závislé na době zdravení: „Aloha kakahiaka“ je fráze pro „dobré ráno“. „Aloha auinalā“ je fráze pro „dobré odpoledne“. „Aloha ahiahi“ je fráze pro „dobrý večer“. „Aloha kākou“ je běžnou podobou pro „buďte vítáni“.\n\nMahalo je příbuzný termín používaný jako „děkuji“.\n\n„Aole pilikia“ je havajský termín pro „není za co“ nebo „v pořádku“.\n\nJe také přezdívkou pro Havaj, které se říká „stát Aloha“.\n\nSlovo „aloha“ je odvozeno od protopolynéského kořene \"*alofa\". Má následovníky v dalších polynéských jazycích, jako například maorské slovo \"aroha\", které má také význam „láska“. Lidová etymologie tvrdí, že je odvozeno z havajských slov \"alo\" znamenající „blízkost“, „popředí“, „tvář“, nebo „sdílení“; a \"ha\", znamenající „vdechnutí života“ nebo „podstatu života“, k tomuto tvrzení ale neexistují lingvistické důkazy.\n\nV poslední době je snaha zpopularizovat tento termín po celých Spojených státech. Seriál Ztraceni, který byl natáčen na Havaji, má na konci závěrečných titulků děkovnou poznámku: \"We thank the people of Hawaii and their Aloha Spirit\" („Děkujeme obyvatelům Havaje a jejich duchu Aloha“).\nProkazatelně nejslavnější havajskou píseň „Aloha Oe“ napsala poslední královna Havaje Liliuokalani.\n\nVýraz inspiroval název protokolu ALOHA představeného v 70. letech Havajskou univerzitou.\n"}
{"id": "302702", "url": "https://cs.wikipedia.org/wiki?curid=302702", "title": "Barbara Schettová", "text": "Barbara Schettová\n\nBarbara Schettová, nepřechýleně \"Barbara Schett\" (* 10. března 1976 Innsbruck) je bývalá rakouská tenistka, která zahájila svou profesionální kariéru v roce 1992 a ukončila ji na Australian Open 2005. Během aktivního hraní odehrála 48 zápasů za národní tým ve Fed Cupu, z toho 30 vítězných. Rovněž se zúčastnila Letních olympijských her v Sydney, kde ve dvouhře i ve čtyřhře postoupila do čtvrtfinále.\n\nNarodila v Innsbrucku Johannesovi a Elisabeth Schettovým, kteří oba pracovali v bankovnictví. Má staršího bratra George Schetta, jenž je lékař. V šestnácti letech se stala profesionální tenisovou hráčkou. Během kariéry vyhrála celkem 13 titulů WTA, z toho 3 ve dvouhře a 10 ve čtyřhře. V roce 1999 dosáhla až na účast v Turnaji mistryň (pro nejlepších 8 hráček sezóny), stejně jako v Grand Slam Cupu (pro 16 nejlepších na turnajích Grand Slamu) a časopis \"TENNIS\" ji toho roku udělil cenu pro tenistku s nejrychlejším postupem na žebříčku.\n\nVdala se za bývalého australského tenistu, deblového specialistu Joshuu Eaglea. 28. dubna 2009 porodila syna Noaha.\n\nZa motto si zvolila:\"Žij každý den tak, jako by byl Tvým posledním.\" Barbara zachovávala jeden rituál, pokud na turnaji vyhrála první zápas, pak v dalších dnech používala vždy stejnou sprchu. Od roku 2009 spolumoderuje velké tenisové turnaje s bývalou světovou jedničkou Švédem Matsem Wilanderem na televizní stanici Eurosport.\n\n1991 – Se zúčastnila prvního turnaje ITF v Kitzbühelu (AUT), kde obdržela od pořadatelů „divokou kartu“.\n\n1992 – Vyhrála svůj první titul ve dvouhře na okruhu ITF v Zaragoze (ESP).\n\n1993 – Poprvé se dostává mezi nejlepších 200 hráček žebříčku WTA (TOP 200). Zahrála si čtvrtfinále v Kitzbühelu a Montpellier (FRA) poté, co do hlavní soutěže na obou turnajích postoupila z kvalifikace.\n1994 – Nastoupila k zápasům na prvním Grand slamu (na Australian Open vypadla v kvalifikaci, na French Open postoupila do hlavní soutěže). Zahrála si semifinále v Linzi (AUT), čtvrtfinále v Tokiu (JPN) a Praze (CZE). Na žebříčku WTA postoupila do první stovky (TOP 100), když 4. dubna byla klasifikována na 99. místě.\n\n1995 - Nastoupila k premiérové účasti za národní tým ve Fed Cupu proti USA. Byla v semifinále v Palermu (ITA) a čtvrtfinále si zahrála v Praze.\n\n1996 – Poprvé se v žebříčku WTA posunula mezi padesát nejlepších hráček (TOP 50) na 38. místo. Vyhrála svůj první turnaj WTA v Palermu, kde triumfovala jak ve dvouhře, tak i ve čtyřhře (spolu s Husárovou). Vybojovala poprvé semifinále turnaje kategorie Tier I v Moskvě (RUS), dostala se do čtvrtfinále na Amelia Island (USA) a konečně dokázala zvítězit v zápase 1. kola na jednom z Grand slamu, konkrétně na Australian Open v Melbourne (AUS).\n\n1997 – Zvítězila na druhém turnaji okruhu WTA Maria Lankowitz (RAK) a dosáhla potřetí v řadě semifinálové účasti v Palermu, čtvrtfinále si zahrála ještě v Hamburku (GER).\n\n1998 – Dosáhla na dvě finálové účasti v řadě, nejdříve v Palermu a poté v Bostonu (USA), semifinálová klání si připsala v Hamburku a Madridu (ESP) a do čtvrtfinále se probojovala v Hobartu (AUS), Maria Lankowitzová a Zürichu (SUI). Na turnaji v Hamburku navíc vyhrála titul ve čtyřhře (spolu se Schnyderovou).\n\n1999 - Nejlepší rok kariéry. Poprvé skončila na konci roku mezi deseti nejlepšími tenistkami (TOP 10), na prémiích vydělala nejvíce peněz ($ 725,865) a za sezónu zvítězila ve 47 dvouhrách, což znamenalo z hlediska absolutního počtu výher 4. místo mezi hráčkami. Zahrála si poprvé finále turnaje kategorie Tier I v Moskvě, semifinále v Sydney (AUS), Aucklandu (NZL) a Hamburku a vytvořila si nejlepší osobní výkon v Grand slamu, když se na US Open probojovala do čtvrtfinále. 13. září byla klasifikována na 7. místě žebříčku, což znamenalo její nejlepší postavení vůbec. Na konci sezóny se zúčastnila Turnaje Mistryň pro 8 nejlepších hráček světa.\n\n2000 - Dokázala vyhrát třetí turnaj kariéry v Klagenfurtu (AUT), připsala si semifinále v Curychu, kde porazila dvě hráčky první světové dvacítky. Tento výkon, kdy na jediném turnaji vyřadila dvě hráčky TOP 20 zopakovala ještě třikrát. Dále byla šestkrát ve čtvrtfinále, ale pro zranění musela vzdát několik turnajů. V únoru se odhlásila z Paříže a Hannoveru (GER) kvůli zranění břišních svalů, posléze odstoupila v Hamburku a musela se odhlásit i na květnovém turnaji ve Štrasburku (FRA) pro zánět čelních dutin. Vše završilo odhlášení se z turnaje v Linci (AUT), kdy jí postihl zánět palce na pravé noze.\n\n2001 - Probojovala se do semifinále v Dauhá (KAT) a čtvrtfinále ve Vídni (AUT) i Moskvě (RUS). Na French Open si připsala cenné vítězství nad světovou dvojkou Venus Williamsovou. Ve čtyřhře pak vyhrála turnaj v Sydney (spolu s Kurnikovou), po kterém se 15. ledna dostala na žebříčku WTA pro čtyřhru až na 8. místo, což bylo její nejvyšší postavení.\n\n2002 – V tomto roce si zahrála pětkrát ve čtvrtfinále a dokázala zvítězit ve čtyřhře na turnaji v Hamburku (spolu s Hingisovou).\n\n2003 – Semifinálovou účast zaznamenala v Madridu, čtvrtfinále si zahrála na Gold Coast (AUS) a titul ze čtyřhry si přivezla z Paříže (Indoors, spolu se Schnyder).\n\n2004 – Čtvrtfinalistka z Estorilu (POR) a Hertogenbosche (NED). Úspěšnější byla ve čtyřhře, kdy zvítězila na turnajích v Paříži (Indoors, spolu se Schnyder), Budapešti (HUN) (spolu s Mandula) a Stockholmu (SWE) (spolu s Molik) - v její jubilejní desáté a zároveň poslední výhře na turnaji ve čtyřhře. Zahrála si také Fed Cup, kde Rakousko ve čtvrtfinále porazilo USA 4-1. V tomto střetnutí porazila Martinu Navrátilovou, pro niž to byla vůbec první porážka ve Fed Cupu po více než 40 vítězstvích ve dvouhře i čtyřhře od roku 1975. V říjnu pak oznámila svůj záměr ukončit profesionální kariéru na blížícím se Australian Open.\n\n2005 - Australian Open byl pro ni posledním turnajem profesionální kariéry, na kterém zaznamenala svou poslední výhru nad Welfordovou, která nastoupila na “divokou kartu”. Ve druhém kole již nestačila na Danielu Hantuchovou (26. nasazenou) a prohrála s ní 6-4 6-0.\n\n\n"}
{"id": "302705", "url": "https://cs.wikipedia.org/wiki?curid=302705", "title": "Draplavý", "text": "Draplavý\n\nPřírodní rezervace Draplavý se nachází asi 2 km severovýchodně od kostela ve Starých Hamrech v Lysohorské hornatině v Moravskoslezských Beskydech.\n\nDůvodem pro vyhlášení PR byla snaha o ochranu malého zbytku původní pralesovité jedlobučiny .\n\nÚzemí PR pokrývají většinou druhotné kulturní smrkové lesy se smrkem ztepilým (\"Picea abies\"). Původní jedlobukový prales zůstal zachován pouze na příkrých březích potoka.\n\nV bylinném patře rostou typické druhy květnatých bučin jako svízel vonný (\"Galium odoratum)\", pitulník horský (\"Lamium montanum\") a bažanka vytrvalá (\"Mercurialis perennis\").\n\nÚzemí rezervace je významné jako hnízdiště vzácných druhů ptáků jako je například lejsek malý (\"Ficedula parva\"), čáp černý (\"Ciconia nigra\") a holub doupňák (\"Columba oenas\").\n\n\n"}
{"id": "302711", "url": "https://cs.wikipedia.org/wiki?curid=302711", "title": "Nekróza", "text": "Nekróza\n\nNekróza (z = mrtvý) je intravitální (v živém organizmu) smrt buněk a tkání. Jedná se o souhrn změn pozorovatelných histologicky až v určitém časovém odstupu po biologické smrti buňky. Nekróza postihuje skupiny na sebe navzájem naléhajících buněk a vzniká jako následek nevratného poškození buněk.\n\nTypické znaky nekrózy (na rozdíl od apoptózy = programovaná buněčná smrt) :\n\n\nNekrotické procesy způsobí příčiny:\n\n\n\n"}
{"id": "302714", "url": "https://cs.wikipedia.org/wiki?curid=302714", "title": "Irák", "text": "Irák\n\nIrák, oficiálním názvem Irácká republika ( , \"\", , \"Kómárí Érák\"), je stát na Blízkém východě v oblasti jihozápadní Asie. Na jihu sousedí s Kuvajtem a Saúdskou Arábií, na západě s Jordánskem, na severozápadě se Sýrií, na severu s Tureckem a na východě s Íránem (Kurdistán provincie), na jihovýchodě je pak Perský záliv. Podle odhadů z roku 2011 žije v Iráku 32 847 000 lidí, z nichž většinu (75–80 %) tvoří Arabové a zbytek převážně Kurdové. Celkem 97 % obyvatel je muslimského vyznání, a to většinou ší'itského. Hlavním a největším městem je Bagdád, úředními jazyky jsou arabština a kurdština.\n\nV Evropě byl dříve Irák znám jako součást Mezopotámie. Tato oblast byla od 6. tisíciletí př. n. l. domovem několika úspěšných civilizací, např. Akkadské, Sumerské, Novoasyrské, Novobabylonské a Seleukovské říše, vládly jí také dynastie Arsakovců, Sásánovců a Abbásovců. Po ovládnutí muslimskými Araby v půlce 7. století byla součástí chalífátu za vlády volených chalífů a Umajjovců, ílchanátu, říše Safíovců a Afšárovců a Osmanské říše. Hranice moderního Iráku určila Společnost národů poté, co byla v roce 1920 Osmanská říše rozdělena Sèvreskou smlouvou. Oblast Iráku připadla Spojenému království jako mandátní území pod názvem Britský mandát Mezopotámie. V roce 1921 byla ustanovena monarchie a Irácké království získalo nezávislost na Spojeném království v roce 1932. V roce 1958 vznikla Irácká republika, která byla mezi lety 1968 a 2003 ovládána socialistickou stranou Baas, jejímž vůdcem a prezidentem země se v roce 1978 stal Saddám Husajn. Zahraniční politiku i vnitrostátní situaci výrazně ovlivnily irácko-íránská válka a válka v Zálivu. V roce 2003 do Iráku vnikla koalice vedená Spojenými státy a území začala okupovat. O rok později byla kontrola předána dočasné vládě, v roce 2005 byla přijata nová ústava a zvolena nová vláda. Poslední američtí vojáci zemi opustili 18. prosince 2011.\n\nIrák je parlamentní demokratická republika, jeho politika je ale silně zkorumpovaná a situace v zemi je kvůli působení ozbrojených skupin neklidná. Vládu vede premiér a zákonodárným orgánem je zatím jednokomorová Sněmovna reprezentantů. Na severovýchodě země existuje \"de facto\" autonomní oblast irácký Kurdistán, která je ale ekonomicky závislá na Bagdádu. Podle hrubého domácího produktu je irácká ekonomika 62. největší na světě. Irák má jedny z největších zásob ropy na světě, které dosahují zhruba 115 miliard barelů.\n\nArabský název \"al-Irakíja\" se používá od 6. století. Existuje více možností, odkud pochází. Jedním možným vysvětlením je původ z názvu sumerského města Uruk (podle Bible \"Erech\"). Dalším možným vysvětlením je původ z arabského slova \"`araqa\", což znamená přibližně „dobře zavlažený“ nebo „úrodný“.\n\nMezopotámie byla v arabštině nazývána \"Irácká země\" neboli „úrodná země“. Ve středověku existovaly dvě oblasti s názvem Irák: první byl \"ʿIrāq ʿArabī\", „arabský Irák“ (zhruba oblast Mezopotámie) a druhý \"ʿIrāq ʿajamī\", „cizí Irák“ (zhruba dnešní severozápadní Írán). Pojem „Arabský Irák“ nezahrnoval oblast dnešního severního Iráku.\n\nPrvní důkazy osídlení území dnešního Iráku pocházejí z doby před asi 150 000 lety a nejstarší známé vesnické osídlení se datuje do 6. tisíciletí př. n. l. Do jižní části Mezopotámie, jak se území mezi řekami Eufrat a Tigris nazývalo, se na přelomu 4. a 3. tisíciletí př. n. l. dostalo první sumerské obyvatelstvo a založilo zde civilizaci, která se tak stala jednou z nejstarších civilizací na světě. Sumerové na počátku 3. tisíciletí př. n. l. vynalezli klínové písmo, které ryli do hliněných tabulek. Mezopotámie byla rozdělena na jižní Babylonii a severní Asýrii, jejichž dějiny se zpočátku vyvíjely odděleně a později se začaly mísit. Typickým sumerským politickým zřízením byly městské státy, které byly v pozdějších dobách nahrazovány říšemi. První velkou říši s názvem Akkadská říše založil Sargon Akkadský okolo roku 2310 př. n. l., po ní následoval stát 3. dynastie urské. Nejvíce pramenů z mezopotámské doby pochází ze starobabylonského období z doby vlády Chammurapiho, který nechal vydat slavný Chammurapiho zákoník. Mezopotámie byla kvůli své výhodné lokalitě, tak netypicky úrodné v porovnání s okolními územími, často napadána okolními národy. V 17. století př. n. l. se Babylonie zmocnili Chetité a později Kassité, Chaldejci a Peršané, zatímco Asýrii v 7. století př. n. l. ovládli Médové.\nV roce 331 př. n. l. dobyl Mezopotámii Alexandr Veliký a ta se po jeho smrti stala součástí Seleukovské říše. Okolo roku 150 př. n. l. se území zmocnili Parthové. Ve 3. století podlehli Parthové Peršanům z dynastie Sásánovců, kteří Babylonii připojili ke své říši. Mnohá z mezopotámských měst, mezi než patřil např. Babylón, Akkad, Ur, Uruk, Lagaš, Nippur, Aššúr, Ninive a Nimrud, jsou v současnosti významnými archeologickými lokalitami. V Mezopotámii kromě Chammurapiho zákoníku vznikly např. Visuté zahrady Semiramidiny, jeden ze sedmi divů světa, Epos o Gilgamešovi a biblická Babylonská věž.\n\nV roce 637 se Mezopotámie zmocnili muslimští Arabové, a tak se Irák, jak tuto zemi nazvali, stal součástí chalífátu. Po většinu doby arabské nadvlády byl Irák centrem chalífátu a Bagdád, který muslimové založili v roce 762, byl nějakou dobu nejspíše největším městem na světě. Vláda chalífů v Iráku nebyla vždy pevná, zemi v 10. století vládli íránští Bújovci a později se stala součástí velké Seldžucké říše.\n\nV roce 1258 se po obléhání a následném zdevastování Bagdádu, kdy bylo zabito 200 000–1 000 000 obyvatel jeho obyvatel, Iráku zmocnili Mongolové a ten se tak stal součástí ílchanátu. Za jejich vlády země ekonomicky i kulturně upadala. Po rozpadu ílchanátu v roce 1335 se stala součástí džálajirovského sultanátu a o půl století později říše turkického vojevůdce Tamerlána. V 15. století se vlády nad Irákem ujali Turkméni a na počátku 16. století Safíovci. V roce 1514 porazil osmanský sultán Selim I. safíovského vládce Ismá‘íla I. v bitvě u Čaldiránu, připojil ke své říši severní Irák a jeho syn pak zbytek území. Irák poté fungoval hlavně jako nárazníkový stát mezi zbytkem Osmanské říše a Íránem, osmanská vláda ale zprvu nebyla pevná a v půlce 18. století se k moci v Iráku dostali mamlúci gruzijského původu, kteří podporovali zahraniční obchod a mimo jiné povolili zřízení pobočky britské Východoindické společnosti v Basře. Spojené království od té doby zvyšovalo svůj vliv v Iráku, což bylo klíčové pro události ve 20. století.\n\nDo půlky 19. století se Osmanům podařilo svrhnout mamlúckou vládu a začali prosazovat přímou kontrolu nad Irákem. Ke konci 19. století začala země v souvislosti s postupným zaváděním paroplavby na Eufratu a Tigridu pěstovat a vyvážet mnohonásobně více obilí než kdy dříve. Kvůli tomu se asi desetinásobně zvýšila plocha obdělávané půdy a lidé z velké míry přestávali žít nomádským způsobem života. Na počátku 20. století se, v souvislosti se vzestupem hnutí Mladoturků, začala v arabských zemích pod osmanskou nadvládou rozvíjet myšlenka arabského nacionalismu, resp. v tomto případě názor, že pro arabské země by bylo nejlepší, kdyby se od Osmanské říše oddělily. Tato myšlenka se konkrétně v případě Iráku zamlouvala Spojenému království, které stále zvyšovalo objem zahraničního obchodu s touto zemí.\n\nNa začátku první světové války se Osmanská říše přidala na stranu Německého císařství a Spojené království proto zahájilo Mezopotámské tažení kvůli obraně svých zájmů v Iráku. Do roku 1918 se Britové zmocnili celého území a po válce jim oblast připadla jako mandátní území pod názvem Britský mandát Mezopotámie. V následujících letech začalo povstání proti britské vládě, které se rozšířilo téměř po celé zemi, a Spojené království proto nabídlo bývalému králi Velké Sýrie Fajsalovi I., aby se stal králem Iráku. Po celostátním referendu se tak v roce 1921 stalo, Irák tím ale nedosáhl úplné nezávislosti. Na naléhání iráckých nacionalistů nakonec Spojené království souhlasilo s vyhlášením nezávislosti Iráckého království, které proběhlo 3. října 1932. I nadále si ale Britové v Iráku zachovali část svého vlivu. Po začátku druhé světové války se k moci v Iráku dostali panarabisté, kteří začali vyjednávat se zeměmi Osy, a proto do země v roce 1941 vnikli Britové a začali zemi opět okupovat; odešli v roce 1947. Irák se v roce 1955 stal součástí Bagdádského paktu.\n\nV první polovině 20. století pokračovalo rozšiřování plochy obdělávané půdy, která byla navíc přesouvána z vlastnictví státu do vlastnictví soukromého. Získávaly ji ale většinou bohaté rodiny a zvyšovaly se tak rozdíly mezi chudou a bohatou vrstvou. Na konci 50. let Irák zaznamenal velký hospodářský rozvoj kvůli prudkému nárůstu vývozu ropy. V roce 1958 proběhl vojenský převrat vedený Abdalem Karim Kásimem, při němž byl 14. července na nádvoří královského paláce zastřelen král Fajsal II. Nová revoluční vláda v čele s Kásimem zrušila monarchii, nastolila republiku, prohlásila islám za státní náboženství, odešla z Bagdádského paktu a politicky se začala sbližovat se Sovětským svazem. Převrat a první kroky nového režimu byly vřele uvítány iráckou veřejností. V únoru 1963 proběhl další státní převrat v čele s arabskou socialistickou stranou Baas. Po něm se prezidentem stal Abdul Salám Árif, který nechal několik členů Baas uvěznit. V roce 1968 se tato strana ujala moci. O dva roky později byly částečně vyřešeny dlouhodobé spory s Kurdy žijícími na severu, když vláda uveřejnila manifest uznávající legitimitu kurdské národnosti a rozhodla se vymezit autonomní oblast irácký Kurdistán. Tento krok se ale nakonec ukázal jako falešný a v roce 1973 vypukly v Kurdistánu otevřené boje, které trvaly jeden rok. Vláda strany Baas zpočátku nenabyla oblibě ani v Iráku ani mimo něj. Domácí podporu si získala v roce 1972 znárodněním Irácké ropné společnosti (IPC) a zlepšení zahraničních vztahů bylo zapříčiněno postupným odvracením se od Sovětského svazu a komunismu.\n\nNa začátku 70. let Irák zbohatl kvůli prudkému nárůstu příjmů z ropy, což mu umožnilo podporovat finančně náročné programy např. ve školství, zdravotnictví a bytové výstavbě. Postupně se tak zvyšovala životní úroveň a režim měl širokou podporu veřejnosti. Na druhou stranu výrazně poklesla zemědělská produkce a s problémy se potýkal průmysl a služby. Saddám Husajn, který se podílel na převratu v roce 1963 a od roku 1968 v zemi získával stále větší moc, se v roce 1979 stal prezidentem Iráku a velitelem armády. Svou vládu začal popravou 22 svých odpůrců a likvidováním konkurence se vyznačovalo celé období jeho vlády.\n\nPo svržení starého režimu v sousedním Íránu a nástupu ší'itské diktatury se dlouhodobě špatné vztahy Íránu s Irákem ještě zhoršily a Husajn zahájil 22. září 1980 irácko-íránskou válku invazí vojsk do Íránu. Válka skončila po osmi letech uzavřením příměří. Zemřelo během ní mezi 500 000–1 000 000 lidí na obou stranách a Irák finančně zruinovala. Urychlila expanzi soukromého hospodářství a vedla k tomu, že se Spojené státy staly spojencem Iráku. Poslední rok války začala genocida kurdského obyvatelstva ze strany irácké vlády známá pod názvem al-Anfál, která vyústila ve smrt zhruba 200 000 Kurdů a úprk dalších 150 000 do Íránu a Turecka během půl roku. V tomto procesu byly použity i chemické zbraně.\n\nV srpnu roku 1990 Husajn zaútočil na Kuvajt a prohlásil ho za svou další provincii, čímž započal válku v Zálivu. Rada bezpečnosti OSN uvalila na Irák hospodářské embargo a Spojené státy se ujaly vedení koalice, která v únoru následujícího roku vyhnala iráckou armádu z okupovaného území. Porážka podnítila ší'ity a Kurdy k povstání proti režimu, které bylo násilně potlačeno. Počet mrtvých dosáhl až 300 000 lidí a až 2 500 000 Kurdů a ší'itů bylo donuceno emigrovat do Turecka a Íránu. V dubnu 1991 Spojené státy, Spojené království a Francie kvůli ochraně obyvatel vytvořily nad iráckým Kurdistánem bezletovou zónu a tak vznikla \"de facto\" kurdská autonomní oblast. Ke konci 90. let začal účinek embarga uvaleného OSN slábnout. V tomto období se životní situace v zemi horšila, mnoho lidí trpělo podvýživou a nedostatečnou zdravotní péčí. Mimo to se zhoršovala úroveň vzdělání a kvůli nepříznivým podmínkám opustilo Irák na tři miliony obyvatel.\n\nPo teroristických útocích 11. září 2001 označil George W. Bush Irák za součást „osy zla“. 20. března 2003 provedly Spojené státy a jejich spojenci invazi, která započala válku v Iráku. Do poloviny roku okupovali celé území a 13. prosince 2003 byl ve svém rodném Tikrítu nalezen Husajn. Koaliční síly v dubnu vytvořily Prozatímní koaliční správu jako přechodnou vládu, která byla v červnu 2004 rozpuštěna a moci se ujala irácká vláda v čele s předsedou Ajádem Alávím. V roce 2005 byla zvolena nová vláda, proběhly volby do Iráckého národního shromáždění, byla přijata nová demokratická ústava a prezidentem byl zvolen Džalál Talabání. Mezitím se zvyšovalo násilí mezi ší'itskými a sunnitskými muslimy, kteří na sebe páchali atentáty, a tyto nepokoje vyústily v občanskou válku. Situace se v roce 2008 začala postupně uklidňovat a v lednu 2009 dosáhla bezpečnost v zemi nejlepší úrovně od invaze. Od roku 2003 zemřelo v Iráku přes 100 000 civilistů. Poslední bojové jednotky Spojených států opustily Irák 19. srpna 2010 a poslední ze zbylých asi 50 000 vojáků zemi opustili 18. prosince 2011.\n\nV únoru 2011 zasáhla Irák vlna protestů známá jako arabské jaro. Demonstrací ve větších městech se účastnily desetitisíce lidí, kteří požadovali snížení korupce, odstoupení některých vládních činitelů, lepší dostupnost služeb a nové pracovní nabídky. Při protestech zemřelo několik lidí na následky střelných zranění způsobených bezpečnostními složkami.\n\nV roce 2012 a 2013 vzrostla míra násilí a ozbrojené skupiny v Iráku byli burcováni občanskou válkou v Sýrii. Jak sunnité, tak i šíité překročili hranici a zasáhli do bojů v Sýrii. V roce 2012 protestovali hlavně sunnitští Arabi proti vládě, která se je údajně snaží odstavit na okraj.\n\nBěhem roku 2013 sunnitské militantní skupiny zintenzivnily útoky na šíitské obyvatele v Iráku ve snaze podkopat důvěru ve vládu Núrí Málikího. V roce 2014 sunnitští povstalci náležící k Islámskému státu převzali kontrolu nad několika velkými iráckými městy, včetně Tikrítu, Fallúdži a Mosulu.Islámskému státu se podařilo využít chaosu v zemi s roztříštěnou vládou i společností a vojensky se etablovat na značné části iráckého i syrského území. To mělo za následek, že značná část obyvatelstva musela opustit své domovy. Podle odhadů se jedná o 3 miliony vnitřně vysídlených osob, dalších 8 milionů lidí potřebuje kvůli konfliktu akutní humanitární pomoc.\n\nMosul byl osvobozen v červenci 2017 iráckou armádou a kurdskými milicemi za mezinárodní letecké a logistické podpory. Při bojích o Mosul zahynulo více než 10 tisíc civilistů.\n\nIrák se nachází v Jihozápadní Asii v oblasti označované jako Blízký východ. Je jedním z osmi států ležících na břehu Perského zálivu, jeho pobřeží dosahuje délky 58 km. Celková rozloha činí 438 317 km², z toho 950 km² je vodní plochy. Na jihu sousedí s Kuvajtem a Saúdskou Arábií, na západě s Jordánskem, na severozápadě se Sýrií, na severu s Tureckem a na východě s Íránem.\n\nIrák lze topograficky rozdělit na čtyři oblasti, a to na pouště typické pro irácký západ a jihozápad; vysočiny mezi řekami Eufrat a Tigris v severní části začínající asi 120 km severně od Bagdádu; aluviální roviny v centrálním a jihovýchodním Iráku, které zabírají území větší než 132 000 km²; a pohoří severovýchodu, které pokračuje do Turecka a Íránu. Nejvyšším bodem je Cheekha Dar s 3 611 m n. m. a nejnižším je hladina Perského zálivu, tedy 0 m n. m.\n\nNejvětšími a nejvýznamnějšími řekami Iráku jsou Eufrat a Tigris, které se po více než 2500 km spojují asi 150 km severně od Perského zálivu. Mezi další řeky patří Chábúr, Velký Zab, Malý Zab, Dijála, Šatt al-Arab a Kerche. Zhruba 13 % půdy je zemědělsky využitelných, nejúrodnější oblast jsou aluviální roviny. Největšími jezery jsou Tharthar a Milh. Největší vodní přehradou je Mosulská přehrada, která je čtvrtou největší na Blízkém východě.\n\nIrák je součástí dvou ekoregionů: říčního systému Eufrat-Tigris na východě a Íránsko-anatolského hotspotu na severovýchodě. Mezi nejčastější živočichy patří různé druhy ptáků, vlk, liška, šakal, hyena, prase divoké a kočka divoká. Irák má několik endemických organismů, mezi které patří ryby parmoun Widdowsonův (\"Typhlogarra widdowsoni\") a \"Caecocypris basimi\", krysa Bunnova (\"Nesokia bunnii\"), několik bezobratlých a asi 190 druhů rostlin. Země trpí znečišťováním vody, erozí, dezertifikací a snahami vlády o změnu toku řek.\n\nV Iráku se nacházejí dvě podnebné oblasti: většinu území zabírají níže položené oblasti s aridním a teplým podnebím, na severovýchodě jsou pak pohoří s nižšími teplotami. V nižších polohách, ve kterých se vyskytují pouště a aluviální roviny, se střídá léto a zima s krátkými přechodnými obdobími. Léto trvající od května do října je velmi teplé, průměrné teploty se pohybují mezi 22 °C a 38 °C. Ve vyšších polohách je období léta kratší – trvá od června do září – a zhruba o 5–10 °C chladnější. V zimě spadne zhruba 90 % celoročních srážek; ročně spadne mezi 100–170 mm vody v nižších polohách a 320–570 mm ve vyšších polohách. Teploty v zimě dosahují hodnot mezi 0 °C a 17 °C.\n\nIrák je parlamentní demokratická republika, v jejímž čele stojí prezident, který je volen Sněmovnou reprezentantů. Od roku 2014 jím je Fuád Masúm. Výkonná moc je v rukou vlády, v jejímž čele stojí premiér. Ten je určován prezidentem z většinové strany v parlamentu a se souhlasem parlamentu a je zároveň vrchním velitelem ozbrojených sil. Zákonodárnou moc představují Sněmovna reprezentantů a Sněmovna federace. Počet reprezentantů je závislý na počtu obyvatel Iráku; podle irácké ústavy má být 1 reprezentant na 100 000 obyvatel země. V současnosti (2011) jich je 325, volby probíhají každé čtyři roky a poslední proběhly 7. března 2010. Nejlépe v nich dopadla koalice Irácké národní hnutí, která sebe samu popisuje jako sekulární a nesektářskou koalici. Těsně za ní se umístila Málikího Koalice právního státu, jejíž hlavním cílem je zvýšit bezpečnost ve státě, a na třetí pozici se umístila ší'itská Národní irácká aliance. Nejsilnější stranou bylo Sadristické hnutí (z Národní irácké aliance) a z kurdských stran Kurdská demokratická strana Iráku. Nejvyšší soudní autoritou je Nejvyšší federální soud. 50 000 amerických vojáků, z nichž poslední zemi opustili 18. prosince 2011, v zemi zůstalo kvůli pomoci iráckým protějškům.\nNová demokratická ústava, oddělující výkonnou, zákonodárnou a soudní moc, byla přijata v roce 2005 téměř 80 % obyvatelstva. Mezi lety 1968 a 2003 byla země pod vládou strany Baas, dnes v ní existuje systém více politických stran. Politika Iráku je silně zkorumpovaná, jeho index zhroucených států vytvářený časopisem \"Foreign Policy\" byl v roce 2010 v pořadí 7. největší na světě. Irák se také pravidelně umisťuje na posledních místech žebříčku podle světového indexu míru sestavovaného Institutem pro ekonomii a mír, v roce 2010 měl tento index po Somálsku nejmenší. Proti přítomnosti americké armády a vládě bojují např. al-Káida a různé sunnitské a ší'itské ozbrojené skupiny, které páchají veřejné sebevražedné atentáty, vraždy, únosy a mučení, jejichž cílem jsou často příslušníci etnických a náboženských menšin, státní úředníci, soudci atd. Na politickém poli spolu ší'ité a sunnité spolupracují a bezpečnost ve státě se postupně zlepšuje.\n\nAmnesty International uvádí, že tisíce lidí (většinou sunnitů podezřelých z financování sunnitských ozbrojených skupin) jsou oběťmi porušování lidských práv, mezi něž patří svévolné zatýkání, mučení a znásilňování (v tajných věznicích), dokonce i odsouzení k trestu smrti po nespravedlivých soudních procesech. Lidská práva porušovali i američtí vojáci, kteří mimo jiné zabili několik civilistů. Právo na svobodu shromáždění je garantováno ústavou a v praxi se dodržuje. Právo na svobodu slova je také zaručené právně, ale narušuje ho napětí mezi různými skupinami obyvatel. Od roku 2003 vzniklo přes 150 periodik, která fungují bez výrazných omezení vlády. V roce 2006 byl schválen zákon zakazující kritizování veřejných činitelů.\n\nIrák je rozdělen na 19 guvernorátů (arabsky \"muháfaza\") neboli provincií. V březnu 2014 byl vytvořen nový guvernorát Halabdža v Iráckém Kurdistánu. Guvernoráty se dále dělí na okresy. Mezi nejvýznamnější města patří Bagdád (zhruba 5 700 000 obyvatel), Mosul (1 450 000), Arbíl (1 000 000), Basra (923 000) a Sulajmáníja (836 000).\n\nIrácký Kurdistán je právně vymezená autonomní oblast, která zahrnuje severovýchodní irácké provincie Arbíl, Dahúk, Halabdža a Sulajmáníja, což je území s rozlohou asi 36 000 km² a 4 miliony obyvatel. Oficiálně je součástí Iráku a je finančně závislá na Bagdádu, ale má rozdílnou politiku, vlastní vlajku, vojenské jednotky (zvané pešmerga) a jazyk. Hranice s arabským Irákem hlídají bezpečnostní složky a arabští Iráčané jsou v Kurdistánu často považováni za cizince. Oblast byla vymezena v roce 1970, ale \"de facto\" autonomní se stala až v roce 1991, kdy její území opustily irácké vojenské jednotky. V témže roce se také stala součástí Organizace nezastoupených států a národů. Největší kurdskou koalicí je Kurdská aliance složená z 11 stran, která ve volbách do Kurdské regionální vlády v roce 2009 získala 59 ze 111 míst. Současným prezidentem kurdského regionu je Masúd Barzání.\n\nKlíčovým spojencem Iráku jsou od roku 2003 Spojené státy kvůli pomoci při rekonstrukci země. Irák je členem několika mezinárodních organizací. Byl jedním ze zakládajících členů Organizace spojených národů, Ligy arabských států a Organizace zemí vyvážejících ropu. Po pádu Saddáma Husajna se snaží navazovat a udržovat dobré vztahy hlavně se sousedními státy. Turecko se snaží posílit svou pozici dominantního obchodního partnera Iráku a investuje v něm převážně do energetiky. Vzrůstá obchodní výměna s Íránem, byly podepsány dohody o ropné spolupráci a do budoucna je naplánováno odstraňování celních a obchodních překážek mezi těmito dvěma státy. S Kuvajtem se Irák snaží vyřešit otázku válečných reparací, které mu má platit. Částku stanovenou jako 5 % příjmů z ropy se Irák snaží snížit. Země není v současnosti (2011) členem Světové obchodní organizace (WTO), v roce 2004 požádala o členství a získala status pozorovatele. Evropská unie od invaze poskytla Iráku finanční pomoc v hodnotě asi 1 miliardy euro na rekonstrukci země v oblasti infrastruktury, bezpečnosti, prosazování demokracie a dostupnosti základních služeb. V listopadu 2006 začalo vyjednávání mezi EU a Irákem na podpisu partnerské smlouvy, která by politické a ekonomické spolupráci dodala právní základ. Se Spojenými státy udržuje Irák nadále úzké vztahy, ačkoliv vliv USA vzhledem k odchodu amerických vojáků postupně klesá.\n\nČesko má v Bagdádu velvyslanectví a Irák má velvyslanectví v Praze. Mezi těmito dvěma státy je podepsáno několik smluv, do budoucna jsou plánovány Dohoda o zabránění dvojímu zdanění a Dohoda o vzájemné ochraně a podpoře investic. Na místě působí ve spolupráci s vládou česká humanitární organizace Člověk v tísni. Pro občany ČR platí vízová povinnost, pro kurdistánské provincie ale existuje jiný režim, kdy je možný bezvízový styk po dobu 10 dnů a o prodloužení je možné žádat na místní policejní stanici.\n\nIrácká policie působící pod ministerstvem vnitra sestává zhruba ze 400 000 policistů, kteří se starají o bezpečnost na celém území mimo Kurdistánu, který má na starost kurdská regionální policie. Minimální věk pro vstup je 18 let. Irácké ozbrojené síly se dělí na armádu, letectvo a námořnictvo. Čítají necelých 280 000 vojáků, z toho je asi 6000 v letectvu a 2000 v námořnictvu. K roku 2010 Irák vlastnil 295 tanků, 2695 obrněných a bojových vozidel, 1580 kusů mobilního dělostřelectva, 224 samohybných děl, 550 protitankových zbraní, 1139 letadel a 15 lodí (z toho 13 hlídkových). Výdaje na obranu za rok 2011 činily téměř 18 miliard dolarů. Na provinciální úrovni dochází k častým infiltracím zdejších milic do armádních řad a tyto nepříliš loajální skupiny představují do jisté míry pro irácký stát problém. Postupně však dochází k zlepšení situace – zejména díky spolupráci s americkou armádou jsou případní členové ozbrojených skupin či jiní lidé s pochybnou loajalitou z armády propouštěni. Na druhou stranu se dle nadace Bertelsmann politické špičky a další významní činitelé irácké společnosti opakovaně uchylují k navazování užších kontaktů s představiteli armády, většinou nad vybranými jedinci drží ochrannou ruku či jim zajišťují výhodné funkce.\n\nV roce 2004 započala Severoatlantická aliance na žádost irácké vlády výcvikovou misi s názvem NATO Training Mission Iraq (NTM-I) za účelem přetvoření a profesionalizace irácké armády. Cílem této mise je poskytnout účinný obranný sektor s demokratickým vedením. Původně se soustředila na výcvik výše postavených armádních důstojníků, v roce 2007 se však rozšířila na výcvik policie a v prosinci 2008 na výcvik dalších složek jako např. loďstva a letectva. Do roku 2011 se operace zúčastnilo 23 členských států NATO, které přispěly celkově částkou asi 250 milionů dolarů. Zejména v oblasti loďstva a letectva je irácká armáda nadále na americké podpoře závislá.\n\nDo padesátých let 20. století stála ekonomika Iráku na zemědělství, poté ale nastala hospodářská revoluce a do roku 1980 Irák vyvinul systém plánované ekonomiky a stal se druhým nejbohatším státem arabského světa (po Saúdské Arábii) a třetím nejbohatším na Blízkém východě. Irácké hospodářství poškodila nejdříve irácko-íránská válka a mnohem více pak válka v Zálivu a embargo uvalené OSN v roce 1990. Další ránou pro hospodářství byla válka v Iráku začínající v roce 2003.\n\nIrák se od ustanovení nového režimu v roce 2003 snaží podporovat hospodářskou soutěž, lákat zahraniční investory a liberalizovat ekonomiku, ta je zatím ale ve velké míře stále v rukou státu. Např. uhlovodíkový sektor, jehož hlavní součástí je těžba ropy a který je základem místního hospodářství, má pod kontrolou stát. Mezi další průmyslová odvětví patří výroba chemikálií, textilu, stavebních materiálů a kovů.\n\nIrácké zásoby ropy jsou podle odhadu z roku 2011 páté největší na světě. Prodej ropy vytváří přes 90 % vládních zisků a ropa tvoří přes 80 % vývozních komodit; Irák je 11. stát na světě podle exportu ropy, denně produkuje zhruba 2,4 milionu barelů a exportuje jich 1,9 milionů. Irák má také 11. největší zásoby zemního plynu na světě. Kromě ropy vyváží další suroviny (zhruba 8 % exportu) a živočišné produkty (5 %). Nejvíce exportu putuje do USA (25,2 %), Indie (15,1 %), Jižní Koreje (9,9 %), Itálie (9,2 %) a Čínské lidové republiky (8,5 %). Naopak Irák nejvíce importuje z Turecka (23,8 %), Sýrie (16,6 %), Čínské lidové republiky (8,5 %) a USA (8,3 %). Mezi nejčastěji dovážené zboží patří potraviny, léky a průmyslové výrobky. Celkově nejvýznamnějším obchodním partnerem Iráku jsou Spojené státy, následované Evropskou unií. Vysokému zájmu zahraničních investorů překážejí problémy s nákupem půdy.\n\nV roce 2010 činil hrubý domácí produkt (HDP) Iráku v paritě kupní síly 113,4 miliardy dolarů. Meziroční růst HDP za roky 2008, 2009 a 2010 činil 9,5 %, 4,2 % a 0,8 %. HDP na obyvatele v paritě kupní síly činilo v roce 2010 zhruba 3800 dolarů a Irák tak byl v tomto ohledu 160. státem na světě. Nezaměstnanost dosahuje zhruba 50 %, z pracujícího obyvatelstva 21 % pracuje v zemědělství, 19 % v průmyslu a 60 % ve službách. Podíl žen na trhu práce je zhruba 17 %. K největším zaměstnavatelům patří státní sektor, např. v kurdistánských provinciích v něm pracuje až 50 % zaměstnanců.\n\nSlužby jsou na nejnižší úrovni ze všech odvětví irácké ekonomiky. V poslední době dochází ke zlepšování ve finančních službách, pojišťovnictví, zajišťování městské hromadné dopravy a telekomunikacích, ale zdravotnictví, zásobování pitnou vodou, zásobování elektřinou a školství jsou ve velmi špatném stavu. Základní zdravotní péče a ošetření je poskytováno zdarma. Kvůli bezpečnostní situaci se však v zemi neuskutečňuje téměř žádný cestovní ruch. Významným odvětvím se stále větším podílem na HDP je stavebnictví.\n\nV prvních letech po začátku války v Iráku zaznamenával stát velkou míru inflace (běžně přes 30 %), ale v roce 2010 byl jeho index spotřebitelských cen již pouze 2,4 %. Měnou je irácký dinár, jehož směnný kurz v roce 2010 byl 1170 dinárů za dolar.\n\nPůda patří z většiny soukromým vlastníkům. V zemi je rozvinutý systém zavodňování a využívají se zemědělské stroje, hnojiva a pesticidy, k výraznému vývoji v použití moderních technologií v zemědělství dochází od roku 2003. Podíl zemědělství na HDP činí necelých 10 %, na zaměstnanosti pak něco málo přes 20 %. Zhruba 2/3 populace jsou závislé na potravinách z jiných zemí, kterých se dováží téměř dva miliony tun ročně. V roce 2009 Irák vyprodukoval 1,7 milionů tun pšenice a 0,5 milionů tun ječmene. Do irácko-íránské války v roce 1980 byl Irák největším producentem datlí na světě s 596 920 tunami ročně (1980), kvůli konfliktům se ale v žebříčku propadl a v současnosti (2009) je sedmým největším producentem s 507 002 tunami ročně. Ministerstvo zemědělství se snaží o rehabilitaci tohoto odvětví. Nejvýdělečnější zemědělskou plodinou je rajče jedlé, kterého v roce 2009 Irák vyprodukoval 913 493 tun. Dále se v Iráku pěstuje pšenice, ječmen setý, rýže a zelenina. Co se týče živočišné výroby, v roce 2009 Irák vyprodukoval 47 493 tun hovězího masa, 46 984 tun jehněčího masa, 48 312 tun kuřecího masa a 915,6 milionů vajec.\n\nDo 80. let 20. století byla irácká infrastruktura jednou z nejlepších na Blízkém východě. Kvůli válkám ale byla velká část poničena a Irák se na její rozvoj nesoustřeďoval. V zemi je nedostatečné zásobování pitné vody, nedostatek zdravotních zařízení a špatně fungující veřejná rozvodná síť elektřiny, která např. v Bagdádu funguje průměrně pouze 5 hodin denně. Celkový rozsah silnic v Iráku je přes 44 900 km, z toho zhruba 37 900 km je zpevněných; počet automobilů je zhruba 2 miliony. Irák má 104 letišť, z toho 75 se zpevněnou dráhou, a 21 heliportů. Z tohoto počtu je 5 letišť mezinárodních – v Bagdádu, Basře, Arbílu, Sulajmáníje a Nadžafu. Státní leteckou společností je Iraqi Airways. Stát má dále 2272 km železničních tratí, které jsou ale často nefunkční. Modernizace železnic je nicméně naplánována do budoucna a Irák do této oblasti investuje. Říční dopravu využívají jen malí podnikatelé a rybáři. Irák má v současnosti pouze jednu obchodní loď, protože zbylé byly během válek zničeny, ale snaží se vybudovat obchodní flotilu a na konci září 2011 oznámil koupi tří nákladních lodí.\n\nV oblasti telekomunikací se Irák rychle rozvíjí. Přístup k pevné lince mělo v roce 2009 zhruba 1 000 000 domácností a počet mobilních telefonů dosahoval téměř 20 milionů. Přístup k internetu mělo asi 325 000 lidí. V Iráku operuje zhruba 80 rozhlasových stanic a 20 televizních stanic a dostupné je satelitní zahraniční vysílání.\n\nPodle odhadu Mezinárodního měnového fondu z roku 2011 žije v Iráku 32 847 000 obyvatel a podle údajů CIA 30 399 572 lidí. Zhruba 75–80 % z nich jsou Arabové a 15–20 % jsou Kurdové. Dalšími skupinami obyvatel jsou Asyřané a iráčtí Turkméni. V jižním Iráku v roce 2003 žilo přibližně 20 000 bažinných Arabů (Madánů). Dále v Iráku žije několik tisíc Čerkesů, Arménů a Čečenců. Úředními jazyky jsou arabština a kurdština. Dalšími častými jazyky jsou syrština a turkmenština. V některých regionech mohou být podle irácké ústavy za úřední prohlášeny i další jazyky, pokud s tím většina lidí souhlasí v referendu.\n\nPodle odhadů z roku 2011 je 38 % Iráčanů mladších 15 let a mediánový věk je 20,9 let. Roční přirozený přírůstek obyvatelstva činí 2,4 % a úhrnná plodnost je 3,67 dítěte na ženu. Porodnost je 28,8 narozených na 1000 osob a úmrtnost 5,4 zemřelých na 1000 osob. Střední délka života je v průměru 70 let, mezi rozšířené choroby patří např. průjem, hepatitida A a břišní tyfus. Celkem 66 % obyvatel žije ve městech, z nichž největší jsou Bagdád, Basra, Mosul, Arbíl a Sulajmáníja. Čtvrtina obyvatel žije pod hranicí chudoby. 91 % obyvatel ve městech a 55 % na vesnici má přístup k pitné vodě, 73 % obyvatel má přístup ke zdravotnickým zařízením, která ale často trpí nedostatkem kvalifikovaného personálu. Od roku 2003 je na dodávkách pitné vody od UNICEFu závislých přes 200 000 Iráčanů.\n\nPodle ústavy mají ženy stejné právo jako muži, ale v zákonech i praxi jsou často diskriminovány, např. nuceny k dodržování přísného stylu oblékání nebo k předčasným manželstvím. Problémem je i domácí násilí na ženách, vraždy ze cti a ženská obřízka, která je rozšířena hlavně v kurdském regionu.\n\nNaprostá většina Iráčanů (97 %) je muslimského vyznání, z toho 60–65 % tvoří ší'ité a 32–37 % sunnité. V Iráku se nacházejí dvě posvátná města ší'itů, Nadžaf a Karbalá. Zvláštní náboženskou skupinou jsou Jezídové, což jsou většinou Kurdové, jejichž náboženství kombinuje prvky několika jiných náboženství, mezi nimi křesťanství a islám.\n\nKe křesťanství a ostatním náboženstvím se hlásí 3 % obyvatel. Mezi křesťanské církve v Iráku patří Chaldejská katolická církev, Syrská pravoslavná církev a Asyrská východní církev. Na iráckém území žijí křesťané asi 2000 let. V dnešní době se koncentrují hlavně v Bagdádu, Basře, Kirkúku, Arbílu a Mosulu. Před válkou v Iráku jejich počet dosahoval okolo 800 000 lidí, po sesazení Saddáma Husajna se ale kvůli nepřátelskému chování ze strany muslimů asi polovina z nich odstěhovala do Sýrie a menší počet do Jordánska. V Bagdádu a na jihu země žije zhruba 5 000 mandejců, jejichž náboženství starší než křesťanství z velké části čerpá z mezopotámského náboženství.\n\nV roce 1941 bylo na iráckém území asi 150 000 Židů, od té doby byli ale vládou soustavně pronásledováni, většina z nich po založení Izraele v roce 1948 Irák opustila a dnes jich tam žije méně než 100.\n\nOd počátku druhé války v Zálivu do roku 2007 uprchlo z Iráku přes 2 miliony obyvatel, další 2 miliony byly vyhnány z domova a přestěhovaly se na jiné místo v Iráku. V Sýrii je přes milion iráckých uprchlíků a další asi půl milionu je v Jordánsku. Další jsou v Libanonu, Egyptě, arabských státech v Perském zálivu, Íránu a Turecku. Tato krize je největší uprchlickou krizí na Blízkém východě od první arabsko-izraelské války v roce 1948. Podle odhadů OSN Irák přišel o 40 % střední třídy.\n\nMnoho dětí uprchlíků nechodí do školy, protože rodiče se bojí odhalení jejich ne vždy legálního pobytu. Mnoho jich taky ilegálně pracuje, aby uživily své rodiny. V Sýrii se problémem stala dětská a ženská prostituce, ke které se uprchlíci uchylují kvůli nedostatku práce.\n\nStáří irácké kultury sahá až do starověké Mezopotámie, kdy na tomto území žili Sumerové, Akkadové, Babylonci a Asyřané. V této době byly postaveny např. visuté zahrady Semiramidiny, Ištařina brána a mnohé chrámy zasvěcené mezopotámským bohům, mezi něž patřily i zikkuraty. Jeden ze zikkuratů, pravděpodobně ten v Borsippě nedaleko Bagádu, sloužil jako předloha k biblické Babylonské věži. Od půlky 7. století se vlády nad zemí ujali muslimové a od té doby se v Iráku projevuje islámská kultura. Mezi nejvýznamnější islámské stavby v Iráku patří Alího mešita (třetí nejposvátnější mešita ší'itského islámu; Nadžaf), al Askarího mešita (Samarra) a Husajnova mešita (Karbalá).\n\nCentrem irácké kultury je Bagdád, kde se míchají západní umělecké projevy (např. balet, divadlo a moderní umění) s tradičnějším blízkovýchodním uměním. Významnými uměleckými formami v Iráku jsou poezie, malířství a sochařství. Iráčané k většině běžných záležitostí využívají gregoriánský kalendář, k náboženským svátkům pak islámský lunární kalendář. Nejvýznamnější muslimský svátek je ramadán a zvláště pak Íd al-Fitr, oslava konce ramadánu. Ministerstvo kultury a informací se snaží o zachování tradičních druhů povolání jako např. zpracování mědi a koželužství. Od 50. let se iráčtí umělci a intelektuálové snažili vytvořit novou národní identitu skrze odkazy na civilizace dávné Mezopotámie. Režim strany Baas toto snažení podporoval výstavbou archeologických muzeí a pořádáním kulturních festivalů. Saddám Husajn na jednu stranu umění podporoval, ale cenzuroval a zakazoval ty umělecké projevy, které ho kritizovaly. Také zakázal některé svátky kvůli obavě, že velká setkání lidí by se mohla vést k demonstracím proti vládě.\n\nNejvýznamnějším muzeem je Irácké národní muzeum umístěné v Bagdádu. Na seznamu světového dědictví UNESCO jsou zapsána 3 irácká města: Aššúr, Samarra a Hatra. Mezi další významná historická města sloužící jako archeologické lokality patří Ninive, Kiš, Akkad, Lagaš, Eridu, Ur, Uruk, Nimrud, Babylón a Nippur. Z mezopotámského období se zachovaly také různé sochy, malby a texty vyryté do hliněných tabulek (Epos o Gilgamešovi, Chammurapiho zákoník). Jedním z kandidátů na zápis do seznamu UNESCO je citadela v Arbílu, která se svou sedmitisíciletou historií patří mezi nejstarší nepřetržitě obydlená městská sídla na světě.\n\nZhruba 75 % obyvatel je gramotných, průměrná doba strávená vzděláváním (od primárního do terciárního) je 10 let. Povinná školní docházka je do šesté třídy, poté žáci píší celostátní zkoušky, které rozhodnou o postupu do vyšších ročníků. Od sedmé třídy je většina škol rozdělena na chlapecké a dívčí. Do roku 2003 neexistovaly soukromé školy, ale v roce 2010 jich už bylo přes 200. Vzdělávací instituce jsou na špatné úrovni, mnoho profesorů emigrovalo během vlády Saddáma Husajna a od roku 2003 se mnoho dalších stalo oběťmi výhrůžek a fyzického napadání, což vedlo k další vlně emigrace. Většina z celkových 13 univerzit a dalších 40 institucí vysokého vzdělání byla navíc vypleněna v souvislosti s nepokoji v roce 2003 a potřebovala přestavbu, stejně jako zhruba 80 % z celkových 15 000 budov nižšího vzdělání, které byly kvůli nízkým dotacím za Husajnovy vlády ve špatném stavu.\n\nNejhranějším sportem v Iráku je fotbal. V roce 2007 irácká reprezentace vyhrála mistrovství Asie ve fotbale. V roce 1948 se Irák poprvé účastnil olympijských her, z druhé účasti v roce 1960 si odnesl zlatou medaili za vzpírání. Od roku 1980 se iráčtí sportovci účastní letních olympijských her pravidelně, ale zatím se neobjevili na zimních olympijských hrách.\n\nIrácká kuchyně má tradici dlouhou 10 000 let. Svého vrcholu dosáhla v Bagdádu v době, kdy toto město bylo centrem islámské říše. Později byla výrazně ovlivněna kuchyněmi sousedních zemí, převážně Íránu, Turecka a Sýrie. Jako všechny ostatní oblasti kultury je i irácká kuchyně ovlivněna islámem, což se projevuje mimo jiné zákazem konzumace vepřového masa a alkoholu. Oblíbeným pokrmem je maso, nejčastěji kuřecí a jehněčí v různých provedeních jako kebab, khouzí (skopové maso s rýží) a kibbe (pšeničné kuličky s masem). Nejčastější přílohou k masu je rýže. Mezi další běžná jídla patří dolma (plněná zelenina), jogurt, datle nebo masguf, grilovaná rybí specialita, která je považovaná za irácké národní jídlo. Jako koření se nejčastější používá směs baharat.\n\n\n\n"}
{"id": "302717", "url": "https://cs.wikipedia.org/wiki?curid=302717", "title": "Georg Simon Ohm", "text": "Georg Simon Ohm\n\nGeorg Simon Ohm (16. března 1789 Erlangen – 6. července 1854 Mnichov) byl německý fyzik. \n\nNarodil se 16. března 1789 v Erlangenu v Bavorsku v protestantské rodině jako jedno ze sedmi dětí (pouze tři se dožily dospělosti). Jeho otec mu osobně poskytl solidní vzdělání v matematice, fyzice, chemii a filozofii. V roce 1805 začal navštěvovat univerzitu v Erlangenu. Místo studování však trávil mnoho času na tanečních zábavách a jinou činností než studiem. To velmi zlobilo jeho otce, neboť se nemohl smířit s tím, že jeho syn nevyužívá možností, kterých se jemu nedostalo. Po třech semestrech začal vyučovat matematiku ve Švýcarsku. Toto vyučování trvalo šest let. Mezitím se soukromě vzdělával v matematice. Po této přestávce se vrátil do Erlangenu a 25. října 1811 obdržel doktorát. V roce 1817 začal vyučovat matematiku a fyziku na jezuitské škole v Kolíně nad Rýnem. Tam se začal zabývat výzkumem elektřiny. Roku 1827 vydal svoji práci, ve které formuloval zákon, podle něhož je proud procházející obvodem přímo úměrný elektrickému napětí. Tento zákon – dnes nazývaný jeho jménem – formuluje uvedený vztah tak jednoduše, že zprvu nebyl německými vědci brán vážně. Až když jej v roce 1841 vyznamenala Královská společnost v Londýně za výsledky badatelské práce, se jeho věhlas v Německu rychle rozšířil. Avšak ne jen elektřina se stala předmětem jeho zájmu. V roce 1843 uvedl základní principy fyziologické akustiky. Před koncem života byl jmenován profesorem fyziky na mnichovské univerzitě. \n\nGeorg Simon Ohm zemřel 6. července 1854 ve věku 65 let v Mnichově, kde je také pohřben na hřbitově \"Alter Südfriedhof\".\n\n\n\n"}
{"id": "302723", "url": "https://cs.wikipedia.org/wiki?curid=302723", "title": "Baroko", "text": "Baroko\n\nBaroko či barok je umělecko-kulturní směr, který vládl v Evropě v 17. a 18. století. Vznikl v Itálii a rozšířil se po celé Evropě a v jejích koloniích. Charakteristickými znaky baroka jsou dynamika – snaha o vyjádření pohybu, emotivnost až citová vypjatost, bohatost tvarů i zdobnosti a velkolepost.\n\nVýraz původně snad z port. \"pérola barroca\" – perla nepravidelného tvaru, byl původně posměšný, později se vžil jako běžné označení. Slovem baroko se pak označuje i toto období.\n\nNejpravděpodobnější výklad slova baroko je, že pochází z portugalštiny, výraz \"perles baroques\" se pro perly nepravidelného tvaru používal již počátkem 16. století. Ve středověké logice se tak označovalo vše nabubřelé, nesprávné a směšné. V sedmnáctém století je zaznamenáno užití termínu „barokní“ ve významu „tordovaný“ (kroucený). Podobně jako označení mnoha jiných slohů bylo však i baroko pojmenováno až zpětně a i v tomto případě mělo toto dodatečně používané označení pejorativní přídech. V druhé polovině osmnáctého a v devatenáctém století bylo pro baroko často používáno také hanlivého označení: „sloh copový“, případně „sloh parukový“.\n\nCharakteristiku baroka jako pozdního, krouceného a pravidla překračujícího slohu použil ve dvacátých letech dvacátého století historik umění Vojtěch Birnbaum při formulaci tzv. „barokní teorie“.\n\nZákladní rysy barokního umění už jsou geneticky uloženy v renesančním umění, protože baroko je rozšířením a domyšlením renesančních uměleckých tendencí. V jistém smyslu však baroko zároveň znamená popření renesance, protože v sobě obsahuje komponentu vycházející v podstatě ze středověkého křesťanského myšlení. Tato komponenta se výrazně projevila především po Tridentském koncilu. Vedlo k ní to, že se renesance, jak v umění tak ve filosofii velice rychle po dosažení jakéhosi pomyslného vrcholu kolem roku 1520 začala určitým způsobem vyčerpávat, což vedlo ke vzniku tzv. manýrismu. Ten si liboval v grotesknosti, hravosti, optických klamech atp. Vznik baroka je překonáním tohoto stavu, protože byl (mj. právě Tridentským koncilem) formulován jasný a srozumitelný myšlenkový program, jímž je v podstatě obroda křesťanství. Proto se také v této souvislosti často o tzv. protireformaci hovoří jako o „katolické reformaci“. Jasné vytyčení a formulování cílů se vzápětí projevilo i ve vytvoření pevného a relativně konzistentního uměleckého jazyka, který obecně nazýváme barokem. Nejvýraznějším představitelem uměleckého přechodu směrem od renesančního umění k manýrismu a baroku je Michelangelo Buonarroti.\n\nV průběhu 17. a 18. století se baroko rozšířilo do celé Evropy a v rámci Ruska i do Asie, v podobě tzv. sibiřského baroka. Proniklo do všech uměleckých a životních projevů (architektura, výtvarné umění, literatura, divadlo, hudba). Byl to poslední univerzální a jednotný umělecký styl celé Evropy. Většina tvůrčích podnětů vyšla z Itálie, následovalo Německo, Rakousko, Francie a Nizozemí.\nPříznačné je stírání hranic mezi architekturou, plastikou a malbou s cílem vytvoření jednotného společného účinku. Německé dějiny umění zde velmi trefně hovoří o tzv. „Gesamtkunstwerku“, což lze česky přeložit jako „celostní umění“. Malba se stává iluzionistickou. V architektuře předstírá plastické prvky – architektura používá malbu napodobených stavebních prvků (klenby, žebra, pilastry) ke zvýšení působivosti, plastika nechce vystupovat jako ojedinělé umělecké dílo, ale podřizuje se celku a doplňuje malbu (drapérie). Významně se uplatňuje ornamentální štukatura. Baroko obecně dává přednost asymetrickým formám, vyklenutým a vydutým zaoblením, nadsazeným proporcím, prostorově rozvinutým gestům, efektním perspektivám (využití souhry architektury a malby). Výrazným prvkem barokního umění je pohyb. Zatímco renesanční umění je z tohoto hlediska statické, jeho ideálem je stavba vybudovaná na půdorysu kruhu, pak baroko je dynamické a jeho ideálem je ovál či elipsa. Barokní stavbu, sochu, kašnu atp. je nutné vnímat v pohybu – obcházet. Barokní stavby také byly vědomě komponovány k obcházení, ke stálému objevování nových pohledových os, k rafinované hře se světlem, s krajinou. Zatímco klasicismus (včetně tzv. barokního klasicismu) reprezentují „nekonečné“ pohledy do dáli (Versailles), pak barokní architektura je komponována také na pohledových osách, ovšem tam, kde klasicismus cítí „nekonečný výhled“, umisťuje baroko tzv. „point de vue“, jakýsi úběžník pohledu – sochu, letohrádek, kapli – a je tak rafinovanější a také intimnější.\n\nPodle některých výkladů baroko končí již na přelomu 17. a 18. století. V Českých zemích je to velmi dobře patrné po roce 1721 a 1729, kdy došlo k blahoslavení a svatořečení nejvýznamnějšího českého barokního světce Jana Nepomuckého. Proces, který tehdy probíhal, lze opsat biblickým podobenstvím o soli, která ztratila slanost, neboť zde vskutku dochází k velmi dobře patrné ztrátě vědomí původního zacílení a poslání. Burcující baroko se tak mění v „usměvavé“ rokoko, které už se spíše než nebeskými věcmi zabývá vlastními prožitky.\n\nNejvýznamněji k této proměně došlo ve Francii, kde jsou také projevy poživačného rokoka nejvýraznější. Ve střední Evropě je však asi opravdu lepší mluvit o pozdním baroku, neboť zde nedochází k tak výrazné proměně. Pozdní baroko je virtuózní podobou slohu, kterou například v architektuře reprezentuje náš Kilián Ignác Dientzenhofer, v malbě Václav Vavřinec Reiner či Cosmas Damian Asam. Tato nesmírně silná a ještě stále velmi barokní kultura svou sílu definitivně ztrácí až hluboko po polovině 18. století, kdy pozdní baroko postupně nahrazuje strohý vídeňský klasicismus.\n\nRaně barokní architekturu reprezentují ředitelé nejvýznamnější stavby té doby, svatopetrského chrámu, Giacomo della Porta, Jacopo Barozzi da Vignola – také autoři vzorového jezuitského chrámu Il Gesù, a Carlo Maderno, jehož sloup před bazilikou Panny Marie Sněžné inspiroval stavbu nesčetných mariánských sloupů.\n\nNejvýznamnějšími barokními architekty je pak trojice Italů: architekt (také malíř a sochař) Gian Lorenzo Bernini, Francesco Borromini a Guarino Guarini. Na tyto vrcholné italské architekty navazuje řada dalších významných italských i zaalpských architektů. Především Pietro da Cortona, Filippo Juvarra, Johann Bernhard Fischer von Erlach, Johann Lukas von Hildebrandt, Balthasar Neumann, a také rozvětvená rodina Dientzenhoferů, jejíž dva členové, otec Kryštof a syn Kilián Ignác, působili převážně v Českých zemích. Dalšími významnými architekty působícími v Českých zemích jsou Jan Blažej Santini-Aichel, Giovanni Battista Alliprandi a František Maxmilián Kaňka.\n\nK významným barokním malířům patří Caravaggio, Diego Velázquez, Peter Paul Rubens, Rembrandt van Rijn, Giovanni Battista Tiepolo, Pietro da Cortona, Pieter Claesz nebo Andrea Pozzo. V českých zemích působili především Karel Škréta, Petr Brandl a Václav Vavřinec Reiner.\n\nZákladním znakem barokního sochařství jsou rozevláté šaty. Takřka synonymem barokního sochařství je již jednou zmiňovaný Gian Lorenzo Bernini. Tento Ital svým slohotvorným významem prakticky závazně určil podobu barokní sochy. Na něj do jisté míry navazují takřka všichni ostatní barokní sochaři, včetně našeho nejvýznamnějšího sochaře Matyáše Bernarda Brauna. Druhým nejvýznamnějším českým sochařem je pak Ferdinand Maxmilián Brokoff, který však reprezentuje spíše klasičtěji chápané sochařství a je tak do jisté míry Braunovým sochařským protikladem. Na mostech se objevuje socha nového patrona Jana Nepomuckého.\n\nZa nejvýznamnějšího skladatele barokní hudby bývá považován Johann Sebastian Bach, jehož smrt (1750) se kryje s datem, jež bývá někdy považováno za konec barokní éry. Přidat k němu lze například „slunného Itala“ Antonia Vivaldiho, tvůrce mnoha barokních oratorií Georga Friedricha Händela nebo Claudia Monteverdiho. Z českých tvůrců se rozhodně sluší zmínit Adama Michnu z Otradovic, Bohuslava Matěje Černohorského a především nejvýznamnějšího z nich: Jana Dismase Zelenku.\n\nBarokní kázání se vyznačuje květnatou mluvou. Nejčastějšími stylovými prostředky jsou opakování (\"repetitio\") a hromadění epitet, symbolů a emblémů, alegorií a metafor. Bajky a pohádky zprostředkovávají ponejvíce morální učení. Kromě toho se užívá přirovnání a pořekadel. Jejich forma a myšlenková struktura není na rozdíl od dřívějších kázání pevně daná. Mnoho kazatelů užívá narážky nejen na Bibli, ale též na antická díla, z nichž se také často přímo cituje.\n\nNa konci 16. století se z kázání stává hromadný sdělovací prostředek, který může s pomocí knihtisku ovlivňovat veřejné mínění. Mění se také záměr kazatelův, k teologickému poselství se v kázání druží také poselství politické. Církve tohoto potenciálu kázání využívaly; katolická církev zavedla pro kněze závazek kázat jako povinnost na Tridentském koncilu. Spektrum témat bylo velmi široké.\n\nNásilná rekatolizace, centralizace státu a klasicismus komplexu El Escorial byly vzorem pro model iberské architektury po celé 17. století. Je to architektura, ve které je výraznější hierarchizace jednotlivých prvků díky plastickému zpracováni stěn s použitím různých materiálů. Takhle se baroko dostává i do Španělska. Nejvíce se ale projevuje dále ode dvora. V 18. století se v Granadě klasické prvky obohacují o dekorativní prvky, kterých hlavním představitelem je Francisco Hurtado Izquierdo.\n\n\n\n"}
{"id": "302726", "url": "https://cs.wikipedia.org/wiki?curid=302726", "title": "Jeff Dunham", "text": "Jeff Dunham\n\nJeff Dunham (* 1962 Dallas, Texas) je americký břichomluvec a sólový komik. Absolvoval Baylorovu univerzitu. Vystupoval ve velkém množství komedií. Své břichomluvecké umění provozuje s pomocí loutek, mezi které patří: Walter, Melvin, Bubba J, Achmed, Sweet Daddy D, José a populární Peanut.\n\nAchmed – mrtvý terorista (anglicky: Achmed the Dead Terrorist) je kostra teroristy s bradkou a bílým turbanem. Dunham ho používá pro komediální vystoupení, které se odvíjí od současného problému terorismu. Je známý vykřikováním: „Ticho! Zabiju vás!“ (V originále: „Silence! I keel you!“ místo správného „I kill you!“ je zde využito podobností anglické výslovnosti písmen „i“ a „e“, podobně jako u další Jeffovy loutky Jose Jalapeno na klacku, v originále Jose Jalapeno On a Steek, (místo správného On a Stick) pokaždé, když se mu obecenstvo směje.\n\nAchmed se během vystoupení dozví, že je mrtvý. Vzpomene si, že by podle koránu měl získat 72 pannen, podívá se do obecenstva a říká: „Vy jste moje panny? Doufám, že ne!“. Když se ho Dunham ptá proč, Achmed odpovídá: „je tam hromada pěkně odporných chlapů“ a „jestli je tohle ráj, tak se mnou vydrbali!“ Dunham na to reaguje: „Říkali, že to budou panny pouze ženského pohlaví?,“ počemž si Achmed uvědomí, že pohlaví pannen nebylo přesně řečeno a řekne: „Do p-dele!“, načež dodá „počkat, mohl bych mít Claye Aikena!“ v čemž naráží na údajnou Aikenovu homosexualitu (což Aiken popírá). Achmed vypadá jako muslim, což ale odmítá. Když odpovídá na tuto otázku odpoví: „Podívej na můj zadek, je tam napsáno: Made in China.“ Achmed se taky bojí Waltera, s kterým sdílí kufr. Tvrdí o něm: „Saddámův nervový plyn je nic proti Walterovým prdům!“\n\nAchmed je sebevražedný atentátník, který podstoupil výcvik v sebevražedně-atentátnickém táboře („Suicide Bomber Training Camp“). Vypráví o něm, že to bývalo pěkné místo dokud nepřijali jednoho nováčka, který „zkoušel nacvičovat.“ Výcvikový tábor podle něj neláká nové atentátníky na motto „Hledáme pár dobrých chlapů“, ale na motto „Hledáme pár idiotů bez budoucnosti.“ V otázce, kde berou rekruty, zmiňuje horkou linku sebevrahů („Suicide Hotline“).\n\nPřestože Achmed vypráví spoustu útočných vtipů (které okomentoval: „Jsem mrtvý, tak co mi je do toho“), očividně jeho osudová nehoda v něm zanechala známky kajícnosti. To se projeví, když naříká: „jsem strašně špatný bombový atentátník.“ Následně vysvětluje: „Měl jsem předčasnou detonaci. Nastavil jsem čas na 30 minut, ale bouchlo to za 4 sekundy,“ načež směrem k Dunhamovi dodá: „Znáš ten pocit, co? Pane Hurikán!“, což je narážka na dialog mezi Dunhamem a postavou Waltera, které se svěřil, že mu tak někdy říká jeho manželka. Ve speciálu Bombičky (Jingle Bombs) je naznačeno, že spíše než na následky výbuchu zemřel proto, že byl zastřelen, když zpívá: „tam jsem dostal kulkou do zad od americkýho vojáka.“\n\nDunham a Achmed připravili vánoční speciál, ve kterém Achmed zpívá „Bombičky“ („Jingle Bombs“) „bin Laden přichází k nám“ („bin Laden Is Coming to Town“), „Ó, svaté svinstvo“ („O Holy Crap“) a svou oblíbenou „Ticho! noc“ („Silence! Night“).\n\nAchmed byl představen koncem roku 2001, krátce po útocích z 11. září. V tu dobu byl představen jako Usáma bin Ládin, jelikož nebylo známo, zda bin Ládin přežil útok na Tora Bora. Představení však nebylo příliš úspěšné, v atmosféře po teroristických útocích. Později bylo umístěno na YouTube, kde se okamžitě stalo hitem. V současné době video bylo zhlédnuto více než 120 milion krát. Jedná se o jedno z nejpopulárnějších videí na YouTube.\n\n"}
{"id": "302729", "url": "https://cs.wikipedia.org/wiki?curid=302729", "title": "Domovoj", "text": "Domovoj\n\nDomovoj je slovanský domácí duch. Na vznik víry v ně měl kromě kultu předků vliv nejspíš oživení přírodních jevů, především v případě západoslovanských skřítků a šotků. Ještě blíže duchům přírody, stále však nesoucí rysy domácích duchů, jsou taktéž západoslovanští ludkové. Domovoj je analogický římským lárům a penátům, anglickým hobům nebo francouzským lutinům.\n\nPodle jedné pověsti jsou domovojové dětmi Adama a Evy, které jejich rodiče skryli před Bohem v domě, lázni a stodole, a stali se z nich duchové těchto míst.\n\nPodle bulharské badatelky Ivaničky Georgievy víra v domovoje stále přetrvává mezi Rusy a Bělorusy, zatímco mezi Ukrajinci prakticky zanikla.\n\nJmen které dávají slované domácím duchům je velice mnoho. V latinsky psaných pramenech jsou zpravidla označováni jako \"penates\" nebo \"domestici\". Označení jako \"děd\", \"did\", \"dědek\" nebo \"děduška\" ukazují na vznik kultu domácích bohů z kultu předků, kdy byl zemřelý povýšen na rodinného ducha. Se svátky mrtvých souvisí ruské \"dziad\". Na božskou podstatu těchto duchů odkazuje slovenské \"bôžik/bôžiček domácí\", polské \"domowe uboźęta\" doložené z roku 1579 a ruské \"uboze\" překládané jako „lemures“. Další jména souvisí s domovem jako například \"domovoj\" nebo \"domovik\", používalo se také označení hospodář, rusky \"chozjain\" a bulharsky \"stopan\".\n\nNejstarší zpráva o ctění domácích duchů mezi Slovany pochází od Dětmara z Merseburku z počátku 11. století, který uvádí že Polabští Slované ctili \"domesticos deos\" „domácí bohy“. Ve stejném prostředí dosvědčuje rozšířený kult penátů Helmold z Bosau ve 12. století. Jako penáty označuje domácí duchy v tomtéž století Kosmas, ty měli Čechové přinést do své nové vlasti „na plecích“, kde praotec Čech u Řípu prohlásil\n\n„Ó druhové, staňte a penatům svým libou oběť vzdejte, jichž pomocí zázračnou konečně jste přišli do této vlasti dávno vám osudem předurčené!.“\n\nV Dalimilově kronice se jsou pak omylem místo dědků uváděny dietky, tj. Děti.\n\n„I bra sě lesem do lesa\ndietky své na plecích nesa“\n\nRuský děd má podobu starce nebo silného ramenatého člověka pokrytého srstí oděného v kaftanu s červeným pásem nebo v červené košili. Ukazuje se ale i v podobě člena rodiny, živého či mrtvého, nejčastěji hospodáře nebo starého člověka. S některým z předků jej může spojovat také vzrůst, barva vlasů, hlas i povaha. Někde se věří že pokud se zjeví v podobě zemřelého nosí štěstí, v podobě živého naopak smůlu a když se ukážu člověka v jeho podobě tak ten do roka zemře. Bere na sebe také podobu zvířat, nejčastěji psa, kočky a medvěda. Zpravidla je však neviditelný a ač existují magické prostředky jak ho spatřit tak děd ty jež je použijí trestá. V oblibě mívá koně, na kterých podniká noční jízdy jako rujánský Svantovít.\n\nKaždý dům má jednoho děda, ten má podle některých podání i ženu domovičku a děti. Další ženskou obdobou je \"korgoruša\", zjevující se v kočičí podobě, která domovoji pomáhá a přináší do domu peníze a zásoby podobně jako šotek. Duchové různých domů mezi sebou často bojují a ten který zvítězí pak rodinu přemoženého trápí. Děd pečuje především o dobytek, ale také chrání celý dům a rodinu před neštěstím a rozmnožuje její bohatství. Účastní se i rodinných slavností a když někdo z domácnosti zemře bolestně vyje. Lze se od něj také dozvědět budoucnost. Pokud však dědovi není prokazována dostatečná úcta, především předkládáním zbytků od večeře, a je urážen začíná se mstít tím že škodí nebo opouští dům. Lze si ho však usmířit oběťmi a obřady. K zajištění přítomnosti děda v domě a jeho blahodárného vlivu se konali různé rituály. Věřilo se že domovojem se stane první hospodář domu nebo první kdo vstoupí do nového domu. V předkřesťanských dobách byl proto do základů někdy obětován člověk, později se to pouze naznačovalo nebo se obětovalo zvíře. Taková obětování se prováděla při stavbě měst, mostů, pevností a dokonce i kostelů jak dokazují archeologické nálezy nebo srbské a bulharské lidové písně. Různé rituály souvisejí s domácími duchy se provádí také při stěhování do nového domu.\n\nDomovoj se také může nazývat podle místa které v domě obývá. Dvůr je domovem \"dvorovoje\" či \"dvorovika\", chlév zase \"chlěvnika\" a mlat či stodola gumenika. Pod ohništěm v místnosti kde se sušilo obilí přebýval \"ovinnik\". Až do začátku 20. století se v Rusku na jeho počest prováděl obřad při příležitosti konce mlácení a sušení obilí. Nazýval se někdy ovinovy jmeniny, rozdávalo se při něm jídlo jako ovesná kaše, lívance a koláče, to se také pokládalo k ohništi a někdy se ovinnikovi obětoval i kohout. Lázeň je domovem \"bannika\", který žije za pecí nebo pod lavicí, odkud je slyšet jeho lomoz, sykot a smích. Po koupeli se mu připravuje vědro vody a chvostiště, aby se mohl umýt. V polštině je tato bytost nazývána \"łaźnik\".\n\nŠkodlivým protějškem domovoje je \"kikimora\", nebezpečná obzvláště mužům a domácím zvířatům. Také straší malé děti, ženám zamotává přízi a její noční předení větší neštěstí. Její jméno je nejspíše odvozeno od můry, bytosti způsobující zlé sny. Dále s kikimorou souvisí:\n\nV Haliči je domácí duch, který obývá především mlýny a vypadá jako opice nebo černý kocour, znám jako \"domowyk\" nebo \"chovanec\". \"Didko\", \"did\" nebo \"diod\" známý Bojkům má podobu drobného sedláka a hospodář si ho najímá nebo ho vypěstuje z vejce, podobně jako český skřítek. Diďkové žijí také divoce v močálech a bažinách. Huculové zase znají posměvačné, ale dobromyslné duchy zvané \"dido\" nebo \"didoch\".\n\nMísto domovoje u Západoslovanů zaujímá zpravidla skřítek, v Polsku je dziad znám jen jako strašidlo kterým se hrozí dětem a Lužičtí Srbové znají \"nócné źědky\", zlé duchy zjevují se v noci. Ve Slezsku jsou však známi \"ďadci\", jejichž sošky v podobě shrbených starců kdysi stávaly ve výklenku u dveří a později na peci.\n\nV Česku, Lužici a Polsku je znám také zvířecí duch domu, nejčastěji se zjevující v podobě hada, česky zvaného \"had hospodáříček\" nebo \"had domovníček\". Je doložen od 17. století a podle lidové víry sídlí pod prahem domu a přináší blahobyt.) V Polsku je rozlišován had mléčný, jež pečuje o dobytek, a žitný, který chrání pole. Podoba hada je také nejčastější pro ukrajinského a srbochorvatského \"sjena\", tedy „stína“, který má stejnou funkci. Představa hada jako domácího ducha souvisí s jeho plodnostní symbolikou a faktem že hadi neradi opouští místo kde přebývají.Ve střední Evropě s domácím štěstím spojován také čáp, nejspíše pod německým vlivem.\n\nU Bulharů je znám duch domu jako stopan, podle kterého se nazývají podzimní dziady \"stopanova gozba\" „hospodářovy hody“. Ztotožňoval se obvykle s některým z předků a v křesťanských rodinách mu obětovala nejstarší žena pečivo, víno či černé kuře, v muslimských muž černého berana.\n\n\n"}
{"id": "302730", "url": "https://cs.wikipedia.org/wiki?curid=302730", "title": "Konzervativní strana Kanady", "text": "Konzervativní strana Kanady\n\nKonzervativní strana Kanady (anglicky: \"Conservative Party of Canada\"; francouzsky: \"Parti conservateur du Canada\") je kanadská politická strana, která vznikla v prosinci 2003 sloučením dvou stran, Kanadské Aliance a Progresivněkonzervativní strany Kanady. Od 6. února 2006, byla pak členem vlády a její předseda, Stephen Harper, byl jejím premiérem.\n"}
{"id": "302731", "url": "https://cs.wikipedia.org/wiki?curid=302731", "title": "Domovoj (rozcestník)", "text": "Domovoj (rozcestník)\n\nDomovoj může být:\n"}
{"id": "302732", "url": "https://cs.wikipedia.org/wiki?curid=302732", "title": "Ivana Andrlová", "text": "Ivana Andrlová\n\nIvana Andrlová (* 28. října 1960 Vysoké Mýto) je česká herečka.\n\nPo studiu na Pražské konzervatoři hrála v Divadle Jiřího Wolkera (dnešní Divadlo v Dlouhé). Od 90. let 20. století střídavě působila v různých pražských hereckých souborech.\n\nDo širší divácké povědomosti vstoupila rolí Alenky ve volné televizní trilogii \"Podnájemníci\" (1976), \"Otec nebo bratr\" (1978) a \"Dopis psaný španělsky\" (1980) režiséra Františka Filipa. Děj pojednává o trampotách dvou osiřelých sourozenců, třináctileté Alenky a třiadvacetiletého Zbyňka (kterého hrál Jaromír Hanzlík), a vychází ze zvláštní situace rodiny, v níž si sourozenci navzájem musí nahradit rodiče. K jejím dalším význačným rolím patří Liduška, dcera majora Zemana v seriálu \"30 případů majora Zemana\" (1978–1979).\n\nOd počátku své herecké dráhy byla výraznou představitelkou chytrých a inteligentních televizních princezen, např. v pohádce \"Princové jsou na draka\" (1980), kde si zahrála po boku Jana Čenského, a dalších dívčích rolí, zejména v televizních filmech a seriálech. Od poloviny 70. do konce 80. let byla jednou z nejčastěji obsazovaných hereček jak v televizních filmech a inscenacích, tak i ve filmu. V tomto období byla typickou filmovou představitelkou dospívající dívky a kladné hrdinky (téměř \"Robinsonky\" jako z románu Marie Majerové), a v této poloze ztvárnila mnoho rolí.\n\nOd počátku 90. let 20. století působila ve filmu a televizi málo a jen v menších rolích. Na začátku 90. let, po narození dcery, krátce podnikala v oblasti zdravého životního stylu a hubnutí, čímž započal její ústup z televizních obrazovek. V roce 2013 však úspěšně navázala rolí Alžběty v seriálu \"Sanitka 2\" v režii Filipa Renče. V současné době je na volné noze a působí jako členka Divadelní společnosti Háta, kterou spoluzakládala a kde hraje například roli Zuzany v hudební komedii \"Světáci\" podle stejnojmenného filmu. V roce 2013 získala též nepěveckou roli v muzikálu \"Lucie\".\n\nPůsobí také v dabingu. Za svůj dabingový výkon v titulní postavy v americkém seriálu \"Ally McBealová\" získala v roce 2001 Cenu Františka Filipovského. Postavy ztvárněné Calistou Flockhartovou namluvila i v dalších seriálech a filmech. Mezi další spjaté herečky patří také Natalia Oreiro.\n\nV České televizi vystupovala společně s hercem Zbyškem Pantůčkem a moderátorem Alešem Cibulkou v pořadu věnovaném českému jazyku \"O češtině\".\n\nIvana Andrlová byla životní partnerkou herce Ivana Vyskočila, se kterým má dceru Michaelu (* 1990).\n\n\n\n\n"}
{"id": "302733", "url": "https://cs.wikipedia.org/wiki?curid=302733", "title": "Michał Heller", "text": "Michał Heller\n\nProfesor Michał Kazimierz Heller (* 12. března 1936 Tarnów) je polský katolický kněz, filosof, teolog, fyzik, astronom a kosmolog, člen Papežské akademie věd (od 1990), přidružený vědecký pracovník Vatikánské observatoře (od 1981), profesor filosofie na Papežské teologické akademii v Krakově, bývalý první děkan její Teologické fakulty (2000) a vedoucí s ní spojeného Centra pro mezioborový výzkum. V roce 2008 obdržel Templetonovu cenu.\n\nPochází z pěti dětí Zofie a Kazimierza Hellerových. Matka byl ukrajinská Polka z oblasti Kyjeva, která uprchla do Polska před bolševiky, otec inženýr. Po německé invazi v roce 1939 jeho otec řídil likvidaci chemických závodů v jižním Polsku, aby jich Němci nemohli využít. Poté rodina uprchla do Sovětského svazu a byla několik měsíců internována na Sibiři. V Sovětském svazu přežila válku, do Polska se vrátila v roce 1946.\n\nRodina byla hluboce věřící a po maturitě v roce 1953 začal studovat filosofii a teologii na semináři v Tarnówě. Během studia přeskočil na základě vynikajících výsledků a přezkoušení před ředitelem semináře dvě třídy (první a čtvrtou), ovšem ve výsledku musel na své vysvěcení rok čekat, protože školu dokončil příliš mladý. Biskup Karol Pękala jej na kněze vysvětil 26. dubna 1959. Týž rok získal rovněž magisterské vzdělání v oboru teologie.\n\nAsi rok strávil na postu farního vikáře ve městě Ropczyce, byl to rok ostrého konfliktu mezi komunistickou vládou a katolickou církví a velkou část jeho úsilí vázala snaha zachovat výuku náboženství. Později to označil za jedno z nejtěžších období ve svém životě. V roce 1960 zahájil studium filosofie přírodních věd na Filosofické fakultě Katolické univerzity v Lublinu. Měl pokračovat ve studiu v zahraničí, ale komunistické úřady mu až do roku 1970 odmítaly vydat pas. Po svém prvních výjezdech za hranice schválnosti ze strany komunistického státu poměrně rychle ustaly, neboť se stal příliš známý a úřady dospěly k závěru, že by si tím dělaly příliš špatnou reklamu.\n\nV roce 1965, poté, co se stal magistrem filosofie, začal přednášen na semináři v Tarnówě. V roce 1966 získal doktorát filosofie, v roce 1969 docenturu (habilitační práce: \"Zásada Macha w kosmologii relatywistyčnej\", od roku 1972 přednášel na Papežské teologické akademii v Krakově (\"Papieska Akademia Teologiczna w Krakowie\"). V roce 1985 se zde stal mimořádným a v roce 1990 řádným profesorem filosofie.\n\nByl rektorem Teologického ústavu v Tarnówě (1991–2000) a po jeho přeměně na Teologickou fakultu pokračoval nějakou dobu dál v úřadu děkana. Spolu s Józefem Życińským založil Centrum pro mezioborový výzkum v Tarnówě (\"Ośrodek Badań Interdyscyplinarnych\"), které v současné době vede.\n\nJe členem řady vědeckých společností, kromě Papežské akademie věd jde např. o \"International Astronomical Union\", \"European Physical Society\", \"International Society for General Relativity and Gravitation\", \"International Society for Science and Theology\", \"Polskie Towarzystwo Fizyczne\", \"Polskie Towarzystwo Astronomiczne\"…\n\nByl hostujícím profesorem či vědcem na mnoha zahraničních univerzitách, mimo jiné např. na Univerzitě v Oxfordu, Univerzitě v Liège či \"The Catholic University of America\"\n\nJeho současný výzkum se zaměřuje na problematiku gravitační singularity v obecné teorii relativity a využití nekomulativní gemometrie při snaze o sjednocení obecné teorie relativity a kvantové mechaniky.\n\nV oblasti metodologie vědy prosazuje použití isomorfismu jako prostředku matematického formalismu při popisu světa.\n\nPublikoval přes 400 vědeckých článků z oblasti fyziky, astronomie, kosmologie, filosofie, teologie a historie vědy a je autor více než 30 knih.\n\n\n"}
{"id": "302737", "url": "https://cs.wikipedia.org/wiki?curid=302737", "title": "Bohumileč", "text": "Bohumileč\n\nNázev Bohumileč má více sídel:\n"}
{"id": "302745", "url": "https://cs.wikipedia.org/wiki?curid=302745", "title": "Papežská akademie věd", "text": "Papežská akademie věd\n\nPapežská akademie věd (lat. \"Pontificia Academia Scientiarum\") je prestižní vědecká organizace, založená v roce 1936 papežem Piem XI. (1857–1939). Současným prezidentem je Werner Arber (od roku 2011). Patronát nad akademiky drží papež, přesto je výzkum prováděn bez omezení, nezávisle na státu.\n\nPapežská akademie věd sídlí ve Velké aule, přistavěné v roce 1936 k Letohrádku Pia IV. ve Vatikánských zahradách. Provádí výzkum zejména v oboru matematiky, fyziky a jiných přírodních věd a věnuje se studiu příslušných epistemologických problémů. Důležitá je také podpora mezioborové spolupráce. Členy akademie jsou nejuznávanější vědci 20. století z různých zemí světa, mnohdy držitelé Nobelovy ceny.\n\nSoučasná Papežská akademie věd navazuje na \"Accademia dei Lincei\" (Papežskou akademii rysů), založenou v Římě v roce 1603 papežem Klementem VIII. (1536–1605) a Fredericem Cesim (1585–1630). Jedná se o druhou vědeckou akademii na světě (po Academia Secretorum Naturae v Neapoli, která však byla nařčena z čarodějnictví a roku 1578 na příkaz papeže Pavla V. zrušena). Federico Cesi usiloval o uplatnění pozorování, experimentů a induktivní metody. Název akademie byl odvozen z latinského výrazu pro rysa, který má velmi dobrý zrak. Právě tak dobrou pozornost měli akademici věnovat výzkumu. Členem byl i Galileo Galilei (1564–1642).\n\nV roce 1847 Pius IX. (1792–1878) v návaznosti na původní organizaci založil Accademia Pontificia dei Nuovi Lincei (Papežskou akademii nových rysů). Ta byla obnovena Piem XI. ve zmiňovaném roce 1936 jako současná Papežská akademie věd.\n\nČlenové akademie pracují nezávisle na národnosti, politice a náboženství. Jejich hlavním zájmem je objektivní vědecké poznání, přístupné nejen pro Vatikán, ale také pro širokou odbornou veřejnost. Vědci pracují v oblasti fyziky, astronomie, chemie, vědy o zemi a přírodním prostředí, biologie, matematiky, aplikovaných věd, filosofie a dějin vědy. Výsledky výzkumu jsou zveřejňovány ve čtyřech publikačních řadách – Acta, Scripta varia, Documenta a Commentarii.\n\nV současnosti výzkum zahrnuje šest hlavních oblastí:\n\nAkademie má osmdesát stálých, doživotně jmenovaných členů. Původně bylo akademiků sedmdesát, ale papež Jan Pavel II. jejich počet v roce 1996 zvýšil. Sbor doplňuje několik čestných členů a členové „dočasní“. Dočasní členové jsou jmenováni z titulu svého úřadu a jsou jimi kancléř Akademie, ředitel Vatikánské observatoře, prefekt Vatikánské knihovny a prefekt Vatikánského tajného archivu.\n\nNoví členové jsou vybíráni sborem akademiků na základě vědeckého významu jejich výzkumů a s přihlédnutím k jejich morálním postojům, bez ohledu na rasu či náboženské vyznání. Vybrané kandidáty poté oficiálně jmenuje papež.\n\nV čele Papežské akademie věd stojí prezident, kterého z řad akademiků jmenuje na čtyřleté funkční období papež po doporučení sedmičlenné Akademické rady a kancléře.\n\nSeznam členů k roku 2011:\n\n\n\n\n\n\n\n\n\n\n"}
{"id": "302759", "url": "https://cs.wikipedia.org/wiki?curid=302759", "title": "Arabella Churchillová", "text": "Arabella Churchillová\n\nArabella Churchillová (23. března 1648 – 30. května 1730) byla milenka Jakuba, vévody z Yorku (pozdějšího anglického, skotského a irského krále Jakuba II. Stuarta). Arabella Churchillová byla dcerou sira Winstona Churchilla (1620–1688) a Alžběty Drakeové a starší sestrou Johna Churchilla, vévody z Marlborough. Se svým milencem Jakubem, vévodou z Yorku navázala vztah v roce 1665 a měla s ním celkem čtyři nemanželské děti (dvě dcery a dva syny). Do historie se zapsal především syn James Fitzjames, vévoda z Berwicku. Teprve v roce 1674 se Arabella Churchillová provdala za plukovníka Charlese Godfreye (1659–1714) a měla s ním další 3 děti, tentokrát manželské. Dožila se, na tehdejší dobu, požehnaných 83 let. Na otázku svých přítelkyň jak to dokázala, prý údajně odpovídala: „Dámy, střídejte \"hodně\" pány! To je medicína proti všem ženským nemocem.“\n"}
{"id": "302760", "url": "https://cs.wikipedia.org/wiki?curid=302760", "title": "Motorový vůz", "text": "Motorový vůz\n\nMotorový vůz je železniční kolejové vozidlo, které je hnací a zároveň slouží pro přepravu osob či zavazadel. Pojem motorový vůz je v železniční terminologii zpravidla používán pouze pro motorové vozy poháněné spalovacím motorem, pro vozy s elektrickým pohonem se používá pojem elektrický vůz, pro historické vozy s parním kotlem pojem parní vůz.\n\nV oblasti městské hromadné dopravy je označení motorový vůz používáno pro elektrické tramvaje (na rozdíl od vlečných nemotorových vozů).\n\n"}
{"id": "302771", "url": "https://cs.wikipedia.org/wiki?curid=302771", "title": "Volby do Knesetu", "text": "Volby do Knesetu\n\nVolby do Knesetu jsou založeny na zásadách všeobecnosti, tajnosti a rovnosti. Kneset je jednokomorový parlament státu Izrael a má 120 členů, jejichž volební období je čtyřleté. Většina parlamentních voleb se však v Izraeli konala předčasně (pouze jedno z osmi posledních shromáždění vydrželo po celou dobu svého mandátu). Předčasné volby mohou být vyvolány hlasováním členů Knesetu, dekretem prezidenta či za situace, kdy vláda není schopna nalézt podporu pro svoji politiku.\n\nIzraelský volební systém používá volební práh, který byl původně stanoven na 1 % a postupně byl zvyšován až na současných 3,25 % hlasů. V Izraeli je pluralitní politický systém a obecně není jediná strana sama schopna sestavit vládu, a proto až na výjimku jsou izraelské vlády vždy koaliční. V roce 1992 Izrael přijal systém přímé volby premiéra. Volba premiéra byla oddělena od voleb do Knesetu v letech 1996, 1999 a 2001. Zrušena byla po parlamentních volbách v roce 2001, protože se ukázalo, že nezaručí vytvoření stabilních vlád (volby v roce 2001 se konaly méně než dva roky před volbami předešlými) a vede k roztříštěnosti parlamentu.\n\nHlava státu je prezident, avšak jeho/její role je pouze reprezentativní. Veškerá výkonná moc je v rukou premiéra.\n\nVolební právo má každý občan Státu Izrael, starší 18 let. Každý občan Státu Izrael, starší 21 let, může být volen do Knesetu, kromě vysokých státních úředníků, důstojníků a profesionálních vojáků (mohou kandidovat za předpokladu, že před volbami rezignují na svoji pozici), vojáků v období povinné vojenské služby a zločinců, kteří byli odsouzeni a uvězněni a jejich datum propuštění přesahuje 3 měsíce.\n\nVolby se konají se podle volebního zákona a na jejich průběh dohlíží Izraelská ústřední volební komise.\n\nPo vstupu do volební místnosti dostane volič úřední obálku s hlasovacími lístky a jde za volební plentu. Za plentou se nachází přihrádky s hlasovacími lístky. Volič si vybere odpovídající hlasovací lístek podle toho, jakou stranu chce volit, vloží jej do obálky, zalepí ji a vhodí do volební urny.\n\nHlasovací lístky obsahují minimum informací. Dominuje jim „hlasovací písmeno“ té které strany (v délce jednoho až tří znaků), název strany a někdy slogan. Každá strana zveřejňuje své písmeno před dnem voleb, často se objevuje na předvolebních bilboardech a plakátech. Jelikož jsou některé izraelské politické strany známy pod zkratkou, nepoužívají pak již hlasovacího písmena, ale svého názvu (např. Merec a Hec).\n\nHlasovací lístky se tisknou v hebrejštině a arabštině. V městech s židovskou populací jsou prakticky pouze hlasovací lístky v hebrejštině a naopak. Ve městech, kde je populace smíšená, jsou hlasovací lístky v obou jazycích. Strany v obou jazycích používají stejná písmena. např. strana Kadima používá כן (Kaf-Nun) v hebrejštině a ﻙﻥ (také Kaf-Nun) v arabštině. Přestože se v Izraeli žije téměř milion rusky mluvících obyvatel, což je přibližně stejný počet jako arabsky mluvících obyvatel, vlastní hlasovací lístky v azbuce nemají.\n\n"}
{"id": "302778", "url": "https://cs.wikipedia.org/wiki?curid=302778", "title": "Hamburger", "text": "Hamburger\n\nHamburger (nebo pouze burger) je sendvič skládající se z grilované placky mletého masa, nejčastěji hovězího, vloženého mezi napůl horizontálně rozkrojenou housku. Kromě masa se mezi housky často přidává salát (např. hlávkový) , sýr a rajče jedlé. Existuje však mnoho variant hamburgru včetně bezmasých s rozmanitými ingrediencemi. Například hamburger obsahující sýr se nazývá cheeseburger.\n\nOznačení pochází od města Hamburk, častého místa emigrace do USA. Nicméně neobsahuje nic, co by původně pocházelo z území USA.\n\nBývá servírován nejčastěji v prodejnách rychlého občerstvení či restauracích. \n\n\n"}
{"id": "302787", "url": "https://cs.wikipedia.org/wiki?curid=302787", "title": "Guadiana", "text": "Guadiana\n\nGuadiana ( z arabského vádí, v antice ) je řeka ve Španělsku (Kastilie-La Mancha, Andalusie, Extremadura) a v Portugalsku. Je 818 km dlouhá. Z toho je 578 km ve Španělsku, 100 km tvoří portugalsko-španělskou hranici a 140 km je v Portugalsku. Povodí má rozlohu 68 000 km².\n\nPramení na planině La Mancha. Teče nejprve v hluboké dolině, která je zaříznutá do Novokastilské vysočiny a poté Extremadurskou nížinou. Dále protíná zvlněnou rovinu Alentejo a vtéká do pobřežní nížiny. Ústí do Cádizského zálivu Atlantského oceánu, přičemž vytváří estuár.\n\nZdroj vody je převážně dešťový. Nejvyšší vodnosti dosahuje v zimě a na jaře a nejnižší v létě.\n\nVyužívá se na zavlažování. Na řece byla vybudována velká přehrada Cíjara s vodní elektrárnou. Vodní doprava je možná na dolním toku, do města Pomarão (Portugalsko) mohou i námořní lodě. V ústí se nachází přístav Vila Real de Santo Antonio (Portugalsko).\n"}
{"id": "302793", "url": "https://cs.wikipedia.org/wiki?curid=302793", "title": "NLP", "text": "NLP\n\nSpojení písmen N, L a P může označovat:\n\n"}
{"id": "302797", "url": "https://cs.wikipedia.org/wiki?curid=302797", "title": "Měsíček lékařský", "text": "Měsíček lékařský\n\nMěsíček lékařský (\"Calendula officinalis\") je léčivá rostlina původem z jihu Evropy a Orientu. Pěstuje se jako letnička, používaná pro výsadbu na záhony a k řezu květů.\n\nJe to bylina s bohatě větvenými lodyhami a podlouhlými listy, rostlina dosahuje výšky asi 70–80 cm. Kořen je vřetenovitý. Úbory květů jsou až 8 cm a mají žlutou nebo oranžovou barvu. Rostliny seříznuté po odkvětu asi 15 cm nad zemí znovu obrazí a vykvetou.\n\nRostlinám se daří v propustné hlinitopísčité půdě, dobře zásobené živinami, na slunném místě či v polostínu.\n\nTato letnička vyžaduje slunné a prostorné místo, vyhovuje jí většina půd, ale ne příliš promáčená. Rozmnožuje se semeny 0,5–1 cm velkými, srpovitého tvaru. Možnost výsevu je na jaře i v létě. Kvete od jara až do pozdního podzimu, květenstvím je úbor. Sběr drogy – \"flos calendulae\" – nepravých okvětních lístků probíhá ve fázi rozevírání úborů, tedy v evropských podmínkách většinou nejdříve v červnu.\n\nMezi koření je řazen od starověku, byl a občas i je měsíčkem nahrazován drahý šafrán. Barvou je využíván při výrobě mnoha druhů potravin.\n\n"}
{"id": "302799", "url": "https://cs.wikipedia.org/wiki?curid=302799", "title": "Dagmar Frýbortová", "text": "Dagmar Frýbortová\n\nDagmar Frýbortová (10. srpna 1925, Praha – 18. května 2012, Praha) byla česká herečka.\n\nV patnácti letech se zapsala do rejstříku komparzistů pro český film. V době Protektorátu Čechy a Morava se objevila v několika drobných rolích např. \"Prosím, pane profesore\" (1940), \"Rukavička\" (1941), \"Modrý závoj\" (1941), \"Velká přehrada\" (1942).\nZároveň studovala i Pražskou konzervatoř a brala soukromé hodiny u Loly Skrbkové, což jí umožnilo ještě před koncem války vystoupit ve větších filmových rolích např. \"Čtrnáctý u stolu\" (1943).\n\nPo druhé světové válce hrála v Divadle Voskovce a Wericha, od roku 1949 pak krátce v Divadle hudby. V těchto letech také dostala větší příležitosti ve filmu a dodnes si ji můžeme připomínat v \"Posledním mohykánovi\" (1947) nebo v \"Hostinci U kamenného stolu\" (1948).\n\nVývoj její slibně se rozvíjející kariéry přerušil komunistický převrat v roce 1948, Její otec byl uvězněn a jí bylo znemožněno další veřejné vystupování, dokonce nemohla vystupovat ani jako manekýnka. V Divadle hudby pak pracovala krátce jako uvaděčka a v roce 1951 se naposledy mihla v budovatelské komedii \"Štika v rybníce\". Poté se provdala za architekta Václava Kopeckého, věnovala se rodině a do důchodu pracovala jako úřednice ve Strojexportu.\nDagmar Frýbortová dožila na Vinohradech a je pohřbena na Olšanských hřbitovech.\n\n"}
{"id": "302802", "url": "https://cs.wikipedia.org/wiki?curid=302802", "title": "Měsíček", "text": "Měsíček\n\nMěsíček může být:\n\n\n"}
{"id": "302807", "url": "https://cs.wikipedia.org/wiki?curid=302807", "title": "Šamanský buben", "text": "Šamanský buben\n\nJako šamanský buben se označuje rámový buben s nevysokým rámem, potažený z jedné strany kůží. \n\nZvuk dobře vysušeného a napnutého bubnu obsahuje značný podíl vysokých frekvencí, které u doznívají několik sekund po úderu a mohou připomínat tibetskou mísu. Nástroj je značně hlasitý a velmi dynamický.\n"}
{"id": "302809", "url": "https://cs.wikipedia.org/wiki?curid=302809", "title": "Car-puška", "text": "Car-puška\n\nCar-puška ( , správný překlad do češtiny je car-dělo) je mamutí dělo vyrobené roku 1586 v Moskvě Rusem Andrejem Čechovem pro cara Fjodora. \n\nDélkou 5,34 m, váhou 39,312 tuny a kalibrem 890 mm jde o největší dělo svého druhu na světě. Dělo je ozdobeno reliéfem cara Fjodora s korunou a žezlem na koni, doplněným třemi nápisy, po obou stranách má čtyři úchyty. Původně bylo umístěno uvnitř opevnění na předpolí Kremlu, na Rudém náměstí. K dělu náležela souprava kamenných koulí o váze 800 kg, ty se však nedochovaly. \nV 18. století bylo dělo přesunuto ze strategické pozice a umístěno u kremelské zbrojnice jako vojenský pomník. Za okupace Moskvy Napoleonem Bonaparte v roce 1812 shořela při požáru dřevěná lafeta děla. V roce 1834 byly odlity železné koule o váze 1,97 tuny a byly umístěny vedle děla (třebaže z něj nebylo možno takovými projektily střílet) a v roce 1835 byla podle projektu A. Briułłowa a de Wittea odlita ozdobná železná lafeta. Koule i lafeta byly odlity v Petrohradě. V roce 1960 bylo dělo přesunuto na místo poblíž Cara Kolokolu, kde stojí dodnes jako historický div a atrakce pro turisty.\n\nPodle legendy Car-dělo není schopno střelby a nebylo z něj nikdy vystřeleno, analýzy provedené v roce 1980 však prokázaly, že z něj byl uskutečněn nejméně jeden výstřel; dělo však nikdy nebylo použito v boji.\n\nCar-dělo je druhé největší na světě, co se týče kalibru (prvenství v tomto směru patří americkému moždíři zvanému Little David). Velikostí ho překonalo německé dělo \"Dora\" z roku 1937 (kalibr 800 mm, délka hlavně 32,48 m, váha 1 350 000 kg).\n\nV roce 2001 byla podle rozhodnutí moskevské vlády ve strojírenském podniku v městě Iževsk odlita kopie Car-děla o váze 42 tuny a darována ukrajinskému městu Doněck, kde stojí před radnicí.\n\n"}
{"id": "302814", "url": "https://cs.wikipedia.org/wiki?curid=302814", "title": "Miroslav Vladyka", "text": "Miroslav Vladyka\n\nMiroslav Vladyka (* 24. září 1959 Praha) je český herec a moderátor.\n\nPo ukončení svých studií DAMU v roce 1982 působil až do roku 1996 ve Vinohradském divadle, odkud posléze přešel do Studia Ypsilon. Nyní je hercem ve svobodném povolání, hostuje v Divadle ABC (Městská divadla pražská).\n\nSpolečně s Bárou Štěpánovou uváděl v České televizi dokumentární cestopisný pořad \"Cestománie\" (3. a 4. díl).\n\nV roce 2008 vyšlo CD \"Pověsti moravských hradů a zámků\", které Miroslav Vladyka vypráví za doprovodu kapely Čechomor. Miroslav Vladyka také uváděl pořad \"Zatopené osudy\" vysílaný na České televizi, který vyprávěl osudy vesnic, které musely ustoupit při výstavbě přehrad.\n\n\n\n\n"}
{"id": "302822", "url": "https://cs.wikipedia.org/wiki?curid=302822", "title": "Člověk", "text": "Člověk\n\nČlověk (\"Homo\") je rod živočichů z čeledi hominidi (\"Hominidae\"), k němuž patří jediný současně žijící zástupce člověka – člověk moudrý (\"Homo sapiens sapiens\") a jeho blízcí vyhynulí příbuzní. Samec člověka se nazývá muž, samice žena, mládě člověka dítě. Odhaduje se, že rod je asi 2,8 milionu let starý. Vznik rodu \"Homo\" se datuje do stejné doby, kdy se také objevují první kamenné nástroje, a tedy v době, kdy začíná nejstarší paleolit.\n\nVšechny druhy, vyjma člověka moudrého, vyhynuly. Člověk vzpřímený vyhynul před 50 000 až 35 000 lety, \"Homo neanderthalensis\" asi před 30 000 lety, \"Homo floresiensis\" však až před 12 000 lety. V Iwo Eleru (Nigérie) byla nalezena také archaická forma \"Homo sapiens\" stará pouze 13 000 let.\n\nČlověk je na základě anatomických struktur či na podkladě vědeckých evolučních poznatků považován za všežravce.\n\nJako druhy rodu \"Homo\" se tradičně uvádějí:\n\nNěkteré nálezy popsané jako samostatné druhy zatím nedosáhly všeobecného uznání (např. †\"Homo cepranensis\" či †\"Homo gautengensis\"), některé byly včleněny do druhů jiných (např. †\"Homo pekinensis\", †\"Homo soloensis\" a †\"Homo tsaichangensis\" do \"H. erectus\"), u některých dosud převládá nejistota (†\"Homo helmei\" může být samostatnou linií či patřit do \"H. heidelbergensis\" nebo \"H. sapiens\").\nZa samostatný druh zatím nejsou uznáni ani neandrtálcům blízcí denisované, současníci \"Homo neanderthalensis\" i \"Homo sapiens\", ani \"starší příbuzní\" člověka floreského, objevení v r. 2016.\nMolekulární rozbory identifikovaly některé další vymřelé linie, jejichž geny přetrvávají jako výsledek dávného křížení v současné lidské populaci. Jako linie na úrovni dalšího druhu by mohli být označeni např. tzv. „archaičtí Afričané“, geneticky identifikovaní v genomu Mandinků a Sanů, Pygmejů, Hadzů a Sandawů, Esanů, Gambiů, Mendů a Jorubů a některých dalších etnických skupin moderního člověka. Vyčlenili se z lidského vývojového kmene ještě před oddělením denisovsko-neandertálské větve. Je možné, že k nim existuje i fosilní záznam již popsaný jako jiný druh (\"H. naledi\" nebo \"Homo heidelbergensis\"); přiřazení je však mimo současné možnosti paleontologie.\n\nSystematika se v souvislosti s novými paleontologickými nálezy mění. Některé druhy se někdy označují pouze jako poddruhy jiných druhů (a to i ve starší literatuře, např. \"Homo neanderthalensis\" jakožto \"H. sapiens neanderthalensis\" – genetické analýzy totiž prokázaly značnou míru křížení s \"H. sapiens\" v užším smyslu, a to pravděpodobně ve více událostech zachovávajících životaschopnou linii). Genetické analýzy ukázaly, že se kdysi s člověkem moudrým křížili i denisované (nejméně dvakrát) a některé jejich geny přetrvávají v současné populaci Melanésanů a Tibeťanů. Křížení neandertálců a denisovanů (tehdy již oddělených vývojových linií) dokázal nález jejich společného potomka; navíc analýzou genomů současné lidské populace se podařilo ukázat, že křížení probíhalo v nezanedbatelném rozsahu a pravděpodobně vznikla populace představující novou, minimálně 280 tisíc let starou, linii tzv. „přízračného předka“ (angl. „\"ghost ancestor\"“), který se později v Asii a Oceánii zase křížil s \"H. sapiens\" (není však vyloučeno, že se jedná o samostatnou vývojovou větev, oddělenou od denisovanů krátce po jejich osamostatnění). V genofondu současných obyvatel ostrova Flores pak byla indikována introgrese pravděpodobné čtvrté samostatné podobně staré linie denisovsko-neandertálského vývojového kmene. Bylo prokázáno i křížení denisovanů s vývojově starší větví člověka (pravděpodobně \"H. heidelbergensis\" nebo \"H. erectus\").\n\nI některé nové fosilní nálezy (např. z lokality Dmanisi v Gruzii) se navíc zdají podporovat názor, že druhů v lidské kmenové linii bylo ve skutečnosti méně, protože linie tradičně pokládáné za odlišné druhy by na sebe mohly buď přímo navazovat, nebo jedinci různých tradičních druhů mohli spolužít ve stejných sídlištích a jednalo se jen o pouhé morfologické formy jednoho druhu. Takováto \"slučovací\" systematika pak nově řadí popsané skupiny rodu \"Homo\" jakožto poddruhy do pouhých dvou druhů – Homo erectus\" sensu lato a Homo sapiens\" sensu lato.\n\nDo \"Homo erectus\" sensu lato pak patří \"H. habilis\", \"H. rudolfensis\", \"H. naledi\", \"H. ergaster\", \"H. erectus\" sensu stricto (včetně \"H. pekinensis\" a \"H. soloensis\"), \"H. antecessor\", \"H. georgicus\", \"H. floresiensis\" a pravděpodobně i \"H. luzonensis\" (pokud není úplně samostatnou linií v rámci \"Homo\").\n\nDo \"Homo sapiens\" sensu lato jsou pak řazeni \"H. helmei\", \"H. rhodesiensis\", \"H. heidelbergensis\", \"H. neanderthalensis\" a \"H. sapiens\" sensu stricto (a patří sem pochopitelně i denisované, „přízrační předci“ a pravděpodobně i „archaičtí Afričané“).\n\nVšechny druhy rodu \"Homo\" používaly nástroje, jazyk a poměrně vyspělou kulturu. Od kdy byla technologie a kultura předávána není však jisté. Z anatomických znaků je zásadní především bipedie, zvětšení objemu mozku (vyjma \"Homo habilis\" více než 1000 ml), čelo od očí stoupá vzhůru, lebka se zakulacuje, dochází k určité redukci zubů, zkracování rukou a naopak prodlužování nohou.\n\nČlověk se (jako ostatní současní hominini) živí rostlinnou i živočišnou potravou, obojí potrava je doložena i v paleontologických nálezech (v sídlištích shromážděné pevné části rostlin - pecky, skořápky - a rozbité kosti ze zvířat) a nově prokázána i analyticky pomocí zastoupení izotopů v kosterních pozůstatcích či analýzou zubního povlaku. Z rostlinné potravy je schopen trávit tuky, bílkoviny a většinu sacharidů (nikoli celulózu), z živočišné potravy přijímá zejména bílkoviny a tuky (kromě masa a vajec se u moderního člověka vyvinula schopnost i v dospělosti trávit mléko).\n\nModernějším druhům člověka, včetně jediného současně žijícího člověka moudrého, je vlastní užívání oděvů jednak pro ochranu před klimatickými vlivy a jinými mechanickými a tepelnými účinky okolního prostředí a jednak jako součást společenského chování a jeho znaků a určení role ve společnosti.\n\nCharakteristická pro člověka je také schopnost přesné imitace, která je například podmínkou pro předávání a učení se řeči.\n\nStále není jasné, z jaké linie hominidů se rod \"Homo\" vyvinul. Většina vědců se shoduje, že předkem byla jedna linie australopitéků \"(Australopithecus)\", tzv. \"gracilní australopitéci\", mezi něž patří např. \"A. africanus\" či \"A. afarensis\". Tato linie australopitéků měla menší čelist i zuby a živila se pravděpodobně jemnější potravou.\n\nNejstarším paleontologickým nálezem, zařazovaným do rodu \"Homo\", je africký \"Homo habilis\", starý až 2,5 milionu let. Už tento primitivní člověk měl proti australopitékům větší mozek (asi 600–750 ml) a také ustupující čelisti. Také u něj byly nalezeny jednoduché kamenné nástroje. Předpokládá se, že \"H. habilis\" nikdy neopustil africký kontinent.\n\nOpustit Afriku se podařilo až člověku vzpřímenému, tedy druhu \"Homo erectus\", který žil mezi 1,8 – 0,5 miliony lety. \"H. erectus\" osídlil například Indonésii, ale podle nejnovějších objevů relativně brzy i Evropu. Nejmladší jsou fosílie druhů \"Homo neanderthalensis\" a \"Homo sapiens\". Současníky neandrtálců a moderních lidí byli také \"Homo floresiensis\" a denisované. \"H. sapiens\", tedy člověk moudrý, je jediným recentním zástupcem rodu.\n\nV roce 1900 žilo na světě 1,65 miliard lidí. V únoru 2017 žilo na světě 7,3 miliard a počet neustále roste. Lidé již osídlili všechny kontinenty a dostali se i na zemskou orbitu.\n\n\n\n"}
{"id": "302825", "url": "https://cs.wikipedia.org/wiki?curid=302825", "title": "Kyselina usnová", "text": "Kyselina usnová\n\nKyselina usnová je přírodní látka, derivát dibenzofuranu, která se vyskytuje v několika druzích lišejníků. Izolována byla poprvé německým vědcem W. Knopem roku 1844 a syntetizována byla poprvé mezi lety 1933–1937 Curdem a Robertsonem. Kromě lišejníků se kyselinu usnovou podařilo izolovat z kombuchy a některých vřeckovýtrusných hub.\n\nV čistém stavu je kyselina usnová hořká, žlutá, pevná látka. V přírodě se vyskytuje v podobě obou svých optických izomerů (D i L formě) jako racemická směs.\n"}
{"id": "302832", "url": "https://cs.wikipedia.org/wiki?curid=302832", "title": "Live Evil", "text": "Live Evil\n\nLive Evil je první \"oficiální\" koncertní album skupiny Black Sabbath. Jde o záznam z koncertů v Seattlu, San Antoniu a v Dallasu. Jsou tu i skladby z Ozzyho éry, ale všechny jsou nazpívány Diem a odbubnovány Vinny Appicem.\n\nK oblíbeným částem patří skladba \"Heaven & Hell\" při které Dio předvedl jak lze využít svého úžasného hlasu. Po poslechu tohoto živáku mnoho Diových odpůrců změnilo názor. Další skvěle odehraná skladba byla War Pigs a to hlavně díky impozantnímu víc než dvouminutovému bicímu sólu Viny Appice na závěr.\n\nZ tohoto samého turné bylo nahráno CD Live at Hammersmith Odeon.\n\n\n\n"}
{"id": "302836", "url": "https://cs.wikipedia.org/wiki?curid=302836", "title": "Bastionová pevnost", "text": "Bastionová pevnost\n\nBastionová pevnost je pevnost založená na bastionové soustavě.\n\nBastionové opevnění se objevuje už v renesanci a bylo užíváno i v období klasicismu. Je následníkem opevnění rondelového.\n\nBastionová soustava umožňuje boční i frontální palbu, obranu, ale i aktivní působení v bitvě. Základem bastionové soustavy je pevnostní val z bastionů propojených kurtinou, který bývá obehnán příkopem. V ideálním případě má tvar osmiúhelníku. Délkové relace jsou odvozeny z dostřelu palebných zbraní.\n\nBastion je novověká modifikace bašty. Vystupuje mimo samotnou hradbu, ale nepřevyšuje ji, jak je tomu u hradební věže. Jeho hlavní výhodou je možnost odstřelování do stran, případně schopnost podporovat sousední bastion. Bastiony obvykle bývají sypány hlínou, můžou být však i duté. Vůči vnitřnímu prostoru pevnosti mohou být otevřené, nebo uzavřené. Tvar mohou mít různý. Hradba, která bastiony spojuje, se nazývá kurtina.\n\nBastionová soustava se vyznačuje stupňovitostí, která umožňuje palbu přes nižší prvky, nebo, pokud jsou už obsazeny nepřítelem, palbu do jejich prostor. Bývá postavena na zemním valu, nebo vystupuje z jiných zděných částí (např. pilířová konstrukce, kasematy). Někdy bývají kryty nadstropní vrstvou. Můžou být chráněny také ženijním způsobem, jako je zaplavení části příkopu nebo minová chodba.\n\nV pokročilejším stádiu vývoje se objevují prvky vyrůstající na bastionu, které zvyšují palebné možnosti. Mezi ně patří kavalír, retranchement atd.\n\n"}
{"id": "302838", "url": "https://cs.wikipedia.org/wiki?curid=302838", "title": "ENC28J60", "text": "ENC28J60\n\nENC28J60 je samostatný Ethernet řadič produkovaný firmou Microchip Technology. K řídícímu kontroléru se připojuje pomocí rozhraní SPI (Serial Peripheral Interface), což je spojení vyžadující čtyři signály (clock, data in, data out a chip select). Chip je levný (dnes(3/2008) stojí na stránkách Microchipu okolo $3.3) a dodává se v PDIP pouzdře (tedy je možnost \"ukotvení\" do vývojových desek), což z něj dělá ideální variantu pro zájemce, kteří by si rádi poprvé implementovali nějakou síťovou aplikaci.\n\nKontrolér se nedodává s vlastní MAC adresou, takže v případě, že se bude produkovat/prodávat zařízení založené na tomto čipu, je nutné koupit od registrátora prostor adres. K dnešnímu datu (3/2008) stojí 4096 MAC adres okolo $550.\n\nTento kontrolér je navržen tak, aby splňoval všechny normy Ethernetu (IEEE 802.3). To zahrnuje početné množství filtrovacích možností pro omezení nebo \"zahazování\" příchozích paketů. Dále je v zařízení přítomen DMA (Direct Memory Access) modul pro rychlejší průchodnost dat a pro hardwarovou kalkulaci CRC, což velmi urychlí výpočet těchto kódů a tedy i propustnost paketů. ENC řadič implementuje přerušení i resetovací pin, takže může být lehce začleněno do komplexnějších přerušovacích a resetovacích systémů. Dále má dva vývody pro LEDky, které signalizují připojení k síti a síťovou aktivitu, tyto výstupy jsou konfigurovatelné i na signalizaci jiných \"událostí\". Aby bylo možné ENC připojit k Ethernet síti, je nutné do obvodu dodat pár diskrétních prvků(odpory, kapacity), krystal (povolen je jen 25Mhz, kvůli časování událostí na síti) a RJ45 konektor s integrovanými pulsními transformátory (cívky pro modulaci signálu mohou být připojeny ke konektoru i v externím pouzdře).\n\n"}
{"id": "302846", "url": "https://cs.wikipedia.org/wiki?curid=302846", "title": "Ješe Ňingpo", "text": "Ješe Ňingpo\n\nJeše Ňingpo ( , transliterováno \"ye shes snying po\", 1631–1694) byl tibetský buddhistický meditační mistr a učenec linie Kagjüpy - jedné ze čtyř hlavních škol tibetského buddhismu. Byl sedmým Šamarem rinpočhem.\n\nDesátý Karmapa si výslovně přál, aby se sedmý Šamarpa Ješe Ňingpo znovu narodil u řeky Marču ve východní provincii Kham. Karmapa se o šamarpově narození dověděl, když byl v Džangjülu, v provincii sousedící s Čínou. Odešel bez dozoru a pěšky a putoval přes celý Kham, aby se s ním setkal. Jeho kočovní rodiče dali dítěti svolení, aby odešlo z domova, a Ješe Ňingpo poté odcestoval spolu s karmapou do Džangjülu, kde byl intronizován jako sedmý šamarpa. Přijal červenou korunu spolu s kompletními naukami linie Karma Kagjü. Do Tibetu se vrátili společně. Po úmrtí desátého karmapy sedmý šamarpa uznal a intronizoval jedenáctého karmapu Ješe Dordžeho. Sedmý Šamarpa skonal poté, co předal karmapovi veškeré nauky linie, které mu byly svěřeny jakožto hlavě školy Kagjü.\n\n\n\n"}
{"id": "302850", "url": "https://cs.wikipedia.org/wiki?curid=302850", "title": "Plastika", "text": "Plastika\n\nPlastika může být:\n\n"}
{"id": "302851", "url": "https://cs.wikipedia.org/wiki?curid=302851", "title": "Charles Robert Knight", "text": "Charles Robert Knight\n\nCharles Robert Knight (21. října 1874 – 15. května 1953) byl americký malíř a umělec. Ačkoliv maloval i současnou přírodu nebo dokonce bankovky, nejvíce známé jsou jeho obrazy dinosaurů a jiných prehistorických zvířat (tedy z kategorie tzv. paleoartu). Jeho dílo byla použito v mnoha knihách jako ilustrace a rovněž jeho obrazy jsou vystavovány v mnoha museích ve Spojených státech.\n\nKnight projevoval značný zájem o živou přírodu již od útlého dětství. Projevoval také neobyčejný malířský talent a již ve svých 16 letech pracoval pro soukromou dekorátérkou firmu. Koncem 90. let 19. století se přeorientoval na tvorbu paleontologických rekonstrukcí a začal spolupracovat s americkým přírodovědeckým muzeem. Pracoval pro něj až do 30. let minulého století a vytvořil zde řadu proslulých obrazů. Za Knightova \"následovníka\" je všeobecně považován český výtvarník Zdeněk Burian (1905-1981).\n\n"}
{"id": "302856", "url": "https://cs.wikipedia.org/wiki?curid=302856", "title": "Palčhen Čhökji Döndub", "text": "Palčhen Čhökji Döndub\n\nPalčhen Čhökji Döndub (1695–1732) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl osmým Šamarem rinpočhem.\n\nŠamarpa Palčhen Čhökji Döndub se narodil v nepálském Jilmu. Karmapa vyslal skupinku mnichů s uznávacím dopisem, aby dohlédli na jeho bezpečný návrat do Tibetu. Nepálský král však tříletého \"rinpočheho\" (z tibetštiny – \"drahocenný\") požádal, aby poctil svou návštěvou Káthmandú. Tam zůstal až do svých sedmi let. Když karmapa opět požádal o jeho návrat, podařilo se nakonec celému kontingentu mnichů dopravit šamarpu Palčhena Čhökji Dönduba zpět do nadšeného Tibetu.\n\nŠamarpa přijal nauky linie Kagjü od jedenáctého Karmapy před jeho smrtí. Šamarpa později uznal a intronizoval dvanáctého Karmapu Čangčhuba Dordžeho a osmého Tai Situ rinpočheho a stal se karmapovým hlavním učitelem. Šamarpa, Tai Situ rinpočhe a Gjalcchab rinpočhe podnikli později společně s karmapou rozsáhlou výpravu dharmy, na níž urazili ohromné vzdálenosti po Tibetu i sousedních zemích. Když bylo karmapovi i šamarpovi zřejmé, že je jejich smrt neodvratná, vrátili se do Khamu. Sepsali texty se snažnými prosbami, které měli jejich stoupenci odříkávat, aby bylo zaručeno jejich rychlé znovuzrození. Oba potom odcestovali do Číny, kde dvanáctý karmapa v čase novoluní skonal. Následujícího dne opustil své tělo i šamarpa.\n\n\n\n"}
{"id": "302860", "url": "https://cs.wikipedia.org/wiki?curid=302860", "title": "Júcar", "text": "Júcar\n\nJúcar ( ) je řeka ve Španělsku (Kastilie-La Mancha, Valencie). Je 498 km dlouhá. Povodí má rozlohu 22 400 km².\n\nPramení v jihozápadních výběžcích Iberského pohoří a protéká planinou La-Mancha a Valencijskou nížinou. Ústí do Valencijského zálivu Středozemního moře.\n\nNejvyšší vodnosti dosahuje v zimě a na jaře a nejnižší v létě. Průměrný průtok vody činí přibližně 40 m³/s.\n\nVyužívá se na zavlažování především citrusových plantáží. Na dolním toku byly postaveny vodní elektrárny (Millares, Cortes II, Cofrentes) a na přítoku Cabriel byla vybudována přehrada Alarcón s objemem vody 10 mil m³. Na řece leží města Cuenca, Alcira.\n"}
{"id": "302862", "url": "https://cs.wikipedia.org/wiki?curid=302862", "title": "Hloh obecný", "text": "Hloh obecný\n\nHloh obecný (\"Crataegus laevigata\"), česky též hloh dvousemenný, je trnitý keř nebo nízký strom rozšířený zejména v Evropě.\n\nHloh obecný je opadavá listnatá dřevina tvaru keře nebo stromu, dosahujícího výšky nejvýše 8 metrů. Na tenkých šedavě zbarvených větvích rostou v paždí trnů střídavě postavené laločnaté listy o velikosti 3 až 5 cm. Trny dorůstají délky až 2,5 cm. Květy jsou pětičetné, bílé až růžové, o průměru asi 15 mm a rostoucí po pěti až deseti v chocholících. Pro květy je charakteristický jejich nepříjemný zápach. Plodem jsou červené kulovité malvice, obsahující dvě nebo tři semena, dozrávající v září až v říjnu.\n\nRoste v celé západní a střední Evropě, částečně je rozšířen i v severní Africe a v Asii. Vyskytuje se ponejvíce v polostinných místech, často na okrajích lesů nebo podél potoků, nejčastěji na propustných půdách. Často vytváří houštiny. V zahradnictví se používá na pěstování živých plotů.\n\nV horách, například v Algavských Alpách sahá jeho rozšíření až do výše 1000 m n. m.\n\nV lidovém léčitelství se používají především sušené květy pro přípravu odvaru, který zlepšuje srdeční činnost, snižuje krevní tlak, pomáhá při nespavosti a má uklidňující účinky pokud se užívá dlouhodobě. Stejné účinky mají méně často používané plody. Je vhodné jej kombinovat s rakytníkem řešetlákovým. Šlechtěné odrůdy hlohu nemají žádné léčebné účinky.\n\n"}
{"id": "302869", "url": "https://cs.wikipedia.org/wiki?curid=302869", "title": "Adipokin", "text": "Adipokin\n\nAdipokiny (adipocytokiny) jsou proteiny (bílkoviny), které jsou tvořeny tukovými buňkami (adipocyty). Tyto látky jsou vyplavovány do krevního oběhu a ovlivňují početné funkce organismu - příjem potravy, výdej energie, rozvoj zánětu, reakce imunitního systému, rozvoj patologických komplikací v oblasti kardiovaskulárního systému (ateroskleróza, infarkt myokardu) nebo funkci pohlavního systému.\n\nTukové buňky byly dlouho považovány za metabolicky neaktivní, sloužící pouze jako rezervoár přebytečně přijaté energie. V roce 1994 byly objeveny první látky (TNFα a leptin), které jsou adipocyty produkovány. V současné době je známo několik desítek proteinů, které můžeme mezi adipokiny řadit.\n\n\nV současné době probíhají intenzivní studie, které zkoumají adipokiny a jejich vliv na organismus. Poznání funkcí a jejich ovlivnění by mohlo do budoucna přinést efektivní léčbu obezity a stavů s ní spojených.\n\n"}
{"id": "302870", "url": "https://cs.wikipedia.org/wiki?curid=302870", "title": "Könčhog Džungnä", "text": "Könčhog Džungnä\n\nKönčhog Džungnä (1733–1741) byl tibetský buddhistický meditační mistr a učenec linie Kagjüpy - jedné ze čtyř hlavních škol tibetského buddhismu. Byl devátým Šamarem rinpočhem.\n\nDevátá inkarnace šamarpy, Könčhog Džungnä, se narodila v bhútánském Paru. Jako šamarpu ji uznal osmý Tai Situ rinpočhe. Karmické podmínky té doby byly tak nepříznivé, že malý šamarpa v osmi letech zemřel.\n\n\n\n"}
{"id": "302871", "url": "https://cs.wikipedia.org/wiki?curid=302871", "title": "Běh na 400 metrů překážek", "text": "Běh na 400 metrů překážek\n\nBěh na 400 metrů překážek je dlouhým překážkovým sprintem, delší tratí s překážkami je již pouze dlouhá trať tzv. steeplechase (3000 m. př.). Trať překážkové \"čtvrtky\" se běhá na vrcholné úrovni sprintem a nejlepší atleti se dokážou dostat pod 48 s. (muži) resp. 54 s. (ženy). Z mužů se pouze současný světový rekordman Kevin Curtis Young dokázal dostat dokonce pod 47 sekund. Zmiňované hodnoty jsou zároveň hranice světové extratřídy v této disciplíně. Klíčovou vlastností je zde rychlostní vytrvalost a výborná koordinace pohybů.\n"}
{"id": "302872", "url": "https://cs.wikipedia.org/wiki?curid=302872", "title": "Marcin Świetlicki", "text": "Marcin Świetlicki\n\nMarcin Świetlicki (* 24. prosince 1961, Piaski, blízko města Lublin) je polský básník, prozaik a hudebník. Žije a pracuje v Krakově.\nŚwietlicki studoval polskou literaturu na Jagellonské univerzitě v Krakově, ve kterém bydlel od roku 1980. Od roku 2004 pracuje jako editor v týdeníku Tygodnik Powszechny. Kromě publikování a veřejných čtení se zabývá i herectvím a je i hlavou hudební skupiny Świetliki (Světlušky). Swietlicki vyhrál mnoho cen a ocenění za svou poezii, z nichž nejvýznamnější byla Koscielskiho cena udělená v roce 1996.\n\n\n\n"}
{"id": "302873", "url": "https://cs.wikipedia.org/wiki?curid=302873", "title": "James Dewar", "text": "James Dewar\n\nSir James Dewar (20. září 1842, Kincardine – 27. března 1923, Londýn) byl skotský chemik a fyzik, vynálezce termosky.\n\nNarodil se v rodině hostinského. V deseti letech ho zasáhl úder revmatické horečky, který ho na dva roky upoutal na lůžko. Během této doby se naučil hrát na housle – podle jeho pozdějších vlastních slov to byla ideální průprava pro jemnou práci v chemické laboratoři. Vystudoval na univerzitě v Edinburgu, kde ho přírodní vědy učil známý seismolog James David Forbes, více ho ale ovlivnil učitel chemie Lyon Playfair, jemuž pak dělal asistenta. Od roku 1869 učil na \"Royal Veterinary College of Edinburgh.\" Roku 1875 pak byl jmenován profesorem na univerzitě v Cambridgi. Od roku 1877 působil rovněž na \"Royal Institution of Great Britain\". Roku 1904 byl uveden do šlechtického stavu.\n\nZabýval se hlavně spektroskopií. V roce 1867 objevil strukturu benzenu. Jeho dalším zájmem bylo zkapalňování plynů - v roce 1891 vynalezl stroj na výrobu kapalného kyslíku, a to v dosud nevídaném množství.\n\nAvšak nejslavnější se stal jeho vynález z roku 1892. Tehdy vytvořil skleněnou nádobu s dvojitými stěnami, mezi nimiž vyčerpal vzduch a otvor zatavil. Věděl, že díky vakuu zamezí ztrátám tepla vedením a prouděním. Vyrobil tak termosku – Dewarovu nádobu. Navíc měl vnitřek „Dewarovy nádoby“ postříbřený povrch, aby se zredukoval únik chladu vyzařováním.\n\nPo tomto praktickém vynálezu se vrátil ke zkapalňování plynů a roku 1898 jako první na světě zkapalnil vodík. Roku 1899 ho dokonce přivedl do pevného stavu. S Frederickem Abelem později vynalezl výbušninu kordit.\n"}
{"id": "302880", "url": "https://cs.wikipedia.org/wiki?curid=302880", "title": "Mipham Čhödub Gjamccho", "text": "Mipham Čhödub Gjamccho\n\nMipham Čhödub Gjamccho (1742–1792) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl desátým Šamarem rinpočhem.\n\nDesátý šamarpa Mipham Čhödub Gjamccho byl bratr Pančhenlamy školy Gelugpa. Dětství strávil v provincii Cang v centrálním Tibetu. K velkému úžasu svých rodičů vyprávěl mladý \"rinpočhe\" mnoho příběhů ze svých minulých životů a události, o kterých bylo známo, že se přihodily v klášteře Tsurphu. Desátého šamarpu uznal a intronizoval třináctý karmapa Düdul Dordže. Šamarpa přijal od karmapy a od osmého Tai Situ rinpočheho veškerá učení linie Kagjüpy. Na jeho výchovu mělo vliv mnoho velkých lamů i učenců jiných buddhistických škol. Hodně cestoval po Khamu, Derge a Nangšenu, kde předával učení Dharmy a zmocnění lamům, tulkuům i laické buddhistické veřejnosti. Navštívil mnoho svatých míst v centrálním Tibetu, kde meditoval. Když skončil s cestováním, vrátil se do Tsurphu ke karmapovi.\nO několik let později došlo k rozporům v politické a duchovní hierarchii Tibetu, což znamenalo pro šamarpu dobu temna. Jedenáctý Dalajlama zemřel a správce ponechaný v úřadě nedohlédl ani za úzké hranice svých vlastních klášterů. To vedlo k perzekuci šamarpy a k zabavení jeho červené koruny. Správce si spolu se svými stoupenci na základě tajné dohody s armádou přivlastnil všechny šamarpovy kláštery a přinutil je k přičlenění ke škole Gelugpa. Šamarpova inkarnace neměla žádnou budoucnost, což bylo potvrzeno zákonným výnosem, který zakazoval jeho intronizaci. Desátý šamarpa odešel do exilu bez nároku na návrat do svého rodného Tibetu. Nicméně, šlechetnost a trpělivost tohoto bódhisattvy zářila i navzdory tak obrovským překážkám. Šamarpa strávil zbytek života v Nepálu, kde se věnoval duchovním potřebám tamních lidí.\n\n\n\n"}
{"id": "302881", "url": "https://cs.wikipedia.org/wiki?curid=302881", "title": "Tom Welling", "text": "Tom Welling\n\nThomas John Patrick Welling (* 26. dubna 1977, Putnam Valley, New York, USA) je americký herec, režisér, producent a model. Nejlépe známý díky roli Clarka Kenta v seriálu \"Smallville\".\n\nNarodil se v New Yorku, poté se jeho rodina postupně stěhovala do Wisconsinu, Delawareu a nakonec se usadili v Michiganu. Věnoval se sportu - baseballu, basketbalu a fotbalu. Jeho mladší bratr Mark Willing je také herec. Má také dvě starší sestry Rebeccu a Jamie.\n\nSvou kariéru začal jako model, pak hrál v reklamách a videoklipech. Svoji první významnější hereckou roli si odbyl v seriálu \"Soudkyně Amy\". V roce 2001 dostal hlavní roli Clarka Kenta v úspěšném seriálu \"Smallville\" o mládí Supermana. V seriálu také sloužil jako výkonný producent a režíroval tři díly. Zahrál si ve filmech \"Dvanáct do tuctu\", v jeho pokračování a ve filmu \"Mlha\". Byl výkonným producentem seriálu \"Superkočky\". Seriál byl zrušený po první řadě. V roce 2013 si zahrál v historickém dramatu \"Nemocnice Parkland\". Po boku Kevina Costnera si zahrál v roce 2014 ve filmu \"Velký draft\". V roce 2016 si zahrál doktora Ryana McCarthyho ve filmu \"The Choice\". V roce 2017 získal jednu z hlavních rolí třetí řady seriálu stanice FOX \"Lucifer\".\n\nPo čtyřletém vztahu si v roce 2002 vzal svou přítelkyni Jamie White. V roce 2013 Jamie zažádala o rozvod. V roce 2014 začal chodit s americkou modelkou Jessicou Rose. V dubnu 2018 se zasnoubili.\n\n"}
{"id": "302883", "url": "https://cs.wikipedia.org/wiki?curid=302883", "title": "Homo", "text": "Homo\n\nHomo (lat. \"člověk\") může znamenat: \n\n\n"}
{"id": "302884", "url": "https://cs.wikipedia.org/wiki?curid=302884", "title": "HB", "text": "HB\n\nSpojení písmen H a B může mít různé významy:\n"}
{"id": "302888", "url": "https://cs.wikipedia.org/wiki?curid=302888", "title": "Džamjang rinpočhe", "text": "Džamjang rinpočhe\n\nDžamjang rinpočhe (1880–1947) byl tibetský buddhistický meditační mistr a učenec linie Kagjüpy – jedné ze čtyř hlavních škol tibetského buddhismu. Byl dvanáctým Šamarem rinpočhem.\n\nPátý šamarpa uvedl, že inkarnace karmapy a šamarpy jsou na absolutní úrovni mysli neoddělitelné. Jsou to dvě odlišné emanace \"„manifestující se někdy jako otec a syn, jindy jako příbuzní na úrovni bratrů.”\" To se projevilo, když se dvanáctý šamarpa Džamjang rinpočhe narodil jako syn patnáctého Karmapy. Dvanáctý šamarpa vedl tichý, ale plodný život. Byl to jogín-bódhisattva, který vyučoval a vedl mnoho žáků a praktikujících linie Kagjüpy na jejich cestě k osvícení.\n\n\n\n"}
{"id": "302890", "url": "https://cs.wikipedia.org/wiki?curid=302890", "title": "Velký Berezný", "text": "Velký Berezný\n\nVelký Berezný (, , ) je sídlo městského typu v ukrajinské Zakarpatské oblasti, na řece Uh, těsně u hranic se Slovenskem. Velký Berezný je centrem okresu Velký Berezný a má kolem 7 500 obyvatel. Od roku 1894 tudy vede železnice Užhorod - Sjanky - Lvov. Město patřilo k Horním Uhrám až do rozpadu Rakouska-Uherska. V letech 1918-1938 bylo město součástí Československa, jako jedno z nejmenších okresních měst tehdejší Podkarpatské Rusi.\n\nNa jihu městečko sousedí s obcí Malý Berezný, kde se nachází silniční hraniční přechod se Slovenskem.\n"}
{"id": "302892", "url": "https://cs.wikipedia.org/wiki?curid=302892", "title": "Thinlä Künčhub", "text": "Thinlä Künčhub\n\nThinlä Künčhub (1948–1950) byl v tibetském buddhismu třináctým Šamarem rinpočhem.\n\nV důsledku nepříznivých karmických podmínek té doby žil maličký \"rinpočhe\" jen o něco déle než jeden rok a pak zemřel.\n\n\n\n"}
{"id": "302895", "url": "https://cs.wikipedia.org/wiki?curid=302895", "title": "Sam Jones III", "text": "Sam Jones III\n\nSam L. Jones III. (29. duben 1983, Boston, Massachusetts, USA) je americký herec. Je synem basketbalového hráče Sama Jonese II. Nejznámější je jeho role Petea Rosse v seriálu \"Smallville\", který ale po ukončení třetí série opustil, vrátil se do jedné epizody v roce 2008. Hrál také třeba v seriálech \"Pohotovost\", \"Sedmé nebe\" nebo \"Kriminálka Las Vegas\" a ve filmech \"Cesta za vítězstvím\" a \"Na jeden večer\".\n\n"}
{"id": "302896", "url": "https://cs.wikipedia.org/wiki?curid=302896", "title": "Mipham Čhökji Lodö", "text": "Mipham Čhökji Lodö\n\nMipham Čhökji Lodrö byl významný buddhistický učitel, láma, Šamarpa a držitel linie Karma Kagjü tibetského buddhismu.\n\nNarodil se v Derge v Tibetu. Ve čtyřech letech byl rozpoznán 16. karmapou Randžungem Rigpä Dordžem jako reinkarnace 13. šamarpy. Na žádost karmapy tibetská vláda v rukou školy Gelugpa zrušila svůj sto padesát let starý „zákaz inkarnování“ udělený šamarpovi. Z politických důvodů v Tibetu opustili šestnáctý Gjalwa Karmapa i osmiletý šamarpa Tibet, a usadili se v severoindickém státu Sikkim. V roce 1979 završil šamar rinpočhe svá studia a odjel do Nepálu jako hlavní představitel linie Kagjü pro himálajský lid.\n\nKünzig Šamar rinpočhe zůstal se 16. karmapou až do jeho smrti v roce 1981. Od 16. karmapy obdržel úplný odkaz učení Kagjü.\n\nZemřel v roce 2014.\n\nOd smrti 16. karmapy v roce 1981 se Šamar rinpočhe věnoval úsilí mnoha projektům započatých zesnulým 16. karmapou. Dokončil nové vytisknutí „Tendžuru“, 214 knih ve kterých významní indičtí a tibetští mistrové vysvětlili učení historického Buddhy.\n\nV roce 2000 vydal Šamar rinpočhe prohlášení o rozpoznání nové inkarnace karmapy.\n\nŠamar rinpočhe spoluzakládal a uvedl do chodu Mezinárodní buddhistický institutu v Novém Dillí v Indii (KIBI). V únoru 1990 se indický prezident pan Venkataraman zúčastnil jeho inaugurace. Institut nyní nabízí buddhistické studie jak pro mnichy, tak pro laické praktikující. Šamarpa předvídá obrodu základní nauky mahámudry. Znovu se studují počátky nauky Kagjü a je zkoumáno a revidováno mnoho důležitých pojednání mahásiddhů, včetně hlavního díla sedmého Karmapy „Poklady mahámudry.”\n\nV lednu 2009 založil Šamar rinpočhe Nadaci nekonečného soucitu mimo jiné na podporu práv zvířat. Nadace má například za úkol propagovat humánní jednání se zvířaty, která jsou chována za účelem konzumace masa a dalších produktů.\n\nŠamar rinpočhe založil a vedl centra Bodhi Path po celém světě, která se snaží překonat sektářské rozdělení jednotlivých škol tibetského buddhismu a navázat na nejúčinnější metody, které jsou jim společné. Šamar rinpočhe často cestoval a učil po celém světě.\n\n\"Někteří lidé si myslí, že meditace je spojena s nějakými speciálními prožitky a tajnostmi. Mahámudra ale není nic takového. Je to systematický trénink, naprosto logický a konkrétní.\"\n- Šamar rinpočhe\n\n\n\n"}
{"id": "302897", "url": "https://cs.wikipedia.org/wiki?curid=302897", "title": "Skanska", "text": "Skanska\n\nSKANSKA AB je mezinárodní stavební firma se sídlem ve Švédsku. Působí v řadě evropských zemí a USA. Zaměřuje se na pozemní a inženýrské stavitelství, dopravní stavitelství, rezidenční a komerční development, technologie a facility management. V roce 2008 zaměstnávala 58 tisíc lidí, z toho 20 % ve Švédsku. Její akcie jsou obchodovány na burze ve Stockholmu. Mezi nejznámější stavby vybudované společností Skanska patří londýnský mrakodrap 30 St Mary Axe přezdívaný \"okurka\". V České republice a na Slovensku působí především prostřednictvím společnosti Skanska, a.s. se sídlem v Praze.\n\nSkanska a.s. je největším stavebním a developerským uskupením v České republice, podíl na trhu představuje zhruba 6 procent. V roce 2008 byla 22. největší českou firmou podle tržeb. Pravděpodobně nejznámější stavbou Skanska v ČR je O arena v Praze z roku 2004.\n\nSkanska v České republice podporuje řadu ekologických projektů, financovala například grantový program Strom života Nadace Partnerství. Skanska je členem Fóra dárců a organizace Business Leaders Forum.\n\nFiremní historie společnosti Skanska a.s. začíná v roce 1953 založením národního podniku Zemstav. Ten se specializoval na zemní práce a roku 1961 byl přejmenován na Inženýrské a průmyslové stavby (IPS). Roku 1991 změnil status na akciovou společnost a o rok později byl privatizován. Roku 2000 získala kontrolní podíl ve společnosti IPS firma Skanska AB a o dva roky později byla IPS Skanska přejmenována na Skanska CZ. Od 1. ledna 2008 přešla Skanska v České republice na holdingové uspořádání, které se po reorganizaci společnosti od 1.1.2010 změnilo opět na uspořádání divizní. Hlavními trhy jsou Česká republika a Slovensko, společnost má ale zakázky i ve Finsku, Švédsku, Polsku a Slovinsku.\n\n\nV březnu 2015 reportéři Českého rozhlasu upozornili na možnou korupci a tímto podezřením se zabývá policie. Firma v minulosti vyvedla ze svého hospodaření nejméně 100 milionů korun, které mohly podle auditorů sloužit na úplatky. Firmu v té době vedl bývalý ministr dopravy Dan Ťok. V roce 2010 se totiž česká pobočka Skansky bez souhlasu švédské centrály vzdala významné části zakázky na výstavbu silnice R7 za 2,2 miliardy korun ve prospěch firmy Geosan Group, která si následně najala na práci Skansku, ale za cenu o 100 milionů nižší. Podle tehdejší vedoucího oddělení vnitřního auditu Skansky Anderse Blomqvista šlo zřejmě o peníze na úplatky.\n"}
{"id": "302898", "url": "https://cs.wikipedia.org/wiki?curid=302898", "title": "Eric Johnson (herec)", "text": "Eric Johnson (herec)\n\nEric Johann Johnson (7. srpen 1979, Edmonton, Alberta, Kanada) je kanadský herec nejlépe známý díky roli Whitneyho Fordmana, přítele Lany Langové v první sérii amerického seriálu Smallville. V tomto seriálu se pak objevil i v jeho druhé a čtvrté sérii. Předtím hrál ve filmu \"Legenda o vášni\" dospívajícího Tristana, dospělou verzi této role hrál Brad Pitt. V roce 2007 získal hlavní roli v seriálu \"Flash Gordon\". V roce 2010 získal jednu z hlavních rolí v seriálu \"Policejní bažanti\". Mezi jeho nejznámější role patří ztvárnění padoucha a stalkera Jacka Hydea ve filmech \"Padesát odstínů temnoty\" (2017) a \"Padesát odstínů svobody\" (2018).\n\n"}
{"id": "302900", "url": "https://cs.wikipedia.org/wiki?curid=302900", "title": "Tenkozobec opačný", "text": "Tenkozobec opačný\n\nTenkozobec opačný (\"Recurvirostra avosetta\") je velký dlouhokřídlý pták z čeledi tenkozobcovitých rozšířený v Evropě a Asii. Je částečně tažný, většinou migruje do severní Afriky, jižní Evropy nebo jižní Asie, v některých zemích (Španělsku, Anglii aj.) s příznivějším klimatem je k vidění celoročně. V Česku pobývá od dubna do září.\n\nOd čtyřicátých let jej nalezneme v logu britské Královské společnosti pro ochranu ptáků.\n\n\nTenkozobec opačný je štíhlý pták dorůstající velikosti vrány. V zimním šatě má převážně čistě bílé opeření s černým hřbetem, vrchní stranou hrdla a temenem hlavy. Charakteristickým znakem je dlouhý, tenký, nahoru zahnutý a černě zbarvený zobák a dlouhé namodralé až šedé končetiny. Obě pohlaví jsou zbarvena stejně, mládí ptáci mají pískovitě zbarvené opeření s šedými kresbami.\n\nTenkozobec opačný je obyvatelem mělkých stojatých vod, slaných jezer nebo mokřin s řídkým vegetačním porostem.\n\nPři hledání potravy upřeně hledí do vody a při spatření kořisti pohybuje svým zahnutým zobákem z jedné strany na druhou. Jeho potravou se stávají drobní vodní korýši nebo měkkýši, občas loví i vodní hmyz nebo zachycuje rybí potěr. Nejčastěji se ozývá jasným melodickým „pluit pluit“.\n\nI mimo období hnízdění jej můžeme často zahlédnout v hejnech jiných pobřežních ptáků, ve střední Evropě jde nejčastěji o hejna racků chechtavých. Má vysoce složitý svatební ceremoniál odehrávající se ve vodě. Hnízdí v menších koloniích, nejčastěji v mělčinách od května do června a ročně klade 3–4 vejce do mělkého důlku v zemi, většinou vystlaném krátkou rostlinnou vegetací. Na vejcích sedí oba rodiče po dobu 23–35 dní. Krátce po vylíhnutí jsou mláďata samostatná a vyrážejí na svou první výpravu za potravou. Jeden z rodičů je přitom bere do vody a učí plavat. Mláďata se naučí létat již ve věku 35–42 dnů, ale ještě stále zůstávají v blízkosti svých rodičů.\n\nDo 50. let minulého století bylo několik hnízdících párů tenkozobců opačných zaznamenáno v jižních Čechách a na jižní Moravě. V současné době pravidelně hnízdí v Českobudějovické pánvi. V roce 2007 zahnízdily dva páry na částečně letněném rybníce Nesyt v NPR Lednické rybníky. Na stejné lokalitě zahnízdilo při dalším letnění (v roce 2012) devět až jedenáct párů, z toho devět v kolonii na ostrůvku vytvořeném snížením hladiny rybníka. Nejméně pět hnízdění přitom bylo úspěšných. Dle vyhlášky 395/1992 Sb. se v Česku jedná o kriticky ohrožený a přísně chráněný druh.\n\nPlatí pro něj \"Dohoda o ochraně africko-euroasijských stěhovavých vodních ptáků\" (AEWA).\n\nV Evropě je tento druh chován přibližně ve 120 zoo, z toho téměř v 50 německých zoo (stav srpen 2019). V Česku se jednalo se o tyto zoo:\n\n\nEvidence chovu tohoto druhu v Zoo Praha není úplná. Je však jisté, že jej zoo vlastnila někdy v období prvních 25 let existence. Svého času byl tenkozobec opačný chovaný v pavilonu vodních ptáků (od 2003 pavilon Sečuán). Současný chov započal v roce 2010. Tehdy vznikl komplex voliér v rámci expozičního celku Ptačí mokřady. Tenkozobci jsou k vidění v tamní evropské voliéře. Ke konci roku 2018 bylo chováno osm samců a sedm samic. V červenci 2019 se vylíhlo 6 mláďat.\n\n"}
{"id": "302904", "url": "https://cs.wikipedia.org/wiki?curid=302904", "title": "Laura Vandervoort", "text": "Laura Vandervoort\n\nLaura Dianne Vandervoort (* 22. září 1984, Toronto, Ontario) je kanadská herečka. Hrála v seriálech \"Instant Star\", \"Kriminálka Las Vegas\" nebo \"Dresden\". V roce 2007 začala hrát Karu Kentovou alias Supergirl v americkém seriálu \"Smallville\". Objevila se i ve filmech \"Lookout\" a \"Damage\".\n\nVandervoort se narodila v vyrostla v Torontu v Kanadě. Má nizozemské a kanadské kořeny. Hned v prvním týdnu svého života trpěla meningitidou a jejím rodičům bylo řečeno, že nepřežije. Jako malá se zajímala o několik sportů: fotbal, karate, basketbal, tenis, gymnastika a basketbal. Má sestru Sarah. Je příbuzná ke kanadskému herci Gordonovi Pinseteovi.\n\nSvojí hereckou kariéru zahájila ve 13 letech. Na televizních obrazovkách se poprvé objevila v roli Nadiny Platt v seriálu \"Husí kůže\". Hostující role si zahrála v seriálech jako \"Bojíte se tmy?, Mutant X, \" nebo \"Kriminálka Las Vegas.\" Zlom v kariéře nastal se získáním role Kary Zor-El v seriálu stanice The CW \"Smallvile\". Po skončení práce na seriálu si zahrála ve filmu \"Do hlubiny 2.\" V roce 2009 si zahrála ve sci-fi seriálu stanice ABC \"V.\" V roce 2012 si zahrála malou roli ve filmu \"Méďa\". V roce 2014 získala roli v seriálu \"Bitten\". V roce 2016 se objevila ve třech dílech seriálu \"Supergirl\".\n\nOd roku 2005 chodila s kanadským hercem Corey Sevierem. Dvojice se v srpnu 2010 zasnoubili, ale v roce 2011 se rozešli. Během let 2012 až 2013 chodila s hercem Michaelem Rosenbaumem, se kterým se seznámila na natáčení seriálu \"Smallvile\". V roce 2013 začala chodit s Oliverem Trevenou. V únoru roku 2014 se dvojice zasnoubila, ale v březnu roku 2015 se rozešli.\n\n"}
{"id": "302912", "url": "https://cs.wikipedia.org/wiki?curid=302912", "title": "Kamila Neumannová", "text": "Kamila Neumannová\n\nKamila Neumannová či Kamilla Neumannová může být:\n\n"}
{"id": "302917", "url": "https://cs.wikipedia.org/wiki?curid=302917", "title": "Kouřové pivo", "text": "Kouřové pivo\n\nKouřové pivo je druhem piva, jehož charakteristickým výrobním znakem je sušení sladu nad kouřem ze dřeva (především bukového) či rašeliny. Může se jednat o pivo jak spodně, tak i svrchně kvašené. Pro tento druh piva je velmi charakteristická \"uzená\" chuť. Vaří se především v okolí německého města Bamberk.\n\nV minulosti se slad sušil na přímém slunci nebo nad plameny. Ačkoli sušení sladu v sušárnách (využívající nepřímého tepla) se masově rozšířilo až v době industrializace, byla tato metoda známa již v prvním století našeho letopočtu. Ví se také, že kouřové pivo bylo rozšířeno v šestnáctém až osmnáctém století také v Anglii\n\nNa počátku osmnáctého století se sušení piva v sušárnách masově rozmohlo a ve století devatenáctém se stalo téměř jedinou metodou na sušení sladu. Jelikož sušárna odvádí kouř od sladu, kouřová chuť se na slad (natož na pivo) již nemohla přenést. Stávala se tak méně a méně obvyklou a nakonec ze světa piva téměř vymizela.\n\n"}
{"id": "302920", "url": "https://cs.wikipedia.org/wiki?curid=302920", "title": "Ludwig von Benedek", "text": "Ludwig von Benedek\n\nLudwig August rytíř Benedek von Felsö-Eör ( lovag Benedek Lajos), v československé literatuře Ludvík Benedek (14. července 1804 Šoproň – 27. dubna 1881 Štýrský Hradec) byl rakouský vojevůdce maďarského původu. Velel rakouským vojskům v bitvě u Hradce Králové (někdy označované jako bitva u Sadové) dne 3. července 1866, ve které Rakousko prohrálo prusko-rakouskou válku.\n\nByl synem lékaře Johanna Andrease von Benedek (1774–1850) pocházejícího z řad nižší uherské šlechty. Ve čtrnácti letech nastoupil na vojenskou akademii ve Vídeňském Novém Městě. Po jejím úspěšném dokončení byl roku 1822 přidělen jako podporučík k 27. pěšímu pluku. V roce 1831 byl povýšen na nadporučíka a za čtyři roky poté na hejtmana. V tomto období začala jeho vojenská kariéra prudčeji růst. Majorem se stal roku 1840 a podplukovníkem už v roce 1843. V roce 1846 začaly nepokoje v Haliči, a Benedek dostal za úkol je potlačit. Za splnění tohoto úkolu si vysloužil hodnost plukovníka. Jako velitel 33. pěšího pluku se zapojil roku 1848 do války proti Piemontu. V letech 1848 až 1849 si vysloužil na italské frontě důvěru a proslulost, proto byl dne 3. 4. 1849 byl povýšen na generálmajora. V létě téhož roku byl převelen do Uher, kde se účastnil bojů u Rábu a Komárna. Byl několikrát zraněn, po posledním zranění byl přidělen polnímu maršálovi Radeckému jako šéf jeho štábu. Věhlasný vojevůdce si jej záhy oblíbil a Benedek se od něj mnohému naučil. Dodnes je považován za jeho žáka a nástupce (říkalo se mu \"Radecký Druhý\"). 26. října 1852 byl povýšen na polního podmaršálka. Po Radeckého penzionování se stal velmi schopným velitelem armádního sboru (asi 30 000 mužů). Jeho velkým okamžikem byla bitva u Solferina v roce 1859. Jako velitel záložního sboru musel přihlížet katastrofální bitvě, ale když byl povolán do boje, nechybělo moc, aby se mu podařilo výsledek bitvy zvrátit. Osobní úspěch z bitvy u Solferina jej rázem katapultoval do výšin. Stal se nejoblíbenějším vojákem v Říši a byl povýšen na polního zbrojmistra – druhou nejvyšší vojenskou hodnost. Na jaře roku 1866 byl jmenován velitelem celé severní armády (asi 220 000 mužů), která měla vytáhnout proti Prusům. Benedek nepřijal tento úkol s nadšením, neměl mnoho zkušeností s velením takhle velkého útvaru a také neznal české prostředí. K jeho silným stránkám nepatřilo vymýšlení složitých operací nad mapou. Benedek byl voják s pružným myšlením a rychlým rozhodováním, zvyklý velet s hřbetu koně. Nevhodná organizace rakouské armády a nedisciplinovaní velitelé sborů mu neslibovali velkou šanci na úspěch. Po prohrané prusko-rakouské válce byl penzionován a neprávem označen za viníka katastrofy u Hradce Králové. Byl postaven před vojenský tribunál, díky zásahu císaře Františka Josefa I. byl však osvobozen a penzionován. Musel však slíbit, že nebude o svém velení severní armádě nikdy mluvit. Stáhl se do ústraní a dožil ve Štýrském Hradci. Byl pohřben v civilním oděvu bez jakýchkoli vojenských poct. \n\nByl to odvážný a čestný voják, vzor správného důstojníka té doby. Patřil k nejlepším rakouským vojevůdcům 19. století, ale nejvíce se proslavil svou porážkou u Hradce Králové.\n\n\n"}
{"id": "302927", "url": "https://cs.wikipedia.org/wiki?curid=302927", "title": "Edward J. Smith", "text": "Edward J. Smith\n\nEdward John Smith (27. ledna 1850 – 15. dubna 1912) byl kapitán lodi Titanic, která se s ním potopila v roce 1912. Se svou manželkou měl dceru Helen Melville Smithovou. V Anglii, v Lichfieldu se nachází jeho socha.\n\nEdward J. Smith se narodil 27. ledna 1850 ve městě Hanley (dnes součástí města Stoke-on-Trent). Jeho rodiče byli Edward Smith (hrnčíř) a Catherine Hancocková rozená Marshová, kteří se vzali roku 1841 ve městě Wolstanton a později si založili obchod. J. E. Smith se učil na škole v Etrurii. Ve 13 letech odešel do Liverpoolu, kde započal svou námořnickou kariéru. 12. července 1877 se oženil se Sarah Eleanor Penningtonovou, se kterou měl dceru Helen Melville Smithovou. Rodina žila v luxusním domě jménem „Woodhead“ v Southamptonu.\n\nV březnu 1880 se přidal k lodní společnosti White Star Line, kde začínal jako 4. důstojník na lodi \"Celtic\" na linkách do Austrálie a do New Yorku. V roce 1888 dostal certifikát „Extra Master“ a připojil se ke Královskému námořnictvu v hodnosti Lieutenant zálohy (od té doby mohl připsat ke svému jménu zkratku R.N.R.), což znamenalo, že mohl být se svými loděmi povolán do války.\n\nPo dobu 9 let byl kapitánem lodi \"Majestic\" počínaje rokem 1895. Když začala roku 1899 v Jižní Africe válka, byl povolán, aby tam se svou lodí Majestic dopravil vojáky. Obě dvě cesty do jižní Afriky se obešly bez incidentu, za což obdržel od krále Edwarda VII. medaili. Nakonec se stal komodorem flotily White Star Line. Někteří pasažéři by se plavili přes Atlantik jen pod jeho velením. Proslavil se jako „milionářský kapitán“ kvůli tomu, že vyšší společenské vrstvy v Anglii žádaly, aby velel lodím, na kterých se plavily. Od té doby, co se roku 1904 stal komodorem, byla pro něj rutina, že byl povoláván, aby velel novým lodím na jejich prvních plavbách. Roku 1904 byl povolán velet nové, svého času největší lodi na světě společnosti White Star Line, lodi \"Baltic\", jejíž první plavba z Liverpoolu do New Yorku 29. června 1904 proběhla bez potíží. Po třech letech na Balticu mu byla přidělena jeho druhá největší loď \"Adriatic\", jejíž první plavba opět proběhla bez potíží. Během služby na Adriaticu obdržel medaili za „dlouhou službu“ Královskému námořnictvu společně s povýšením u White Star Line na velitele. Teď by se mohl podepisovat jako Commander Edward John Smith, R. N. R.\n\nByl pověstný jako jeden z nejzkušenějších kapitánů, a tak dostal velení na první z nových zaoceánských lodích třídy Olympic, opět svého času největší na světě. První plavba lodi Olympic z Liverpoolu do New Yorku proběhla 21. června 1911 bez potíží, ale když byla poté zakotvena v přístavu v New Yorku, stal se malý incident, který by mohl nastínit budoucí události. Když kotvil u mola 59, byl pod velením přístavního pilota tažen 12 tažnými loděmi a jedna z nich se dostala pod pravý šroub Olympiku. Tažná loď se otočila, narazila do Olympiku a během okamžiku se zachytila pod jeho zádí, nakonec se ale uvolnila a snažila se „dokulhat“ do přístavu.\n\n20. září 1911 nastalo první vážné neštěstí Olympiku během kolize s britskou válečnou lodí HMS Hawke, při kterém válečná loď přišla o příď. Ačkoli byly u Olympiku poškozeny dvě vodotěsné přepážky, byl přesto schopen doplout do Southamptonu. Na konci vyšetřování Královské námořnictvo obvinilo Olympic, že jeho masivní velikost způsobovala sání, které k němu přitáhlo loď HMS Hawke. Na můstku v té době byl kapitán Smith, ale navigaci lodi nyní řídil lodivod. Byla to pro White Star Line finanční pohroma a doba, po kterou byla loď mimo provoz, dělala situaci ještě horší. Olympic se vrátil do Belfastu, kde měl být rychle opraven, kvůli čemuž byla loděnice Harland & Wolff nucena zpozdit dokončení Titaniku, protože jeho hřídel pro lodní šroub měla být použita pro Olympic. Znovu na moře vyjel v únoru 1912, ale hned ztratil list vrtule a znovu musel být nouzově opraven. Kvůli tomu musela loděnice znovu odložit dokončení Titaniku a jeho první plavbu, která měla být původně 20. března. Nový termín potom byl 10. dubna.\n\nNejoceňovanější kapitán White Star Line byl i přes minulé problémy kapitán na nové lodi Titanic, když opouštěla během své první plavby Southampton. Ačkoli některé zdroje říkají, že se rozhodl jít po první plavbě Titaniku na odpočinek, článek, který se objevil v časopisu Halifax Morning Chronicle 9. dubna 1912 říkal, že kapitán Smith by zůstal u Titaniku až do té doby, než společnost postaví větší a lepší loď. 10. dubna 1912 si Smith, který měl na sobě buřinku a dlouhý kabát vzal taxi od svého domu až k southamptonskému přístavu. Na Titanic přišel v 7:30 hodin ráno a připravoval se na nástup v 8 hodin na palubě. Šel do své kajuty, aby dostal zprávu o plavbě od svého vrchního důstojníka Henryho Wilda. Když se Titanic ve 12:14 rozjel, málem se srazil s lodí New York. Jeho rychlý zákrok zabránil předčasnému ukončení první plavby. Někdo to považoval za nešťastné znamení, podobně jako když se Olympic srazil s lodí HMS Hawke pod velením kapitána Smithe. 14. dubna 1912 ve 23:40 se Titanic srazil s ledovcem poblíž New Foundlandu v severním Atlantiku. Za 2 hodiny a 40 minut se loď potopila. Zahynulo asi 1523 lidí a on byl jedním z nich.\n\nO osudu kapitána Smithe existují protichůdné zprávy. Někteří přeživší včetně druhého důstojníka Charlese Lightollera svědčili, že Smith přišel na můstek v tichosti kolem 2:10, deset minut před tím, než se loď definitivně potopila. Zamkl se v kormidelně a zemřel u kormidla poté, co se pod tlakem vody prolomila okna a voda místnost zcela zatopila. Robert Williams Daniel, cestující v 1. třídě, po své záchraně vypověděl pro New York Herald (vydání ze dne 19. dubna 1912), že byl svědkem utonutí kapitána Smithe v kormidelně. „Viděl jsem kapitána na můstku. Moje oči se upíraly přímo na něj. Paluba, ze které jsem vyskočil, byla už pod vodou. Voda stoupala pomalu, byla na úrovni podlahy můstku. Pak kapitánovi do pasu. Dál jsem ho už neviděl. Zemřel jako hrdina.“ Tato svědectví jsou podpořena knihou Roberta Ballarda \"The discovery of the Titanic\" a některými historiky. Vznikl tak ikonický obraz ve prospěch Smitha. Další zdroje však tvrdí, že Smith byl aktivně přítomen v rádiové (komunikační) místnosti, vydával aktualizace polohy lodi pro lodě reagující na tísňové volání. Zpočátku kolovaly zvěsti, že se Smith zastřelil. To uvedly Washington Times a francouzský L'Excelsior, které stavěly na výpovědích Gretchen Longleyové a Ruth Dodgeové. Přeživší členové posádky ovšem tyto domněnky důrazně popřeli.\n\nV dalším svědectví uvedl mladší spojař Harold Bride, že v době kdy pracoval na uvolnění skládacího člunu „B“ (Collapsible B), viděl kapitána Smithe skočit do moře na pravoboku lodi ve chvílí, kdy voda začala zaplavovat můstek. Toto potvrdila i cestující první třídy paní Eleanor Widenerová, které se v té době nacházela na záchranném člunu č. 4 (nacházejícím se nejblíže potopené lodi). Je možné, že pozorovanou osobou byl šestý důstojník James Moody, který byl v té době také viděn, jak skáče z lodi, zdá se však nepravděpodobné, že by si Bride, který znal jak Smithe tak Moodyho, mohl oba muže splést. Také pasažér druhé třídy William John Mellors a hasič Harry Senior, kteří se zachránili na skládacím člunu „B“, svědčili, že Smith skočil z můstku.\n\nZprávy tvrdící, že Smith měl dopravit dítě vodou k záchrannému člunu a následně se obrátit a plavat zpět ke své potápějící se lodi nebo se utopit v ledové vodě, jsou téměř jistě smyšlené, jak potvrdili historici v dokumentu \"Titanic: Death of a Dream\". Svědectví některých přeživších však naznačují, že kapitán Smith mohl doplavat k skládacímu člunu „B“ a následně zemřít ve vodě na podchlazení. Plukovník Archibald Gracie svědčil, že k přeplněnému člunu připlul neznámý plavec, ke kterému jeden z mužů na palubě hlasitě pronesl „Držte se toho, co máte, starý pane, ještě jeden muž na palubě a půjdeme ke dnu všichni.“ Plavec odpověděl: „Dobře, chlapci. Hodně štěstí a Bůh s vámi.“ Gracie muže sám neviděl a nemohl jej tedy identifikovat, ale někteří další přeživší tvrdili, že v daném muži poznali kapitána Smithe.\n\nOsud kapitána Smithe pravděpodobně zůstane nevyjasněn. Titanic narazil na ledovec 14. 4. 1912 ve 23:40, ale potopil se až ve 2:20 ráno následujícího dne. Smrt kapitána Smithe je tudíž datována dnem 15. dubna 1912.\n\nNa jeho památku byla v Beacon Park v Lichfieldu vztyčena a 29. července 1914 jeho dcerou Helenou odhalena socha kapitána Smithe. Pamětní deska na podstavci sochy nese jeho plné jméno se všemi tituly, daty narození i úmrtí, následováno textem: \"Odkázal svým krajanům památku a příklad velkého srdce, odvážného života a hrdinné smrti. Buďte Britové.\" Poslední dvě slova textu pamětní desky jsou podle některých svědectví posledními slovy kapitána Smithe.\n"}
{"id": "302931", "url": "https://cs.wikipedia.org/wiki?curid=302931", "title": "Mingačevir", "text": "Mingačevir\n\nMingačevir ( , , ), někdy také Mingacevir je čtvrté největší město Ázerbájdžánu. Žije zde okolo 95 000 obyvatel. \n\nJe známo jako \"„město světel“\" díky Mingačevirské vodní elektrárně na řece Kura, která dělí město na dvě poloviny. Kura je největší řeka v Ázerbájdžánu a uměle vytvořená Mingačevirská přehrada za městem je největší v zemi a na celém Kavkaze. \n\nOblast zde byla osídlena tisíce let, ale nynější město bylo založeno až v roce 1948, částečně německými vojáky, kteří zde byli uvězněni během II. světové války. \n\nMingečevir je také sídlem Mingečevirského polytechnického institutu.\n\n\n\n"}
{"id": "302934", "url": "https://cs.wikipedia.org/wiki?curid=302934", "title": "Alfred P. Sloan", "text": "Alfred P. Sloan\n\nAlfred Pritchard Sloan, Jr. (23. května 1875 New Haven, Connecticut – 17. února 1966 New York) byl dlouholetý prezident a předseda správní rady automobilové společnosti General Motors.\n\nAlfred P. Sloan, Jr. se narodil jako nejstarší z pěti dětí Alfreda Pritcharda Sloana, Sr., (přestože měl technické vzdělání, pracoval ve společnosti dovážející kávu a čaj) a Katherine Mead Sloanové. Na škole i v přípravném předuniverzitním kurzu na Brooklyn Polytechnic Institute patřil mezi nejlepší studenty, už v roce 1892 se (jako sedmnáctiletý) zapsal na MIT, kde za tři roky (jako nejmladší student v ročníku) získal inženýrský titul v elektrotechnice.\n\nPo škole začal pracovat jako konstruktér ve společnosti Hyatt Roller Bearing v Newarku, ve které měl jeho otec vlastnický podíl. Na jeho návrh společnost začala vyrábět nový typ ložisek pro automobilový průmysl, čímž se propracovala na vedoucí pozici v oboru. V roce 1899 se stal prezidentem této společnosti, která se v roce 1916 (spolu s dalšími společnostmi) spojila s firmou United Motors Corporation, přičemž Sloan zůstal prezidentem spojené firmy. O další dva roky později se jeho firma stala součástí General Motors a Sloan zde získal funkci viceprezidenta a člena výkonného výboru. V roce 1923 byl zvolen do funkce prezidenta a ředitele společnosti. V roce 1937 pak pozici prezidenta vyměnil za předsednictví správní rady (ředitelem General Motors zůstal až do roku 1946).\n\nZ předsedání správní radě odstoupil 2. dubna 1956, byl mu však udělen titul čestného předsedy, který užíval až do své smrti. Zemřel 17. února 1966 v newyorské nemocnici Memorial Sloan-Kettering Center na srdeční selhání.\n\nZa jeho vedení se General Motors stala nejvýznamnějším světovým výrobcem automobilů; Sloanovou zásluhou je zejména vytvoření kvalitní manažerské struktury společnosti. Své představy o managementu popsal v roce 1964 v knize \"My Years with General Motors\" (česky jako \"Můj život s General Motors\").\n\nSloan se v roce 1926 objevil na titulní obálce časopisu \"Time\" a článek v čísle o General Motors tvrdil, že jsou „téměř zcela [Sloanovým] dílem“. Časopis \"Forbes\" ho v roce 2005 jmenoval na dvanáctém místě žebříčku nejvýznamnějších podnikatelů historie.\n\nV roce 1931 pomohl založit první vzdělávací program pro manažery na světě, MIT Sloan Fellows. V roce 1934 založil dobročinnou nadaci Alfred P. Sloan Foundation, která dnes spravuje téměř dvě miliardy dolarů.\n\nByl ženatý, jeho manželství s Irene Jacksonovou však bylo bezdětné.\n"}
{"id": "302936", "url": "https://cs.wikipedia.org/wiki?curid=302936", "title": "Imaginární hospoda", "text": "Imaginární hospoda\n\nImaginární hospoda (1986) je malá deska, která obsahuje po jedné písni Slávka Janouška, Karla Plíhala a Nerezu nahrané při společném pražském koncertě 13. ledna 1986.\n\n\n"}
{"id": "302942", "url": "https://cs.wikipedia.org/wiki?curid=302942", "title": "1955 v hudbě", "text": "1955 v hudbě\n\nTento článek obsahuje události související s hudbou, které proběhly v roce 1955.\n\n\n\n\n\n\n"}
{"id": "302946", "url": "https://cs.wikipedia.org/wiki?curid=302946", "title": "Fiat Palio", "text": "Fiat Palio\n\nFiat Palio je globální osobní automobil značky Fiat. Vyrábí se v Brazílii, Indii, Turecku, Jihoafrické republice a v Číně. Existuje v několika verzích. První generace se vyrábí od roku 1996, první modernizace přišla v roce 2001, druhá 2004, v roce 2007 třetí a v roce 2010 se pro modelový rok 2011 představila čtvrtá modernizace, tedy již pátá verze. V roce 2011 přišla nová generace, tentokrát určená hlavně pro trhy Jižní Ameriky.\n\nFiat Palio existuje jako tří- nebo pětidveřový hatchback nebo o 395 mm delší kombi Weekend. Z tohoto modelu byl také odvozen sedan Siena a pickup Strada. Palio druhá generace se prodává jako pětidveřový hatchback, z něj odvozený sedan se jmenuje Grand Siena.\n\nV současnosti se vyrábí teprve třetí generace odvozené verze kombi, Fiatu Palio Weekend. Mezi 1996 a 2001 se vyráběla první, v roce 2001 se začala vyrábět druhá. Výroba pokračovala do roku 2004, od 2004 se vyrábí třetí. Vyrábí se v Brazílii, Indii, Jihoafrické republice a v Číně.\n"}
{"id": "302948", "url": "https://cs.wikipedia.org/wiki?curid=302948", "title": "Ford Kuga", "text": "Ford Kuga\n\nFord Kuga je kompaktní crossover navržený a vyráběný americkou značkou Ford. Vůz je založen na platformě C1, které využívají také modely Focus a C-Max. Jeho premiéra se uskutečnila roku 2008 na ženevském autosalonu. První generace Fordu Kuga se vyráběla v německém městě Saarlouis. Současná generace se vyrábí ve Valencii ve Španělsku.\n\nBenzínové:\n\nNaftové:\n\n"}
{"id": "302953", "url": "https://cs.wikipedia.org/wiki?curid=302953", "title": "Gibson", "text": "Gibson\n\nGibson [\"gipsn\"] může znamenat:\n\n\n\n"}
{"id": "302954", "url": "https://cs.wikipedia.org/wiki?curid=302954", "title": "Kózuke (provincie)", "text": "Kózuke (provincie)\n\nProvincie Kózuke (: 上野国; \"Kózuke no kuni\"), také nazývaná Džóšú (上州), byla stará japonská provincie rozkládající se v oblasti Tósandó na ostrově Honšú na území, které je dnes součástí prefektury Gunma. Kózoke sousedila s provinciemi Ečigo, Mucu, Musaši, Šimocuke a Šinano.\n\nStaré hlavní město provincie leželo poblíž dnešního města Maebaši. Během období Sengoku byla Kózuke ovládána střídavě Šingenem Takedou, Kenšinem Uesugim, klanem Hódžó a Iejasuem Tokugawou. Důležitým hradním městem bylo Takasaki poblíž Maebaši.\n"}
{"id": "302955", "url": "https://cs.wikipedia.org/wiki?curid=302955", "title": "Operace Létající koberec", "text": "Operace Létající koberec\n\nOperace Létající koberec (: , známá také jako Operace Orlí křídla, anglicky: ) je operace z června 1949 a září 1950 při které bylo do nově vzniklého Státu Izrael letecky přesunuto 47 000 jemenských Židů (Tejmanimů). Během této tajné operace, o které se veřejnost dozvěděla až o mnoho měsíců později, bylo britskými a americkými přepravními letouny uskutečněno na 380 letů mezi jemenským Adenem a Izraelem. \n\nPřijetí Plánu OSN na rozdělení Palestiny a deklarace židovského státu, způsobily v jemenském Adenu střety a nepokoje vyvolané muslimy, při kterých bylo zabito 82 lidí a zničeno mnoho židovských domů. Počátkem roku 1948 byli Židé obviněni z vraždy dvou muslimských dívek, což vedlo k rabování židovského majetku. Židovská komunita v Adenu byla ekonomicky paralyzována a většina židovských obchodů byla zničena.\n\nJemenští Židé se začali shromaďovat v Adenu v táboře Geula (), jehož název v hebrejštině znamená tábor Spásy. Jejich přáním byl odchod do nově vzniklého Státu Izrael. Tomu však až do ukončení nepokojů v Izraeli v roce 1949 bránily britské jednotky, které stále kontrolovaly Adenskou kolonii. Tou dobou již v táboře Geula žilo na 10 000 lidí. K přesunu však dal nakonec tajný souhlas nově jmenovaný imám Ahmad bin Yahya.\n\nPro vzrůstající nebezpečí byla během června 1949 a září 1950 většina jemenské židovské komunity tajně přesunuta do Izraele během Operace Létající koberec. Malá a víceméně plynulá migrace byla možná do roku 1962, kdy jakýkoliv další židovský exodus zmařila občanská válka. Některé bohaté židovské rodiny, které pochybovaly o slibované lepší budoucnosti v Izraeli, se rozhodly neopustit svůj majetek a tak nakonec v Jemenu zůstalo na 300 Židů.\n\nBěhem této operace bylo do Izraele letecky přepraveno celkem: 47 000 jemenských Židů (převážná část tamní komunity), 3 000 adenských Židů a 500 džibutských a eritrejských Židů. Přestěhováním se museli vzdát svého dosavadního farmářského způsobu života a museli se přizpůsobit zcela novému životnímu stylu v nové zemi. \n\nNázev operace se odvozuje ze dvou biblických pasáží:\n\nVětšina z nich během transportu viděla letadlo poprvé v životě a tak mnoho z nich bylo vyděšeno a odmítalo nastoupit. Nakonec však byli uklidnění jejich rabínem, který jim připomněl zmíněné verše.\n\nOperace Létající koberec byla první v řadě operací během 50. a 60. let 20. století, jejichž účelem bylo přesídlit celé židovské komunity () z arabských zemí do Izraele.\n\n"}
{"id": "302959", "url": "https://cs.wikipedia.org/wiki?curid=302959", "title": "Amazonská nížina", "text": "Amazonská nížina\n\nAmazonská nížina, též Amazonie, je nejrozsáhlejší nížina vytvořená říčními naplaveninami na Zemi. Rozkládá se na ploše 5 mil. km v povodí řeky Amazonky v Jižní Americe od úpatí And až po Atlantský oceán. Je dlouhá 3500 km, a široká 2000 km.\n\nAmazonská nížina je stará pánev mezi Guyanskou a Brazilskou vysočinou, která se postupně vyplňovala sedimenty. V prvohorách tvořila záliv Tichého oceánu (až 2 km mocné sedimenty), v druhohorách převážně již souš. Současná podoba říční sítě je z období pleistocénu. \n\nStálé horké a vlhké klima. Průměrné roční teploty 25–28 °C s malými ročními i denními výkyvy teplot. Více než polovina srážek vzniká přímo v Amazonské nížině vlivem výparu a následné kondenzace. O něco méně srážek přináší pasáty z Atlantského oceánu. Relativní vlhkost 80–100 %. Průměrné roční srážky 2000–3000 mm, na úpatí And rostou s nadmořskou výškou až do 2000 m n. m. (na úpatí And v jižní Kolumbii až 6000 mm).\n\nV Amazonské nížině je nejrozsáhlejší tropický les Země, pestré společenství stromů, keřů, bylin, lián a palem. Největší biologická rozmanitost na světě (4 000 druhů stromů, 120 000 druhů rostlin, z živočichů je nejrozmanitější zvláště ptactvo.\n\n\nRozsáhlé odlesňování, ničení původní biodiverzity (biologické rozmanitosti) a ekologické rovnováhy, půdní eroze, vysídlení původního obyvatelstva (asi 1 milion na začátku 20. století, v současnosti asi 135 000).\n"}
{"id": "302966", "url": "https://cs.wikipedia.org/wiki?curid=302966", "title": "Kyrenaika", "text": "Kyrenaika\n\nKyrenaika (též Cyrenaica, arabsky برقة / \"Barqa\", řecky Κυρηναία / \"Kyrenaía\", Latinsky \"Cyrenae\" / \"Kyréné\") je historické území na východě Libye. V počáteční fázi samostatného státu Libye (1951–1963) byla Kyrenaika jednou ze tří autonomních provincií. V současnosti již Kyrenaiku v administrativním uspořádání Libye nenajdeme. Je rozdělena do více správních jednotek označovaných jako Sha´biyat.\n\nNázev Kyrenaika je odvozen od starověké řecké osady Kyréné, založené v 7. století př. n. l. V arabštině se pro tento region vžil název Barka. Z Kyréné pocházel v 1. století př. n. l. muž jménem Šimon (z Kyrény), který podle evangelia pomohl nést kříž Ježíši Kristu.\n\nÚzemí Kyrenaiky bylo původně obýváno libyjskými kmeny, které za XIX. a XX. egyptské dynastie podnikaly výpady do Egypta. V 7. století do oblasti přišli Řekové a založili zde své osady. \nV období helénismu se stala součástí říše Ptolemaiovců. Od 1. století př. n. l. byla Kyrenaika římskou provincií, od 5. století součástí Byzantské říše. V 7. století se oblast dostala do rukou Arabů, v 16. století osmanských Turků. Ve 20. století byla Kyrenaika prohlášena italskou kolonií. Po 2. světové válce byla Kyrenaika pod vojenskou správou Velké Británie až se nakonec roku 1951 stala jednou ze tří provincií samostatné Libye.\n\nByli to obyvatelé řeckého ostrova Théra, pod vedením oikisty Batta, kteří v polovině 7. století př. n. l. založili osadu Kyréné, jež dala později jméno celé oblasti. Bylo to údajně po sedmiletém období sucha nebo v souvislosti s příkazem delfské věštkyně, když se Théřané rozhodli nalodit na dlouhou cestu, která podle Hérodótových svědectví vyústila v založení Kyréné. \n\nÚzemí, dnes vyprahlé, tehdy však zimními a jarními dešti hojně svlažované, rodilo plodiny všeho druhu, zejména olej, víno a ve starověku oblíbené silfium. Úrodná oblast kolem Kyréné přitahovala další osadníky a tak záhy vznikly v blízkém okolí další osady. Byl postaven přístav Apollonia (Marsa Susa), dále Teucheira (Tocra), Berenice (Benghazi) a Barka (Al Marj). Tyto osady se začaly později označovat souhrnným názvem Pentapolis (Pětiměstí). Dominantním ekonomickým odvětvím byl obchod. Osady, především Kyréné a přístav Apollonia, exportovaly africké zboží dále do Středomoří.\n\nKyrenaika byla spravována tyrany z rodu Battova, kteří se při své cestě k moci, nelekali ani největších ukrutností. Kyrenaika byla natolik silná, že roku 570 př. n. l. odrazila Egypťany a Libyjce. O něco později pak došlo ke sňatku mezi egyptským králem Amasisem a kyrénskou princeznou. Roku 525 př. n. l. však podlehli v bitvě u Pelúsia Peršanům, jimž zůstali poddáni až do dob Alexandra Velikého. Po Alexandrově smrti byla Kyrenaika zmítána občanskou válkou. Uprchlíci prosili na dvoře egyptského vládce Ptolemaia I. Sótéra o pomoc a ten jim vyhověl. Přestože se dvě dosud válčící strany proti němu spojily, porazil je a roku 322 př.n.l. se ujal vlády na Kyrenaikou. Byl to významný krok, neboť Kyrenaika byla do té doby známa svou více než stoletou tradicí republikánských svobod. Snad i proto se nikdy nestala klidnou součástí egyptské říše a představovala spíše zdroj potenciálních problémů. Řada povstání vedla Ptolemaia I. k dosazení svého syna Magase, jako vicekrále Kyrenaiky. Po jeho smrti však byla Kyrenaika opět včleněna do egyptské říše. Až Ptolemaios VIII. Physcon předal trvale vládu nad Kyrenaikou svému synovi Ptolemaiovi Apionovi. Apion se nikdy neoženil a neměl ani děti. Ve své závěti pak odkázal své panství římské republice. Apion tak pravděpodobně splnil vůli svého otce, který byl Římu značně zavázán za podporu proti svému bratru Ptolemaiovi VI. Roku 96 př. n. l. tak Kyrenaika přešla do rukou Římské republiky.\n\nŘímská republika tento dar přijala a nechala oblast pod správou místních guvernérů. Během této doby se v Kyréné usídlila početná židovská komunita, která se po potlačení židovského povstání v Judeji (66–70 př. n. l.) ještě rozrostla. V roce 74 př. n. l. však byl kvestor Lentulus Marcellinus pověřen anexí Kyrenaiky a jejím připojením. Kyrenaika byla s Krétou spojena do jedné provincie. Během druhého triumvirátu byla oblast sférou vlivu Marca Lepida a Marca Antonia. Marcus Antonius zde zformoval 3. legii, které dal jméno podle této provincie, a která sloužila pak dalších pět století. Během prvního století byla Kyrenaika jednou z nejpoklidnějších oblastí Říše. Nepokoje nastaly během vlády císaře Trajána. Došlo k židovskému povstání vedenému domnělým mesiášem Lukášem. Traján toto povstání krutě potlačil. Během jeho kruté vojenské kampaně (115–116) uprchly z provincie desítky tisíc Židů, Řeků a křesťanů.\n\nV roce 296 byla Kyrenaika rozdělena do dvou provincií: Libya Superior a Libya Inferior. V roce 395 stala se Kyrenaika součástí nově vzniklé Východořímské říše. Na počátku 5. století trpěla oblast nájezdy Vandalů, kteří si v sousední bývalé provincii Tripolitania zřídili své království. V roce 533 je však vypudil legendární byzantský vojevůdce Belisarius. Součástí Byzantské říše byla Kyrenaika do roku 643, kdy byla dobyta 2. islámským chálifou Umarem.\n\nV tomto období se název Kyrenaiky změnil na Barka podle nového hlavního města provincie, Barky. Poté co se v 8. století rozpadla mohutná říše Umajjovské dynastie, byla Kyrenaika přičleněna k Egyptu a stala se později součástí Fátimovského chalifátu. Když i ten podlehl vnitřnímu rozkladu a vpádům Seldžuckých Turků, založil Saladin Ajjubidovský sultanát, jehož západní hraniční oblastí se stala právě Kyrenaika. Postavení Kyrenaiky bylo stejné i v době Mamluckého sultanátu. Bitva u Ridaniye roku 1517 znamenala konec Mamluckého sultanátu a začátek nadvlády Osmanské říše. V 19. století fungoval na území Kyrenaiky emirát Barka, který byl oficiálně podřízen tureckému sultánovi. Osmanští Turkové ovládali oblast až do roku 1912. Konec osmanské vlády v Kyrenaice přinesli až Italové.\n\nSjednocená Itálie, trpěla, jako mladá evropská mocnost, nedostatkem koloniálních území. Državy slábnoucí Osmanské říše představovaly ideální cíl italské expanze. Oko padlo Italům na provincie v severní Africe, Tripolsko a Kyrenaiku. Pod záminkou ochrany italských zájmů v severní Africe vyhlásila Itálie roku 1911 válku Osmanské říši, která se nazývala Italsko-tureckou nebo také Tripolskou válkou. Během krátké doby se Italům podařilo obsadit všechna větší města na pobřeží, avšak při pokusu dostat se dále do vnitrozemí byli odraženi arabskými kmeny. Během těchto akcí došlo k vůbec prvnímu bojovému nasazení letadel. Válka se poté přesunula do egejské oblasti. Roku 1912 byli Turci, tlačeni hrozícím konfliktem s balkánskými státy, donuceni podepsat s Itálií mírovou smlouvu. V rámci této smlouvy vyklidili Tripolsko a Kyrenaiku a předali ji pod správu Itálie. Kyrenaiku se však Italům nepodařilo zcela obsadit a tak požívala značné autonomie v rámci italské koloniální říše (vlastní parlament). Až po další válce v letech 1922–1928 byla Kyrenaika zcela podrobena a roku 1929 spojena s Tripolskem a Fezzánem. Spojením těchto tří území vznikla kolonie Libye. V roce 1938 se pobřežní části Kyrenaiky i Tripolska staly integrální součástí Itálie, zatímco ve vnitrozemí vznikla provincie Libyjská Sahara.\n\nBěhem druhé světové války bylo území Libye svědkem rozsáhlých válečných operací. Válčící strany (Němci, Italové a Britové) se střídali v kontrole nad touto oblastí. Ke konci roku 1942 se Britům podařilo definitivně vytlačit italsko-německé jednotky z Libye. Po zbytek války a po ní byly Tripolsko a Kyrenaika spravovány Velkou Británií. Poté, co došlo v roce 1949 k rozsáhlým nepokojům, rozhodla OSN o plném osamostatnění Libye. Toto rozhodnutí bylo naplněno roku 1951, kdy spojením Fezzánu, Tripolska a Kyrenaiky vznikl nezávislý stát, Libyjské království.\n\nPředstavitelé východní části Libye vyhlásili v březnu 2012 autonomii oblasti, kde se nachází většina ropných polí.\n\n\n\n\n"}
{"id": "302970", "url": "https://cs.wikipedia.org/wiki?curid=302970", "title": "Štěpán I.", "text": "Štěpán I.\n\nŠtěpán I. je jméno těchto panovníků a dalších osob:\n\n\n"}
{"id": "302974", "url": "https://cs.wikipedia.org/wiki?curid=302974", "title": "Židé v Iráku", "text": "Židé v Iráku\n\nŽidovská komunita v Iráku byla v minulosti jedna z největších, nejstarších a nejváženějších východních židovských komunit. Za její původ se pokládá Babylonský exil. Zdejší židovská komunita se v období antiky a středověku považovala za jednu z nejbohatších a nejkulturnějších na světě. Největšího rozkvětu v moderních dějinách se zdejší komunita dočkala po první světové válce, kdy nastalo obrození a iráčtí Židé hráli často klíčové role v největších obchodních podnicích národa. Mnoho z nich také bylo na důležitých pozicích v policii a vládních službách.\n\nNegativní zkušenosti přišly ve 30. letech 20. století, kdy se v Iráku zvedá vlna nacionalismu a xenofobie podporovaná německými agenty. Ta vyvrcholila 1.-2. června 1941 během povstání Rašída Alího, během níž byly podniknuty útoky na židovské obchody a domy a při níž bylo zabito na 200 Židů. Tento proněmecký režim však byl zanedlouho svržen invazí britské armády. Tyto zkušenosti vedly irácké Židy k prvním malým odchodům do Palestiny.\n\nNejhorší situace pro irácké židovstvo však začala po vyhlášení nezávislosti Státu Izrael a během Války o nezávislost. Židé byli bagdádskou vládou organizovaně pronásledováni, probíhaly razie a loupeže v židovských domech. Mnoho Židů bylo zatčeno, uvězněno a odsouzeno za velezradu. Židovským lékařům a lékárníkům byly odejmuto oprávnění vykonávat praxi, židovským obchodníkům pak koncese. Židé byli vyhnáni ze všech pozic ve státní správě a represe postihly i židovské studenty univerzit.\n\nPo převratu strany Baas v roce 1968 bylo 14 osob z toho 9 židů obviněno ze špionáže pro Izrael a následně veřejně oběšeno. Popravu sledovalo 500 000 tisíc lidí.\n\nIráčtí Židé se ve světle těchto událostí rozhodli odejít ze země. Problémem byl způsob odchodu, nakonec bagdádská vláda svolila s leteckým transferem (Operace Ezdráš a Nehemjáš), který se však nesměl být přímý, a tak byli iráčtí Židé letecky přepraveni převážně na Kypr, částečně pak do Íránu. V prosince 1951 z těchto přesunů dorazilo do Izraele 113 000 Židů z Kypru, zbylých 8 000 pak dorazilo z Íránu.\n\nPo počáteční emigraci poklesla židovská populace v Bagdádu ze 100 000 na 5 000. V roce 1968 pak již žilo v Bagdádu pouhé 2 000 Židů. V současné době žije celá židovská populace, čítající 100 Židů, v Bagdádu.\n\n"}
{"id": "302982", "url": "https://cs.wikipedia.org/wiki?curid=302982", "title": "Štěpán II.", "text": "Štěpán II.\n\nNositelé jména Štěpán II.:\n\n"}
{"id": "302985", "url": "https://cs.wikipedia.org/wiki?curid=302985", "title": "Operace Ezdráš a Nehemjáš", "text": "Operace Ezdráš a Nehemjáš\n\nOperace Ezdráš a Nehemjáš (: ; v Izraeli známá jako Operace Alí Baba) byla série operací mezi lety 1950 a 1952, během kterých bylo z Iráku do Izraele (přes Kypr a Írán) letecky přepraveno 121 000 Židů. K roku 1968 žilo v Iráku 2 000 Židů, v současnosti jich žije v Bagdádu 100.\n\nOperace je pojmenována po Ezdrášovi a Nehemjášovi, kteří v 5. století př.n.l. vedli židovský lid z Babylonského exilu zpět do Izraele, jak je popsáno v Tanachu v Knize Ezdráš a Knize Nehemjáš.\n\nV Iráku se v minulosti nacházela jedna z největších, nejstarších a nejváženějších východních židovských komunit. Za její původ se pokládá Babylonský exil. Zdejší židovská komunita se v období antiky a středověku považovala za jednu z nejbohatších a nejkulturnějších na světě. Největšího rozkvětu v moderních dějinách se zdejší komunita dočkala po první světové válce, kdy nastalo obrození a iráčtí Židé hráli často klíčové role v největších obchodních podnicích národa. Mnoho z nich také bylo na důležitých pozicích v policii a vládních službách.\n\nNegativní zkušenosti přišly ve 30. letech 20. století, kdy se v Iráku zvedá vlna nacionalismu a xenofobie podporovaná německými agenty. Ta vyvrcholila 1.-2. června 1941 během povstání Rašída Alího, během níž byly podniknuty útoky na židovské obchody a domy a při níž bylo zabito na 200 Židů. Tento proněmecký režim však byl zanedlouho svržen invazí britské armády. Tyto zkušenosti vedly irácké Židy k prvním malým odchodům do Palestiny. \n\nNejhorší situace pro irácké židovstvo však začala po vyhlášení nezávislosti Státu Izrael a během Války o nezávislost. Židé byli bagdádskou vládou organizovaně pronásledováni, probíhaly razie a loupeže v židovských domech. Mnoho Židů bylo zatčeno, uvězněno a odsouzeno za velezradu. Židovským lékařům a lékárníkům byly odejmuto oprávnění vykonávat praxi, židovským obchodníkům pak koncese. Židé byli vyhnáni ze všech pozic ve státní správě a represe postihly i židovské studenty univerzit. \n\nIráčtí Židé se ve světle těchto událostí rozhodli odejít ze země. 18. května 1950 byla imigrace do Izraele legalizována iráckou vládou. Probíhala leteckým transferem, který se však nesměl být přímý, a tak byli iráčtí Židé letecky přepraveni převážně na Kypr, částečně pak do Íránu. Irácká vláda schválila zvláštní program, který umožnil v roce 1951 Židům emigrovat. Když se Židé dozvěděli o novém povolení, tisíce jich dorazily do Bagdádu a shromáždily se u registračních center, kde se zaregistrovali pro odchod do Izraele. V prosince 1951 z těchto přesunů dorazilo do Izraele 113 000 Židů z Kypru, zbylých 8 000 pak dorazilo z Íránu.\n\nČekání v Bagdádu bylo velmi obtížným obdobím. Během jednoho měsíce se zaregistrovalo na 50 tisíc Židů a o dva měsíce později jich již bylo 90 tisíc. Tato obrovská čísla ohromila bagdádskou vládu, která neočekávala, že množství imigrantů přesáhne 8 tisíc. V důsledku ohromného množství imigrantů se obávala kolapsu administrativy. Ve stejnou dobu začala sionistická hnutí podporovat iráckou imigraci. \n\nPrvní letadlo odletělo do Izraele přes Kypr v polovině května roku 1951. O několik měsíců později se uskutečnil obří letecký most přímo z Bagdádu na letiště Lod (dnešní Ben Gurionovo mezinárodní letiště). Operace Ezdráš a Nehemjáš skončila začátkem roku 1952, kdy z Iráku odešlo již pouhých 6 tisíc Židů. Touto operací byla přesunuta většina z této 2 800 let staré židovské komunity.\n\n"}
{"id": "302987", "url": "https://cs.wikipedia.org/wiki?curid=302987", "title": "Štěpán III.", "text": "Štěpán III.\n\nNositelé jména Štěpán III.:\n\n"}
{"id": "302988", "url": "https://cs.wikipedia.org/wiki?curid=302988", "title": "Koop", "text": "Koop\n\nKoop je švédské acid jazzové duo, které tvoří Oscar Simonsson a Magnus Zingmark. Hlavním zdrojem inspirace je swing třicátých let a jihoamerické rytmy. Duo zatím spolupracuje se zpěvačkou Yukimi Nagano. Koop zatím vydali tři alba a podíleli se na celé řadě remixových alb. Jejich remixy se dají najít na albech projektu \"Verve Remixed\". Jedním z ceněných remixů je remix skladby \"Here's That Rainy Day\" kterou proslavila brazilská zpěvačka Astrud Gilberto.\n\nPři poslechu skladeb dua Koop lze snadno podlehnout dojmu, že je hraje malý orchestr. Ve skutečnosti se jedná o mix nasamplovaných zvuků. Tento způsob tvorby je nesmírně časově náročný a proto (také) je tak dlouhý časový rozestup mezi jednotlivými alby Koop. Na druhou stranu díky tomuto procesu získávají sklady Koop jedinečný surrealistický zvuk.\n\n"}
{"id": "302989", "url": "https://cs.wikipedia.org/wiki?curid=302989", "title": "Štěpán IV.", "text": "Štěpán IV.\n\nNositelé jména Štěpán IV.:\n\n"}
{"id": "302990", "url": "https://cs.wikipedia.org/wiki?curid=302990", "title": "Astropis (planetka)", "text": "Astropis (planetka)\n\n(59800) Astropis je planetka hlavního pásu, pojmenovaná podle českého časopisu popularizujícího astronomii a astrofyziku. Objevili ji 14. srpna 1999 Petr Pravec a Peter Kušnirák na observatoři Astronomického ústavu Akademie věd v Ondřejově. Původně nesla provizorní označení \"1999 PV\".\n\nPlanetka obíhá v hlavním pásu asteroidů mezi Marsem a Jupiterem ve vzdálenosti 2,6 astronomické jednotky (velká poloosa \"a\" = 2,616 AU; numerická excentricita \"e\" = 0,078; sklon dráhy \"i\" = 21,65°, absolutní magnituda = 14,5) s oběžnou dobou 4,231 roku.\n\n\n"}
{"id": "302991", "url": "https://cs.wikipedia.org/wiki?curid=302991", "title": "Štěpán V.", "text": "Štěpán V.\n\nNositelé jména Štěpán V.:\n\n"}
{"id": "302996", "url": "https://cs.wikipedia.org/wiki?curid=302996", "title": "August Schmidhuber", "text": "August Schmidhuber\n\nAugust Schmidhuber (8. května 1901 - 19. února 1947) byl politik během předválečného období v Německu a pozdější důstojník Waffen-SS za druhé světové války, kde dosáhl hodnosti SS-Brigadeführer \"und Generalmajor der Waffen-SS\".\n\nAugust Schmidhuber se narodil 8. května roku 1901 ve městě Augsburg v Bavorsku jako syn vládního činitele. Poté, co absolvoval základní vzdělání, tak nastoupil do učení na sládka, které ukončil v roce 1919.\n\nDne 5 .května téhož roku se upisuje armádě na 12 let služby a po absolvování základního výcviku ve městě Ulm je přiřazen ke \"Schützen Regiment Nr. 42\" (42. střelecký pluk). Od 16. června roku 1919 až do počátku října stejného roku slouží u 9. roty svého pluku a poté stráví téměř rok u 3. roty. Následně na to je převelen ještě ke 11. rotě, kde zůstává až do konce roku 1920.\n\nNa krátkou dobu od počátku května 1919 do poloviny června stejného roku vstupuje do řad jednotek Freikorps a je dosazen ke skupině von Epp pod velením majora Franze von Eppa.\n\nPoté je převelen ke \"Gebirgs-Jäger Regiment Nr. 19\" (19. pluk horských myslivců), kde je 1. října 1922 povýšen do hodnosti \"Gefreiter\" (Svobodník). Zde setrvá až do 4. května roku 1931, kdy opouští armádu jako \"Oberfeldwebel\" (Nadrotmistr).\n\nPo opuštění armády pracuje Schmidhuber jako sládek a stává se aktivím v politice v Bavorsku za Bayerische Volkspartei (Bavorská lidová strana). S příchodem prezidentských voleb, kde kandiduje za okres Lindau je poškozen novinovým článkem a volby nevyhrává. I přes neúspěch nikdy nevstoupí do opoziční strany NSDAP a 16. července roku 1933 vstupuje do SA, kde je zařazen ke \"SA Gruppe Hochland\" a slouží nejprve jako zástupce ředitele SA školy v Seeonu a poté i jako její ředitel.\n\nZároveň s prací na těchto postech byl i členem výcvikového velení SA. Avšak 17. května roku 1935 vstupuje do SS v hodnosti SS-Obersturmführer a je zařazen k jednotkám SS-Verfügungstruppe. Zpočátku velí 7. rotě ze \"SS-Standarte 1\" a velení jednotky zůstává až do počátku února roku 1936, kdy je převelen ke pluku \"Germania\", kde vede jeho 1. rotu až do 1. května roku 1936. Dne 13. září roku 1936 je povýšen na SS-Hauptsturmführera a je převelen do štábu pluku \"Germania\". Zde zůstává až do poloviny listopadu roku 1937, kdy je pověřěn výcvikové roty pro poddůstojníky, kde zůstává až do konce února 1938.\n\nDne 30. ledna roku 1939 je povýšen do hodnosti SS-Sturmbannführer a působí jako velitel 1. praporu pluku \"Germania\". Dne 21. června roku 1941 je povýšen na SS-Obersturmbannführer a o rok později se stává velitelem SS-Freiwilligen-Gebirgsjäger-Regiment 14 \"Skanderbeg\" ze 7. SS-Freiwilligen-Gebirgs Division „Prinz Eugen“, kde je dne 28. listopadu roku 1943 nahrazen SS-Sturmbannführerem Bernhardem Dietschem.\n\nDne 20. dubna roku 1943 je povýšen na SS-Standartenführera a od 17. dubna roku 1944 až do ledna roku 1945 slouží jako velitel 21. Waffen-Gebirgs Division der SS „Skanderbeg“ (albanische Nr. 1), kde později ho nahradí SS-Obersturmbannführer Alfred Graf.\n\nDne 20. ledna roku 1945 byl jmenován velitelem 7. SS-Freiwilligen-Gebirgs Division „Prinz Eugen“, kde nahradil SS-Brigadeführera Otto Kumma. S divizí se účastnil závěrečných bojů druhé světové války na Balkáně, kde se nakonec stáhnul z Bosny přes Chorvatsko do Slovinska a tam se společně se zbytky divize vzdal dne 11. května roku 1945 ve městě Celje jugoslávským jednotkám.\n\nAugust Schmidhuber byl zajat a později v roce 1947 předán jugoslávské justici a na základě obžaloby z účasti na masakrech, deportacích a zvěrstvech proti civilnímu obyvatelstvu na Balkáně byl odsouzen k trestu smrti oběšením a dne 19. února roku 1947 popraven v Bělehradě.\n\n\n\n"}
{"id": "302997", "url": "https://cs.wikipedia.org/wiki?curid=302997", "title": "Cape Canaveral Air Force Station", "text": "Cape Canaveral Air Force Station\n\nCape Canaveral Air Force Station (též Cape Canaveral AFS) je základna pro starty kosmických nosičů Ministerstva obrany Spojených států na východním pobřeží. Nachází se na ostrově Merritt na mysu Canaveral ve státu Florida a podléhá Patrick Air Force Base, domovu 45th Space Wing. Základna sousedí s Kennedyho vesmírným střediskem.\n\nZákladna je jižní polovinou americké základny Eastern Test Range, vybudovanou na východním pobřeží Floridy poblíž městečka Titusville. Místo toho označení se častěji používá jméno Cape Canaveral, v letech 1963 až 1972 Cape Kennedy.\n\nTuto oblast využívá vláda Spojených států už od roku 1949, kdy prezident Truman založil na mysu Canaveral \"\" pro testování raketových střel. Místo je pro tento účel ideální, protože dovoluje vypouštět rakety nad Atlantský oceán a je nejblíže ze všech oblastí Spojených států k rovníku, což umožňuje využít odstředivou sílu zemské rotace při startech raket.\n\nProvoz střelnice byl zahájen 24. července 1950 vypuštěním ukořistěné německé rakety A-4 (V-2).\n\nV roce 1951 na nedaleké základně Banana River Naval Air Station U.S. Air Force založili Air Force Missile Test Center. Na Cape Canaveral AFS probíhaly testy pro balistické rakety Redstone, Jupiter, Pershing, Polaris, Thor, Atlas, Titan a Minuteman. Skupina startovacích ramp pro rakety Titan (LC-15, 16, 19, 20) a rakety Atlas (LC-11, 12, 13, 14) vybudovaných na pobřeží Atlantského oceánu vytvořila v 60. letech 20. století tzv. \"Missile Row\".\n\nPrvní americký suborbitální let se uskutečnil 1. května 1957 právě z Cape Canaveral AFS. Pokus následovat sovětský Sputnik 1 a vynést první americkou družici do vesmíru však 6. prosince téhož roku selhal. Po založení NASA v roce 1958 posádka základny vypouštěla rakety i pro tuto organizaci. Raketa Delta postavená na základě rakety Thor 10. července 1962 vynesla první soukromou telekomunikační družici Telstar 1. První lety s lidskou posádkou pro NASA programy Mercury a Gemini startovaly ze startovacích ramp LC-5, LC-14 a LC-19.\n\nJižně od Kennedyho vesmírného střediska byly vybudovány startovací rampy 40 a 41 pro těžké nosiče Titan III a Titan IV. Raketa Titan III měla přibližně stejnou nosnost jako Saturn IB, ale výrazně nižší cenu. Tyto rampy se používaly na vynášení špionážních, komunikačních a meteorologických družic a pro meziplanetární mise NASA. US Air Force též plánovaly dva nezávislé lety s lidskou posádkou, které by také startovaly z těchto ramp. Bylo to orbitální raketové letadlo Boeing X-20 Dyna-Soar (zrušené v roce 1963) a Manned Orbiting Laboratory, kosmická špionážní stanice s lidskou posádkou (zrušená v roce 1969). V letech 1974 až 1977 vypustila NASA pomocí výkonného nosiče Titan-Centaur ze startovací rampy 41 sondy Viking a Voyager. Tato rampa se stala hlavní pro nepilotovanou nosnou raketu Titan IV.\n\nStartovací rampy LC-37 a LC-41 byly přestavěny pro starty raket Delta IV a Atlas V. Tyto nové nosné rakety nahradí všechny předcházející rakety Delta, Atlas a Titan.\n\n\n"}
