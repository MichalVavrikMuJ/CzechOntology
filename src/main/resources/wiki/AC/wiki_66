{"id": "312690", "url": "https://cs.wikipedia.org/wiki?curid=312690", "title": "Adrian Belew", "text": "Adrian Belew\n\nAdrian Belew (* 23. prosince 1949 Covington, Kentucky), vlastním jménem Robert Steven Belew, je americký kytarista a zpěvák, známý především jako člen progressive rockové skupiny King Crimson, jímž byl v letech 1981–2013. Předtím hrál s např. Frankem Zappou, Talking Heads nebo Davidem Bowiem. Spolupracoval rovněž s dalšími hudebníky (mimo jiné Mike Oldfield, Nine Inch Nails, Porcupine Tree, Jean-Michel Jarre nebo Laurie Anderson), kterým také některá alba produkoval. Od roku 1982 vydává vlastní sólové desky.\n\nV roce 1985, po ukončení činnosti King Crimson, Belew založil skupinu The Bears, které se věnoval až do roku 1989, kdy se rozpadla. Od roku 2001 je skupina opět aktivní. V roce 1993 vydal album \"The Acoustic Adrian Belew\" složené z akustických verzí starších skladeb, ať už jeho vlastních, tak i z dob King Crimson a jednu od The Beatles. Roku 1998 na něj navázal albem \"Belew Prints: The Acoustic Adrian Belew, Vol. 2\" a o rok později \"Salad Days\". V roce 1995 vydal album \"The Guitar as Orchestra\", na kterém hraje pouze na kytary a kytarové syntezátory.\n\nV roce 1994 hrál na albu \"The Downward Spiral\" americké industriální kapely Nine Inch Nails, se kterou později nahrál ještě alba \"The Fragile\" (1999) a \"Ghosts I-IV\" (2008). Na všech albech hrál pouze jako host, ale v roce 2013 se stal regulérním členem koncertní sestavy této skupiny. V letech 2005−2007 vydal čtyři související alba, nazvaná \"Side One\" a \"Side Two\" (obě 2005), \"Side Three\" (2006) a \"Side Four\" (2007); poslední z nich je koncertní album, zbylá jsou studiová. Na posledním albu séie jej doprovázeli bubeník Eric Slick a baskytaristka Julie Slick, kteří s ním hráli ve skupině Adrian Belew Power Trio. V roce 2009 tato sestava vydala album \"e\".\n\n\n"}
{"id": "312692", "url": "https://cs.wikipedia.org/wiki?curid=312692", "title": "Duchcovský poklad", "text": "Duchcovský poklad\n\nJako Duchcovský poklad bývá označován depot bronzových předmětů, nalezený r. 1882 v Obřím prameni (Riesenquelle) na katastru obce Lahošť poblíž Duchcova v severozápadních Čechách.\n\nPři úpravách Obřího pramene (kdysi lázeňsky využívaný 25-38 °C teplý léčivý minerální pramen na severozápadním okraji obce) v roce 1882 byl ve skalní trhlině v hloubce asi 6 m ve stěně vřídla pod nánosem bahna nalezen překocený bronzový kotel obsahující velké množství bronzových předmětů.\n\nDepot tvořilo na 2000 bronzových předmětů - přes 1000 spon, minimálně 650 náramků, minimálně 100 prstenů. Spony - šatní spinadla velikosti 35-65 mm, fungující na principu zavíracího špendlíku, byly až na malé detaily téměř stejné; jsou natolik typické a duchcovský poklad natolik významný, že pro ně evropští archeologové dodnes používají termín „duchcovská spona“. Náramky byly vyrobeny z jednoduchého nebo kličkovitě vinutého drátu, z úzkého pásku plechu nebo bronzové tyčinky, různě profilovány a zdobeny. Prsteny byly většinou jednoduché, z drátu nebo zesíleného pásku.\n\nDepot byl uložen do vřídla mezi lety 370-320 př. n. l. (podle tzv. Reineckovy periodizace doby laténské ve stupni LT B1).\n\nSoubor představuje mimořádnou akumulaci bohatství a nepochybně stejně mimořádné byly i pohnutky k jeho uložení - šlo zřejmě o votivní dar vzývanému božstvu nebo nadpřirozené moci, která měla zabezpečovat ochranu zdraví a léčitelské síly; vzhledem k tomu, že šperky, z nichž sestával, náležely k ženským garniturám, šlo nepochybně o božstvo vzývané ženami.\n\nNejvětší část předmětů je uložena v muzeu Teplicích, zbytek je rozptýlen v téměř dvou desítkách muzejních institucí v České republice i zahraničí - v Čechách v Českých Budějovicích, Chomutově, Duchcově, Hradci Králové, Kutné Hoře, Litoměřicích, Mostě, Praze, Teplicích, Ústí n.L. - Trmicích a Karlových Varech, v zahraničí jsou nebo byly předměty duchcovského pokladu uloženy v Naturhistorisches Museum ve Vídni, dále v Norimberku, Berlíně, Drážďanech, Mohuči a Londýně. \n\n\n"}
{"id": "312696", "url": "https://cs.wikipedia.org/wiki?curid=312696", "title": "Kärtsy Hatakka", "text": "Kärtsy Hatakka\n\nKärtsy Hatakka, vl. jménem Kari Arvo Ilari Hatakka (* 17. prosince 1967, Helsinky, Finsko) je zpěvák, basista a klávesista finské hudební kapely Waltari, kterou spoluzakládal v roce 1986.\n"}
{"id": "312697", "url": "https://cs.wikipedia.org/wiki?curid=312697", "title": "Džiču", "text": "Džiču\n\nDžiču, Kyiču nebo také Lhasanská řeka ( , ) je řeka na jihu Tibetské autonomní oblasti v ČLR. Je přibližně 450 km dlouhá. Povodí má rozlohu přibližně 26 000 km².\n\nPramení na jižním svahu hřbetu Njenčen-Tangla a na horním toku teče jihovýchodním směrem v hluboké dolině. Na dolním toku se údolí rozšiřuje a řeka mění svůj směr na jihozápad. Ústí zleva do Brahmaputry.\nV létě dochází k povodním v důsledku dešťů a tání ledovců, v zimě je vody v řece méně.\n\nV roce 2012 začala čínská vláda budovat kaskádu přehrad v blízkosti města Lhasy za účelem vytvoření umělého jezera, které bude sloužit turistickým účelům. Projekt měl být dokončen v roce 2014, ale stavba se opozdila do jara 2015. V létě 2015 budou na nové jezero dopraveny výletní lodě a malé loďky. Břeh jižní části města se přestavuje a upravuje, budují se nové hotely, zábavní centra a restaurace.\n\nÚdolí řeky je hlavní zemědělskou oblastí Tibetu. Na břehu leží Lhasa a mnoho buddhistických klášterů.\n"}
{"id": "312698", "url": "https://cs.wikipedia.org/wiki?curid=312698", "title": "Carol Kenyon", "text": "Carol Kenyon\n\nCarol Kenyon (* 1959; někdy uváděna jako Karol) je britská zpěvačka, která se jako studiová hudebnice podílela na mnoha albech a koncertech jiných umělců. Začínala v National Youth Jazz Orchestra (Národní jazzový orchestr mládeže), spolupracovala např. s Kylie Minogueovou, Mikem Oldfieldem, Jon and Vangelis, Pet Shop Boys, Pink Floyd, Tommym Shawem, Rogerem Watersem, Morrissey - Mullen, Tears for Fears, Heaven 17 nebo Vanem Morrisonem.\n\nV roce 1994 zpívala doprovodné vokály na posledním albu Pink Floyd \"The Division Bell\". V letech 2001 a 2002 se zúčastnila několika poloakustických koncertů, které uspořádal kytarista a zpěvák Pink Floyd David Gilmour. Carol Kenyonová též účinkovala na společném vystoupení Pink Floyd a Rogera Waterse na koncertů v rámci akce Live 8 v roce 2005. S Watersem dále zpívala na jeho koncertních turné In the Flesh (2002) a The Dark Side of the Moon Live (2006–2008).\n\n"}
{"id": "312706", "url": "https://cs.wikipedia.org/wiki?curid=312706", "title": "Dvaasedmdesát jmen české historie", "text": "Dvaasedmdesát jmen české historie\n\nDvaasedmdesát jmen české historie je cyklus portrétů připravený Českou televizí o dvaasedmdesáti významných osobnostech, jejichž jména jsou napsána pod okny Národního muzea v Praze (zajímavé je, že jde pouze o muže, a to nejen Čechy, ale např. proslulé vědce či vládce působící v Českých zemích a na dnešním území Slovenska). Jednotlivé osobnosti jsou představeny ve dvanácti minutách pomocí dobových obrazů, citátů a vyprávění historika Petra Charváta.\n\n\n\n"}
{"id": "312709", "url": "https://cs.wikipedia.org/wiki?curid=312709", "title": "Až se ti jednou bude zdát", "text": "Až se ti jednou bude zdát\n\nAž se ti jednou bude zdát je studiové album Jakuba Smolíka, které vyšlo v roce 1992.\n\n"}
{"id": "312710", "url": "https://cs.wikipedia.org/wiki?curid=312710", "title": "Největší hity country zpívá Jakub Smolík", "text": "Největší hity country zpívá Jakub Smolík\n\nNejvětší hity country zpívá Jakub Smolík je studiové album Jakuba Smolíka, které vyšlo v roce 1992 jako LP, MC a CD.\n\n"}
{"id": "312715", "url": "https://cs.wikipedia.org/wiki?curid=312715", "title": "Děkanát Blansko", "text": "Děkanát Blansko\n\nDěkanát Blansko nebo děkanství blanenské je územní část brněnské diecéze. V současné době zahrnuje 15 římskokatolických farností. Funkci děkana vykonává od 15. listopadu 1999 P. Václav Trmač, farář farnosti Jedovnice.\n\n"}
{"id": "312719", "url": "https://cs.wikipedia.org/wiki?curid=312719", "title": "Bojkot", "text": "Bojkot\n\nBojkot (ang. Boycott) je nátlakový prostředek skupiny lidí sloužící k prosazení společného zájmu. Slovo je odvozeno od jména kapitána Carlese Boycotta, irského agenta zastupujícího nepřítomného majitele půdy lorda Erna, žijícího v domě Lough Mask v blízkosti Ballinrobe, v hrabství Mayo, v Irsku. V roce 1880 byla v Irsku velmi slabá úroda a lord Erne nabídl farmářům hospodařícím na jeho polích snížení ročního nájmu o 10 %. V září téhož roku farmáři požadovali snížení o 25 %, což lord Erne odmítl. Charles Boycott se následně pokusil vypudit 11 nájemců z pozemků lorda Erna. Charles Stewart Parnell ve svém projevu ještě před událostmi vyzval obyvatele, aby se spíše stranili případných nových nájemců přicházejících hospodařit na uvolněné farmy, namísto násilného chování vůči nim. I když Parnell ve své řeči nezmínil majitele půdy ani jeho agenta, lidé se začali spontánně stranit Charlese Boycotta od chvíle, kdy se začal pokoušet farmáře vypuzovat. Boycott se brzy ocitl zcela osamocen, zaměstnanci zastavili práci v jeho domě, ve stájích i na polích. Místní podnikatelé s ním odmítli obchodovat, pošťák mu odmítl doručovat poštu. Společná akce znamenala, že Boycott nebyl schopen najmout nikoho ke sklizni na polích v jeho správě. Nakonec musel dovézt dělníky až z Claremorris pod ochranou téměř tisíce policistů, což ho stálo výrazně více, než činil výnos ze sklizně. Publicita spojená s touto akcí následně slovo Bojkot zpopularizovala tak, že se v krátké době stalo synonymem pro hromadné odmítání.\n\nBojkot má zpravidla formu odmítání, zřídka i násilné přerušení nějaké akce (projevu politika, olympijského ohně, atp.) anebo odmítání toho, co je bojkotováno. Aby jeho účinek byl co nejvyšší, je potřeba, aby se do něj zapojilo co nejvíce lidí.\n\nJeho účinek bývá střední až téměř žádný, podle okolností. Samotné bojkotování výrobku nebo služby až tak efektivní není, a tak velkou roli hraje názor veřejnosti a medializace.\n\nZnámé je například tzv. Bostonské pití čaje, při němž byla v rámci protestu amerických kolonistů proti britskému impériu naházena zásilka čaje do moře.\n\nS určitými, byť nepřímými formami bojkotu se setkáváme každodenně. Příkladem jest odmítání masa jako pokrmu (vegetariánství) nebo odmítání zboží z Číny, určitého druhu piva, atp.\n\n"}
{"id": "312722", "url": "https://cs.wikipedia.org/wiki?curid=312722", "title": "Největší hity country II", "text": "Největší hity country II\n\nNejvětší hity country II je studiové album Jakuba Smolíka a Šárky Tomanové které vyšlo v roce 1993 jako MC a CD.\n\n"}
{"id": "312723", "url": "https://cs.wikipedia.org/wiki?curid=312723", "title": "Seznam přehradních nádrží v Asii", "text": "Seznam přehradních nádrží v Asii\n\nSeznam přehradních nádrží v Asii.\n\n\n\n\n\n\n\n\n\n\n\n"}
{"id": "312724", "url": "https://cs.wikipedia.org/wiki?curid=312724", "title": "Gang čtyř", "text": "Gang čtyř\n\nGang čtyř (zjednodušená čínština: 四人帮; tradiční čínština: 四人幫; pinyin: Sì rén bāng) byla skupina čtyř členů politického byra Ústředního výboru Komunistické strany Číny, vedená vdovou po Mao Ce-tungovi Ťiang Čching, která získala vliv za tzv. Velké kulturní proletářské revoluce a po smrti Mao Ce-tunga usilovala o ovládnutí mocenských struktur země.\n\nRok 1976 znamenal úmrtí vlivných členů strany. V lednu umírá dlouholetý předseda vlády Čou En-laj, který respektoval „kulturní revoluci“, přestože ji nikdy aktivně nepodporoval. Jeho mocenské křídlo, jehož představitelem se stal Teng Siao-pching, soupeřilo o moc s Gangem čtyř. Po Čou En-lajově smrti se stal předsedou vlády neznámý Chua Kuo-feng, oficiálně jmenovaný v dubnu, který byl před smrtí Maa jmenován stranickým vůdcem Číny. Po jeho smrti ukázal papír, na němž bylo Maovo doporučení: \"„Při tvém vedení nemám žádné obavy.“\" Pravděpodobně se nejednalo o podvrh, což se ovšem nedá říci v případě Maovy ženy, která předložila podobný list, ve kterém měl Mao napsat, že ji vyvolil za vůdkyni pro úspěšné završení revoluce. Zde se jednalo o falzum. 9. září 1976 tedy zemřel vůdce čínských komunistů Mao Ce-tung. Samotný gang vedla jeho vdova Ťiang Čching. Profesí byla herečka, vystupovala pod pseudonymem \"Lan Ping\". Jejími spolupracovníky a členy gangu byli Čan čchung-čchiao, šanghajský novinář, pro kterého žádala funkci předsedy vlády Čínské lidové republiky (ČLR), dalším členem byl Wang Chung-wen, který měl obsadit místo ve vedení Národního lidového shromáždění. Čtvrtým spiklencem pak Jao Wen-jüan.\n\n6. října 1976 propukl na politbyru konflikt, kdy Ťiang Čching požadovala pro své spolupracovníky výše uvedené funkce. Ovšem ještě na poradě byli všichni zatčeni, obviněni z ultralevičáctví, snahy uchopit moc a odvedeni do vězení.\n\nSoudní proces proběhl v roce 1981. Ťiang Čching při něm propukala v pláč a velmi bouřlivě se hájila. Odmítla spolu s Čan čchung-čchianem připustit jakoukoli vinu a hájila se tím, že po celý život jen poslušně vykonávala příkazy svého muže Mao Ce-tunga. Zbylí dva členové Wang Chung-wen a Jao Wen-juan vyjádřili lítost a přiznali svou spoluvinu. Oficiální nahrávky ze soudního procesu nebyly do této chvíle uvolněny (2008).\n\nVšichni byli shledáni vinnými ze spiknutí proti státu. Nad Ťiang Čching a Čan čchung-čchianem byly vyneseny rozsudky smrti, později změněné na doživotní žalář. Wang Chung-wen a Jao Wen-juan byli odsouzeni každý na dvacet let vězení. Všichni členové Gangu čtyř byli později propuštěni na svobodu, kde také zemřeli. Ťiang Čching spáchala roku 1991 sebevraždu, Wang Chung-wen zemřel v roce 1992 a poslední dva členové v roce 2005.\n\n"}
{"id": "312727", "url": "https://cs.wikipedia.org/wiki?curid=312727", "title": "Vánoční country písničky 2", "text": "Vánoční country písničky 2\n\nVánoční country písničky 2 je studiové album Jakuba Smolíka a Šárky Tomanové které vyšlo v roce 1993 jako MC a CD.\n\n"}
{"id": "312733", "url": "https://cs.wikipedia.org/wiki?curid=312733", "title": "Jakub Smolík country", "text": "Jakub Smolík country\n\nJakub Smolík country (s podtitulem - \"Až se ti jednou bude zdát\") je studiové album Jakuba Smolíka, které vyšlo v roce 1994 jako MC a CD.\n\n"}
{"id": "312735", "url": "https://cs.wikipedia.org/wiki?curid=312735", "title": "Diplodocoidea", "text": "Diplodocoidea\n\nDiplodocoidea byla nadčeleď sauropodních dinosaurů, kam řadíme jedny z největších terestrických živočichů všech dob (například rody \"Diplodocus\", \"Apatosaurus\" nebo \"Amphicoelias\"). Většinou šlo o štíhle stavěné typy sauropodů s velmi dlouhým krkem a ocasem. Výjimkou je však čeleď Dicraeosauridae, u které se zřejmě jako adaptace na spásání nízké vegetace vyvinul relativně krátký krk (např. rod \"Brachytrachelopan\"). Některé rody (například \"Supersaurus\" nebo \"Brontosaurus\") byly poměrně masivně stavěnými tvory s hmotností v řádů desítek tun.\n\nInfrařád Sauropoda\n\n"}
{"id": "312737", "url": "https://cs.wikipedia.org/wiki?curid=312737", "title": "Country 95", "text": "Country 95\n\nCountry 95 je studiové album Jakuba Smolíka, které vyšlo v roce 1995 jako MC a CD.\n\n"}
{"id": "312740", "url": "https://cs.wikipedia.org/wiki?curid=312740", "title": "Víš...", "text": "Víš...\n\nVíš... je studiové album Jakuba Smolíka, které vyšlo v roce 1996.\n"}
{"id": "312743", "url": "https://cs.wikipedia.org/wiki?curid=312743", "title": "Oprah Winfreyová", "text": "Oprah Winfreyová\n\nOprah Gail Winfrey (* 29. ledna 1954) je známá americká moderátorka, herečka a vydavatelka časopisu. Uváděla populární Oprah Winfrey Show. Je mnohonásobnou držitelkou ceny Emmy a byla nominována na Oscara. Je považována za nejbohatší Afroameričanku 20. století a největší afroamerickou filantropku všech dob.\n\nMagazín \"Forbes\" ji označil za nejvlivnější světovou celebritu. Její fanoušci (včetně Michaela Moorea) chtěli, aby v roce 2004 i 2008 kandidovala na úřad prezidenta Spojených států. Oprah se však k tomu nevyjádřila. V amerických prezidentských volbách 2008 využil její popularity demokratický kandidát Barack Obama, kterého otevřeně podporovala.\n\nOprah se původně jmenovala \"Orpa\" podle biblické osoby v knize Rút, ale její rodina a přátelé nevěděli, jak jméno správně vyslovit a nazývali ji místo toho \"Oprah\".\n\nOprah Winfrey se narodila v Kosciusko, Mississippi, dospívající svobodné matce. Rodiče spolu však nežili. Její matka, Vernita Lee (narozená c. 1935), byla služka. Winfreyová byla přesvědčena, že její biologický otec je Vernon Winfrey (narozený 1933), horník, který se později stal holičem/kadeřníkem, který byl v ozbrojených silách v době, kdy se narodila. O několik desetiletí později se prohlašoval za jejího biologického otce farmář a veterán druhé světové války Noah Robinson, senior z Mississippi (narozený c. 1925). Genetickým testem v roce 2006 zjistila, že její mateřská linie vznikla v etnické skupině Kpelle v oblasti dnešní Libérie.\n\nPo narození Oprah s ní její matka odjela na sever. Prvních šest let života strávila v chudobě na venkově se svou babičkou Hattie Mae Lee (15. 4. 1900 - 27. 2. 1963). Ta byla tak chudá, že Oprah často nosila šaty z bramborových pytlů, kvůli kterým si z ní děti dělaly legraci. Babička ji naučila číst a vzala ji do místního kostela, kde ji přezdívali \"Kazatel\" pro její schopnost přednášet verše z bible.\n\nVe věku šesti let se Oprah s matkou přestěhovala do městské čtvrti v Milwaukee, Wisconsin. Matka pracovala jako služka a soužití s ní bylo méně příznivé a povzbudivé než s babičkou. V době, kdy se Oprah opět nastěhovala, Lee porodila další dceru - Patricii, nevlastní sestru Oprah, která později (v únoru 2003 ve věku 43 let) zemřela na následky závislosti na kokainu. V roce 1962 Lee s obtížemi zvládala obě dcery, takže Oprah byla dočasně poslána žít s Vernonem v Nashville, Tennessee. V té době se Lee narodila třetí dcera. Lee dala dceru, později pojmenovanou také Patricia, k adopci v naději, že se jí uleví od finančních problémů. Oprah nevěděla, že má druhou nevlastní sestru až do roku 2010. V době, kdy se vrátila k matce, Lee porodila chlapce jménem Jeffrey; tento nevlastní bratr zemřel na AIDS v roce 1989.\n\nOprah Winfrey prohlásila, že ji obtěžoval její bratranec, strýc a rodinný přítel, a to od doby, kdy jí bylo devět let. Poprvé to uvedla před svými diváky v roce 1986 v epizodě svého televizního pořadu, kdy se diskutovalo o sexuálním zneužívání. Když se ve věku 24 let snažila informovat o svém zneužití členy rodiny, odmítli to přijmout. Oprah Winfrey jednou poznamenala, že se rozhodla nebýt matkou, protože o ni nebylo mateřsky postaráno.\n\nVe 13 letech po dlouhé době utrpení a zneužívání utekla z domova. Když jí bylo 14 let, otěhotněla, její syn zemřel krátce po narození. Později uvedla, že se cítila zrazena členem rodiny, který v roce 1990 prodal její příběh bulváru National Enquirer. Začala chodit v Lincolnu na střední školu. Po prvních úspěších ve škole byla převedena do střední školy Nicolet na bohatém předměstí. Sama říká, že jí byla neustále předhazována její chudoba, když jela autobusem do školy s ostatními Afroameričany, z nichž někteří byli služebníky rodin spolužáků. Začala proto krást peníze své matce, aby mohla utrácet jako její vrstevníci, začala lhát a mít rozmíšky s matkou.\n\nJejí frustrovaná matka ji znovu poslala žít s Vernonem do Nashvillu, ale tentokrát si ji už nevzala zpět. Vernon byl přísný, ale povzbuzující a její vzdělání pro něj bylo prioritou. Oprah Winfrey se stala úspěšnou studentkou a byla zvolena nejpopulárnější dívkou. Stala se členkou řečnického týmu střední školy East Nashville High School, umístila se druhá v celonárodní soutěži v dramatickém výkladu. Vyhrála řečnickou soutěž, která zabezpečila její plné stipendium na Tennessee State University, historicky „černé“ instituci, kde studovala komunikaci. Jako teenagerka poprvé pracovala v místním obchodu s potravinami. V 17 letech vyhrála Miss Černá kráska Tennessee. Také upoutala pozornost místní rozhlasové stanice afroameričanů WVOL, která ji najala na částečný úvazek do týmu zpráv. Působila tam v závěru studia na střední škole a v prvních dvou letech na vysoké škole.\n\nWinfrey později uznala vliv babičky na svůj život, když uvedla, že to byla právě Hattie Mae, kdo ji povzbudil k projevu na veřejnosti a \"dal jí pozitivní pocit ze sebe samé\".\n\nNa udílení cen Zlatý globus v lednu 2018 Oprah Winfrey pronesla projev na podporu kampaně #MeToo, po kterém se začalo podle CNN mluvit o tom, že by mohla kandidovat v příštích prezidentskych volbách.\n\n"}
{"id": "312745", "url": "https://cs.wikipedia.org/wiki?curid=312745", "title": "Nikolaj Ogarkov", "text": "Nikolaj Ogarkov\n\nNikolaj Vasiljevič Ogarkov (30. října 1917, Molokovo – 23. ledna 1994 v Moskvě) byl maršál Sovětského svazu, náčelník Generálního štábu Sovětské armády a velitel vojsk Západního strategického směru.\n\nNarodil se do rolnické rodiny. V září 1937 absolvoval energetiku na Dělnické fakultě (\"RabFak\") a rok studoval na Moskevském technicko-stavebním institutu. Roku 1938 vstoupil do Rudé armády, absolvoval Astrachaňské střelecko-kulometné učiliště a roku 1941 i Kujbyševovu vojensko-technickou akademii. Po napadení Sovětského svazu Německem v červnu 1941 sloužil jako plukovní ženista u Západního a Karelského frontu. Od září 1941 do února 1942 působil jako starší ženista pro fortifikaci u ženistické správy Karelského frontu a poté plukovním ženistou u 289. pěší divize a brigádním ženistou u 61. brigády námořní pěchoty. V prosinci 1942 byl pomocníkem náčelníka štábu ženijních vojsk 32. armády a od srpna 1943 asistentem náčelníka operačního oddělení štábu ženistů Karelského frontu. Od května 1944 sloužil jako divizní ženista u 122. pěší divize v rámci Karelského a později 2. a 3. ukrajinského frontu.\n\nRoku 1945 vstoupil do Komunistické strany Sovětského svazu. Od října 1945 do ledna 1946 byl pomocníkem a poté i starším pomocníkem náčelníka štábu ženijních vojsk u armády Karpatského vojenského okruhu. Od února 1947 působil jako zástupce náčelníka oddělení ženijní správy Přímořského vojenského okruhu. Stejného roku dokončil obnovené studium na Kujbyševově vojensko-technické akademii. V září 1948 byl jmenován starším důstojníkem oddělení a od ledna následujícího roku náčelníkem oddělení správy štábu vrchního velitele vojsk Dálného východu. V květnu 1953 se stal náčelníkem operačního oddělení a od listopadu 1955 náčelníkem operační správy a zástupcem náčelníka štábu Dálněvýchodního vojenského okruhu.\n\nRoku 1957 byl povýšen do hodnosti generálmajora a poslán ke studiu na Vojenskou akademii generálního štábu. Po jejím absolvování v roce 1959 byl jmenován velitelem 20. gardové motostřelecké divize v Grimmě v rámci Skupiny sovětských vojsk v Německu. V prosinci 1961 se stal náčelníkem štábu Běloruského vojenského okruhu, v letech 1965 až 1968 velel Povolžskému vojenskému okruhu a následně do roku 1974 vykonával funkci prvního zástupce náčelníka Generálního štábu ozbrojených sil Sovětského svazu. Roku 1971 se stal členem Ústředního výboru Komunistické strany Sovětského svazu. Od března 1974 do ledna 1977 působil jako náměstek ministra obrany a předseda státní technické komise.\n\nDne 8. ledna 1977 byl armádní generál Ogarkov jmenován náčelníkem Generálního štábu ozbrojených sil Sovětského svazu a prvním náměstkem ministra obrany. O šest dní později byl povýšen do hodnosti maršála Sovětského svazu. V roce 1984 se stal velitelem vojsk Západního strategického směru, kterým zůstal až do roku 1988. Poté působil do roku 1992 jako generální inspektor v rámci Skupiny generálních inspektorů Ministerstva obrany Sovětského svazu. Současně od srpna 1991 vedl Všesvazovou radu veteránů války, práce, ozbrojených sil a bezpečnostních složek. Od roku 1992 byl poradcem na Ministerstvu obrany Ruské federace.\n\n\n\n"}
{"id": "312746", "url": "https://cs.wikipedia.org/wiki?curid=312746", "title": "Zuzana Růžičková", "text": "Zuzana Růžičková\n\nZuzana Růžičková, provdaná Kalabisová (14. ledna 1927 Plzeň – 27. září 2017 Praha), byla česká klavíristka, cembalistka a hudební pedagožka, manželka hudebního skladatele Viktora Kalabise.\n\nZuzana Růžičková se narodila 14. ledna 1927 v Plzni, kde získala i své první hudební vzdělání u Marie Provazníkové-Šaškové. Hře na klavír se věnovala do roku 1942, kdy byla deportována do koncentračního tábora Terezín, následně do Osvětimi a Bergen Belsenu. Již za svého pobytu v Terezíně se seznámila se zde vězněnými hudebníky, mimo jiné též s operním pěvcem Karlem Bermanem, či Gideonem Kleinem, který ji zde vyučoval hudební harmonii. V koncentračním táboře prodělala skvrnitý tyfus, z něhož se po osvobození dlouhodobě léčila, proto se do Plzně vrátila až v srpnu 1945. Tvrdou prací v pracovním táboře měla zničené ruce, přesto však v září 1945 nastoupila do hudební školy. Jejím učitelem v Plzni byl Bohdan Gsölhofer, ředitel hudební školy, kde v letech 1945 až 1947 studovala. V roce 1947 zde Zuzana Růžičková vystoupila na akreditačním koncertě, kterým se městská hudební škola ucházela o status konzervatoře, a proto zde vystupovali její nejlepší žáci. Na budově současné Konzervatoře Plzeň, v níž cembalistka světového významu Zuzana Růžičková zahájila svou dlouhou uměleckou kariéru, byla v lednu 2019 odhalena pamětní deska, která tuto plzeňskou rodačku připomíná. Autorem desky je klatovský sochař Václav Fiala a zdobí ji reliéf klaviatury. Zuzana Růžičková cvičila hru na klavír 12 hodin denně a každé dva měsíce dělala postupové zkoušky do dalšího ročníku. Cembalo nebylo v tu dobu považováno za rovnocenný nástroj s klavírem. Úspěšně složila přijímací zkoušky na AMU a už během studií přešla ke studiu cembala. Od roku 1947 až do roku 1951 studovala hru na klavír a cembalo na pražské AMU. V roce 1956 zvítězila na mezinárodní cembalové soutěži v Mnichově, poté studovala hru na cembalo v Paříži u švýcarské profesorky Marguerite Roesgen-Championové. \n\nByla známá především jakožto výborná interpretka hudebního díla Johanna Sebastina Bacha, na svém kontě měla více jak 35 dlouhohrajících desek. Jako první na světě natočila kompletní Bachovu tvorbu pro klávesové nástroje. Záznam z let 1965 až 1975 byl oslavován pro svůj rozsah, mistrovství a originalitu. Sama Zuzana Růžičková v rozhovorech uváděla, že k Bachovi měla velmi silný vztah. Říkala, že abstraktní řád jeho hudby z ní dělá něco nadpozemského. Papírek s jeho skladbou držela v ruce, když přijela do koncentračního tábora v Osvětimi. Její dlouholetá celosvětová koncertní aktivita ji přinesla i lichotivou přezdívku \"první dáma cembala\".\n\nV letech 1979 až 1990 byla Zuzana Růžičková sólistkou České filharmonie. Získala mnoho ocenění: například roku 2003 dostala od prezidenta medaili Za zásluhy II. stupně či francouzský titul Rytíře umění a literatury. \n\nUmělkyně proslula nejen jako cembalistka, ale i jako pedagožka. Na pražské AMU u profesorky Růžičkové studovala hru na cembalo i profesorka plzeňské konzervatoře a cembalistka Alena Tichá a Miroslav Brejcha, ředitel této konzervatoře.\n\nV prosinci 1952 se vdala za hudebního skladatele Viktora Kalabise, s nímž žila v Jindřichově Hradci.\n\nZuzana Růžičková zemřela 27. září 2017.\n\nNa její pohřeb, stanovený na středu 11. října 2017 v 11. hodin v Krematoriu Strašnice, přišli členové rodiny, hudebníci, posluchači, přátelé i politické osobnosti. Dle přání zesnulé mj. zazněla živě i Bachova píseň \"Komm, süsser Tod\" v podání Markéty Cukrové.\n\n\n\n"}
{"id": "312753", "url": "https://cs.wikipedia.org/wiki?curid=312753", "title": "Lásky Jakuba Smolíka", "text": "Lásky Jakuba Smolíka\n\nLásky Jakuba Smolíka je studiové album Jakuba Smolíka, které vyšlo v roce 1997.\n\n"}
{"id": "312754", "url": "https://cs.wikipedia.org/wiki?curid=312754", "title": "Slovenská extraliga ledního hokeje 1998/1999", "text": "Slovenská extraliga ledního hokeje 1998/1999\n\nSezóna 1998/1999 byla 6. ročníkem Slovnaft extraligy. Vítězem se stal tým HC Košice.\n\n"}
{"id": "312755", "url": "https://cs.wikipedia.org/wiki?curid=312755", "title": "Chris Thompson", "text": "Chris Thompson\n\nChristopher Hamlet „Chris“ Thompson (* 9. března 1948 Ashford, Anglie) je britský zpěvák a kytarista, známý jako člen skupiny Manfred Mann's Earth Band.\n\nThompson se narodil ve Velké Británii, vyrůstal ale na Novém Zélandu. Do Anglie se vrátil v roce 1973 a následujícího roku se stal členem kapely Manfred Mann's Earth Band, se kterou vystupoval do roku 1986. Na některých albech vydaných po tomto roce se ale podílel jako hostující zpěvák.\n\nV roce 1983 vydal Thompson první sólové album s názvem \"Out of the Night\". Chris Thompson spolupracoval rovněž s dalšími hudebníky (např. Steve Hackett, Steve Howe, Brian May, Pete Trewavas, Ian Mosley, Bonnie Tylerová, Mike Oldfield, Alan Parsons a další).\n\n\n\n\n"}
{"id": "312756", "url": "https://cs.wikipedia.org/wiki?curid=312756", "title": "Country vánoce Jakuba Smolíka", "text": "Country vánoce Jakuba Smolíka\n\nCountry vánoce Jakuba Smolíka je studiové album Jakuba Smolíka, které vyšlo v roce 1997.\n\n"}
{"id": "312757", "url": "https://cs.wikipedia.org/wiki?curid=312757", "title": "Slovenská extraliga ledního hokeje 1997/1998", "text": "Slovenská extraliga ledního hokeje 1997/1998\n\nSezóna 1997/1998 byla 5. ročníkem Slovnaft extraligy. Vítězem se stal tým HC Slovan Bratislava.\n\n\n\n\n"}
{"id": "312760", "url": "https://cs.wikipedia.org/wiki?curid=312760", "title": "Carl Wayne", "text": "Carl Wayne\n\nCarl Wayne (18. srpna 1943, Birmingham – 31. srpna 2004, Birmingham), vlastním jménem Colin David Tooley, byl britský zpěvák a herec, známý hlavně jako člen rockové skupiny The Move ve druhé polovině 60. let.\n\nSvoje první písničky nahrál se skupinou The Vikings. V kapele The Move, kde působil jako hlavní zpěvák, se pohyboval od jejího počátku v roce 1965 do začátku roku 1970. V následujících letech rozvíjel svoji kariéru nejen jako zpěvák, ale i jako divadelní a filmový herec. V letech 2000 až 2004 zpíval ve skupině The Hollies. Zemřel v roce 2004 na rakovinu jícnu.\n\n"}
{"id": "312765", "url": "https://cs.wikipedia.org/wiki?curid=312765", "title": "Tetřev hlušec", "text": "Tetřev hlušec\n\nTetřev hlušec (\"Tetrao urogallus\") je velký druh hrabavého ptáka z čeledi tetřevovitých.\n\nObvykle bývají rozlišovány 3 poddruhy: tetřev hlušec evropský (\"T. u. urogallus\"), obývající většinu Evropy, tetřev hlušec pyrenejský (\"T. u. aquitanicus\"), žijící v pohořích Pyrenejí a severozápadního Španělska, a tetřev hlušec sibiřský (\"T. u. taczanowskii\"), obývající Ukrajinu a území dále na východ. Někteří autoři dělí populace na více poddruhů, včetně \"T. u. rudolfi\", \"T. u. major\" nebo \"T. u. uralensis\".\n\nSamec dorůstá jen o málo menší velikosti než krocan (délka těla 74–90 cm), samice je téměř o třetinu menší (délka těla 54–63 cm). Samec je zcela nezaměnitelný, tmavý, s bílou skvrnou v ohbí křídla a zblízka patrným modrozeleným leskem na hrudi. Na břiše a dlouhém, oble zakončeném ocase má několik bílých skvrn. Nad očima jsou dobře patrné červené poušky, zobák je slámově žlutý. Samice je nenápadně hnědá, tmavě proužkovaná. Od podobné samice tetřívka obecného se liší výrazně větší velikostí, oranžovohnědou hrudí bez proužků, nápadnějšími ramínky, často poněkud světlejším a rezavějším opeřením a delším, více zaoblenějším a rezavěji zbarveným ocasem.\n\nTetřev hlušec má palearktický typ rozšíření. Těžiště výskytu leží ve Skandinávii, Pobaltí, Bělorusku a Rusku, jinde je jeho výskyt pouze ostrůvkovitý. Kromě skandinávských a pobaltských států se v Evropě vyskytuje také ve Skotsku, Polsku, Německu, České republice, Slovensku, alpských zemích, Španělsku, Francii a některých státech Balkánského poloostrova. Evropský areál se zvláště vlivem ničení vhodného prostředí a přímého pronásledování ze strany člověka značně zmenšil a ve Skotsku (kde byl později úspěšně introdukován), Irsku, Anglii, Dánsku a Belgii byl již zcela vyhuben. Stálý druh, v některých oblastech však na jaře a na podzim podniká pravidelné přelety, pravděpodobně za potravou. Evropská populace je odhadována na 760.000-1.000 000 párů a je považována za stabilizovanou.\n\nV minulosti byl tetřev hlušec na území ČR relativně běžným druhem, zvláště od 40. let 20. století však začaly jeho stavy prudce klesat a postupně vymizel z většiny obsazených lokalit. Při sčítání v letech 1973-77 byl ve vnitrozemí znám jen ze Třeboňska, Písecka, Brd, Nečtin a Džbánu, v období let 1985-89 již nebyl ve vnitrozemí zaznamenán nikde a jeho výskyt byl omezen na některá hraniční horstva.\n\nV současné době žije jediná životaschopná populace na Šumavě, kde je soustředěno 90 % všech našich tetřevů. Hnízdiště se zde nacházejí téměř výhradně v nadmořské výšce 1000–1370 m n. m. a jsou soustředěna především do její centrální a západní části, hlavně na centrální pláně modravské a kvildské a vysoké polohy železnorudské hornatiny, včetně kotliny horní Křemelné. Početnost zde od 90. let mírně stoupá. Zbytkové populace tetřeva hlušce se vyskytují také ve Slavkovském lese, Beskydech, Jeseníkách a Králickém Sněžníku. Na vybraných místech (Krkonoše, Jeseníky, Šumava, Český les, Brdy) proběhly v minulosti reintrodučkní pokusy, nikdy se však nepodařilo docílit vytvoření dlouhodobě životaschopné populace. Celková početnost byla v roce 1964 odhadnuta na 400-500 ptáků, v letech 1973-77 na 530-700 kohoutů, v období let 1985-89 na 100-150 kohoutů a v roce 1990 na 100-200 jedinců.\n\nŽije ve starých, rozlehlých, jehličnatých nebo smíšených lesích, hlavně v oblastech se vzrostlými borovicemi, početnými, ale nepříliš velkými mýtinami a bohatým zastoupením bobulonosných keříků, hlavně borůvek.\nPo většinu roku žijí obě pohlaví odděleně a setkávají se většinou jen během toku. Ten probíhá od března do května na tradičních místech (tokaništích) na silných větvích nebo v řídkém porostu na zemi. Již večer předtím vydávají pronikavé říhavé zvuky („vržou“), a tokat začínají brzy při rozednění. Tok je tvořen následujícími fázemi: „pukáním“ („t-k t-k t-k“), „trylkem“ (zrychlené, několikrát opakované „pukání“), „vylousknutím“ (znějící jako mlasknutí jazykem; v některých oblastech zcela chybí) a „broušením“ (trvá 3-5 sekund a připomíná zvuk rychlého přejíždění brousku po kose). S výjimkou krátkého okamžiku při „broušení“, kdy neslyší (jsou hluší - odtud název hlušec), jsou po celou dobu velmi ostražití a v případě nebezpečí hlučně odlétají. Někdy však bývají zaznamenáváni samci s narušeným chováním, projevujícím se neobvyklou nebojácností či dokonce agresivitou vůči lidem. Samice postupně navštěvují několik tokanišť, kde se vždy páří s dominantním samcem.\n\nHnízdo je důlek v zemi, zpravidla při kmeni stromu, pod vývratem nebo hromadou klestí, vystlaný rostlinným materiálem a peřím. Snůška čítá 9-10 (6-12) světle žlutě hnědavých, jemně tmavě skvrnitých vajec o rozměrech 56,3 x 41,7 mm, jejichž inkubace trvá 26-28 dnů. Mláďata opouštějí hnízdo krátce po vylíhnutí a v prvních dnech jsou značně náchylná na vlhko, chlad a nedostatek potravy. Jejich vývoj je rychlý; po 8-9 dnech již poletují, po 14 dnech dokáží létat i na velké vzdálenosti a ve věku 30-40 dnů se plně opeřují. Se samicí zůstávají až do září, kdy se oddělují do menších hejn podle pohlaví. Pohlavní dospělosti dosahují ve 2. kalendářním roce.\n\nOd podzimu do jara v potravě převládá jehličí a pupeny, jindy požírá také různé plody (převážně bobule), výhonky rostlin a lístky. Živočišná složka, tvořená hlavně hmyzem, je zastoupena jen v malé míře (6-10 %). U mláďat je potrava zpočátku výhradně živočišná s postupně rostoucím podílem bobulí. Potravu hledá na zemi i na stromech.\n\nTetřev hlušec patřil dříve mezi oblíbenou lovnou zvěř, jeho maso se počítalo mezi velikonoční pochoutky a poddaní měli někde povinnost chytat tetřevy a odvádět je vrchnosti. Jeho dřívější rozšíření připomínají zejména místní jména odvozená od tokanišť. K lovným druhům patřil až do roku 1988, od roku 1996 je celoročně hájen. V současné době je uveden v příloze I Směrnice o ptácích a podle vyhlášky 395/1992 Sb. jde o kriticky ohrožený druh. Mezi faktory, které tetřeva nejvíce ohrožují, patří hlavně nevhodné lesnické hospodaření, vedoucí k ničení přirozeného biotopu, nadměrné rušení, narušující průběh toku a tím i úspěšnost hnízdění, a vysoké stavy predátorů, mezi které patří zvláště kuna a liška.\n\n\nTokající tetřev se vyskytuje ve znaku české obce Obecnice, přítomen je i na .\n\n"}
{"id": "312770", "url": "https://cs.wikipedia.org/wiki?curid=312770", "title": "Jen blázen žárlí", "text": "Jen blázen žárlí\n\nJen blázen žárlí je studiové album Jakuba Smolíka, které vyšlo v roce 1998 jako MC a CD.\n\n"}
{"id": "312771", "url": "https://cs.wikipedia.org/wiki?curid=312771", "title": "Grande-Terre (Kergueleny)", "text": "Grande-Terre (Kergueleny)\n\nGrande Terre je ostrov v Indickém oceánu, který společně s dalšími 300 menšími ostrovy tvoří distrikt Kerguelenovy ostrovy. Distrikt je součásti francouzského zámořského teritoria s názvem Francouzská jižní a antarktická území (TAAF). Ostrov Grande Terre není trvale obydlen.\n\nOstrov se nachází v opuštěném, málo navštěvovaném jižním okraji Indického oceánu u jeho hranice s Jižním oceánem. Nejbližší pevnina je Antarktida, ke která je to zhruba 2000 km. Do Austrálie je to ještě dál, 4800 km. Jeho přesnější polohu udávají souřadnice 49° 15' jižní zeměpisné šířky a 69° 30' východní zeměpisné délky.\n\nGrande Terre je bezkonkurenčně největším ostrovem v celém Kerguelenském souostroví, zabírá více než 92 % výměry. Je to ostrov velice členitý, s mnoha poloostrovy, které jsou od sebe odděleny neširokými fjordy, zálivy a průlivy. Nastává zde kuriózní situace, že z jednoho poloostrova vybíhají ještě další tři poloostrovy propojeny jen úzkými šíjemi. Mezi hlavní poloostrovy patří Rallier du Baty a Gallieni na jihu, Loranchet na severu, Courbet na východě. Mezi ty drobnější náleží Jeanne d'Arc, Ronarc'h, Joffre, Sociéte de Geographe. Délka pobřeží ostrova se přibližuje 3000 km, ostrov se stejnou rozlohou a zhruba kruhového tvaru by měl pobřeží dlouhé asi jen 300 km. Reliéf ostrova je hornatý s hlubokými údolími, na východě je rozsáhlá nížinná plošina. Pobřeží je většinou strmé, skalnaté, hluboce členité, výjimkou je východní plošina. Místy je pobřežní hrana v  zálivech tvořena oblázkovými plážemi nebo černým sopečným pískem, ve fjordech jsou břehy skalnaté. Vodní masy bouřlivého oceánu způsobují neustálou erozí otevřeného pobřeží, dochází zde k občasnému zřícení i skalnatého, vlnami podemletého břehu.\n\nOstrov je jedním z několika mála vrcholků Kerguelenské plošiny spojující dříve Indii a Austrálii, která se před 20 až 40 miliony let potopila do hloubky 1 až 2 km v Indickém oceánu. Tuto hypotézu potvrzují i shodné sedimenty nacházející se jak v Indii, tak i v západní Austrálii. Vlastní morfologie povrchu ostrova souvisí s jeho vulkanickým původem a rozsáhlou glaciální erozí. Pohoří táhnoucí se severojižním směrem po západní straně ostrova je sopečného původu, nejvyšší vrcholky jsou pozůstatky bývalých kráterů sopek. Nejvyšším bodem je téměř kruhový Mont Ross (1850 m) na poloostrově Gallieni, je mladší než 1 mil. let. Dále dle výšky následují Petit Ross (1721 m), Mont Henri (1262 m), Le Bicorne (1202 m), Pic Saint-Allouarn (1189 m), Mont Raymond (1166 m), Pic Guynemer (1088 m), Mont Richards (1081 m), Dôme du Père Gaspard (1063 m), Le Dôme (1049 m), Mont de Lans (1022 m) a Pic Joliot-Curie (1005 m).\n\nZhruba uprostřed tohoto horského masivu se nachází ledovec Glacier Cook. Je v nadmořské výšce 1049 m a pokrývá přibližně plochu 500 km². Stéká dolů asi 60 splazy, které mnohdy tvoří samostatné, menší ledovce, některé na západním pobřeží ostrova sahají až přímo do moře. Na východní a severní straně, kde strmost podloží klesá pozvolněji, vytvořil ledovec řadu morénových jezer zachycující tající vodu a glacifluviální sedimenty, které vyplnily nížinu v centru ostrova. 56 jezer je větších než 5 km² a 5 až 8 větší než 10 km². Největší jezero Lac Marville o rozloze 23 km² leží při pobřeží na samém východě ostrova a pravděpodobně vzniklo uzavřením mořského zálivu. S nastupujícím oteplováním se plocha ledovce zmenšuje, zvláště v jeho okrajových částí, nejrychleji mizí Glacier Ampére, Glacier Arago, Glacier Agassi, Glacier de Chamonix a Glacier Dumont d'Urville. Celková plocha pokrytá ledovci a sněhovými poli činí asi 700 km². Řeky jsou krátké a většinou prudké, končí v jezerech nebo v moři. V nížinatém centru ostrova okolo jezer a ústí řek jsou mnohá rašeliniště i metr hluboká.\n\nPočasí je velmi proměnlivé, po více než 300 dnů v roce na ostrově prší, padá déšť se sněhem nebo sněží, roční úhrn srážek je přes 1 m. Průměrná roční teplota je udávána +4,5 °C, obloha bývá často zachmuřená, pokrytá bouřkovými mraky. Pro silné západní věty a věčně rozbouřené vody oceánu způsobené blízkou antarktickou konvergencí dali staří mořeplavci těmto oblastem název Řvoucí čtyřicítky. Oceán v blízkosti ostrova nezamrzá ani v něm neplavou ledové kry.\n\nObjevy a historie ostrova Grande Terre jsou plně spjaty s historií Kerguelenových ostrovů. Když 12. února 1772 francouzský kapitán Yves-Joseph Kerguélen-Trémarec objevil poměrně velký ostrov nazval ho „Velká země“ a celé souostroví „Jižní Francie“. To bylo v době, kdy se na jižní polokouli hledala mystická pevnina vyvažující svou rozlohou Eurasii na severní. Objevitel však záhy shledal svůj omyl. V roce 1776 spatřil tentýž pustý ostrov britský objevitel James Cook, který ho příhodně pojmenoval Desolation. Na ostrov mimochodem občas zavítaly okolo plující expedice, např. v roce 1840 při své cestě do Antarktidy i James Clark Ross. Ostrov prvně odborně prozkoumal v létech 1908 až 1914 Raymond Rallier du Baty s bratrem a mezi léty 1928 až 1952 Edgar Aubert de la Rüe s manželkou. Po většinu času byl ostrov opuštěn, příležitostně byl využíván jako základny lovců velryb, tuleňů a lachtanů.\n\nIhned po svém objevení byl ostrov s celým souostrovím zabrán svým objevitelem pro Francii, která na něj vyhlásila oficiálně své právo v roce 1893. Roku 1924 bylo souostroví připojeno k tehdejšímu francouzskému Madagaskaru. 28. 3. 2003 byl ostrov Grande Terre, jako součást Kerguelenových ostrovů připojen do distriktu Francouzská jižní a antarktická území.\nVegetace ostrova, kde nerostou žádné keře nebo stromy, je zásluhou lidí značně poškozená. Na ostrově dříve nežili žádní suchozemští savci a v minulých stoletích tam byli zavlečeni mj. králíci, sobi a kočky. Sobi bez přirozených nepřátel včetně králíků se značně přemnožili a zdevastovali zdejší druhově chudé rostlinstvo. Králíci v dostupných místech téměř spásli dříve nejrozšířenější kobercovité \"Azorella selago\" a „kerguelenské zelí“ \"Pringlea antiscorbutica\", co nesežrali to rozhrabali. Sobi zase spásají původní přízemní \"Acaena magellanica\" a \"Leptinella plumosa\", včetně mechů a lišejníků které dříve obrůstaly kamenité svahy ve větších nadmořských výškách. Na ostrovy byly naopak introdukovány invazivní druhy rostlin, jako pampeliška lékařská, rožec rolní, starček obecný a ovsík vyvýšený, které jsou globálně rozšířeny a vytlačují původní druhy.\n\nÚmyslně dovezené kočky svůj úkol chytat myši moc neplní, živí se více králíky a hlavně nemalé škody působí lovem ptačích mláďat v koloniích hnízdících mořských ptáků. Někteří ptáci svá hnízdiště již přenesli na okolní ostrůvky, kde se kočky ještě nerozšířily. Na pobřežích z moře přístupnějších pravidelně vyvádějí svá mláďata ploutvonožci tuleni a lachtani, včetně nelétajících tučňáků. Na ostrově hnízdí také mnoho druhů mořských ptáků, mnozí si svá hnízda stavějí v travnatých porostech nebo vyhrabávají si nory, jiní preferují nepřístupná skaliska. Někteří z těchto ptáků se počítají mezi ohrožené druhy. Vyskytují se zde albatrosi, buřňáci, buřňáčci, buřníci, a rybáci, kormoráni i racci.\n\nFrancouzské úřady vyhlásily na částech ostrova, hlavně v místech kde nepronikli sobi a králíci, přírodní rezervace s přísným zákazem vstupu. Jedná se o oblast Cookova ledovce a hornatá území na poloostrově Rallier du Baty, dále oblast u mysu d’Estaing na severu poloostrova Loranchet a okolo mysu Cotter na východním poloostrově Courbet.\n\nNa jihovýchodě ostrova, v  zátoce Morbihan je již od roku 1950 v provozu vědecká základna, ve které pobývá od 60 do 120 výzkumníků. Tato stanice Port-aux-Français, původně zřízena jako meteorologická stanice, se zabývá zkoumáním biologických i zoologických procesů v oceánu i na okolních ostrovech, pozoruje magnetické i tektonické jevy v zemské kůře a jejich vliv např. na mořskou hladinu, je tam i monitorovací stanice pro kosmické rakety.\n\n\n"}
{"id": "312776", "url": "https://cs.wikipedia.org/wiki?curid=312776", "title": "Zachraňte milenky", "text": "Zachraňte milenky\n\nZachraňte milenky je studiové album Jakuba Smolíka, které vyšlo v roce 1999 jako audiokazeta a CD.\n\n"}
{"id": "312777", "url": "https://cs.wikipedia.org/wiki?curid=312777", "title": "Metropolitan Police Department of the District of Columbia", "text": "Metropolitan Police Department of the District of Columbia\n\nMetropolitní policie Washingtonu, D.C. (M.P.D.C.) zajišťuje bezpečnost v hlavním městě USA od roku 1861.\nMPDC byla založena v roce 1861. Zaměstnává přibližně 3800 policistů a 600 dalších osob.\nPolicisté nosí uniformu černé barvy, opatřenou odznakem. Na rameni uniformy je umístěna nášivka se znakem jednotky. Tento znak zdobí také dveře policejních automobilů. Automobily jsou převážně značky Ford. Pro pozemní přepravu dále používá jednotka motocykly a také má jízdní hlídkový útvar.\n\nV současné době je velitelkou policie Cathy N. Lanier (jmenována 2. ledna 2007).\n\n"}
{"id": "312783", "url": "https://cs.wikipedia.org/wiki?curid=312783", "title": "Stýskání (album)", "text": "Stýskání (album)\n\nStýskání je studiové album Jakuba Smolíka, které vyšlo v roce 2000 jako MC a CD.\n\n"}
{"id": "312787", "url": "https://cs.wikipedia.org/wiki?curid=312787", "title": "Dopisy lásky", "text": "Dopisy lásky\n\nDopisy lásky je studiové album Jakuba Smolíka, které vyšlo v roce 2002 jako MC a CD.\n\n"}
{"id": "312788", "url": "https://cs.wikipedia.org/wiki?curid=312788", "title": "Seznam obcí v departementu Gard", "text": "Seznam obcí v departementu Gard\n\nToto je seznam obcí v departementu Gard ve Francii, jichž je celkem 353:\n"}
{"id": "312793", "url": "https://cs.wikipedia.org/wiki?curid=312793", "title": "Zlaté hity (album, Jakub Smolík)", "text": "Zlaté hity (album, Jakub Smolík)\n\nZlaté hity je studiové album Jakuba Smolíka, které vyšlo v roce 2003 jako MC a CD.\n\n"}
{"id": "312794", "url": "https://cs.wikipedia.org/wiki?curid=312794", "title": "Hledání ztraceného času (seriál)", "text": "Hledání ztraceného času (seriál)\n\nHledání ztraceného času je dokumentární pořad seriálového typu, vysílaný Českou televizí. Až do své smrti ho uváděl Karel Čáslavský, který ho spolu s Pavlem Vantuchem i připravoval. Jsou v něm použity archivní filmové záběry, často velmi vzácné a prakticky neznámé.\n\n\n"}
{"id": "312795", "url": "https://cs.wikipedia.org/wiki?curid=312795", "title": "Hory řeckých ostrovů", "text": "Hory řeckých ostrovů\n\nHory řeckých ostrovů jsou nesourodým, pomyslným horským systémem, zahrnujícím v sobě mnoho masivů, pohoří a samostatných hor ležících na ostrovech patřících Řecku v Jónském a Egejském moři. Ostrovy zabírají přibližně 25 213 km², což je zhruba pětina celkové rozlohy státu. Nejvyšší bod je masiv Dirfi (1743 m) nacházející se na ostrově Euboia.\n\nNa tomto ostrově se nachází jeden z nejvyšších ostrovních vrcholů patřících Řecku. Masiv Oros Enos se zvedá na jihozápadě ostrova do výše 1627 m. Území hory nese status národního parku. Z vesnice Xenopule je hora nejsnáze dostupná po úzké horské silničce. Dalším vyšším masivem je Dimati (1100 m), který je rovněž zajímavým turistickým cílem.\nMnohem menší sousední ostrov Ithaka může nabídnout také hory, markantně převyšující mořskou hladinu. Nejvyšší je masiv Nirito (810 m).\nPovrch tohoto ostrova je poměrně členitý a hornatý. Lze zde dosáhnout vrcholu Elati (1158 m).\nKorfu je jedním z nejpopulárnějších a nejznámějších ostrovů Řecka. Tyčí se zde rozložitý horský celek Pantakrátor (906 m) pověstný výborným výhledem. Autem lze vyjet až na vrchol.\n\nNa tomto plošně malém ostrůvku se tyčí vysoký masiv Fengari (1611 m), na který lze vystoupit z osady Therma za 4 hod. Výhled obsáhne prsty poloostrova Chalkidiki, pohoří Rodopy a blízké turecké břehy.\nJe nejseverněji položeným ostrovem Egeidy. Leží nejblíže k pevnině a je tedy velmi dobře dostupný. Hora Ipsario zde dosahuje až 1127 m.\nJe bohatě zalesněný ostrov dominující východní části Egejského moře. Nachází se pouze 2 km od tureckých břehů a na jeho západním pobřeží se vypíná nejvyšší vrchol Kerketevs (1444 m).\nPáteř ostrova Hios tvoří vápencový masiv Pelineo (1287 m)\nNejvyšším vrcholem ostrova je hora Olymp tyčící se do výšky 968 m nad zálivem Geras.\nNejhornatější a po Krétě druhý největší řecký ostrov má protáhlý tvar, kde na jeho západním pobřeží vystupuje přímo z moře impozantní masiv Dirfis (1743 m), této výšky dosahuje pouhých 10 km od moře), který je zároveň nejvyšším bodem pomyslného systému ostrovních hor Řecka. Jeho západní strana je mírně se svažující, porostlá bujnou zelenou vegetací. Naopak východní srázy jsou strmé a skalnaté. Výstupy na hřeben \"Metochi\" jsou možné z obce Steni Dirfyos (celkem 4 hod. až na vrchol). Jižnímu cípu ostrova vévodí kuželovitá hora Ohi (1398 m).\nKyklady jsou souostroví tvořené 200 ostrůvky. Největší a zarostlý bujnou vegetací je ostrov Naxos. Hory se zde v celém souostroví vypínají nejvýše. Uprostřed ostrova se tyčí hora Naxos-Zeus (1001 m) proslulá dobrým výhledem. Na Parosu šplhá nejvýše horstvo se 706 metry, malý ostrůvek Amorgos je opevněn ve svém východním výběžku horou Krikelo (822 m). Jeden z nejpopulárnějších a nejvýznamnějších ostrovů Kyklad je Théra (\"Santorin\"). Hory zde sice nedosahují závratných výšek, nejvyšší je Profitis Ilias (584 m), jde však o zcela unikátní vulkanický ostrov. Jeho jedinečnost spočívá v tom, že je to v podstatě bývalá sopečná kaldera, jež byla roztržena výbuchem na několik menších ostrůvků s lagunou uprostřed. Vnitřní stěny tohoto jícnu jsou 300 metrů vysoké a spadají kolmo k mořské hladině. Útesy jsou doslova různobarevné, za což vděčí právě sopečnému podkladu. Na vrcholech útesů jsou odvážně vystavěny vesnice se zářivě bílými domy.\n\nDodekany jsou nejvíc na západ vysunutou ostrovní oblast Řecka poblíž Tureckého pobřeží. Největším ostrovem je známý Rhodos na němž se nachází nejvyšší hora Attavýros (1245 m). Zajímavým turistickým místem poblíž je údolí Motýlů což je entomologická rezervace nebo skalní mys Minas. Dalším významným ostrovem je hornatý Kós, kde hory dosahují maximální výšky 846 m. Nejdramatičtější partie rozervaných skal se nacházejí na jihozápadě u obce Kefalos. Nejméně navštěvovaným ostrovem je vlastně samostatně stojící hora přímo v moři – Karpathos. Ostrov má šíři 14 km a má protáhlý tvar. Nejvyšší vrchol masivu čnícího z moře je Kali Limni (1215 m) ležící takřka uprostřed ostrova.\n\nTuristické možnosti v horách řeckých ostrovů jsou nepřeberné. Je třeba ale využít lodi k přepravě mezi nimi či pevninou. Ostrovy jsou mezi sebou propojeny právě lodními a leteckými linkami. Významným dopravním prostředkem po ostrovech je jízdní kolo. Pro návštěvu hor zde, je nejvhodnější doba pro návštěvu březen až červen, kdy v horách ještě nepanuje takové teplo.\n"}
{"id": "312797", "url": "https://cs.wikipedia.org/wiki?curid=312797", "title": "Beg for Mercy", "text": "Beg for Mercy\n\nBeg for Mercy je debutové hudební album hip hopové skupiny G-Unit, v níž vystupují rappeři 50 Cent, Lloyd Banks, Young Buck a Tony Yaya; poslední jmenovaný se nahrávání zúčastnil jen málo, neboť byl v té době ve vězení. Vyšlo roku 2003.\n\nBěhem nahrávání alba seděl Tony Yayo ve vězení pro nedovolené ozbrojování, a tak spolupracoval pouze na dvou skladbách. Jeho tvář je vyobrazena na obalu alba, ačkoliv nemohl být přítomen při fotografování – na přebalu jsou vyfoceni všichni tři účinkující rappeři.\n\nJediným hostem je R&B zpěvák Joe.\n\nAlba \"Beg for Mercy\" se prodalo 2 miliony kusů v USA a 4 miliony celosvětově.\n\n\n\n"}
{"id": "312798", "url": "https://cs.wikipedia.org/wiki?curid=312798", "title": "Seznam písní Jakuba Smolíka", "text": "Seznam písní Jakuba Smolíka\n\nToto je seznam písní zpěváka Jakuba Smolíka.\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "312806", "url": "https://cs.wikipedia.org/wiki?curid=312806", "title": "Massy", "text": "Massy\n\nMassy je název několika francouzských obcí:\n\n"}
{"id": "312811", "url": "https://cs.wikipedia.org/wiki?curid=312811", "title": "Státní znak Ukrajiny", "text": "Státní znak Ukrajiny\n\nStátní znak Ukrajiny, zvaný Tryzub (, ), je tvořen modrým, zlatě lemovaným štítem se zlatým trojzubcem.\n\nV roce 1848 se na Ukrajině užívaly modrožluté prapory se žlutým lvem ve skoku, které vycházely ze starého haličského znaku.\n\n30. prosince 1922 byla Ukrajina začleněna pod názvem Ukrajinská sovětská socialistická republika do Sovětského svazu. Znak byl několikrát pozměněn. Poslední znak (platný do roku 1991/92) byl tvořen červeným štítem s v dolní části vycházejícím zlatým sluncem s paprsky (35), přes které byly položeny zlatý zkříženy srp se zlatým kladivem. Štít byl obklopen zlatými klasy, převázanými v dolní části červenou stuhou se zlatými hesly. Heraldicky vlevo to byl ruský nápis Пролетарии всех стран, соединяйтесь!, vpravo stejný nápis v ukrajinštině Пролетарі всіх країн, єднайтеся! (). V dolní části stuhy byl ukrajinský název státu Українська РСР (. Nad štítem byla červená, pěticípá hvězda.\n\n24. srpna 1991 byla vyhlášena nezávislost pod novým názvem Ukrajinská republika. V únoru 1992 byl přijat nový státní znak.\n\nTrojzubec je na Ukrajině tradičním symbolem, který byl již na mincích Vladimíra I. v letech 980–1015. Část poslanců nový znak při schvalování nepodpořila, důvodem bylo užívání znaku oddíly Ukrajinské povstalecké armády pod vedením Stepana Bandery za II. světové války.\n\nTrojzubec byl údajně v minulosti užíván jako erb Rurikovců. Ovšem ukrajinští nacionalisté z Haliče ho začali používat jako svůj znak až kolem roku 1900 a jako státní znak byl použit teprve v roce 1992.\n\nPůvod trojzubce není dostatečně vysvětlen. Nejspíš se jedná o jakýsi předkřesťanský indoevropský symbol, který kyjevský kníže Vladimír I. podědil po svých skandinávských předcích. Poprvé se na území Ukrajiny objevil na zlatých a stříbrných mincích ražených právě za knížete Vladimíra. Kromě toho lze \"Tryzub\" nalézt na cihlách několika nejstarších kyjevských chrámů a ve folklorních materiálech.\n\nTrojzubec se objevil v heraldice Haličsko-Volyňského knížectví i Velkého knížectví litevského. Během krátkého trvání Ukrajinské národní republiky (1918–1919) se \"Tryzub\" stal symbolem nového státu. Během II. světové války byl využíván Organizaci ukrajinských nacionalistů a dostal se do vojenských odznaků Ukrajinské povstalecké armády. Jako ukrajinský státní znak se znovu objevil až po rozpadu Sovětského svazu a nabytí nezávislosti (1991).\n\nVelký státní znak Ukrajiny v současnosti existuje pouze jako návrh předpokládaného budoucího znaku. Kromě malého státního znaku, trojzubce svatého Vladimíra I., který je jeho ústředním motivem, obsahuje rovněž dva štítonoše, heraldicky vpravo haličského lva a vlevo záporožského mušketýra. Nad štítem je umístěn knížecí věnec a pod štítem stuha v národních barvách a pšeničné klasy spojené plodem kaliny (rostliny symbolizující Ukrajinu). Podle odpůrců návrhu má nabízený velký státní znak řadu chyb a nepřesností: užití koruny neodpovídá ani historické tradici, ani současnému republikovému uspořádání Ukrajiny. Návrh nereflektuje všechna historická území, která v dnešní době tvoří ukrajinský stát, apod.\n\n"}
{"id": "312814", "url": "https://cs.wikipedia.org/wiki?curid=312814", "title": "Malfattiho kruhy", "text": "Malfattiho kruhy\n\nÚkolem je vepsat do daného trojúhelníku tři nepřekrývající se kruhy tak, aby jejich celkový obsah byl maximální. Sám Malfatti se domníval že zná správné řešení: nakreslit kruhy tak, aby se každý dotýkal dvou stran trojúhelníku a obou zbývajících kruhů (viz obrázek ).\nMalffatiho řešení však nebylo správné, přestože se více než sto let věřilo, že ano. Roku 1930 však bylo zjištěno že u rovnostranných trojúhelníků toto pravidlo neplatí, zde je zapotřebí nakreslit nejprve kruh co největší možný a poté dokreslit dva menší. Obsahy kruhů zabírají části z celkových ploch trojúhelníků které jsou dány zlomky:\n\nJak je z horních vztahů vidno, zlomek vlevo má o něco menší hodnotu nežli zlomek vpravo.\n\nObzvláště očividně odhalil neplatnost Malfattiho řešení r.1967 Hovard Eves u dlouhých a úzkých trojúhelníků. Dle Malfattiho by bylo správně vepsat trojúhelníky jak je znázorněno na obrázku dole vlevo, nicméně je zcela evidentní že plocha zabraná kruhy na dolním pravém obrázku je větší.\n\nR.1967 dokázal Michael Goldberg že Malfattiho pravidlo není správné nikdy, bez ohledu na tvar trojúhelníku. Dále r.1990 matematik Ogilvi a r.1991 Wells ukázali případy kdy se správně musí \"jeden kruh dotýkat všech stran trojúhelníka\". A konečně kompletní řešení problému představil r. 1992 ruský matematik V.A.Zalgaller.\n\n"}
{"id": "312815", "url": "https://cs.wikipedia.org/wiki?curid=312815", "title": "Lvovsko-sandoměřská operace", "text": "Lvovsko-sandoměřská operace\n\nLvovsko-sandoměřská operace byla ofenzíva sovětských vojsk na Ukrajině a v Polsku, jejímž cílem bylo vytlačení německých vojsk z Ukrajiny a postup do Polska k řece Visle. Jednalo se prakticky o následnou operaci, která navazovala na Operaci Bagration a někdy bývá uváděno, že byla její součástí.\n\nV roce 1944 plánovalo sovětské vrchní velení rozhodující ofenzívu, která měla vytlačit německá vojska z území SSSR. Stavka naplánovala hlavní útok přes bažinatá území v Bělorusku, tedy tam, kde to bylo nejméně očekáváno. V těchto místech měli Němci jen slabé vojenské jednotky, přičemž očekávali útok právě na Ukrajině. Sovětští generálové počítali s tím, že po útoku přes Pripjaťské bažiny přesune německé velení část svých vojsk z Ukrajiny do prostoru hlavního úderu do Běloruska a poté zaútočí Rudá armáda i na Ukrajině. 20. resp. 22. června začala Operace Bagration, která Němce dokonale zaskočila. Rychlý sovětský postup, obklíčení německých vojsk a osvobození Minska počátkem července Němce donutilo přesunout část svých jednotek z jihu do míst sovětského útoku, tedy přesně, jak to Stavka předpokládala. A tak 13. července byla zahájena vojsky 1. ukrajinského frontu ofenzíva zvaná jako Lvovsko-sandoměřská operace.\n\nSověti měli sice v lidech jen mírnou převahu, ovšem v počtu tanků, děl a letadel Němce značně převyšovali. Již první den pronikla Rudá armáda 20 km hluboko do německé obrany a postupovala dále, přičemž ohrožovala německé pancéřové divize, kterým hrozilo zničení. Došlo k několika protiútokům, ovšem tlak sovětských tanků se nedal zastavit. 18. července obklíčily sovětské jednotky město Brody, kde zůstalo uvězněno 45 tisíc Němců. Ti se sice pokoušeli o průlom, ale bezvýsledně. 22. července byly obklíčené německé jednotky rozděleny na dvě skupiny a likvidovány, přičemž jen málo vojákům se podařilo uniknout z obklíčení. 27. července osvobodila Rudá armáda za pomoci partyzánů z polské Zemské armády město Lvov a připravovala se k útoku ve směru na Sandoměř, který začal o dva dny později.\n\nNa přelomu července a srpna probíhaly sovětské útoky směrem k řece Visle. Německá vojska podnikala protiútoky, které sice způsobily Rudé armádě ztráty, ovšem dobytí Sandoměře a překročení řeky Visly nezabránily. Válečné operace byly ukončeny 29. srpna, kdy sovětská vojska byla již značně vyčerpána a přešla do obrany. Téhož dne byly ukončeny boje i v rámci celé Operace Bagration.\n\nLvovsko-sandoměřská operace je známá jako bitva, při které byly snad poprvé ve větší míře použity německé tanky Tiger II, které se střetly s novými sovětskými tanky IS-2. Němci při ní přišli o 12 těchto nových moderních strojů.\n\n\n"}
{"id": "312821", "url": "https://cs.wikipedia.org/wiki?curid=312821", "title": "Augustín Kubán", "text": "Augustín Kubán\n\nAugustín Kubán (4. července 1921 Ostrov pri Piešťanoch – 30. prosince 1986 Košice) byl jeden z nejvýznamnějších slovenských herců vedlejších rolí. Do třiceti let vystřídal několik zaměstnání. Roku 1951 se stal členem operního pěveckého sboru Štátneho divadla v Košiciach, kde působil do roku 1958. Pro film ho objevil Juraj Jakubisko, který jej obsadil do filmu Zbehovia a pútnici. Kubán ve svém prvním filmu ztvárnil hned dvě role. Hrál Smrt a bílého husára. Hlas mu propůjčil Ľudovít Kroner, který jej nadaboval. Kromě mnoha filmů si zahrál i v seriálech Zaprášené histórie Ema Bohúňa a Arabela. Poslední roli ztvárnil ve filmu Martina Ťapáka Dies irae v roce 1984. Augustín Kubán hrál v mnoha filmech významných režisérů, přestože byl oproti jiným hercům značně znevýhodněn: Měl špatný přednes a hrával role němé nebo býval dabován. Za vše vděčí svému výraznému vzhledu a náhodě, že se kdysi ještě v košickém angažmá vryl do paměti malému chlapci Juraji Jakubiskovi, který si na něho po letech vzpomněl, když se chystal natáčet film Zbehovia a pútnici.\n\nPro svůj vzhled byl obsazován do záporných rolí nebo rolí podivínů, bláznů či sluhů. Režisér Juraj Jakubisko na něj vzpomíná: \"Augusta Kubána som mal možnosť mnoho ráz vidieť ako dieťa v košickom Národnom divadle (teraz Štátne divadlo) v rôznych predstaveniach, na ktoré som veľmi často chodil, pretože naša susedka bola v tomto divadle uvádzačkou. A keď sa objavil mĺkvy v operete, v balete, alebo v nehovoriacej role v činohre, mal som ako dieťa z neho strach. Zrejme sa ten strach vo mne hlboko zakorenil, pretože keď som nakrúcal svoj druhý celovečerný film Zbehovia a pútnici a márne som sa snažil nájsť predstaviteľa na rolu Smrti, Kubán sa mi prisnil. Pochopil som, že to môže hrať iba on. Nevedel som ani jeho meno, ani či žije. Telefonicky som sa spojil s vrátnikom divadla, ktorý, keď som opísal, koho hľadám, okamžite pochopil: Vy hľadáte toho, čo vyzerá ako opica? Tak to je Kubán! Mal som šťastie, že práve neskúšal, a tak som ho zobral autom na dva dni do Bratislavy. Posadil som Gusta do maskérne a požiadal som maskéra, aby ho vystrihal dohola a oholil. Potom som ho vyfotil a pochopil som, že je to presne to, čo hľadám. Fotografia, ktorú som urobil, prebehla všetkými európskymi časopismi a pod ňou bol prekvapujúci text: Čo dokáže filmový maskér! Nikto nebol schopný uveriť, že jeho tvár nie je dielom filmového maskéra, ale priamo Boha.\"\n\nText na čtenáře může působit jako popis monstra, ale i přes svůj \"strašidelný zjev\" byl Kubán člověk obětavý a citlivý.\n\nRežisér Juraj Herz na něj vzpomíná jako na člověka mírného a milého. Byl to člověk pracovitý, obětavý a odvážný. \"Neviem si predstaviť herca dnešnej doby,\" vzpomíná Juraj Jakubisko, \"ktorý by vydržal to všetko, čo som mu počas nakrúcania so mnou pripravil – od ponárania sa do ľadovej vody, keď bol vonku mráz, až po skutočne horúce strely zo skutočných zbraní, ktoré vybuchovali okolo neho, pretože pyrotechnika v tom čase bola v plienkach a používala sa skutočná munícia.\n\n\n"}
{"id": "312828", "url": "https://cs.wikipedia.org/wiki?curid=312828", "title": "Stolzenfels", "text": "Stolzenfels\n\nStolzenfels je původní středověký hrad ze 12. století, který byl v 19. století pruskou královskou rodinou přestavěn na novogotický zámek se skvostnými interiéry.\n\nO obnovu hradu zdevastovaného franskými vojsky se postaral korunní princ a pozdější král Fridrich Vilém IV., který jej dostal darem. Pod vedením berlínských architektů Fridricha Schinkela a Fridricha Augusta Stülera vzniklo letní sídlo dýchající středozemní atmosférou. Dochovaly se původní obranné i obytné věže s plochými střechami, pergolové zahrady i terasy. Novogotické vybavení hradu doplňují cennosti ze soukromých královských sbírek.\n\n"}
{"id": "312829", "url": "https://cs.wikipedia.org/wiki?curid=312829", "title": "Marksburg", "text": "Marksburg\n\nMarksburg (do roku 1437 zvaný Braubach) je německý hrad nad městem Braubach. Jako jediná neporušená obranná stavba na Rýnu reprezentuje život na hradech od 13. století. Jeho architektonický charakter dokumentuje stavitelský vývoj trvající více než 700 let: stavbě nechybí cimbuří, hradby, bašta ani hradní příkop. Ve středověku bylo opevnění hradu postupně zesilováno a doplněno palnými zbraněmi. V dobách míru býval Marksburg využíván jako státní věznice, od roku 1930 je pak sídlem Německého spolku hradů. Stavba je zároveň pod ochranou UNESCO.\n Oficiální stránky hradu\n"}
{"id": "312832", "url": "https://cs.wikipedia.org/wiki?curid=312832", "title": "Seznam obcí v departementu Ariège", "text": "Seznam obcí v departementu Ariège\n\nToto je seznam obcí v departementu Ariège ve Francii, jichž je celkem 332:\n"}
{"id": "312833", "url": "https://cs.wikipedia.org/wiki?curid=312833", "title": "Dopravní nehoda", "text": "Dopravní nehoda\n\nDopravní nehoda je nepředvídaná kolize jednoho nebo více dopravních prostředků, při níž dojde ke hmotné škodě nebo ke zranění. Obvykle se termínem \"dopravní nehoda\" označuje nehoda v provozu na pozemních komunikacích, ale nehodami jsou též obdobné události v drážní, vodní nebo letecké dopravě.\n\nPo nehodě je nutné snížit nebo vyloučit riziko dalších škod (další nehoda, požár, výbuch) a poskytnout první pomoc zraněným. K závažnějším nehodám bývá podle potřeby volána zdravotnická záchranná služba, hasiči a podobné záchranné týmy. Právní řády jednotlivých států stanoví, za jakých podmínek je nutné k nehodě volat i policii a jaký postup má přispět k vyšetření příčin nehody. Někdy bývají k nehodám voláni i zástupci pojišťoven.\n\nDopravní nehoda na pozemní komunikaci je událost, při níž dojde k usmrcení nebo zranění osoby nebo ke škodě na majetku v přímé souvislosti s provozem vozidla v pohybu. Účastníci nehody, případně osoby podílející se na záchranných pracích v případě nehody mají zabránit vzniku dalších škod, zajistit první pomoc a splnit povinnosti směřující k řádnému vyšetření nehody. V některých typech případů jsou účastníci povinni přivolat k nehodě policii.\n\nDrážními nehodami jsou především železniční nehody a tramvajové nehody, případně nehody na jiných kolejových drahách (pozemní lanová dráha, metro). V České republice spadají do stejného právního režimu i visuté lanové dráhy a také trolejbusová doprava, jejíž nehody jsou ovšem zároveň vždy i silničními nehodami.\n\nNehody se rozdělují podle závažnosti. V České republice se za závažnou nehodu považuje srážka nebo vykolejení drážních vozidel, ke kterým došlo v souvislosti s provozováním drážní dopravy, s následkem smrti či újmy na zdraví nejméně 5 osob nebo škody velkého rozsahu (ve smyslu trestního zákoníku). Mezi ostatní nehody patří ty události, jejichž následkem někdo zemře nebo dojde újmy na zdraví nebo při nichž vznikne značná škoda (ve smyslu trestního zákoníku).\n\nV drážní dopravě se kromě nehod evidují a vyšetřují také jiné události, které sice nezpůsobí újmu na zdraví ani větší škodu, ohrožují nebo narušuje bezpečnost, pravidelnost a plynulost provozování drážní dopravy, bezpečnost osob a bezpečnou funkci staveb a zařízení nebo ohrožují životní prostředí. Takové události se v českém právu nazývají ohrožení. Nehody i ohrožení jsou zahrnuty pod společný pojem mimořádná událost v drážní dopravě.\n\nDrážní nehody v Česku vyšetřuje policie, všechny mimořádné události (nehody i ohrožení) sleduje a vyšetřuje speciální odborná organizace, Drážní inspekce.\n\nPříčinou nehod ve vodní dopravě může mít například srážka lodí, náraz na dno nebo na pevninu, technická závada nebo špatná konstrukce plavidla. Nejtragičtější následky při vodní dopravě mívá potopení lodi, ostatní nehody si často vynutí náročnou opravu plavidla.\n\nNejtypičtější a nejtragičtější leteckou nehodou je pád letadla. Vzhledem k závažnosti nehod v letectví se sledují a vyhodnocují také méně závažné události, které mohou ovlivnit bezpečnost provozu. taková událost se nazývá incident, a dojde-li téměř k letecké nehodě, tak vážný incident. Vyšetřováním příčin nehod a incidentů se zabývá v Česku specializovaný odborný ústav.\n\n\n"}
{"id": "312834", "url": "https://cs.wikipedia.org/wiki?curid=312834", "title": "Paraná (stát)", "text": "Paraná (stát)\n\nParaná je spolkový stát Brazilské federativní republiky, nacházející se na jihu Brazílie, v Jižním regionu.\n\nParaná sousedí s těmito brazilskými státy: São Paulo (na severu a severovýchodě), Santa Catarina (na jihu) a Mato Grosso do Sul (na severozápadě). Tento stát také sousedí s Argentinou (na jihozápadě) a s Paraguají (na západě). Má rozlohu 199 709 km².\n\nStát Paraná tvoří dva základní geografické regiony: úzká pobřežní zóna Serra do Mar pokrytá pobřežními lesy a náhorní plošina (750 – 900 metrů vysoká) jejíž strmé, hluboce erodované východní svahy jsou známé jako Serra do Mar nebo Serra de Cubatao.\n\nJižní a centrální části státu pokrývají deštné lesy Araucaria, na velkých plochách roste cesmína paraguayská (cesmína paraguayensis), známá v Brazílii jako \"erva mate\", z které se vyrábí čaj Chimarrao. Západní část státu kolem řeky Paraná je velmi vlhká, nižší východní a severní části státu jsou kryté Parana - Paraiba vnitřním lesním ekosystémem.\n\nMezi důležité řeky patří Paraná, Paranapanema a její přítoky Cinza, Tibagi, Ivai, Piquiri, Jejui- Guacu, a Iguaçu. Paranapanema a její malý přítok Itarare, tvoří hranici se státem São Paulo, a Iguaçu se státem Santa Catarina a s Argentinou. Paranapanema i Iguaçu pramení v Serra do Mar a tečou západním směrem do řeky Paraná. Další řeky jsou kratší a na mnoha z nich jsou četné peřeje a vodopády. Dvacet mil před ústím řeky Iguaçu do řeky Paraná se nacházejí světoznámé vodopády Iguaçu, vysoké přes 70 metrů. Vodopádů je asi 150 a tvoří největší systém vodopádů na světě, jsou obklopeny subtropickými lesy.\nPovrch území státu je zvlněný a převážná většina je přizpůsobená zemědělským a pastýřským účelům.\n\nStát Paraná omývají vody Atlanského oceánu. Rozkládá se zhruba na 24° jižní zeměpisné šířky a 51° východní zeměpisné délky. Náleží do časového pásma GMT – 3 hodiny. Tři čtvrtiny státu se nacházejí jižně od obratníku kozoroha.\n\nPodle IBGE z roku 2007, žilo ve státě Paraná 10 410 000 obyvatel. Hustota zalidnění byla 52,1 obyv/km.\nUrbanizace dosáhla hodnoty: 84,5% (2006), přírůstek obyvatelstva: 1,4% (1991–2000).\n\nČást obyvatelstva státu má evropské kořeny. Hlavně zde najdeme potomky imigrantů z Polska, ti převládají v centrálních a jižních regionech, hlavně kolem hlavního města Curitiba. Italové převládají v hlavním městě Curitiba a na pobřeží. Ukrajinci v několika městech jako Prudentopolis. Němci v okolí města Rolandia. Potomci Portugalců jsou všude přítomni. Na severu státu žije silná komunita Libanonců a Syřanů, kolem města Foz do Iguaçu.\n\nMezi největší města státu Paraná patří: Curitiba (hlavní město), Londrina, Maringá, Ponta Grossa, Foz do Iguaçu a Cascavel.\n\nSektor služeb se na tvorbě HDP podílí 41.6%, průmysl 40%, zemědělství představuje 18.4% (2004).\nParaná exportuje: sojové boby 34.2%, vozidla 21.4%, dřevo 10%, zmrazené maso 8.2%, jiné zemědělské produkty 8.8% (2002).\nTento stát tvoří 5.9% z HDP Brazílie (2005). Hodnota HDP na jednoho obyvatele zde dosahovala v roce 2005 US$ 5,400, čemuž odpovídá 8. v Brazílii a je to hodnota srovnatelná s výší HDP Turecka.\n\nAeroporto Internacional de Curitiba - Afonso Pena je mezinárodní letiště v Curitibě. Další mezinárodní letiště Aeroporto Internacional de Foz do Iguaçu spojuje stát Paraná s ostatními brazilskými státy i s mnoha zeměmi světa. Díky tomuto letišti, řece Paraná a železničním tratím je město Foz do Iguaçu důležitým dopravním uzlem celé oblasti.\n\nParaná má jeden z nejzachovalejších subtropických lesů světa. Na hranici s Argentinou se nachází národní park Iguaçu, známý svými vodopády na řece Iguaçu, přitahuje kolem 700 tisíc turistů ročně.\n\nJen asi 40 km tam odtud, na hranici s Paraguají, se nachází největší vodní elektrárna světa – Itaipú. Přírodní park Vila Velha, který je známý svými ohromnými skalnatými formacemi vybudovanými erozí větru a deště, nacházející se blízko města Ponta Grossa, je další atraktivní lokalitou státu Paraná. Hlavní města státu Curitiba je také dalším cílem turistů.\n"}
{"id": "312836", "url": "https://cs.wikipedia.org/wiki?curid=312836", "title": "NHL 2003/2004", "text": "NHL 2003/2004\n\nSezóna 2003/2004 byla 87. sezonou NHL. Vítězem Stanley Cupu se stal tým Tampa Bay Lightning.\n\n\nNejlepší v sezóně - Databáze NHL\n"}
{"id": "312837", "url": "https://cs.wikipedia.org/wiki?curid=312837", "title": "Četnictvo", "text": "Četnictvo\n\nČetnictvo (též zastarale žandarmerie) je součástí tradiční koncepce bezpečnosti státu. Příslušník četnictva se označuje jako četník.\n\nJednotka mívá stejné pravomoci jako policie, obvykle ale také plní úkoly vojenské policie. U jednotlivých států spadá pod ministerstva obrany, či vnitra (Itálie).\n\nV současné době ve státech, kde působí četnictvo, bývají pravomoci rozděleny tak, že policie má v kompetenci větší města a četnictvo venkov.\n\nV Československu bylo četnictvo začleněno na základě zákona č. 149/1947 Sb., ze dne 23. srpna 1947, o národní bezpečnosti, do Sboru národní bezpečnosti.\n\n\n\n\nNapříklad v Nizozemsku působí četnictvo dodnes, ale protiteroristické operace spadají pouze pod policii.\n\n\n"}
{"id": "312839", "url": "https://cs.wikipedia.org/wiki?curid=312839", "title": "Seznam ministrů národní obrany Československa", "text": "Seznam ministrů národní obrany Československa\n\nToto je seznam ministrů národní obrany Československa v letech 1918–1992:\n\n\n\n\n\n"}
{"id": "312841", "url": "https://cs.wikipedia.org/wiki?curid=312841", "title": "Jihlavský jazykový ostrov", "text": "Jihlavský jazykový ostrov\n\nJihlavský jazykový ostrov (německy \"Iglauer Sprachinsel\") tvoří souvislý pás území na pomezí Čech a Moravy v okolí dnešního města Jihlava. Byl nejvýznamnější německou jazykovou enklávou v českých krajinách, která zahrnovala 79 převážně německých obcí a samotného města Jihlavy (německy \"Iglau\"), které bylo přirozeným centrem daného regionu. Za další, druhotná centra lze považovat obce Stonařov a Štoky. Z geografického hlediska jde o oblast, která je protáhlá v severojižním směru a představuje rozlohu přibližně o velikosti 43 x 18 km.\n\nVychází se tedy z obecného vnímání pojmu „jazykový ostrov“ jako označení oblasti, ve  které se převážně používá jeden jazyk, a která se celá nachází uvnitř oblasti, ve které se převážně používá jiný jazyk.\n\nV minulosti lze vystopovat osídlení jihlavského jazykového ostrova Němci v souvislosti s takzvanou vnitřní kolonizací řídce osídlených oblastí, kterou na Vysočině podnítila hlavně těžba stříbra, přibližně v období od konce 12. století a průběžně i ve 13. století. \n\nDalší, tzv. „druhá“ kolonizační vlna z německých zemí přišla po třicetileté válce, aby nahradila úbytek obyvatelstva, jenž byl způsoben válečnými útrapami, následnými hladomory a epidemiemi, nucenou emigrací z regionu následkem rekatolizace po porážce stavovského povstání na Bílé hoře. I v této kolonizační vlně dominovala německá šlechta, takže se v původně slovanském prostředí postupně vytvořily silně germanizační komunity, které díky své soudružnosti získaly postupem času dokonce majoritní postavení.\n\nTento jev byl výrazný zejména ve větších obcích a hlavně samotné Jihlavě, kde Němci brzo vytvořili bohatou vrstvu patriciátu, pronikli do městské správy a dosahovali rozhodujícího postavení, což si pochopitelně vyžádalo i první sociální střety s českou (již) minoritou.\n\nJihlava tak měla v 1. polovině 15. století zjevnou velkou převahu německého obyvatelstva a česká menšina dosahovala asi 10 procent obyvatel. Byla v této době tedy nejněmečtější z velkých moravských měst (Brno, Olomouc, Znojmo). Během husitských revolucí se tak díky tomuto rozložení obyvatelstva stala Jihlava baštou katolicismu a nepostavila se na stranu husitů a pak byla dokonce husity několikrát neúspěšně obléhána.\n\nVývoj od 16. století po začlenění českého království do habsburské monarchie a hlavně po bitvě na Bílé hoře logicky upřednostnil německý vliv i v ryze českých oblastech. Jednak následkem dominance němčiny v rámci habsburské monarchie a jednak následkem rekatolizace.\n\nPodle výsledků sčítání lidu z roku 1910 žilo v samotné Jihlavě pak 21 756 Němců (respektive osob, uvádějících německou obcovací řeč) a 5 974 Čechů, v ostatních obcích Jihlavského jazykového ostrova přibližně 18 400 Němců a 6 100 Čechů. \n\nZa první světové války se objevily i první výraznější rozpory mezi Čechy a Němci, kdy se prakticky všichni Němci v Jihlavě ztotožnili s rakouským nacionalismem, zatímco mezi českým obyvatelstvem převládala protirakouská nálada a poměrně výrazný byl i tlak německy mluvícího obyvatelstva na vytvoření tzv. \"Deutsch Böhmen\" při vzniku ČSR (dne 3. 11. 1918 dokonce prohlásili představitelé německé národní rady území jihlavského jazykového ostrova za součást tzv. Německého Rakouska), který však skončil neúspěšně. Tento již významný projev prohlubujících se rozporů mezi česky a německy mluvícím obyvatelstvem se později naplno projevil ve 30. letech 20. století v souvislosti s nástupem nacistického hnutí v Německu a nástupu Hitlera k moci. \n\nPragmatický byl i přístup obyvatel Jihlavy, kdy během druhé světové války se změnil poměr obou národností na dvě třetiny Němců a jednu třetinu Čechů, když řada Jihlavanů, kteří se do té doby počítali k české národnosti, se přihlásila k Němcům. \n\nO odsunu Němců z Československa se rozhodlo prakticky již na postupimské konferenci v červnu 1945 a i když se odsun nevztahoval na všechny německy mluvící skupiny obyvatelstva, z praktického hlediska došlo k jejich téměř úplnému odsunutí.\n\nPokud se pominou excesy v počátku odsunu, šlo o relativně organizovaný jev, v rámci možností státních institucí po skončení druhé světové války a odsuny byly řízeny podle „Směrnic k provádění soustavného odsunu Němců z území ČSR“, vydaných tehdejším ministerstvem vnitra. Došlo tak k vysídlení drtivé většiny německých obyvatel z jihlavského jazykového ostrova do Rakouska a spolkových zemí v Německu. \n\n\n\n"}
{"id": "312846", "url": "https://cs.wikipedia.org/wiki?curid=312846", "title": "Seznam obcí v departementu Pyrénées-Orientales", "text": "Seznam obcí v departementu Pyrénées-Orientales\n\nToto je seznam obcí v departementu Pyrénées-Orientales ve Francii:\n\n\n\n\n\n\n"}
{"id": "312848", "url": "https://cs.wikipedia.org/wiki?curid=312848", "title": "NHL 2004/2005", "text": "NHL 2004/2005\n\nSezóna 2004/2005 měla být 88. sezonou NHL. 16. září 2004 bylo oznámeno, že se start sezony odkládá kvůli chybějící kolektivní smlouvě, hráčská asociace a majitelé klubů se totiž nedohodli především na výši hráčských platů. A 16. února 2005 bylo oznámeno definitivní zrušení sezony. Této události se říká Lockout v NHL.\n"}
{"id": "312853", "url": "https://cs.wikipedia.org/wiki?curid=312853", "title": "Pionýrská vlaštovka", "text": "Pionýrská vlaštovka\n\nPionýrská vlaštovka (slovensky Pionierska lastovička) byl v dobách normalizace propagandistický televizní pořad Československé televize určeným dětem a mládeži. Vysílal se v sobotu a byl připravován střídavě v českých a slovenských studiích Československé televize. \n\nPionýrská vlaštovka svým názvem navazovala na starší pořad pro děti a mládež \"Vlaštovka\", který v 60. letech až do roku 1968 uváděla Olga Čuříková. Vlaštovka však nebyla ideologicky zaměřena, Olga Čuříková musela po invazi vojsk Varšavské smlouvy do Československa z politických důvodů nejprve v roce 1969 z natáčení pořadu, v roce 1972 i z ČST odejít.\n\nPionýrskou vlaštovku moderovaly po normalizaci také Štěpánka Haničincová, Natálie Lišková, Marcela Augustová a Iveta Malachovská.\n"}
{"id": "312854", "url": "https://cs.wikipedia.org/wiki?curid=312854", "title": "NHL 2002/2003", "text": "NHL 2002/2003\n\nSezóna 2002/2003 byla 86. sezonou NHL. Vítězem Stanley Cupu se stal tým New Jersey Devils.\n\n\nNejlepší v sezóně - Databáze NHL\n"}
{"id": "312855", "url": "https://cs.wikipedia.org/wiki?curid=312855", "title": "Listy Ašska", "text": "Listy Ašska\n\nListy Ašska jsou regionálním týdeníkem, vycházejícím vždy ve středu již od roku 2000, a to v nákladu 1700 kusů (duben 2008, zdroj: Listy Ašska). Z počátku vycházely paralelně s Ašskými novinami, a později je zcela nahradily. Věnují se především událostem v ašském regionu.\n\nPravidelné jsou reportáže z různých zábavných akcí, stejně jako novinky přímo od zastupitelů Aše, Hranic nebo Hazlova. Pravidelnými rubrikami novin jsou: rozhovor, „Co vy na to, pane starosto?“, „Opsali jsme z internetových stránek“, „Mozaika“ nebo „Blahopřání“. Dále noviny obsahují sportovní rubriku, zaměřenou na sport na Ašsku, nebo na události s ním spojené, inzertní sekci, soutěž nebo křížovku. Standardně mívají noviny deset stran, a jsou doplňovány barevnými i černobílými fotografiemi.\n\nRedakce Listů Ašska se nachází v areálu společnosti Ašské služby, s.r.o., a tvoří jí Jiřina Kaloušová a Miroslav Všetečka.\n\nListy Ašska jsou vydávány společností Ašské služby, s.r.o., a tištěny tiskárnou HB Print, s.r.o. v Chebu.\n\n"}
{"id": "312856", "url": "https://cs.wikipedia.org/wiki?curid=312856", "title": "Casteil", "text": "Casteil\n\nCasteil je francouzská obec v pyrenejském masivu Canigou ve departementu Pyrénées-Orientales.\n\nNedaleko malé vsi vede turistická cesta GR10, leží zde románský klášter Saint-Martin-du-Canigou a zrekonstruovaná strážní věž \"Tour de Goa\" z 12. století na východním hřebenu Canigou.\n\n"}
{"id": "312859", "url": "https://cs.wikipedia.org/wiki?curid=312859", "title": "NHL 2001/2002", "text": "NHL 2001/2002\n\nSezóna 2001/2002 byla 85. sezonou NHL. Vítězem Stanley Cupu se stal tým Detroit Red Wings.\n\n\nNejlepší v sezóně - Databáze NHL\n"}
{"id": "312863", "url": "https://cs.wikipedia.org/wiki?curid=312863", "title": "NHL 2000/2001", "text": "NHL 2000/2001\n\nSezóna 2000/2001 byla 84. sezonou NHL. Vítězem Stanley Cupu se stal tým Colorado Avalanche. V této sezoně se NHL poprvé zúčastnily týmy Columbus Blue Jackets a Minnesota Wild.\n\n\nNejlepší v sezóně - Databáze NHL\n"}
{"id": "312871", "url": "https://cs.wikipedia.org/wiki?curid=312871", "title": "Francouzská Riviéra", "text": "Francouzská Riviéra\n\nFrancouzská Riviéra, známá také jako Azurové pobřeží (), je jedna z nejznámějších rekreačních oblastí na pobřeží Středozemního moře. Nejčastěji je uváděno, že se rozkládá mezi městy Menton poblíž italských hranic a Cassis. Rozkládá se na území departementů Var a Alpes-Maritimes, zčásti též v departementu Bouches-du-Rhône. Ze severu je ohraničen Jižními Alpami, přičemž některé jejich vrcholky přesahují výšku 3 000 metrů nad mořem.\n\nJe ekonomicky třetím nejvýkonnějším regionem Francie. Nejvýznamnějšími městy v tomto regionu s bezmála pěti milióny obyvatel jsou Marseille, Nice, Toulon a Aix-en-Provence.\n\nPodnebí je mírné a slunečné.\n\nSe svými 347 900 obyvateli je Nice největším městem na Azurovém pobřeží. Všeobecně se také považuje za hlavní město Azurového pobřeží. Spolu s mezinárodním letištěm, které je druhou letištní platformou Francie (po letištích v Paříži), je Nice důležitým centrem, přičemž celá aglomerace, tzv. \"Grand Nice\" či též \"Espace urbain Nice-Côte-d'Azur\" má více než 1 197 000 obyvatel.\n\nMěsto Toulon v západní části sdružuje 12 obcí a více než 430 000 obyvatel, přičemž tzv. \"Grand Toulon\" má více než 564 000 obyvatel.\n\nHlavními turistickými destinacemi Azurového pobřeží jsou Menton, Monaco, Nice, Antibes-Juan-les-Pins, Cannes, Grasse, Fréjus, Saint-Raphaël, Sainte-Maxime, Saint-Tropez, Le Lavandou a Hyères.\n\nNázev Azurové pobřeží byl poprvé publikován v knize z roku 1888 \"La Côte d’azur\" (Azurové pobřeží) od Stéphena Liégearda, když na něj zapůsobila barva zdejšího moře. Stéphen Liégeard se inspiroval v názvu svého rodného departementu la Côte-d'Or.\n\nAnglofilové častěji než o \"Azurovém pobřeží\" mluví o \"Riviéře\", resp. \"Francouzské Riviéře\". Aglomerace, jejímž středem je Menton, nese název \"Communauté d'agglomération de la Riviera française (Carf)\" (tj. Aglomerace Francouzská Riviéra), zatímco výraz \"Azurové pobřeží\" se častěji spojuje s Nice.\n\n\"Riviera\" je původně italský název. Odpovídající původní místní název (niceský a provensálský) je \"Ribiera\". Ve francouzštině se také dlouho používalo \"Rivière de Gênes\" a \"Rivière de Nice\", kdy samotné Nice bylo nazýváno \"Nice de Rivière\".\n\nÚdaje o turismu z roku 2006 uvádějí následující: :\n\n"}
{"id": "312878", "url": "https://cs.wikipedia.org/wiki?curid=312878", "title": "Ellen Pompeo", "text": "Ellen Pompeo\n\nEllen Pompeo (* 10. listopadu 1969, Everett, Massachusetts, USA) je americká herečka, nominovaná na cenu Zlatý glóbus, známá především pro hlavní roli ve slavném americkém seriálu \"Chirurgové\", kde ztvárňuje roli čerstvé absolventky medicíny, dnes už primářky obecné chirurgie Meredith Grey. Dále se objevila ve filmech jako \"Půlnoční míle\" (2002), \"Chyť mě, když to dokážeš\" (2003) a \"Daredevil\" (2003).\n\nNarodila se v Massachusetts jako dcera Kathleen a Joseph Pompeo, ale vyrůstala v New Yorku. V raném věku osiřela, když jí zemřela matka. Otec byl italského původu. Po dosažení plnoletosti se odstěhovala do Miami, kde působila jako barmanka. V Miami se seznámila s fotografem Andrewem Rosenthalem, se kterým několik let žila v New Yorku. Rozešli se v roce 2003. Má pět sourozenců: tři sestry a dva bratry. Její otec zemřel 1. září 2012.\n\nJejí první působení v televizi se datuje k roku 1996, kdy působila v několika reklamách. V roce 2001 se vypravila do Los Angeles, kde se chtěla stát herečkou. To se jí podaří, když je vybrána pro vedlejší roli ve filmu Půlnoční míle. Její první role ovšem byly velmi malé. Účinkovala i v několika televizních seriálech - \"Přátelé\", \"Zákon a pořádek\". V roce 2002 získala roli ve filmu Chyť mě, když to dokážeš a v roce 2003 ve filmu Mládí v trapu, po boku Luka Wilsona. Po boku Jima Carreyho si zahrála v roce 2004 ve filmu Věčný svit neposkvrněné mysli. Roli Karen Page si zahrála ve filmu Daredevil.\n\nZvrat v kariéře nastal v roce 2005, kdy získala hlavní roli v seriálu stanice ABC \"Chirurgové\", vytvořeném Shondou Rhimes. Seriál hned zaznamenal veliký úspěch. V roce 2012 byla jmenována osmou nejlépe placenou televizní herečkou, kdy si vydělala 9 milionů dolarů. Za roli Meredith Grey, kterou v seriálu hraje, byla nominovaná na několik cen, včetně nominace na Zlatý glóbus v roce 2007.\n\nV srpnu 2014 bylo oznámeno, že Ellen vyvíjí dva seriálu pro ABC Studios, adaptaci Rachel Carey novely \"Debt\" pro ABC Family a nenazvané ženské policejní drama pro ABC. Objevila se v hudebním videoklipu Taylor Swift k písničce \"Bad Blood\", který měl premiéru 17. května 2015 při předávání cen Billboard Music Award.\n\nV roce 2003 začala chodit s hudebním producentem Chrisem Iverym. 9. listopadu 2007 se vzali v New Yorku. Mají tři děti: Stella Luna (narozena v září 2009), Sienna May (narozena v srpnu 2014) a chlapce Eli Christopher (narozen v prosinci 2016).\n\n"}
{"id": "312879", "url": "https://cs.wikipedia.org/wiki?curid=312879", "title": "Seattle Police Department", "text": "Seattle Police Department\n\nSeattle Police Department - Policejní oddělení Seattle zajišťuje bezpečnost v tomto americkém městě od roku 1886.\n\nPolicité nosí dvoubarevnou uniformu, skládající se z kalhot černé barvy a košile modrošedé barvy, opatřené odznakem a ramenními nášivkami se znakem jednotky. Bunda používaná s uniformou je šedé barvy. Automobily jsou převážně značky Ford, motocykly Harley-Davidson. Barevný vzor automobilů je bílý pruh na šedomodrém podkladu. Vzhledem k tomu, že je Seattle přístavním městem, vlastní jednotka také hlídkové čluny.\n\nV současné době je velitelem John Diaz.\n\nHonor, Courage, Commitment - Čest, Odvaha, Důvěra\n\n"}
{"id": "312880", "url": "https://cs.wikipedia.org/wiki?curid=312880", "title": "Skarżysko-Kamienna", "text": "Skarżysko-Kamienna\n\nSkarżysko-Kamienna je město v Polsku, v severní části Svatokřížského vojvodství. Podle informací z roku 2011 zde žije 48 580 obyvatel a jedná se tak o čtvrté největší město vojvodství. Do roku 1928 se město jmenovalo pouze \"Kamienna\", což je také název řeky, která městem protéká a jež se později vlévá do Visly.\n\n\n"}
{"id": "312883", "url": "https://cs.wikipedia.org/wiki?curid=312883", "title": "Americká noc", "text": "Americká noc\n\nAmerická noc je filmařská technika sloužící k natáčení nočních scén v exteriéru ve dne. Používá se především ve volné krajině, kde se umělé světlo nemůže od ničeho odrážet. Tyto scény se proto natáčí ve dne a nočního efektu je dosaženo filtry tónovanými většinou do modra.\n\n"}
{"id": "312884", "url": "https://cs.wikipedia.org/wiki?curid=312884", "title": "Robert Hossein", "text": "Robert Hossein\n\nRobert Hossein, vlastním jménem Robert Hosseinoff, (* 30. prosince 1927 v Paříži, Francie) je francouzský filmový a divadelní režisér, herec a scenárista židovského původu.\n\nSyn ázerbájdžánského skladatele André Hosseina a komediální herečky, původem z městečka Sorok v Besarábii. Robert Hossein začal navštěvovat velmi brzy divadelní kurzy, především u Reného Simona a Tani Balachové. Získal svůj první úspěch ve věku 19 let v jedné z rolí ve hře \"Les Voyous\" (Lupiči). Dále si zahrál v inscenacích \"Docteur Jekyll et Mister Hyde\", \"La Chair de l'orchidée\" – podle Jamese Hadley Chase – nebo v \"Homme traqué\" (Pronásledovaný muž) – podle Francise Carca. Svou filmovou kariéru počal v roce 1948 v \"Le Diable Boiteux\" od Sacha Guitry, kde si zahrál malou roli jako komparzista. Jeho kariéra vrcholí ve filmu Julese Dassina, \"Du Rififi chez les hommes\" (kde si zahrál s Brigitte Bardot) a ve filmu \"Madame Sans Gêne\" (zde se Sofií Lorenovou).\n\nV roce 1955 režíroval svůj první film \"Les Salauds vont en enfer\" (\"Bastardi jdou do pekla\"), kde si rovněž zahrál, a to po boku své skutečné ženy, Mariny Vlady. Film nebyl nijak zvlášť kvalitní, ale právě díky sňatku, který těsně před jeho natáčením uzavřel, se stal mediálně sledovanou záležitostí. Spolu hráli také v koprodukčním dobrodružně-kriminálním filmu o výpravě francouzských studentů do Tater (byl to vůbec první československý širokoúhlý film) \"V proudech\", který roku 1957 natočil Vladimír Vlček (francouzský název zněl \"La Liberté Surveillée\", doslova \"Svoboda pod dohledem\"). Po filmu \"Pardonnez nos offenses\" (\"Odpusťte naše dluhy\"), režíroval v roce 1956 \"a Toi le venin\" (\"Ty – jedovatče\"), se konečně v roce 1964 objevil v roli romantického hrdiny, ztělesňující Joffreye de Peyraca v snímku \"Angelique Marquise des Anges\" (\"Angelika, markýza andělů\") a posléze v intimnější roli ve filmu \"La Musica\" (\"Hudba\") – podle Marguerite Durasové – v roce 1967.\nV roce 1968 obsadil Michèle Mercier, svoji partnerku z \"Angeliky\", do filmu \"Une corde, un colt\". Jedná se o francouzský western, který sám nejen režíroval, ale si v něm i zahrál. Neobvyklou rolí je kněz, který kvůli lásce k dívce Françoise (Claude Jade) odejde z církve a stane se komunistou, ve filmu \"Zakázaní kněží\" (1973), čtvrtém Hosseinově snímku natočeném pod vedením Denyse de La Patellièra.\n\nV roce 1970 si vzal na starost populární divadlo v Remeši a pokoušel se o divadlo jako o opravdové kinematografické představení. Po svém návratu do Paříže vytvořil sérii velkých představení v Palais des Sports a v Palais des Congrès, kde publikum zaujal rolí v \"Le Cuirassé Potemkine\", \"Notre-Dame de Paris\" nebo v díle \"Danton et Robespierre\". Muzikál Bídníci v Hosseinově režii dosáhl velkého úspěchu a byl reprízován na Broadwayi.\n\n23. prosince 1955 se oženil s Marinou Vlady, později se s ní rozvedl, aby se 7. června 1962 mohl znovu oženit s Carolinne Eliacheff (tehdy patnáctiletou dcerou Françoise Girou). Ani druhé manželství mu nevydrželo a 28. června 1976 si vzal Candice Patou. V letech 1973–1974 byl zasnouben s Michele Watrin, která ale roku 1974 zemřela při autonehodě.\n\nMá celkem čtyři syny: Nicolase, Juliena, Igora a Aarona. Aaron, kterého má z druhého manželství s Caroline Eliacheff, je rabínem a vyučuje náboženství ve Štrasburku.\n\nV roce 1979 se podílel na díle \"Dieu existe? Oui\" (\"Existuje Bůh? Ano.\").\nOd roku 2000 byl osm let ředitelem divadla Marigny.\nRoku 2007 představil dílo \"N'ayez pas peur\" (\"Nebojte se\") o životě papeže Jana Pavla II. Ve věku 50 let se nechal pokřtít jako katolík.\n\nV roce 2009 natočil film s J.-P. Belmondem \"Un homme et son chien\" (\"Muž a jeho pes\") režiséra Francise Hustera.\n\n\n\n"}
{"id": "312885", "url": "https://cs.wikipedia.org/wiki?curid=312885", "title": "Černý Halštrov", "text": "Černý Halštrov\n\nČerný Halštrov ( , , ) je řeka v Německu. Je to pravostranný přítok Labe, který protéká spolkovými zeměmi Sasko, Braniborsko a Sasko-Anhaltsko. Délka řeky je 178,6 km. Plocha povodí 5541,4 km² byla zvětšena přeložením ústí říčky Wiesenbach, která původně ústila do Labe, na současných 5704,9 km².\n\nŘeka pramení jižně od města Halštrov, na území Německa v Šluknovské pahorkatině, v nadmořské výšce 317 m n.m. Nejprve teče severním až severovýchodním směrem, protéká městem Hoyerswerda, pod kterým se otáčí na severozápad. Dalším větším městem na řece je Senftenberg. Odtud Černý Halštrov směřuje západním směrem až po soutok s řekou Pulsnitz, od kterého teče na severozápad až ke svému ústí do Labe, mezi městy Jessen a Lutherstadt Wittenberg, v nadmořské výšce 69 m.\n\n\nPrůměrný průtok v ústí je 25,3 m³/s.\n\nHalštrov, Kamenec, Wittichenau, Hoyerswerda, Senftenberg, Ruhland, Elsterwerda, Bad Liebenwerda, Herzberg, Jessen\n\n"}
{"id": "312886", "url": "https://cs.wikipedia.org/wiki?curid=312886", "title": "Sandra Oh", "text": "Sandra Oh\n\nSandra Oh (* 20. července 1971, Nepean, Ontario, Kanada) je kanadská herečka, známá především díky roli Dr. Cristiny Yangové ve známém americkém seriálu \"Chirurgové\". Zahrála si také významné role ve filmech \"Pod toskánským sluncem\" a \"Bokovka\" a vedlejší roli v seriálu stanice HBO \"Arli$$\". Mezi nejznámější filmy, ve kterých hrála patří například \"Noční volání \", \"Slepota\" a \"Králičí nora\". Od roku 2018 hraje roli Eve Polastri v seriálu \"Na mušce\". Za roli získala nominaci na Cenu Emmy v kategorii nejlepší seriálová herečka: drama.\n\nNarodila se v Ontariu v Kanadě. Její rodiče pocházejí z Jižní Koreje. Její herecká kariéra se datuje od roku 1989. Její otec je podnikatel a matka biochemička. Má bratra Raye a sestru Grace. Vyrůstala ve městě Nepean, kde také začala s herectvím baletem. Když jí bylo 10 let, zahrála si ve školním muzikálu \"The Canada Goose\".\n\nPozději, na střední škole Sira Roberta Bordena se zúčastnila kampaně proti používání extrudovaného polystyrenu (XPS) k výrobě kelímků. Přičemž na škole zasedala ve studentské radě, kde dokonce zastávala funkci prezidenta. Také hrála na flétnu a pokračovala ve studiích baletu a herectví. Nicméně věděla, že nemá dostatečný talent pro profesionální tanečnici, \" takže se nakonec plně soustředila na herectví. Zájem o herectví ji přiměl k účasti na hodinách herectví, hraní ve školních hrách a účasti v divadelním klubu, kde si zahrala část Canadian Improv Games a Skit Row High, což je komediální skupina. Po neuposlechnutí rodičovských rad, kdy zamítla čtyřleté stipendium ke studiu žurnalistiky na Carletonské univerzitě, začala studovat divadelní umění na prestižní montrealské škole National Theatre School of Canada. Rodičům slíbila, že pokud v herectví neuspěje, vrátí se zpátky do školy.\n\nKrátce po dostudování na Soon National Theatre School v roce 1993, přijala roli v divadelní hře \"Oleanna\", kterou produkoval David Mamet. V téže době získala také role v biografických filmech dvou významných čínsko-kanadských žen. V prvním si zahrála spisovatelku Evelyn Lau, vancouverskou rodačku, ve filmu \"The Diary of Evelyn Lau\" (byla vybrána z více než 1 000 dalších kandidátek); a ve druhém získala roli Adrienne Clarkson v životopisném filmu o jejím životě.\n\nV Kanadě se zviditelnila svojí hlavní rolí ve filmu \"Double Happiness\", za kterou získala cenu Genie Award pro nejlepší herečku. V roce 2007 si zahrála vedlejší roli Bernice, P.R. manažerku umělecké galerie, v mezinárodním filmu \"Bean\". Za své další kanadské filmy \"Long Life, Happiness & Prosperity\" a \"Last Night\"získala opět cenu Genie pro nejlepší herečku.\n\nDíky svým rolím ve filmech \"Deník princezny\", \"Pod toskánským sluncem\" a \"Bokovka\" získala přízeň amerického obecenstva. Film \"Bokovka\" považuje za jeden z nejlepších filmů, ve kterých si zahrála. V méně známém filmu \"Dancing at the Blue Iguana\" si zahrála roli striptérky píšící poezii, za niž sklidila nejlepší filmovou kritiku. Celosvětovou proslulost jí však přinesla až role Dr. Cristiny Yangové, tvrdé a cílevědomé doktorky v americkém seriálovém hitu \"Chirurgové\". Za tuto roli získala 2 ceny, Zlatý glóbus pro nejlepší herečku ve vedlejší roli v seriálu, minisérii nebo TV filmu v roce 2005 a v roce 2006 Screen Actors Guild Award pro nejlepší herečku ve vedlejší roli. V červenci roku 2009 získala svou celkově 5. nominaci na cenu Emmy za její práci v tomto seriálu.\n\nÚčinkovala v seriálech \"\", \"Soudkyně Amy\", \"Odpočívej v pokoji\" a \"Odd Job Jack\".\n\nV roce 2006 hrála ve filmu \"Noční volání\" postavu Anny po boku herce Robina Williamse a herčky Toni Collette.\n\n3. března 2008 uváděla 28. udílení cen Genie Awards. V roce 2009 si zahrála ve filmu \"The People Speak\", což je dokumentární film. V roce 2010 mezi přestávkou natáčení seriálu \"Chirurgové\" přijala roli v britském seriálu \"Thorne\". Kvůli roli si vzala hodiny britského přízvuku, aby přesně vystihla její roli.\n28. června 2011 bylo oznámeno, že bude mít svou hvězdu na Canada's Walk of Fame.\n\nV roce 2014 si zahrála ve filmech Window Horses a \"Tammy\". V roce 2015 si zahrála v internetovém seriálu \"Shitty Boyfriends\" a v komedii \"Catfight.\" Na začátku roku 2018 začala hrát roli Eve Polastri v trhillerovém seriálu \"Na mušce.\" Seriál získal hlavně pozitivní reakce od kritiků a Oh získala za roli několik nominaci, včetně nominace na cenu Emmy.\n\nByla ve vztahu s filmařem Alexandrem Paynem pět let. Vzali se 1. ledna 2003 a v roce 2006 se rozvedli.\n"}
{"id": "312887", "url": "https://cs.wikipedia.org/wiki?curid=312887", "title": "Šimon bar Giora", "text": "Šimon bar Giora\n\nŠim'on bar Giora (aramejsky: Syn proselyty) byl jedním z vůdců prvního židovského povstání. Podle svého přízviska pocházel pravděpodobně z Idumeje.\n\nŠim'on přišel do Jeruzaléma v dubnu r. 69 po kariéře rebela a guerillového vůdce, když po vítězství nad Cestiem Gallem r. 66 úspěšně po tři roky spolu s El'azarem ben Ja'irem z Masady terorizoval jih Judska a Idumeu. Během této kampaně úspěšně bojoval proti Idumejcům a ovládl Hebron. Do Jeruzaléma přijel na žádost kněží, kteří doufali, že městu zmítanému rozbroji mezi Menachemem a Janem z Giskaly přinese stabilitu. Jeho 15 000 mužů patřilo k největším a nejlépe organizovaným silám vzbouřenců. Jeho osobní statečnost zmiňovaná i Josephem Flaviem vedla k tomu, že v očích svých stoupenců Šim'on skutečně splňoval představu Mesiáše a možná se za něj považoval i on sám. Ovládal větší část Jeruzaléma a jeho rozbroje s Janem z Giskaly skončily až ve chvíli, kdy Titus stál před hradbami Jeruzaléma. Asi měsíc po zničení Chrámu, když padlo jeruzalémské Staré město, byl zajat Římany. Podle Josepha Flavia měl i on na sobě ve chvíli zajetí symbol královské moci – šarlatový plášť. Byl odveden do Říma a během Titova triumfálního pochodu Římem popraven jako „vůdce povstání“.\n\n"}
{"id": "312888", "url": "https://cs.wikipedia.org/wiki?curid=312888", "title": "Jan z Giskaly", "text": "Jan z Giskaly\n\nJan z Giskaly, hebrejsky יוחנן מגוש חלב Jochanan ben Levi mi-Guš Chalav (\"Giskala\") je mnohými považován za skutečného vůdce židovského povstání v letech 66 – 70 proti Římu. \n\nSvé rodiště Giskalu nechal opevnit a krátce před jeho pádem do rukou Římanů se mu podařilo uprchnout (Giskala padla jako poslední město v Galileji). Zprávy, které o něm máme od Josepha Flavia jsou negativní a musíme brát v potaz Josephovo osobní nepřátelství vůči němu (Josephus jako velitel galilejského okrsku měl osobní konflikt s Galilejcem Jochananem, který se na rozdíl od něj Římanům nevzdal). V Jeruzalému nejprve spolupracoval s kněžskou rodinou Chananovců a veleknězem Chananem ben Chananem (Annášem II.). Po odhalení jejich kolaborace s Římany přešel k Zélótům. Josephus období jeho vlády v Jeruzalémě vykresluje v nejtemnějších barvách. Na rozdíl od předchozích vůdců Jan alespoň nepropadal mesiášským tendencím. Byl to pragmatický vůdce a taktik, který spolu s Šim’onem bar Giorou proslul v závěrečných fázích povstání odvahou a hrdinstvím. Na rozdíl od něj nebyl po svém zajetí Římany popraven, ale odsouzen ke strávení zbytku života ve vězení.\n\n\n"}
{"id": "312890", "url": "https://cs.wikipedia.org/wiki?curid=312890", "title": "Menachem Galilejský", "text": "Menachem Galilejský\n\nMenachem ben Jehuda, nazývaný podle svého otce Jehudy (Judy) Galilejského též Menachem Galilejský, patřil k nejstarším z vůdců vzbouřenců během celonárodního židovského povstání proti Římu v letech 66–70. \n\nJeho příbuzný El'azar ben Ja'ir se proslavil díky překvapivému obsazení pevnosti Masada ihned na počátku povstání. V době, kdy Menachem se svými muži obsadil Jeruzalém a přinutil tamní římskou posádku ke kapitulaci, byl považován za vůdce rebelů. Jeho despotické chování a mocenské čistky, k nimž dal rozkaz, vedlo nakonec k jeho zavraždění El'azarem ben Chananjou (synem velekněze Chananji ben Chanana, kterého pro změnu nechal zavraždit Menachem, takže se jednalo svým způsobem o krevní mstu) přímo v Chrámovém okrsku r. 70. Podle tradice měl na sobě ve chvíli smrti královský oblek. El'azar ben Ja'ir později shromáždil jeho muže po útěku z Jeruzaléma na Masadě, kde velel závěrečné obraně proti Římanům r. 73.\n\n"}
{"id": "312891", "url": "https://cs.wikipedia.org/wiki?curid=312891", "title": "Šim'on bar Kochba", "text": "Šim'on bar Kochba\n\nŠim’on bar Kochba (Koziba), ( , též nebo ; v křesťanských pramenech zmíněn jako ) byl vůdcem židovského protiřímského povstání v letech 132–135.\n\nJeho původní jméno zřejmě znělo bar (ben) Koseba. Jméno bar Kochba (syn hvězdy) mu bylo dáno na základě výroku rabiho Akivy, jenž jeho povstání dodal duchovní podporu.\n\nPoté mu byl dán lidový přídomek, který přejala především rabínská tradice, a to zkomolenina jeho jména na „Koziba“. Mnozí učenci věří, že jeho jméno je odvozeno od Chezib (Gn 38:5) nebo Chozeba (1Pp 4:22). Jiní míní, že to znamená „syn lži“, což získal po strašlivé porážce, kterou utrpěl, a podle toho, že si nárokoval titul Mesiáše. Avšak nejspíš je Kozeba patronym, který mu byl dán na výraz pohrdání (PlR 2,2). V dopisech, které adresoval svým spolubojovníkům, se označoval jako Nasi – „kníže“ Izraele. Z nich také víme, že se jednalo o tvrdého a přísného vůdce, jenž podrobil k poslušnosti nejen lid, ale i jeho starší včetně předních rabínů té doby.\n\nBar Kochbovu vzpouru, která si podle Diona Cassia vyžádala životy půl milionu Židů (nepočítaje ty, kteří byli prodáni do otroctví či zemřeli hladem), udusili Římané až po třech letech s nasazením téměř dvanácti legií a mnoha pomocných sil včetně námořnictva. Ztráty Římanů byly tak těžké (celá jedna legie včetně pomocných sborů byla naprosto zničena), že Hadrián ve své zprávě senátu vynechal obvyklou větu „Jsem zdráv a vojsko je v pořádku.“\n\nBar Kochba nalezl útočiště v pevnosti Bejtar, kam se stáhl po ztrátě Jeruzaléma. Podle Eusebia byl pád pevnosti způsoben dlouhotrvajícím obležením a nedostatkem jídla.\n\nJeruzalémský Talmud (J Ta’an 4, 8; 68d) tvrdí, že Hadrián neúspěšně obléhal Bejtar tři a půl roku, dokud jeden samaritán neprovedl léčku, v níž předstíral, že El’azar z Modi’in, jeden z předních učenců, s ním spolupracuje na kapitulaci a vydání města do rukou Římanů. Bar Kochba měl ihned poté El’azara zabít a krátce na to měla jako trest padnout i pevnost Bejtar. Podle tradice se tak mělo stát ve stejný den, kdy padly oba Chrámy – 9. Avu (podle Jeronýma se to stalo v srpnu, což by odpovídalo Avu).\n\nV Talmudu se učí:\nPro Židy byl pád Betaru katastrofou srovnatelnou s pádem Chrámu. Z obou verzí vyplývá, že obléhání Betaru bylo dlouhé a těžké a že k jeho pádu přispěly neshody mezi Bar Kochbou a jeho muži. Talmud traduje, že z obleženého Betaru nikdo neunikl.\n\nOsud Šim’ona bar Kochby je mimo jiné předmětem dramatické básně \"Bar Kochba\" Jaroslava Vrchlického z roku 1897 a opery \"Bar Kochba\" Stanislava Sudy z roku 1905.\n"}
{"id": "312892", "url": "https://cs.wikipedia.org/wiki?curid=312892", "title": "Pediatrie", "text": "Pediatrie\n\nPediatrie neboli dětské lékařství je obor vnitřního lékařství zabývající se péčí o zdraví kojenců, dětí a mladistvých. Horní věková hranice pacientů se v různých zemích liší a pohybuje se od 14 do 21 let. V Česku je touto hranicí den předcházející 19. narozeninám (v odůvodněných případech může být věk i vyšší).\n\nPraktickému lékaři, který se tímto oborem zabývá, se říká také pediatr.\n\nSlovo pediatrie (a slova z něj odvozená) pochází z řeckého παῖς (pais = dítě) a ιατρός (iatros = lékař), znamená tedy dětský lékař.\n\nLéčba dětí a dospělých se od sebe liší v mnoha ohledech. Rozdíly ve velikosti lidského těla odpovídají i rozdílům a změnám během dospívání. Menší tělo kojenců či novorozeňat se fyziologicky podstatně liší od těla dospělého člověka. Pediatři si musí více všímat vrozených a vývojových vad nebo genetických odlišností.\n\nTaké spoustu dědičných chorob mnohem častěji léčí pediatři než lékaři pro dospělé, neboť ještě donedávna se většina takto nemocných dospělosti vůbec nedožila. Mezi nejznámější příklady patří srpkovitá anémie, cystická fibróza nebo thalasemie. Infekčními chorobami a imunizací se opět zabývají především dětští lékaři.\n\nDětství je období nejvýraznějšího růstu, vývoje a dozrávání všech orgánů lidského těla. K rozpoznání normálních odlišností od těch patologických vedou léta školení a praxe nad rámec běžného lékařského vzdělání.\n\nLéčit dítě není stejné jako léčit zmenšeného dospělého. Hlavní rozdíl mezi léčením dětí a dospělých je, že se děti, ve většině právních systémů, nemohou rozhodovat samy za sebe. Pediatr vždy musí brát ohled na otázku poručnictví, práva na soukromí, právní odpovědnosti a informovaného souhlasu. Jinými slovy, pediatr musí častěji jednat i s rodiči (a někdy s celou rodinou) než jen se samotným dítětem. Samotnou právní kategorii tvoří mladiství, kteří mají za jistých podmínek právo sami rozhodovat o jim poskytované zdravotní péči. Toto právo ovšem často podléhá změnám a liší se stát od státu.\n\nVzdělávání pediatrů je ve všech částech světa jiné. Obecně vzato, stejně jako všichni ostatní praktičtí lékaři i pediatři nejprve absolvují třístupňový studijní cyklus na lékařské fakultě příslušné univerzity a poté obdrží lékařský titul.\n\nZáleží na univerzitě a příslušné právní normě, zda je k přijetí na lékařský obor nutné předchozí vysokoškolské vzdělání či nikoliv. Druhý způsob je častější v zemích Commonwealthu. Samotné studium pak trvá pět až šest let. V USA ale například uchazeči o magisterské studium, které je potom čtyř až pětileté, musí již mít titul z předešlého tří až čtyřletého studia (obvykle, i když to není pravidlem, z nějakého přírodovědného oboru). Absolvent medicíny obdrží titul, jehož podoba se liší podle státu a univerzity, na které jej získal. Tento titul jej pak opravňuje k vykonávání lékařské praxe.\n\nPediatři se poté musí dále vzdělávat ve svém oboru. Podle příslušných předpisů nebo stupně specializace to obvykle trvá od tří do šesti let (někdy samozřejmě i více). Pro praktické lékaře, jejichž práce spočívá v primární péči, toto studium bývá kratší než u nemocničních specialistů.\n\nVe většině zemí je první cyklus studia obvykle společný pro všechny lékařské profese. Najdou se ale i takové univerzity, kde se pediatři profilují ještě před ukončením prvního cyklu studia. V některých zemích budoucí pediatři po ukončení tohoto prvního cyklu začínají rovnou studovat obor pediatrie, v jiných musí ještě předtím absolvovat další vzdělávání v oboru všeobecného lékařství a až poté se mohou dále specializovat. Častěji než pod univerzitu tito specialisté spadají pod různé pediatrické organizace, které bývají jednotlivými vládami podporovány různou měrou. Většina pediatrických organizací je celonárodních, jako například Česká pediatrická společnost.\n\nPediatři se mohou dále specializovat. Vzdělávání specializovaných pediatrů je v mnohých ohledech podobné tomu u specialistů pro dospělé. Největší rozdíl je v typech nemocí, kterými se musí zabývat. Nemoci, které se často vyskytují u dětí, totiž bývají vzácné u dospělých (například rotavirus či zánět průdušinek) a naopak některé časté choroby dospělých se u dětí vyskytují jen zřídka (například choroby srdeční tepny či žilní trombóza). Pediatr kardiolog se tedy zabývá stavem srdce u dětí, zejména vrozenými srdečními vadami, pediatr onkolog většinou léčí ty typy rakovin, které se spíše objevují u dětí (jisté druhy leukémie, lymfomů nebo zhoubných nádorů). Pediatrie se specializuje na stejné obory jako lékařství pro dospělé (samozřejmě až na geriatrii).\n\nStále více se rozvíjející specializací je lékařství pro dorost. Typy nemocí, které se u mladistvých objevují připomínají nemoci dospělých a specializovaní lékaři pro dorost se také často profilují z oblasti vnitřního nebo rodinného lékařství.\n\nZcela jedinečným oborem je neonatologie, péče o novorozeňata.\n\nDíky značnému vzdělání, které je nutné pro vykonávání praxe, a také proto, že povolání lékaře vyžaduje jistou morální a právní zodpovědnost, je na pediatry, stejně jako na ostatní lékaře nahlíženo jako na učenou vrstvu společnosti. Pediatři mívají vysoké sociální postavení a často se čeká, že i vysoký a stabilní příjem a další pracovní jistoty. Praktičtí lékaři ale obecně mají dlouhé a nepravidelné směny (často v nočních hodinách), přičemž ale mohou vydělávat méně než lidé se srovnatelným vzděláním. Neonatologové a všeobecní dětští lékaři zaměstnaní v nemocnici musí být často neustále na příjmu, ať už kvůli možným perinatálním komplikacím (hlavně u rizikových těhotenstvích) nebo kvůli péči o nemocná novorozeňata.\n\nPediatrie má podle současné koncepce dva hlavní atestační obory: dětské lékařství a praktické lékařství pro děti a dorost.\n\nAtestovaný dětský lékař by měl mít teoretické znalosti a praktické dovednosti z dětského lékařství nezbytné k samostatné práci na dětských odděleních/klinikách poskytujících péči dětem a dorostu hospitalizovaným nebo léčeným na ambulancích nemocnic.\n\nPředatestační příprava trvá minimálně 5 let, během kterých lékař kromě dětských oddělení absolvuje praxi i na ORL, chirurgii, ortopedii, traumatologii, dermatologii, ARO, infektologii a psychiatrii.\n\nAbsolvování specializovaného vzdělávání v oboru dětské lékařství je předpokladem pro vstup do specializovaného vzdělávání v oboru neonatologie, dorostové lékařství, dětská gastroenterologie a hepatologie, dětská kardiologie, dětská pneumologie, dětská revmatologie, dětská nefrologie, dětská onkologie a hematologie.\n\nAtestovaný praktický lékař pro děti a dorost získává způsobilost k samostatnému vykonávání praxe praktického lékaře pro děti a dorost. Jde o práci v primární péči, tedy o zajištění prvního kontaktu pacienta se zdravotnickým systémem. Charakteristickým rysem primární péče v pediatrii je velký důraz kladený na prevenci. Preventivní charakter oboru podtrhuje klíčová úloha pravidelných prohlídek a pravidelného očkování. Praktický lékař umožňuje včasný záchyt některých chorob, která se zpočátku mohou projevit jen zpomalením fyziologického vývoje dítěte.\n\nPředatestační příprava trvá minimálně 5 let, během kterých lékař kromě dětských oddělení absolvuje praxi i na ORL, chirurgii, ortopedii, traumatologii, dermatologii, ARO, infektologii a psychiatrii.\n\nPrimární péčí o děti a dorost se může zabývat i lékař s atestací z oboru rodinné lékařství.\n\n\n"}
{"id": "312901", "url": "https://cs.wikipedia.org/wiki?curid=312901", "title": "Masakr v Kirjat Šmoně", "text": "Masakr v Kirjat Šmoně\n\nMasakr v Kirjat Šmoně byl útok tří palestinských teroristů na civilní obyvatelstvo izraelského města Kirjat Šmona, 11. dubna 1974, který měl za následek 18 mrtvých.\n\n11. dubna 1974 překročili tři členové teroristické organizace Lidová fronta pro osvobození Palestiny - Hlavní velení (LFOP-HV) izraelsko-libanonskou hranici. Vnikli do obytné budovy ve městě Kirjat Šmona, kde zabili všech osmnáct obyvatel domu, včetně devíti dětí. Teroristé zahynuli při následné přestřelce s izraelskou armádou.\n\nMasakr v Kirjat Šmoně byl součástí palestinské ozbrojené kampaně vedené proti izraelským cílům, která vyvrcholila Masakrem na pobřežní silnici v roce 1978 a vyvolala izraelskou vojenskou odpověď v podobě operace Lítání.\n"}
{"id": "312902", "url": "https://cs.wikipedia.org/wiki?curid=312902", "title": "Alfons II. Provensálský", "text": "Alfons II. Provensálský\n\nAlfons II. Provensálský (1179 Barcelona- 2. února 1209 Palermo) byl provensálský hrabě v letech 1185–1209, druhorozený syn aragonského krále Alfonse II. a Sanchy Kastilské, bratr Petra II.\n\nHrabětem provensálským se Alfons stal již jako šestiletý, kdy nastoupil po svých strýcích Ramonu Berenguerovi IV. a Sanchovi.\nRoku 1193 se Alfons v Aix-en-Provence oženil s Gersende ze Sabranu a v manželství se narodil syn a dcera. Doprovázel svou sestru Konstancii na Sicílii a velel početné skupině jezdců, jež dostala věnem. Zemřel v důsledku epidemie v únoru 1209 v Palermu a jeho ostatky byly přeneseny do kostela Saint-Jean-de-Malte v Aix-en-Provence. Nástupcem se stal syn Ramon Berenguer V.\n"}
{"id": "312904", "url": "https://cs.wikipedia.org/wiki?curid=312904", "title": "Valentina Kameníková", "text": "Valentina Kameníková\n\nValentina Kameníková, rozená Valentina Michajlovna Wax (20. prosince 1930 v Oděse, Sovětský svaz – 21. listopadu 1989) byla česká klavíristka a hudební pedagožka ukrajinského resp. židovského původu. \n\nPocházela z rodiny hudebního skladatele. V době druhé světové války byla vzhledem k svému původu deportována na Sibiř, studiu hry na klavír se mohla plně věnovat až po válce, což nejprve probíhalo v Oděse na místní hudební škole i na oděské konzervatoři, posléze na konzervatoř v Moskvě, kde studovala u Genricha Nejgauze, mezi jehož žáky patřili např. Svjatoslav Richter, Emil Gilels a mnoho dalších.\n\nV roce 1954 se provdala za Čecha a po svém absolutoriu na Moskevské konzervatoři v roce 1957 s rodinou přesídlila do Československa, kde od té doby žila a pracovala. V letech 1959 až 1961 absolvovala postgraduální studium hry na klavír na pražské AMU u profesora Františka Raucha. \n\nOd roku 1963 vyučovala na pražské konzervatoři, od roku 1970 pak působila jako docentka na pražské AMU. Jednalo se o výbornou interpretku klasické ruské hudby s vynikající klavírní technikou, jež byla odbornou kritikou vysoce ceněna. \n\nMezi její žáky patřilí např. Ivan Klánský, Milan Langer, Tomáš Víšek, Karel Košárek a další.\n\nNatočila přibližně padesát gramofonových desek u vydavatesltví Supraphon.\n\n"}
{"id": "312905", "url": "https://cs.wikipedia.org/wiki?curid=312905", "title": "Obrazová kompozice", "text": "Obrazová kompozice\n\nKompozice nebo pravidla kompozice je souhrn pravidel a doporučení pro uspořádání prvků v uměleckém díle: v malbě, grafickém designu, fotografii, kinematografii a sochařství. Pravidla obsahují různá doporučení, jako například soustředit hlavní motiv na geometrický střed, nebo do některé z třetin nebo na zlatý řez. Dalším důležitým faktorem je vyvarování se zmatečných nebo rušivých prvků.\n\nRůzné vizuální prvky, známé jako kompoziční prvky, formální prvky, nebo umělecké prvky, jsou nástroje, se kterými umělec komponuje obraz. Tyto prvky se v celkové konstrukci obrazu obvykle vztahují navzájem samy k sobě i k celému dílu. Pro kompozici jsou důležité skladebné principy, což jsou postupy, které se uplatňují i v jiných sdělovacích systémech a oborech. Jsou to principy: role, kontrastu, symetrie a proporce.\n\nKompoziční metody:\n\n\nJsou postupy, které se uplatňují i v jiných sdělovacích systémech a oborech a mají obecnou platnost. Jsou to principy role, rytmu, kontrastu, symetrie a proporce.\n\nJe základním principem skladby obrazu. Každý prvek plní v obraze určitou úlohu, má jistý význam a hraje určitou roli. Podle role, jakou mají prvky v obraze dělíme na prvky hlavní, vedlejší, rušivé a zmatečné.\n\nRytmus je opakování stejných nebo podobných prvků, tvarů, tónů a barev v určitých odstupech. Pokud jsou odstupy stejné, je rytmus pravidelný, při nestejných nepravidelný. Pro správný dojem rytmu musí být zobrazen určitý počet prvků a jejich odstupy. Zajímavě působí narušení rytmu.\nSymetrie je pravidelné rozmístění prvků kolem středu nebo kolem některé osy (vertikální, horizontální, úhlopříčky). Prvky jsou stejné nebo velmi podobné tvarem, velikostí nebo barvou. Symetrie vyvolává vyváženost, rovnováhu, klid.\n\nKontrast je vzájemné postavení dvou nebo více dostatečně rozdílných kvantit téže kvality. Druhy kontrastu jsou velmi různé. Ve fotografii je důležitý tonální kontrast nebo kontrast barevný. Mimo barevné kontrasty uplatňujeme kontrasty věcné, obsahové, emotivní nebo významové. \n\nProporce je poměr mezi jednotlivými rekvizitami, který použijeme pro posouzení velikosti objektů. Použijeme obraz předmětu, který je všeobecně znám a slouží jako měřítko. \nLinie vznikají na ostrém rozhraní dvou tonalit a to zobrazením předmětů s liniemi, rozhraním světla a stínů, eventuálně pomocí zvláštních fotografických efektů (např. Sabatierův efekt). Podle umístění, směru a charakteru mají linie různý účinek. Doslovné linie v přírodě neexistují, ale jsou optickým jevem, který tvoří povrchy objektů ve směru pohledu diváka. Tvary, které jsou podobné liniím jako například telefonní kabely, cesty, kolejnice apod., mohou být použity pro záměr umělce. Všechny tyto prvky může umělec použít ve skladbě obrazu. Linii vytvoří také uspořádání různých malých předmětů vedle sebe. Velmi důležité z hlediska uspořádání linií v obraze je místo, ze kterého je fotografie pořízena, neboť i malá změna perspektivy velmi rychle ovlivní estetický dojem na fotografii. Ve fotografii můžeme zakřivené linie doplnit stíny měkkým nebo tvrdým směrovým světlem, což vede ke zdůraznění linií. Měkké světlo obraz zharmonizuje, tvrdé světlo může linie zdůraznit příliš.\n\nRovné čáry, neboli přímky umístěné v různém směru mají různý vliv na kompozici obrazu. Linie rovnoběžné s rámem působí protiprostorově. Vodorovné linie, které se vyskytují například v krajině představují klid a potlačují dojem prostoru. Svislé linie, například v architektuře, budí dojem výšky, síly, mohutnosti a vznešenosti. Sbíhající linie navozují větší prostor, dálku a také přitahují oko diváka do místa, kde se sbíhají. Sbíháním linií je možné na fotografii vyjádřit velmi účinně prostor, protože oko a mozek na základě sbíhání rychle identifikuje hloubku obrazu. Úhlopříčné linie navozují dojem prostoru, dynamiky, akce, pohybu a změny. Vedou oko diváka z rohu do rohu. Linie zleva šikmo doprava dolů vytvářejí dojem klesání, opačné zleva dole doprava nahoru stoupání. Mnoho různě uspořádaných linií v obraze může vést ke zmatku a vnímání čar jako vzorku.\n\nZaoblené křivky se obvykle používají k vytvoření dynamiky a pocitu proudění v obraze. Jsou také zpravidla více esteticky příjemné, protože jsou spojovány s jemnějšími, ohebnými a měkkými věcmi. Ve srovnání s přímými liniemi, křivky poskytují větší dynamický vliv na obraz. Oblíbená a účinná je křivka ve tvaru \"S\". Spojením více \"S\" křivek vzniká vlnovka, působící měkce, příjemně, dojmem pohybu (vodní hladina, duny písku, obilí, okraj sukně, kytary, houslí apod.). Zakřivené linie by se neměly dotýkat okrajů snímku nebo obraz náhle opustit. V opačném případě by efekt působil rušivě.\n\nTóny na snímku vznikají zobrazením plochy určité barvy a odraznosti, osvětlené světlem určité intenzity a barvy. Tvar na snímku se vytvoří i bez ohraničující linie pomocí jiné barvy či tonality. Tvarem může být kámen, kopec nebo mrak na obloze. Pokud se mají samostatně výtvarně uplatnit, musí zaujímat dostatečnou plochu. Hlavní motiv má být tonálně odlišený od svého okolí. Tmavé orámování zvyšuje dojem prostoru. Tmavá spodní část stabilizuje (zatěžkává) obraz. Nejsvětlejší místa je vhodné umísťovat blíže místům hlavní pozornosti, ale ne do geometrického středu a ne blízko k okrajům snímku. Světlá plocha se zdá větší než stejně velká plocha tmavá. Tón plochy se zdá světlejší, je-li obklopena plochou tmavší a naopak se zdá tmavší, je-li obklopena plochou světlejší. Je vhodné tedy pomocí stínů rámovat světla a s pomocí světel rámovat stíny.\n\nVnímání barev je složitý fyziologický a psychologický proces, při kterém se uplatňuje:\nFyzikální barevný svět je určen intenzitou a spektrálním složením (barvou) dopadajícího světla. V lidském oku jsou dva typy receptorů. Tyčinky nerozlišují barvy, rozlišují intenzitu světla a jsou citlivější ke krátkovlnné oblasti spektra. Je jich cca 120 miliónů. Čípky jsou méně citlivé než tyčinky a je jich cca 7 miliónů a umožňují barevné vidění. Jeden druh je nejcitlivější na modré, druhý na zelené a třetí na červené světlo. Při nízké hladině osvětlení se snižuje schopnost rozeznávat barvy (tzv. Purkyňův jev).\n\nJako zlatý řez (latinsky \"sectio aurea\") se označuje poměr o hodnotě přibližně 1:1,618. V umění a fotografii je pokládán za ideální proporci mezi různými délkami. Zlatý řez vznikne rozdělením úsečky na dvě části tak, že poměr malé části k větší je stejný jako poměr větší části k celé úsečce. Hodnota tohoto poměru je rovna iracionálnímu číslu\n\nJiž nejméně od renesance využívají zlatý řez umělci ve svých dílech, zejména ve formě tzv. zlatého obdélníku, ve kterém se zlatý řez vyskytuje jako poměr stran. Zlatý řez působí esteticky příznivým dojmem; poměr zlatého řezu lze také pozorovat v přírodě.\n\nPravidlo třetin je základním pravidlem ve výtvarném umění. Cílem je umístit předměty a oblasti zájmu do blízkosti jedné z linií tak, aby byl obraz rozdělen na tři stejné části. Dalším cílem je umístit objekty do průsečíků třetinových linií. \nPravidlo lichého počtu uvádí, že zobrazením lichého počtu rekvizit dostaneme vždy jednu rekvizitu doprostřed, a ta je \"zarámovaná\" od okolních objektů. Toto pravidlo se velmi často používá na uměleckých dílech a v reklamě.\n\nPohybová neostrost (roztřesení, rozmazání) je zachycení pohybujících se objektů ve fotografii, nebo na sekvenci snímků, například ve filmu nebo animaci. Neostrý záběr vznikne tak, že během záznamu jednoho snímku nebo nahrávání obrazu dojde k pohybovým změnám, buď v důsledku rychlého pohybu předmětu nebo fotoaparátu během dostatečně dlouhé expozice. Může se jednat o nežádaný defekt, nebo o autorův záměr.\n\nTermíny „pohybová neostrost“ a „roztřesení“ se významově liší. „Pohybová neostrost“ se používá v případě pohybu objektů v záběru, zatímco výraz „roztřesení“ označuje chvění fotoaparátu během snímání. Kromě pohybové neostrosti existuje neostrost optická. Ta vzniká mechanickým rozostřením objektivu fotoaparátu, nebo použitím minimálního clonového čísla a malé hloubky ostrosti. Neostrosti se dosáhne také použitím speciálních změkčujících objektivů, předsádek, nebo poloprůhledných předmětů (folie, plast, vazelína, sádlo) před objektivem. Zvláštním pohybovým efektem je změna ohniskové vzdálenosti („zoomování“) během expozice.\n\nZměnou velikosti clonového otvoru a ohniskové vzdálenosti lze docílit zploštění scény, či naopak zvýraznění zaostřených předmětů vůči neostrému pozadí. Dlouhé ohnisko zahušťuje perspektivu, objekt zabíráme v úzkém úhlu a vzdálené předměty se zdají být blíže než ve skutečnosti jsou. Krátké ohnisko opticky zvětšuje blízké předměty a snímek má větší hloubku ostrosti.\n\nKompozice fotografie krajiny vychází z malířství a rozděluje snímek do tří \"plánů\". V \"prvním plánu\" se nachází zajímavé nebo výrazné popředí, detail nebo prvek, který zajímavě otevírá pohled do krajiny. První plán navozuje hloubku prostoru.\nDo \"druhého plánu\" fotograf umísťuje hlavní prvky snímku. Jedná se o nejobsažnější část snímku. Fotograf může využít vzdušnou nebo barevnou perspektivu, zobrazení perspektivy pomocí sbíhajících se linií, zobrazení diagonály, rozdílné velikosti různě vzdálených objektů nebo křivky \"S\" tekoucí vody nebo silnice.\nSnímek uzavírá \"třetí plán\" vzdálenějším obzorem (hory, lesy). Nejméně je působivé umístění horizontu uprostřed snímku. Posunutím horizontu na horní okraj snímku (\"vysoký horizont\") potlačíme vzdálenější objekty a zvýrazníme blízké objekty a popředí. Umístění horizontu v dolní části snímku (\"nízký horizont\") zdůrazňuje prostor a dálky. Přítomnost a charakter mraků musí odpovídat a dokreslovat náladu snímku.\n\nZákladním principem je volba formátu obrazu na výšku nebo na šířku pro zdůraznění výšky nebo naopak šířky. Linie, které jsou rovnoběžné s rámem obrazu působí plošně, linie šikmé k rámu působí prostorově.\n\n\nNadhled, pohled shora dolů nebo ptačí pohled je pohled na objekt shora, tak jako kdyby byl pozorovatel ptákem.\n\nPodhled, pohled zdola nahoru, žabí perspektiva nebo žabí pohled je pohled na objekt zdola, tak jako kdyby byl pozorovatel žábou.\n\nPři fotografování z žabí perspektivy vznikne pohled známý také jako nízký úhel záběru. Vznikne snímáním velmi hluboko pod běžnou úrovní očí se vzestupnou optickou osou objektivu. Poskytuje divákovi neobvyklý, ale přesto snadno pochopitelný zorný úhel. Použití tohoto pohledu by mělo být užíváno vždy s přihlédnutím k vhodnému vizuálnímu a dramatickému efektu. V souvislosti s žabím pohledem jsou velmi často spojeny problémy s kontrastním osvětlením scény.\n\nNadhled i podhled je významný pro fotografii v období 1918 - 1945 v Evropě nazvanou jako \"avantgardní\", \"moderní fotografie\" nebo jen \"modernismus\". Samozřejmě kromě dalších stylů jako je perspektiva žabí (podhled), diagonální kompozice, odvážné výřezy, objevování krásy zdánlivě neestetických a průmyslových motivů, oslava moderního života, moderní architektury a moderních výrobků. Z fotografů používali nadhled i podhled například Alexandr Rodčenko, Karl Blossfeldt, László Moholy-Nagy nebo André Kertész.\n\nKromě změny polohy fotografa s fotoaparátem během reportážního fotografování je možné provádět výřezy.\n\n\n"}
{"id": "312906", "url": "https://cs.wikipedia.org/wiki?curid=312906", "title": "Digitální zoom", "text": "Digitální zoom\n\nDigitální zoom je funkce využívaná především elektronickými přístroji pro elektronické (softwarové) přiblížení obrazu. Tato funkce je využívána v případě, že zamýšlený snímaný objekt je velmi daleko a pro jeho přiblížení nedostačuje optická soustava daného přístroje. V tom případě pak přístroj může provádět přiblížení obrazu, provedením výřezu obrazu o jistou část a zvětšení na původní velikost v reálném čase (tzv. za běhu).\n\nFunkce digitální zoom využívaná v přístrojích je softwarová funkce (přesněji jeho firmware), která provádí výřez obrazu, jeho zvětšení na původní velikost – tzv. interpolaci. \n\n\nVýhoda digitálního zvětšení je především v ceně, protože osazení kamery či fotoaparátu optikou o požadovaném zvětšení stojí výrazně více než elektronická funkce v podobě firmware přístroje a příslušně výkonného procesoru, který bude zvětšení provádět v reálném čase.\n\nNevýhodou toho všeho je v tom, že zvětšovat získaný obraz nelze donekonečna a již po zvětšení obrazu o cca 1/5 až 1/4 ztrácí výsledný obraz na kvalitě a ostrosti. Pokročilejší funkce digitálního zoomu, se snaží při digitálním zoomu obraz doostřit ale výsledný obraz nikdy nebude tak kvalitní jako při optickém přiblížení.\n"}
{"id": "312909", "url": "https://cs.wikipedia.org/wiki?curid=312909", "title": "VMware Infrastructure", "text": "VMware Infrastructure\n\nVMware Infrastructure je balík řešení založený na původně samostatném produktu VMware ESX Server spolu s dalšími doplňky a službami. VMware ESX Server je samostatný virtualizační nástroj dodávaný s vlastním operačním systémem. Kvůli stabilitě a vysokém výkonu tohoto systému je omezen seznam podporovaných zařízení, která musí splňovat certifikaci pro tento produkt. \n\nPodmínkou pro nasazení VMware Infrastructure je použití minimálně dvou pevných SCSI disků (na jednom je systém a na druhém virtuální stroje a další data). Kromě samotného ESX Serveru v základním balíčku VMware Infrastructure je možné přikoupit podporu NAS, multiprocessingu pro virtuální stroje a další vlastnosti.\nSpráva VMware Infrastructure probíhá pomocí webového rozhraní nebo pomocí nástrojů VMware ACE apod.\n\nV současné době je nabízen VMware Infrastructure ve čtyřech edicích:\n\n\nSnahou společnosti VMware je donutit zákazníky zakoupit vyšší edice VMware Infrastructure, zvláště pokud to myslí s využitím virtualizace vážně (využití ve velkém rozsahu - provoz zatěžovaných poštovních a serverových systémů ve virtuálním prostředí s využitím popojení v clusterech), což je poznat z nabízených funkcí jednotlivých balíčků.\n\nZákladní výhoda tohoto produktu je přímý přístup na hardware, kdy VMware OS s ním komunikuje přímo a ne přes host systém. Tím odpadá zbytečná režie a je zajištěn efektivnější běh virtuálního serveru. VMware OS je zaveden pomocí linuxové distribuce - tzv. systémové konsole - ve formě modulu jádra. Tato konzole má přiděleny omezené zdroje pro svůj běh a s její pomocí je možno VMware OS spravovat. Je třeba si uvědomit, že prostředí systémové konzole a VMware OS jsou striktně oddělena a to se týká i HW. Pokud tedy mám správné ovladače pro nějaké zařízení v systémové konzoli (např FC kartu), musím mít i příslušné ovladače pro VMware OS.\n\nSpráva prostředí se provádí buď přes unixové CLI systémové konzole, přes grafického klienta Virtual Infrastructure (serverová část běží na konzoli), nebo přes nástroj VMware VirtualCenter. Základní operace jsou:\n\n\nPro ukládání disků virtuálních serverů používá VMware Infrastructure speciální filesystém VMFS, který má oproti jiným jistá specifika. Je navržen tak, aby byla minimalizována režie při správě objektů FS a optimalizován pro přístup z jednotlivých virtuálních serverů (donedávna například VMFS neznalo pojem adresář).Hlavní výhodou je možnost paralelního přístupu z více WMware OS a tím i možnost tzv. hot migrací (migrace, kdy je běžící virtuální server přenesen z jednoho hw serveru na jiný bez nutnosti výpadku). Pokud administrátor chce hot migrace využívat musí mít licenci na produkt VMotion a VMware VirtualCenter. Dále si umí poradit i s tzv. scsi rezervacemi a díky tomu je možné tvořit i clustery nad virtuálními servery. Nevýhodou je např. chybějící mirroring nad VMFS svazky, kdy se tato funkcionalita musí složitě a draze řešit např. pomocí speciálních funkcí diskových polí.\n\nKaždému virtuálnímu serveru může být přiřazen rozličný, ať virtuální nebo přímo fyzický, hardware. Namátkou lze zmínit virtuální procesor(y), paměťový prostor, ethernetové rozhraní, virtuální a nebo přímo fyzický SCSI/FC disk (LUN), sériové adaptéry atd atd. Administrátor může také zasahovat do dělení zátěže mezi jednotlivé fyzické komponenty a virtuální servery buď přímo dedikací určitého hw danému virtuálnímu serveru (např lze určit, že konkrétní server bude využívat konkretní procesor) a nebo pomocí vah (např. dva virtuální server se dělí o jeden procesor či HBA kartu v definovaném poměru). Paměťový prostor je sdílen všemi virtuálními servery a tzv deduplikován (stránky se stejným obsahem jsou zavedeny fyzicky pouze jednou). Ethernetové rozhraní je definováno pomocí virtuálních switchů jejich připojení k daným virtuálním serverů a fyzických zařízení, což umožňuje vytvářet různé scénáře. zapojení (např farma virtuálních serverů oddělená od fyzické síť infrastruktury, nebo naopak do ní probridgovanána či oddělena routerem, který tvoří jedna z virtuálních stanic – záleží jen na fantasii).\n\n"}
{"id": "312914", "url": "https://cs.wikipedia.org/wiki?curid=312914", "title": "Val Gardena", "text": "Val Gardena\n\nVal Gardena ( ; ladinsky \"Gherdëina\") je údolí v Dolomitech v severní Itálii, v provincii Bolzano. Vybíhá od horské skupiny Sella k severozápadu. Je jedním z pěti dolomitských údolí, ve kterých obyvatelé mluví ladinštinou. Je rovněž známo jako lyžařské středisko.\n\nV údolí se nacházejí tři obce:\n\nVal Gardena patří k údolím s ladinským obyvatelstvem. Obživou místních obyvatel bylo tradičně horské zemědělství se zaměřením na pastevectví. Od 17. století se ve Val Gardeně začala rozvíjet dřevořezba. Boom tato činnost zažila v 19. století. Odhaduje se, že v polovině 19. století působilo v údolí přibližně 2500 řezbářů a řezbářek. Každým rokem se z údolí exportovalo několik milionů dřevěných hraček a to až do USA či do Ruska. V Ortisei se začátkem září každoročně koná třídenní řezbářský veletrh, který pořádá sdružení uměleckých řemeslníků UNIKA.\n\nZ Val Gardeny pochází krasobruslařka Carolina Kostner, která je sestřenicí lyžařky Isolde Kostner.\n\n"}
{"id": "312927", "url": "https://cs.wikipedia.org/wiki?curid=312927", "title": "Homeorhéza", "text": "Homeorhéza\n\nHomeorhéza je stav ekosystému, který je v progresivním vývoji. Termín, odvozený z řečtiny, znamená společný tok, společné plynutí. Zavedl jej biolog Conrad Hal Waddington v roce 1940 nebo dříve, společně s pojmem chreod. Pojem je protipólem homeostázy, neboli stavu rovnováhy.\n\nTermín je také součástí teorie Gaia.\n"}
{"id": "312928", "url": "https://cs.wikipedia.org/wiki?curid=312928", "title": "Viktor Kalabis", "text": "Viktor Kalabis\n\nViktor Kalabis (27. února 1923 v Červeném Kostelci – 28. září 2006 v Praze) byl český hudební skladatel, hudební redaktor a muzikolog, manžel cembalistky Zuzany Růžičkové. \n\nStudoval na gymnáziu v Jindřichově Hradci, maturoval v Soběslavi v roce 1942, na konci války byl také totálně nasazen.\n\nTěsně po 2. světové válce studoval nejprve na pražské konzervatoři, poté na pražské AMU, zároveň také studoval hudební vědu a psychologii na Filosofické fakultě Univerzity Karlovy. Po absolutoriu školy v roce 1952 pracoval jakožto redaktor hudebního vysílání pro děti a mládež Československého rozhlasu. Je považován za jednoho z otců zakladatelů mezinárodní rozhlasové soutěže mladých hudebníků Concertino Praga.\n\nOd roku 1972 se věnoval pouze komponování, jeho hudební dílo obsahuje asi 90 různých opusů. Od roku 1993 do roku 2003 působil jako předseda správní rady Nadace Bohuslava Martinů.\n\nSe svojí manželkou Zuzanou Růžičkovou žil v Jindřichově Hradci.\n\n"}
{"id": "312930", "url": "https://cs.wikipedia.org/wiki?curid=312930", "title": "Kirjat Šmona", "text": "Kirjat Šmona\n\nKirjat Šmona (hebrejsky קִרְיַת שְׁמוֹנָה, doslova \"„Město osmi“\", podle osmi lidí včetně Josefa Trumpeldora, kteří roku 1920 zahynuli při obraně nedalekého kibucu Tel Chaj, v oficiálním přepisu do angličtiny Qiryat Shemona, přepisováno též Kiryat Shmona) je město Severním distriktu v Izraeli.\n\nLeží v nadmořské výšce 80 metrů při západním okraji Chulského údolí, na svazích, které od něj prudce stoupají k západu, do hor Naftali, při libanonských hranicích.\n\nMěsto bylo založeno v roce 1950 na místě bývalé arabské vesnice, jako tranzitní tábor pro imigranty, kteří pracovali na farmách. Později šlo o rozvojové město, plánovitě budovaný městský soubor určený pro rychlé ubytování židovských imigrantů.\n\nEkonomika města je založena jak na lehkém průmyslu a produktech typu elektroniky, informačních technologií a komunikací, tak na zemědělství a cestovním ruchu.\n\nMěsto je spojeno lanovkou s kibucem Manara, který se nachází na horském hřbetu Naftali a město také nabízí akvapark s tobogánem.\n\nNachází se zde 12 škol s celkovým počtem 4 399 žáků a studentů. Ti jsou rozděleni do 9 základních škol o 2 355 žácích a 6 středních škol o 1 984 studentech. 49,3% studentů 12. ročníků bylo v roce 2001 připuštěno k maturitě.\n\nKirjat Šmona je nejmenší izraelské město s ligovým fotbalovým týmem. V sezóně 2006–07 klub poprvé postoupil do první ligy.\n\nKirjat Šmona byla v minulosti cílem mnoha útoků arabských teroristů, operujících přes izraelsko-libanonskou hranici. 11. dubna 1974 Lidová fronta pro osvobození Palestiny - Hlavní velení (LFOP-HV) vyslala do Kirjat Šmony přes hranice z Libanonu tři své členy. Ti zabili osmnáct obyvatel v obytné budově, včetně devíti dětí a následně sami zemřeli během přestřelky s izraelskou armádou. Tato událost se stala známá pod názvem masakr v Kirjat Šmoně.\n\nMěsto se dále stalo terčem útoků raket typu Kaťuša, když město v červenci 1981 ostřelovalo OOP. V roce 1986 pak raketa typu Kaťuša, vystřelená členy OOP, zabila učitele a čtyři žáci byli vážně zraněni. Raketami Kaťuša pak ostřeloval Kirjat Šmonu i Hizballáh v roce 1996 během operace Hrozny hněvu. Obyvatele města trpí takřka každodenními útoky od poloviny 70. let až do roku 2000, kdy se Izrael stáhl z jižního Libanonu.\n\nBěhem druhé libanonské války bylo město častým terčem raket Hizballáhu. Na město dopadaly stovky raket typu Kaťuša. 13. července 2006 musela být část města uzavřena, kvůli hrozbě z raketového útoku. Příští den město zasáhly tři rakety. 17. července Hizballáh ještě zintenzivnil ostřelování severního Izraele, včetně Kirjat Šmony. Téhož dne byl zasažen jeden dům poblíž města. 8. srpna pak rozhodla izraelská vláda o evakuaci 10 tisíc obyvatel města. Během války dopadlo na město celkem 1 012 raket typu Kaťuša. Více než polovina obyvatel města se sama přestěhovala na jiné místo v zemi. Někteří pak ke svým rodinám či známým. Jiní do hotelů nebo uprchlických zařízení.\n\nPodle údajů z roku 2009 tvořili naprostou většinu obyvatel Židé - cca 21 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 22 500 osob). Podle Izraelského centrálního statistického úřadu (CBS) žilo ve městě k roku 2001 celkem 10 800 mužů a 10 700 žen. Věková struktura obyvatelstva byla následující: 33,5 % obyvatel bylo mladší 19 let; 19,8 % bylo ve věku 20-29 let; 19,3 % ve věku 30-44 let; 15,3 % ve věku 45-59 let; 3,5 % ve věku 60-64 let a 8,5 % obyvatel bylo starších 65 let. Roční populační růst byl v roce 2001 1,8 %. V roce 2001 zde žilo 121 uprchlíků. Židovská populace města se převážně skládá z imigrantů a jejich potomků, ze severoafrických a blízkovýchodních zemí. Podle CBS žilo ve městě k roku 2000 celkem 8 303 zaměstnaných pracovníků a 467 osob samostatně výdělečně činných. Hrubá měsíční mzda v roce 2000 činila 4 306 šekelů (NIS). Hrubá měsíční mzda mužů byla 5 433 šekelů, oproti 3 065 šekelům pro ženy. 564 osob pobíralo podporu v nezaměstnanosti a 1 655 osob získávalo nějaký druh sociálního benefitu.\n\nJde o středně velkou obec městského typu s dlouhodobě mírně rostoucí populací. K 31. prosinci 2014 zde žilo 23 100 lidí.\n\n\"* údaje od roku 2010 zaokrouhleny na stovky\"\n\n\n"}
{"id": "312934", "url": "https://cs.wikipedia.org/wiki?curid=312934", "title": "Sovětsko-japonské pohraniční konflikty", "text": "Sovětsko-japonské pohraniční konflikty\n\nSovětsko-japonské pohraniční konflikty byly sérií ozbrojených střetů mezi SSSR a Japonskem od července 1938 až do 1945. Politický dopad těchto konfliktů se nese do dnešních dob.\n\nPo tom, co Japonsko obsadilo Mandžusko a Koreu, se jeho vojenské zájmy zaměřily na sovětská území. Střety mezi japonskými a sovětskými jednotkami se často odehrávaly na hranici Mandžuska.\n\nKonflikty byly lokální a malé, do 5. dubna 1945 měl Sovětský svaz uzavřený Pakt o neútočení s Japonskem.\n\n"}
{"id": "312939", "url": "https://cs.wikipedia.org/wiki?curid=312939", "title": "Zuzana Burianová", "text": "Zuzana Burianová\n\nZuzana Burianová provdaná Zuzana Kučera (* 2. října 1947 Praha) je česká filmová herečka a zpěvačka, bývalá členka Divadla Semafor, která do tohoto divadla přišla na konci 60. let 20. století. Někdy panuje mylný dojem, že ji do divadla přivedl režisér Ján Roháč, její pozdější první manžel.\n\nKromě svého sólového vystupování nazpívala také několik duetů, například s Jiřím Grossmannem nebo s dvojicí Miroslav Paleček a Michael Janík (vystupuje společně s nimi na LP desce \"Kukátko\"). Její zpěv je zachycen také na zvukových i obrazových nahrávkách některých \"Návštěvních dnů\" někdejšího komického dua Miloslav Šimek & Jiří Grossmann.\n\nHrála i menší role ve filmu, například Vesničko má středisková, či televizních seriálech jako například Nemocnice na kraji města či Návštěvníci.\n\n"}
{"id": "312941", "url": "https://cs.wikipedia.org/wiki?curid=312941", "title": "NHL 1999/2000", "text": "NHL 1999/2000\n\nSezóna 1999/2000 byla 83. sezonou NHL. Vítězem Stanley Cupu se stal tým New Jersey Devils. V této sezoně se v NHL poprvé zúčastnil tým Atlanta Thrashers.\n\n\nNejlepší v sezóně - Databáze NHL\n"}
{"id": "312949", "url": "https://cs.wikipedia.org/wiki?curid=312949", "title": "Android (operační systém)", "text": "Android (operační systém)\n\nAndroid (stylizováno jako android, anglická výslovnost [ˈændroid]) je mobilní operační systém založený na jádře Linuxu, který je dostupný jako otevřený software (open source). Je používán na smartphonech, tabletech, chytrých televizích a dalších zařízeních. Jeho vývoj vede firma Google pod hlavičkou konsorcia firem Open Handset Alliance a výrobci různých zařízení mohou Android upravovat při dodržení stanovených podmínek. Název je často doplněn o název prostředí, které vyvíjí sám vývojář (například MIUI od Xiaomi, One UI od Samsung, nebo je zcela vynechán, pokud jsou změny příliš velké (například systémy YunOS, Fire OS nebo OxygenOS).\n\nSystém Android má největší zastoupení na světě mezi všemi operačními systémy.\nNa tabletech je nejprodávanějším systémem od roku 2013 a na mobilních telefonech je dominantní podle jakéhokoliv pohledu. Ve třetím kvartálu roku 2016 měl Android 86,8% podíl na trhu prodaných chytrých mobilních telefonů. V celkových prodejích je Android od roku 2015 na prvním místě, následován systémy iOS a Windows Phone.\n\nPřestože je vlastní operační systém Android otevřený software, je tak silně spojen s proprietárními službami, že ho nemá smysl provozovat bez nich.<ref name=\"www.root.cz/clanky/proc-jsou-monopoly-problem-par-stripku-z-google-a-politiky\"></ref>\n\nAndroid vyvíjí konsorcium Open Handset Alliance, jehož cílem je progresivní rozvoj mobilních technologií, které budou mít výrazně nižší náklady na vývoj a distribuci, a zároveň spotřebitelům přinese inovativní uživatelsky přívětivé prostředí. Při vývoji systému byla brána v úvahu omezení, kterými disponují klasická mobilní zařízení, jako výdrž baterie, menší výkonnost a málo dostupné paměti. Zároveň bylo jádro Androidu navrženo pro běh na různém hardwaru. Systém tak může být použit bez ohledu na použitou hardwarovou platformu, čipovou sadu, velikost nebo rozlišení obrazovky.\n\nSamotná platforma Android dává k dispozici nejen operační systém s uživatelským prostředím pro koncové uživatele, ale i kompletní řešení nasazení operačního systému (specifikace ovladačů aj.) pro mobilní operátory a výrobce zařízení a v neposlední řadě pro vývojáře aplikací poskytuje efektivní nástroje pro jejich vývoj – Software Development Kit (SDK). \n\nSpolečnost Android Inc. byla založena v Kalifornii v říjnu 2003 Andym Rubinem, Richem Minerem, Nickem Searsem a Chrisem Whitem. Google Inc. v srpnu roku 2005 odkoupil v té době nepříliš známou startup společnost Android Inc. a udělal z ní svoji dceřinou společnost.\n\nPo odkupu společnosti tým Googlu pod vedením Andyho Rubina vyvinul platformu založenou na Linuxovém jádře a v září roku 2007 Google získal několik patentů v oblasti mobilních technologií. Odborná veřejnost začala po akvizici spekulovat, že Google chce tímto krokem vstoupit na trh „chytrých“ mobilních telefonů a chystá vydání vlastního mobilu.\n\n5. listopadu 2007 bylo vytvořeno uskupení Open Handset Alliance. Konsorcium, které zahrnovalo společnosti zabývající se výrobou mobilních telefonů, čipů nebo mobilních aplikací, např. Google, HTC, Intel, LG, Motorola, nVidia, Qualcomm, Samsung, Texas Instruments a dalších 25 společností. Cílem tohoto konsorcia bylo vyvinout otevřený standard pro mobilní zařízení. V ten samý den Open Handset Alliance ohlásil svůj první produkt, Android, otevřenou mobilní platformu postavenou na jádře Linux verze 2.6. Eric Schmidt dal při této příležitosti ve svém projevu najevo, že má Google s platformou Android velké plány: „Dnešní oznámení je mnohem ambicióznější, než pouhý Google telefon, jak spekuloval tisk v posledních několika týdnech. Naší vizí je, že platforma, kterou představujeme, bude moci být použita na tisících rozdílných telefonních modelech.“ O týden později byl vydán první Android SDK pro vývojáře pod licencí open-source.\n\nV říjnu roku 2008 byl ve Spojených státech amerických uveden první komerční mobilní telefon T-Mobile G1 (HTC Dream) s operačním systémem Android (v České republice byl uveden v lednu 2009) a zároveň s tím bylo uvolněno SDK 1.0. V roce 2009 vzrostl počet zařízení používající Android na více jak dvacet. Na konci roku 2010 se Android stal vedoucí platformou smartphonů, na počátku roku 2012 měl 59% podíl a v roce 2013 už jednoznačně dominoval trhu s podílem 80 %.\nArchitektura operačního systému Android je rozdělena do 5 vrstev. Každá vrstva má svůj účel a nemusí být přímo oddělena od ostatních vrstev.\n\nNejnižší vrstva architektury je jádro operačního systému, které tvoří abstraktní vrstvu mezi používaným hardwarem a zbytkem softwaru ve vyšších vrstvách. Jádrem systému Android je modifikovaný Linux, firmy vyvíjející Android tak jsou předními přispěvateli linuxového jádra. V prvních verzích Androidu šlo o verze Linuxu 2.6.x, pozdější verze využívají novější linuxová jádra. Je využito mnoha vlastností Linuxu, jako podpora správy paměti, správa sítí, zabudované ovladače nebo správy procesů, například souběžného běhu aplikací, které běží jako samostatné procesy s oprávněním stanoveným systémem. Tato vlastnost přispívá ke stabilitě a také ochraně systému. Naopak systém nepodporuje grafické uživatelské rozhraní X Window, init Systemd a ani úplnou sadu GNU knihoven. Důvodem použití jádra Linux byla také vlastnost poměrně snadného sestavení na různých zařízeních a tím zaručená přenositelnost.\n\nDalší vrstvou jsou knihovny, které jsou napsány v C nebo C++ kódu a využívají je různé komponenty systému. Tyto funkce jsou vývojářům poskytnuty prostřednictvím Android Application Framework. Zde jsou uvedeny pouze některé příklady knihoven:\n\nObsahuje vrstvu obsahující aplikační virtuální stroj zvaný Dalvik, který byl vyvíjen od roku 2005 speciálně pro Android, týmem v Googlu pod vedením Dana Bornsteina. Nově se používá Dalvik Turbo od francouzsko-švýcarské firmy Myriad Group, který je výrazně rychlejší a úspornější, ale zachovává kompatibilitu s původním Dalvikem.\n\nVznik virtuálního stroje Dalvik byl při současné existenci JVM od Oracle iniciován ze dvou důvodů. Prvním důvodem byla licenční práva, kdy jazyk Java a jeho knihovny jsou volně šiřitelné, zatím co JVM není. Dalším důvodem byla optimalizace virtuálního stroje pro mobilní zařízení a to především v oblasti poměru úspory energie a výkonu.\n\nV této vrstvě jsou také obsaženy základní knihovny programovacího jazyka Java. Knihovny se svým obsahem blíží platformě Java Standard Edition. Hlavní rozdíl je v nepřítomnosti knihoven pro uživatelské rozhraní (Abstract Window Toolkit a Swing), které byly nahrazeny knihovnami uživatelského rozhraní pro Android nebo přidání knihovny Apache pro práci se sítí.\n\nPřeklad aplikace napsané pro Android starší, než verze 4.4, probíhá zkompilováním zdrojového Java kódu do Java byte kódu pomocí stejného kompilátoru, jako je používán v případě překladu Java aplikací. Poté se překompiluje Java byte kód pomocí Dalvik kompilátoru a výsledný Dalvik byte kód je spuštěn na DVM. Každá spuštěná Android aplikace běží ve svém vlastním procesu, s vlastní instancí DVM.\n\nOd verze Androidu 4.4 (a Android 5.0) včetně se používá (ART – Android RunTime) dopředná kompilace (AOT – Ahead-of-time compilation). Důvodem jsou úspory energie a další výrazné zrychlení aplikací.\n\nDopředná kompilace v Androidu 4.4+ funguje tak, že se aplikace napsaná ve zdrojovém kódu Javy přeloží pomocí kompilátoru do Java byte kódu, a následně se přeloží do byte kódu Dalviku (.DEX). Při instalaci do Androidu se jednou pro vždy zkompiluje do nativního kódu (procesoru) zařízení.\n\nVýsledkem je až dvakrát výkonnější smartphone, který má cca o 36 % delší výdrž. Zpomalení se týká jen instalace aplikace, při které se provádí její finální optimalizace.\n\nPro zachování kompatibility je původní kompilátor (JIT – Just-in-time compilation) Dalvik prozatím přítomen.\n\nSpolečnost Google zřejmě přichází se značnou změnou v oblasti řízení oprávnění pro aplikace v nadcházejícím systému Android.\n\nV současné době systém Android umožňuje aplikaci buď nainstalovat a spouštět se všemi právy, nebo instalaci aplikace zcela odmítnout. To se teď mění; ona změna spočívá v rozšíření možností uživatele Androidu tak, aby aplikace získala jen skupiny práv, které nezbytně potřebuje, tedy které jí uživatel dovolí používat. Aplikace sice bude moci požádat o dodatečná práva při svém běhu, ale i tehdy jí uživatel bude moci práva odepřít. Bude tedy možné například zamezit aplikaci přístup k mikrofonu, fotoaparátu, souborům a nebo třeba k telefonnímu seznamu. Nová verze Androidu má také propracovanější správu energie.\n\nVrstva Application framework je pro vývojáře nejdůležitější. Poskytuje přístup k velkému počtu služeb, které mohou být použity přímo v aplikacích. Tyto služby mohou zpřístupňovat data v jiných aplikacích, prvky uživatelského rozhraní, upozorňovací stavový řádek, aplikace běžící na pozadí, hardware používaného zařízení a mnoho dalších služeb a funkcí. Základní sada služeb zahrnuje především:\n\nNejvyšší vrstvu systému tvoří základní aplikace, které využívají běžní uživatelé. Může jít o aplikace předinstalované nebo dodatečně stažené z Android Marketu. Například e-mailový klient, SMS program, kalendář, mapy, prohlížeč, kontakty a další aplikace i od „třetích“ stran.\n\nOd první verze bylo vydáno několik aktualizací, které opravují chyby a přidávají nové funkce. Jednotlivé verze systému se jmenují abecedně podle sladkostí (Cupcake, Donut, Eclair, Froyo, Gingerbread, Honeycomb, Ice Cream Sandwich, Jelly Bean, KitKat, Lollipop, Marshmallow, Nougat, Oreo a Pie).\nTato knihovna umožňuje lépe využít hardware, zejména založený na novějších architekturách (GCN). Toto API také má být kompatibilní s Vulcanem z desktopu. K dispozici má být příští rok. API Vulkan 3D již využívá Android 7.0 Nougat.\n\nOficiálně podporované vývojové prostředí pro aplikace Android je Eclipse. Do něj je možné nainstalovat ADT plugin, který ulehčuje práci s Android projektem. Vývojáři ovšem nejsou nuceni pracovat v tomto prostředí, ale mají možnost volby jiného IDE nebo jednoduchého textového editoru a kompilace aplikací pomocí příkazové řádky. V nedávné době (2014) Google odkoupil Android studio, které se začíná prosazovat jako hlavní vývojové prostředí.\n\nNástroje pro vývoj aplikací pro platformu Android jsou obsaženy v SDK, který je dostupný pro všechny hlavní platformy operačních systémů GNU/Linux, Windows i macOS. Sada SDK je rozdělena na tři druhy: základní (nástroje nezbytné pro vývoj aplikací), doporučená a plná konfigurace vývojového prostředí.\n\nZákladní konfigurace SDK:\n\nDoporučená konfigurace SDK:\n\nPlné konfigurace SDK:\n\nEmulátor operačního systému Android je obsažen v Android SDK. Umožňuje testovat vytvořené aplikace bez fyzického zařízení. Pomocí Android SDK a AVD Manageru je možné konfigurovat volbu síťového připojení, SD karty atd. a spouštět jednotlivá virtuální zařízení.\nVětšina aplikací se chová v emulátoru stejně jako na fyzickém zařízení. Existují ovšem výjimečné situace, které se virtualizovat nedají nebo jen těžko, například přijímání hovorů, video/audio vstup, úroveň nabité baterie, funkce bluetooth atd.\n\nZákladní stavební kameny v aplikacích Android jsou komponenty activity reprezentující obrazovku, service umožňující provádět akce na pozadí, content providers poskytující přístup k datům a broadcast reciever reagující na příchozí oznámení. Všechny tyto komponenty musí být definovány v souboru AndroidManifest.xml, uloženém v kořenovém adresáři projektu. Kromě content provideru mohou komponenty mezi sebou kooperovat pomocí zpráv, tzv. intentů.\n\nActivity odpovídá jedné obrazovce. Obsahuje grafické uživatelské rozhraní pro interakci s uživatelem. Aplikace obsahuje obvykle více activit, mezi kterými je uživatel schopen přepínat a přitom si activity může předávat informace.\nZahájení activity je poměrně náročná záležitost. Musí se vytvořit nový proces, alokovat paměť pro objekty uživatelských rozhraní, které se rozloží do layoutu obrazovky a na připravenou obrazovku vyvolat zobrazení. Aby nedocházelo ke zbytečnému plýtvání výpočetních prostředků např. při vzniku, zániku a opětovného vzniku activity – což se jednoduše může stát při stisku tlačítka zpět na zařízení – je zde Activity Manager, který zodpovídá za vytváření, rušení a celkovou správu životního cyklu activity. Activity Manager pracuje se zásobníkem, ve kterém jsou uchované informace o spuštěných activitách, a na vrcholu tohoto zásobníku je aktuálně zobrazované activity.\nŽivotní cyklus activity se může nacházet v těchto stavech:\n\nKomponenta service neposkytuje uživatelské rozhraní, ale představuje pouze proces běžící na pozadí. Většinou se používá k vykonávání dlouho trvajících úkolů nebo k přístupu k vzdáleným zdrojům, kde není známá doba odezvy (jako je připojení k serveru). Service můžeme spustit dvěma způsoby a to pomocí metody startService. Potom se service může ukončit sama nebo ji může ukončit jiná komponenta. Další způsob spuštění je pomocí metody bindService, kterou vyvolá jiná komponenta, tzv. klient, v tomto případě service může ukončit pouze klient, který ji spustil. V jednom okamžiku může být k service navázáno pomocí metody bindService i více komponent, potom je service ukončena po odpojení všech klientů.\nService se může nacházet ve třech stavech:\n\nContent provider je aplikační rozhraní pro sdílení dat mezi aplikacemi, ale i pro sdílení dat v aplikaci mezi jednotlivými activitami. Aplikace může uchovávat data v souborech, SQLite databázi nebo na webu, a přesto budou mít k těmto datům přístup – pokud je to povoleno – jiné aplikace. Content provider má relativně jednoduché rozhraní se standardními metodami (insert, update, delete a query), které mají stejnou funkci jako klasické databázové metody.\nOddělení dat od uživatelského rozhraní nabízí možnost nahrazení výchozích aplikací novými. Například může jakákoliv aplikace využít uložených uživatelských kontaktů a nahradit tak výchozí aplikaci pro jejich zobrazování.\n\nBroadcast reciever je komponenta sloužící k „naslouchání“ oznámení. Podle určení na ně reaguje, například výpisem na stavový řádek nebo spuštěním jiné komponenty. Aplikace mohou využívat broadcasty systémové nebo vytvářet své vlastní. Podobně jako service ani broadcast receiver nemá uživatelské rozhraní. Příklad použití broadcast recieveru může být reakce na oznámení o nízkém stavu baterie, o zachycení fotografie, doručení SMS zprávy nebo stažení dat.\nAby společnost Google přilákala vývojáře pro tuto novou platformu, do soutěže \"Google Developer Challenge\" vložila v roce 2008 celých 10 milionů dolarů. Android Developer Challenge je soutěž vývojářů pořádaná společností Google. Do soutěže se přihlašují skupiny vývojářů či jednotlivci, kteří prezentují své aplikace pro mobilní telefony na platformě Android. Ti nejlepší se pak podle stanovených pravidel podělí o finanční odměny, z nichž mohou financovat další vývoj, a získat tak lepší šanci na úspěch v dalších kolech, ve kterých užší výběr usiluje o řádově hodnotnější finanční odměny.\n\nPrvní kolo začalo v květnu výběrem 50 projektů za pomoci odborné poroty, které obdržely každý 25 tisíc dolarů na další vývoj. Z těch pak bylo vybráno 10 vítězů (každý vítězný projekt dostal 275 tisíc $) a dalších deset týmů dostalo sto tisíc dolarů. Podobné druhé kolo soutěže se konalo následující rok.\n\nAplikace do zařízení s operačním systémem Android jsou primárně dostupné přes tzv. Google Play (do února 2012 Android Market), což je služba určená pro stahování aplikací a her, kterou provozuje přímo Google. Byla dostupná již s uvedením prvního mobilního telefonu a v květnu 2011 na ní bylo více než 290 000 aplikací, z nichž část je zcela zdarma a část je ke stažení zdarma a při spuštění zobrazuje reklamy. Zbylé aplikace jsou placené – ty lze zatím kupovat jen v omezené množině zemí, která se ovšem rozrůstá (toto omezení platí pouze pro placené aplikace).\n\nV únoru 2011 byl Android Market rovněž zpřístupněn přes Internet. Uživatelé tak mohou ze svého PC procházet seznamy aplikací a rovněž si vybírat ty, které se automaticky nainstalují na jejich mobilní zařízení. Veškerá tato funkcionalita byla do té doby přístupná pouze z mobilního zařízení.\n\nKromě oficiálního repozitáře aplikací fungují i konkurenční a neoficiální repozitáře – např. Amazon Appstore nebo F-Droid, který obsahuje jen svobodné aplikace.\n\nProtože Android je však otevřenou platformou, aplikace na ni je možné nahrávat i přímo např. z počítače (postupy jsou zdokumentované a podporuje je i samotné Android SDK).\n\nPro ty, kteří by chtěli modifikovat i samotné vlastnosti operačního systému, existují postupy, jak získat oprávnění administrátora v zařízení (administrátor se nazývá v Linuxu root [ruːt], proto se těmto postupům říká rooting [ˈruːtiŋ]). Je potřeba podotknout, že takové změny nejsou oficiálně podporované a mohou porušit některá obchodní ustanovení a vést např. ke ztrátě záruky a podpory zařízení.\n\n\nPodle informací webu Gizmodo nasazení přístrojů s Androidem ve firmách postupně zpomalovalo.\nNa vině jsou chybějící funkce pro podnikové nasazení spojené zejména s dostatečným zabezpečením a správou. Podle kritiků Androidu chybí zejména podpora šifrování dat, včetně enkrypce SD karet a také lepší systém ochrany proti malwaru, který se v poslední době na přístroje s Androidem zaměřuje ve velkém. Dále OS Android potřebuje snadný systém pro možnost vymazávání dat administrátory na dálku a také pokročilou schopnost sledování přístroje při ztrátě či odcizení.\n\nAndroidu příliš neprospěla ani šokující skutečnost, na kterou v květnu 2011 upozornil web The Register, že totiž 99 % mobilů používajících platformu Android obsahuje chyby dovolující například reklamním společnostem krádež přihlašovacích údajů používaných k přístupu ke kalendářům, kontaktům a dalším citlivým údajům. Poté, co uživatel odešle přihlašovací údaje k nějaké webové službě, dostane zpátky tzv. přihlašovací token, kterým si webová služba nadále ověřuje identitu uživatele aniž by po něm znovu vyžadovala heslo a který je pak možné k přihlášení použít další dva týdny. Tento token je navíc odesílán nešifrovaný a tak každý, kdo jej získá, může jednoduše webovou službu přesvědčit, že je oprávněn k přístupu na účet daného uživatele. Tato bezpečnostní díra byla částečně opravena v Androidu verze 2.3.4, přesto však i tato verze stále umožňuje podobný útok například při synchronizaci se službou Picasa.\n\nPodle webu ICT manažer pak Google prý není schopný sám Android přeměnit v platformu, která by odpovídala požadavkům korporátních uživatelů a zůstane tak spíše orientovaný na koncové uživatele. Android je sice možné využívat ve firmách, ale jen v omezené míře, pokud jej uživatelé nebudou používat pro práci s informacemi.\n\nV listopadu 2017 server The Hacker News informoval o tom, že přes 700 milionů telefonů s Androidem obsahuje backdoor společnosti Shanghai AdUps Technology, který získává data uživatelů a posílá je do Číny.<ref name=\"thehackernews.com/2016/11/hacking-android-smartphone\"></ref> Backdoor prohledává obsah SMS, seznam kontaktů, seznam volání, lokační údaje a další osobní informace a posílá je každých 72 hodin. Backdoor byl objeven v systémových aplikacích com.adups.fota.sysoper a com.adups.fota, z nichjž ani jedna nemůže být zakázána nebo odinstalována uživatelem.\n\nAndroid není zcela otevřený systém, ale otevřená je jeho velká část: od modulů Linuxového jádra, knihoven, aplikačního programové rozhraní až po základní aplikace. To dává výrobcům možnost přizpůsobit systém nasazenému hardwaru a také lépe integrovat své aplikace. Android je zároveň šířen pod „business-friendly“ licencí (Apache/MIT), což umožňuje třetím stranám využívat systém pro nejrůznější účely. Ale některé části jsou uzavřenou technologii firmy Google, přesto Google tento systém prezentuje jako open source.\n\nAndroid také obsahuje několik patentovaných technologii, které si musí výrobci mobilních telefonů licencovat.\n\nDíky vydání produktu jako open source a nezávislosti na použitém hardwaru může být Android spuštěn na velkém počtu přístrojů. Tato skutečnost zapříčinila vznik velkého a ekonomicky úspěšného ekosystému tvořeného aplikacemi, vývojáři a uživateli.\n\nV tuzemsku se zvedl zájem o operační systém Android již v době, kdy se na trhu začal prodávat první mobilní telefon s tímto systémem, tedy T-Mobile G1. Od 23. září 2008 začalo fungovat české fórum o Androidu, kolem něhož i v současnosti existuje velká komunita s více než 77 000 členy (k 26. listopadu 2015).\n\nO velkou oblibu se pravděpodobně zasloužila nízká pořizovací cena zařízení běžících na Androidu.\n\nV současné době se aktualitám kolem systému Android věnuje server Svetandroida.cz, který patří mezi největší média v Česku, která se zajímají právě o operační systém Android.\n\n\n"}
{"id": "312950", "url": "https://cs.wikipedia.org/wiki?curid=312950", "title": "Kord (tkanina)", "text": "Kord (tkanina)\n\nKord jako tkanina je známý ve třech variantách:\n\n"}
{"id": "312960", "url": "https://cs.wikipedia.org/wiki?curid=312960", "title": "VirtualBox", "text": "VirtualBox\n\nOracle VM VirtualBox je multiplatformní virtualizační nástroj distribuovaný jak pro Linux/Unix tak pro Windows a Mac OS. VirtualBox vyvíjela původně německá společnost Innotek GmbH, kterou zakoupila v únoru 2008 společnost Sun Microsystems, již koupila v dubnu 2009 firma Oracle. Jeho uživatelské rozhraní a funkcionalita je velmi podobná Microsoft Virtual PC 2007 s tím rozdílem, že podporuje více jazyků, hardwarovou virtualizaci a připojování USB zařízení z hostitelského systému do virtuálního stroje.\n\nVirtualBox verze 4 z prosince 2010 přinesl zejména podporu rozšiřujících zásuvných modulů (pluginů) nazvaných Extension Packs (soubory s příponou .vbox-extpack).\nVe verzi 5 pak byla přidána paravirtualizace a podpora USB3.\n\nVirtualBox je nabízen ve dvou rozdílných licenčních podobách:\n\n\n\nVirtualBox umí od verze 1.5 přepínat mezi různými jazyky a podporuje externí jazykové soubory.\n\nPodpora ukládání aktuálních obrazů (snímků) stavu virtuálního stroje včetně jeho operačního systému (kompletní konfigurace a stav). Tato funkce umožňuje provést zálohu stavu systému před provedením kritického testu, který pokud selže umožní rychlou obnovu do původního stavu systému a opakování testu.\n\nRežim Seamless umožní \"vysunout\" vybranou aplikaci z virtuálního stroje do hostitelského systému. Uživatel tak může zdánlivě pracovat s aplikacemi Microsoft Outlook 2003 nebo Windows Internet Explorer 7 v Linuxu, aniž by bylo zpozorováno, že tyto aplikace běží ve skutečnosti ve virtualizovaném celém operačním systému (např. Windows XP SP2).\n\nPodpora přenosu obsahu schránky mezi hostitelským a virtuálním systémem\n\nTato funkce umožní nasdílet vybrané složky z hostitelského systému do virtuálního i bez funkčního síťového prostředí.\n\n\n\nVirtualBox podporuje technologie hardwarové virtualizace společností Intel VT a AMD AMD-V.\n\nSamostatně vyvíjená verze VirtualBoxu a šířená pod vlastní verzí licenční smlouvy v komerční podobě nabízí tyto funkce:\n\nTato funkce nabízí podporu běžícího RDP serveru nad všemi virtuálními stroji VirtualBoxu a umožňuje připojení k nim s pomocí RDP protokolu (podobně jako VMware Workstation podporuje podobně připojování k virtuálním strojům pomocí VNC protokolu).\n\nVirtualBox podporuje připojení USB zařízení (standardu 1.1, 2.0 a 3.0) do virtuálních strojů.\n\nTato funkce umožňuje připojení v kombinaci s RDP serverem připojení USB zařízení ze vzdáleného klienta do virtuálního stroje.\n\nVirtualBox obsahuje podporu iSCSI s možností připojování takových zařízení do virtuálních strojů.\n\nBalíček Extension Pack poskytuje rozšířenou funkcionalitu aplikace o nové funkce:\n\nVirtualBox podporuje běh v těchto hostitelských operačních systémech:\n\n\nVirtualBox podporuje jak 32-bit (x86) tak 64-bit (x64) prostředí výše uvedených systémů.\n\n\n\n"}
{"id": "312967", "url": "https://cs.wikipedia.org/wiki?curid=312967", "title": "Atlantský oceán", "text": "Atlantský oceán\n\nAtlantský oceán, jednoslovně Atlantik, je vodní plocha mezi Afrikou, Evropou a Amerikou. Na jihu sahá až po Antarktidu (např. podle Národní zeměpisné společnosti) nebo (podle Mezinárodní hydrografické organizace) pouze k jižní 60. rovnoběžce, kde hraničí s Jižním oceánem. Je druhým největším z pěti světových oceánů...\n\nJeho celková rozloha zaujímá přibližně pětinu zemského povrchu, což včetně okrajových moří činí cca 106,5 mil. km a 82,4 mil. km bez okrajových moří (resp. 76,8 mil. km při uznání Jižního oceánu). Do Atlantiku přitéká voda z asi čtyřikrát většího území, než je tomu u Tichého nebo Indického oceánu. Objem Atlantiku je i s objemem přilehlých moří 354,7 mil. km, resp. 323,6 mil. km bez nich. Délka jeho pobřeží je uváděna 111 866 km. Šířka ve směru východ–západ se pohybuje od 2848 km mezi Brazílií a Libérií do 4830 km mezi Spojenými státy a severní Afrikou. Nejhlubší místo v Atlantském oceánu je prohlubeň Milwaukee v Portorickém příkopu v hloubce 8648 metrů pod hladinou oceánu. Průměrná hloubka dosahuje 3332 m, resp. 3926 m bez moří.\n\nStředem Atlantského oceánu se táhne největší podmořský horský hřeben – Středoatlantský hřbet. Táhne se ve tvaru písmene S od Islandu až k 58° jižní šířky v délce asi 11 300 km.\nOstrovy Atlantského oceánu jsou pevninského původu. Tyto ostrovy leží blízko pevniny, od které se oddělily – např. Grónsko, Velká Británie, Irsko, Kuba atd.\nNa stycích litosférických desek se vytvořily stovky sopečných ostrovů, např. Malé Antily, Azory, Kanárské ostrovy, Madeira a Kapverdy.\n\nNa březích severního Atlantiku leží většina nejvyspělejších zemí světa. Atlantský oceán je tak protkán sítí celosvětově nejpoužívanějších mořských tras mezi východní a západní polokoulí. Nacházejí se zde významné světové oblasti rybolovu a těží se ropa a zemní plyn v Karibském moři, Mexickém zálivu a v Severním moři.\n\n\nVíce o a .\n\nNázev „Atlantský oceán“ pochází z řecké mytologie. Podle ní byl Atlas obr, který podpíral nebeskou klenbu. Řecké jméno \"Atlantis thallasa\" znamená Atlantovo moře.\n\nOd 8. století pronikali na oceán přes Island, Grónsko až do Ameriky severští Vikingové. V 15. století se zde podél západních břehů Afriky plavili portugalští mořeplavci Bartolomeo Diaz a Vasco da Gama. Roku 1492 španělská výprava pod vedením Itala ve španělských službách Kryštofa Kolumba (Cristoforo Colombo) dosáhla plavbou přes Atlantský oceán Bahamských ostrovů.\n\n\n\n"}
{"id": "312969", "url": "https://cs.wikipedia.org/wiki?curid=312969", "title": "Mistrovství světa ve snookeru 2008", "text": "Mistrovství světa ve snookeru 2008\n\nMistrovství světa ve snookeru 2008 se odehrávalo ve dnech 19. dubna - 5. května 2008 v Crucible Theatre v Sheffieldu. Obhájcem mistrovského titulu z předchozího roku byl John Higgins. Největším favoritem turnaje podle sázkových kanceláří pak Ronnie O'Sullivan.Celý turnaj mistrovství světa byl dotovaný částkou £250 000 liber pro vítěze.\n\nMaximální náběh v Crucible Theatre a to magických 147 bodů doposud zahráli:\n\n\n"}
{"id": "312972", "url": "https://cs.wikipedia.org/wiki?curid=312972", "title": "Seznam ministrů školství Československa", "text": "Seznam ministrů školství Československa\n\nSeznam československých ministrů školství v letech 1918–1992.\n\n\n"}
{"id": "312973", "url": "https://cs.wikipedia.org/wiki?curid=312973", "title": "Bernartice nad Odrou", "text": "Bernartice nad Odrou\n\nBernartice nad Odrou (německy \"Bernsdorf\") se nacházejí v okrese Nový Jičín v Moravskoslezském kraji. Leží na severní Moravě, na samém pomezí s Českým Slezskem, v místě, kde řeka Odra prudce stáčí svůj tok na severovýchod. Žije zde obyvatel. \n\nPrvní písemná zmínka o obci pochází z roku 1374. Od 1. ledna 1980 až do 23. listopadu 1990 byla ves místní částí Nového Jičína; poté se na základě místního referenda opět osamostatnila.\n\n\n\n\n"}
{"id": "312975", "url": "https://cs.wikipedia.org/wiki?curid=312975", "title": "Kontroverze 10 agorot", "text": "Kontroverze 10 agorot\n\nGrafická ztvárnění mince 10 agorot byla v minulosti objektem kontroverze. Na tiskové konferenci svolané předsedou Organizace pro osvobození Palestiny (OOP) Jásirem Arafatem na 13. prosince 1988 do Ženevy Arafat tvrdil, že rub mince znázorňuje mapu Velkého Izraele, který „jde od Středozemí po Mezopotámii, od Rudého moře po Eufrat“ a tudíž odráží sionistický expanzionismus. Toto tvrzení popřela Banka Izraele, s odůvodněním, že návrh mince byl vybrán kvůli její historické hodnotě a vychází z podoby mince z období 37–40 př. n. l. během římského obléhání Jeruzaléma, za posledního hasmonejského krále Matiáše Antigona II. Mnoho fotografií těchto starověkých mincí se nachází v Projektu menorová mince (\"Menorah Coin Project\"). \n\nGrafické ztvárnění motivu od Natana Karpa se poprvé objevilo na staré 100 šekelové minci, která byla vydaná Bankou Izraele 2. května 1984. Když byl šekel nahrazen novým izraelským šekelem (NIS) (září 1985) byla grafická podoba použita na novou minci 10 agorot, která odpovídá hodnotě staré stošekelové mince. Motiv byl také použit jako symbol Banky Izraele.\n\n"}
{"id": "312982", "url": "https://cs.wikipedia.org/wiki?curid=312982", "title": "Americká (Plzeň)", "text": "Americká (Plzeň)\n\nAmerická (dříve \"Moskevská\", předtím \"Americká\", za německé okupace Bahnhofstraße, za Masarykovy republiky \"Jungmannova\") ulice patří k nejvýznamnějším ulicím Plzně. V délce necelého 1 km tvoří dopravní tepnu, po které denně přejedou desetitisíce aut a stovky vozidel MHD především trolejbusů linek 11, 12, 13, 14, 15 a 16. Je též obchodní \"tepnou\" krajského města. Ulice začíná na křižovatce „U Práce“, kde je pokračováním ulice Tylovy, která vede od Škodových závodů, a končí na křižovatce u hlavního nádraží.\n\nV roce 2008–2009 byla západní část ulice rozsáhle rekonstruována. Rekonstrukce byla v červnu 2009 oceněna cenou veřejnosti v soutěži Česká dopravní stavba roku 2008.\n\nAmerická ulice ve své historii měla hned několik různých názvů. Svůj první název \"Stodolní\" získala v roce 1868, kdy ji městská rada pojmenovala podle stodol, které ji lemovaly např. na dnešním západním konci. Název vydržel jen 5 let, protože v roce 1873 se obecní zastupitelstvo rozhodlo uctít sté výročí narození Josefa Jungmanna, národního buditele a tvůrce moderní češtiny, a ulici pojmenovalo \"Jungmannova\". Název se udržel až do druhé světové války, kdy byla Němci v roce 1941 pojmenována \"Třída Karla IV.\". Ale již o rok později, v roce 1942, došlo k přejmenování na \"Třídu Vítězství\".\n\nPojmenování od okupační správy bylo po válce nahrazeno a ulice byla v roce 1945 pojmenována \"Stalinova\", přestože Plzeň vděčila za osvobozením západním vojskům v čele s americkou armádou. Ani tento název se neudržel a stejně jako socha generalissima zmizel. Nový název \"Moskevská\", který získala v roce 1962, byl tematicky blízký, ale v reakci na okupaci Československa vojsky Varšavské smlouvy získala v roce 1968 název \"Třída Ludvíka Svobody\". I tento název se ukázal být dočasným, již po několika měsících se vrátil název \"Moskevská\" a vydržel po celou dobu normalizace. V roce 1991 došlo k přejmenování na současný název \"Americká\".\n\nObjevuje se i zmínka o pojmenování třídy \"Císaře Františka Josefa\", \"Říšská\" či \"Bahnhofstraße\" či \"Wilsonova\".\n\nČasté změny názvů, většinou vyvolané změnou politické orientace státu, vedly Plzeňany k označení \"Ulice politických omylů\".\n\n\n\n\n\n\n\n\n\n\n"}
{"id": "312986", "url": "https://cs.wikipedia.org/wiki?curid=312986", "title": "Darek Vostřel", "text": "Darek Vostřel\n\nDarek Vostřel (9. ledna 1929 Praha – 4. listopadu 1992 Praha) byl český herec, zpěvák, scenárista, divadelní organizátor a manažer, bývalý ředitel Divadla Rokoko.\n\nJeho otec Alois byl před druhou světovou válkou ředitelem a provozním v divadle Akropolis na Žižkově, později pracoval v tabákovém průmyslu. Matka pocházela z bývalé Jugoslávie, Vostřelovo vlastní křestní jméno bylo \"Božidar\". V začátcích umělecké činnosti používal pseudonym \"Kristán Bambas\".\n\nV roce 1952 ukončil Divadelní fakultu Akademie múzických umění v Praze. Po škole byl angažován v Jihlavě, během základní vojenské služby působil ve vojenském uměleckém souboru letectva \"Vítězná křídla\". Zde se poprvé na pódiu sešel v roce 1955 s Jiřím Šaškem a vytvořili dvojici VOŠA. Po zrušení souboru se vojenská herecká skupina stala základem \"Pražského estrádního souboru – PES\" u Ministerstva kultury.\n\nV roce 1957 objevil soubor v centru Prahy nevyužívaný divadelní sál, ve kterém dříve bývalo Divadlo Rokoko, kde před válkou účinkovali např. Vlasta Burian, Ferenc Futurista, Jára Kohout, Karel Hašler a kde začínal jako nápověda Jindřich Plachta. V sále zahájil Vostřelův soubor dne 1. února 1958 svoji činnost pod názvem Divadlo Rokoko.\n\nVostřel byl v divadle ředitelem, hrál a také režíroval (např. v roce 1961 hru \"Poslední cyklista\" Karla Švenka, napsanou v Terezíně v roce 1944).\n\nPo zrušení divadla v roce 1972 v důsledku probíhající normalizace byl soubor rozpuštěn a jednotliví umělci byli perzekvováni. Vostřel nesměl veřejně vystupovat a až později dostal se Šaškem příležitost jako estrádní komická dvojice v rámci estrádních programů agentury \"Pražského kulturního střediska\", avšak i zde byla další omezení. Psal pak nadále scénáře pod jmény svých četných přátel a jejich jménem přispíval např. i do rozhlasového pořadu \"Kolotoč\".\n\nV roce 1989 se dvojice \"VOŠA\" rozpadla a nemocný Vostřel odmítl obnovení svého Divadla Rokoko. Naposledy vystoupili společně Šašek s Vostřelem při zájezdu pro krajany ve Švýcarsku v roce 1991.\n\nZa svůj život byl čtyřikrát ženatý, první svatba s Janou Bláhovou (v době svého angažmá v Jihlavě), druhá svatba s Jarkou Panýrkovou, se kterou se seznámil v Rokoku, kde hostovala (narodila se jim dcera Kateřina), třetí svatba v Liberci v roce 1968 s manekýnkou Melánií Lepší, poslední čtvrtá svatba se zdravotní sestrou Jiřinou Váňovou (narodila se jim dcera Darina).\n\n\n\n\n"}
{"id": "312997", "url": "https://cs.wikipedia.org/wiki?curid=312997", "title": "Podluhy", "text": "Podluhy\n\nObec Podluhy se nachází v okrese Beroun, kraj Středočeský, asi 3 km jižně od města Hořovice. Žije zde obyvatel.\n\nPrvní písemná zmínka o obci pochází z roku 1331.\n\nV souvislosti se zánikem vojenského újezdu Brdy bylo k 1. lednu 2016 k obci připojeno katastrální území \"Podluhy v Brdech\", které vzniklo k 10. únoru 2014. Toto území má rozlohu 11,960 797 km² a jsou zde evidovány 2 budovy s adresami, 1 neobydlený byt a 1 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Podluhy \"(920 obyvatel)\" byly v roce 1932 evidovány tyto živnosti a obchody: holič, 2 kapelníci, 2 hostince, konsum Včela, kovář, krejčí, obuvník, 2 obchody s lahvovým pivem, 2 obchody se smíšeným zbožím, 2 trafiky, 2 truhláři, velkostatkář Schaumburg.\n\nDopravní síť\n\nVeřejná doprava 2011\n\n"}
{"id": "313000", "url": "https://cs.wikipedia.org/wiki?curid=313000", "title": "Figeac", "text": "Figeac\n\nFigeac (okcitánsky: \"Fijac\") je město ve Francii. Leží v regionu Midi-Pyrénées, départementu Lot, v historickém kraji Quercy. Má 9953 obyvatel (rok 2006), protéká jím řeka Célé. Figeac leží na trase Svatojakubské cesty (\"La route du Puy\").\n\nMísto dnešního Figeaku bylo osídleno již ve starověku a galorománské éře. Dnešní jméno Figeac získal od krále Pipina Krátkého, který zde podle legendy roku 753 rozhodl o zbudování kláštera („Le roi aurait dit \"Fiat là\"“).\n\nV následujících staletích se město, především díky výhodné poloze (Svatojakubská cesta, obchodní cesta do kraje Rouergue), v okolí kláštera postupně rozvíjelo. Opat kláštera byl tehdy i pánem města. Ale roku 1302, po konfliktu opata s konsuly (představiteli měšťanů), bylo město podřízeno přímo králi Filipu IV. Sličnému. Ten jmenoval zemského správce a udělil městu vzácné mincovní privilegium.\n\nV letech 1598–1622 byl Figeac základnou hugenotů. V 18. století, během období prosperity města, byly odstraněny městské hradby i vodní příkop. Roku 1862 byla do Figeaku zavedena železnice.\n\nZa 2. světové války jako odvetu francouzskému odporu němečtí vojáci ze 2. divize SS „Das Reich“ zatkli 800 místních občanů; 540 z nich bylo deportováno do vyhlazovacích táborů Dachau a Neuengamme.\n\nSousední obce: Planioles, Lunan, Faycelles a Viazac.\n\nVe Figeaku sídlí významné společnosti podnikající v oblasti aeronautiky: Ratier-Figeac a Figeac Aero.\n\nSpolečnost \"Ratier-Figeac\", založena roku 1904, je dodnes světově významným výrobcem vrtulí; dodává například vrtule ke stroji Airbus A400M. Kromě toho dodává díly do helikoptér a dopravních letadel společností Airbus a Bombardier Inc. \"Figeac Aero\" vyrábí součástky motorů. Firma v posledních letech zaznamenala významný růst a získala několik kontraktů v zámoří.\n\nDlouhou a bohatou historii města dodnes upomíná architektura vysokých pískovcových domů a úzké, křivolaké uličky historického jádra (řada budov především z 13.–15. století).\nMezi nejvýznamnější turistické cíle města patří:\n\nFigeac je zároveň výchozím bodem pro turistické výlety po okolí.\n\n\n\n"}
{"id": "313002", "url": "https://cs.wikipedia.org/wiki?curid=313002", "title": "Baja California Sur", "text": "Baja California Sur\n\nBaja California Sur [bacha kalifornia sur] (do češtiny volně přeloženo jako \"Jižní Dolní Kalifornie\") je jeden z 31 států Mexika. Rozkládá se na jižní polovině Kalifornského poloostrova. Sousedí se státem Baja California, hranicí mezi státy byla ustanovena 28. rovnoběžka severní šířky. Stát je omýván vodami Tichého oceánu na západním pobřeží a Kalifornským zálivem na východě. Ve vodách okolo Baja California Sur se nachází několik větších mexických ostrovů – např. Magdalena, Santa Margarita, San José a Carmen. Podnebí státu je velice suché, vodní zdroje jsou omezené. Reliéf je hornatý, část území zaujímá poušť El Vizcaíno. I přes tyto nedostatky má celý region předpoklady pro významný rozvoj turistiky.\n\nBaja Califonia Sur existuje jako spolkový stát od 8. října 1974, předtím se jednalo o teritorium. Je tedy společně se státem Quintana Roo nejmladším mexickým státem (oba vznikly ve stejný den).\n"}
{"id": "313007", "url": "https://cs.wikipedia.org/wiki?curid=313007", "title": "Salavat Julajev Ufa", "text": "Salavat Julajev Ufa\n\nSalavat Julajev Ufa ( Салават Юлаев Уфа) je profesionální ruský hokejový tým. Byl založen v roce 1957. Je pojmenován po Salavatu Julajevovi, baškirském národním hrdinovi.\n\n\n\n\n"}
{"id": "313011", "url": "https://cs.wikipedia.org/wiki?curid=313011", "title": "Ruská superliga ledního hokeje 2007/2008", "text": "Ruská superliga ledního hokeje 2007/2008\n\nSezóna 2007/2008 byla 17. sezonou Ruské hokejové superligy. Vítězem se stal tým Salavat Julajev Ufa. Toto byla poslední sezóna Superligy, neboť od sezony 2008-2009 ji nahradila Kontinentální hokejová liga.\n"}
{"id": "313014", "url": "https://cs.wikipedia.org/wiki?curid=313014", "title": "Mladistvý", "text": "Mladistvý\n\nMladistvý znamená obecně \"(velmi) mladý, mladě svěží\", nebo také \"člověk na rozmezí dětství a dospělosti\". Za anglický ekvivalent lze považovat slovo \"juvenile\". Věková hranice pro vymezení mladistvého není vždy stejná, liší se mezinárodně i v rámci vnitrostátního práva, v některých případech se překrývá či splývá s věkovou hranicí používanou pro dítě či nezletilou osobou. V českém prostředí je mladistvý v nejobecnějším smyslu osoba, která dovršila 15 let, ale nepřekročila 18 let věku. Tento termín se používá zejména v trestním právu, přičemž trestní odpovědnost mladistvých se vyznačuje některými odlišnostmi oproti trestní odpovědnosti dospělých. V oblasti pracovního práva se užívá pojem mladistvý zaměstnanec pro zaměstnance mladšího osmnácti let.\n\nOrganizace spojených národů (OSN) od roku 1981 definuje pro statistické účely mladistvého (\"youth\") jako osobu mezi 15. a 24. rokem života, přičemž klade toto věkové vymezení zejména do souvislosti se vzděláním a prací. Mladistvý je podle Definition of Youth často popisován jako osoba mezi věkem ukončení povinného vzdělávání a najitím si první práce. OSN zároveň uznává, že členské státy mohou používat jiné definice a že i jednotlivé entity OSN používají v některých případech jiné vymezení. Úmluva o právech dítěte z roku 1989 například rozumí dítětem každou lidskou bytost mladší osmnácti let, pokud podle právního řádu, jenž se na dítě vztahuje, není zletilosti dosaženo dříve.\n\nObecně lze říci, že kde se hovoří o právech dětí (\"children's rights\"), tam jde zejména o zdůraznění aspektu ochrany, kde o právech mladistvých (\"youth rights\"), tam je kladen důraz na rozšíření svobody a zodpovědnosti. \n\nRozdílné použití termínu děti a termínu děti a mladiství (mládež) v souvislosti s trestním právem zpravidla zohledňuje, zda je daná osoba v pozici objektu činu (tedy toho, proti komu čin směřuje) nebo subjektem činu (tedy jeho pachatelem).\n\nTrestní zákoník (č. 40/2009 Sb.) rozumí \"dítětem osobu mladší osmnácti let, pokud trestní zákon nestanovuje jinak\" (§ 126). Dále v jednotlivých paragrafech rozlišuje mezi \"dítětem mladším patnácti let\", například v případě trestní odpovědnosti za vykonání soulože s dítětem mladším patnácti let (§ 187, srov. též legální věk způsobilosti k pohlavnímu styku), a \"dítětem\", například v případě trestní odpovědnosti za podání alkoholu dítěti (§ 204).\n\nTrestní zákoník dále stanoví, že \"kdo v době spáchání činu nedovršil patnáctý rok svého věku, není trestně odpovědný\" (§ 25) a že \"trestní odpovědnost mladistvých a sankce jim ukládané upravuje zákon o soudnictví ve věcech mládeže\" (§ 109). Při spáchání trestného činu může být polehčující okolností skutečnost, že \"pachatel spáchal trestný čin ve věku blízkém věku mladistvých\" (§ 41). Těmto pachatelům může soud v některých případech uložit také n\"ěkterá z výchovných opatření uvedených v zákoně o soudnictví ve věcech mládeže za obdobného užití podmínek stanovených pro mladistvé\", např. v souvislosti s podmíněným upuštěním od potrestání s dohledem, výměrou a výkonem obecně prospěšných prací (§ 41, § 63, § 65 a další). Naopak přitěžující okolností může být, svedl-li pachatel \"k činu jinak trestnému, provinění nebo trestnému činu jiného, zejména dítě mladší patnácti let, mladistvého nebo osobu ve věku blízkém věku mladistvých\" (§ 42). Mládež je totiž \"nositelem svébytných skupinových znaků\" (osobnostních, sociálních a behaviorálních), \"které z ní činí poměrně „snadnou kořist“\". \n\nZákon o soudnictví ve věcech mládeže (č. 218/2003 Sb.) definuje mládež jako děti a mladistvé, přičemž \"dítětem mladším patnácti let\" rozumí toho, \"kdo v době spáchání činu jinak trestného nedovršil patnáctý rok věku\", a \"mladistvým\" toho, \"kdo v době spáchání provinění dovršil patnáctý rok a nepřekročil osmnáctý rok svého věku\" (§ 2). V souvislosti s mládeží tedy zákon nehovoří o spáchání trestného činu, ale o spáchání činu jinak trestného u dětí a o spáchání provinění u mladistvých (\"mladistvý delikvent\"). Posuzování těchto činů provádějí soudy pro mládež (§ 4). \n\nPožadavek zvláštního zacházení s mládeží ve srovnání s dospělými se opírá mj. o Úmluvu o právech dítěte, která obsahuje ustanovení o zranitelné pozici dětí, přičemž dítětem ve smyslu Úmluvy je každá lidská bytost mladší 18 let, tedy i mladistvý obviněný či podezřelý. Při jednání s mladistvými během úkonů trestního řízení je nutné postupovat s ohledem na jejich věk, zdravotní stav, rozumovou a mravní vyspělost, a to tak, aby byl co nejméně ohrožen jejich další vývoj (§ 3). Zvláštní pozornost je věnována také ochraně soukromí mladistvých v průběhu trestního řízení (§ 52 – § 54). Zákon klade důraz na snahu o znovuzačlenění mládeže do společnosti (resocializaci) a na úsilí o obnovení narušených sociálních a právních vztahů. Filosofie zacházení s mladistvými přitom vychází z předpokladu, že se jedná \"o osoby dospívající, morálně, sociálně a mentálně dosud nezralé\", a tedy snáze napravitelné a s vysokou možností převýchovy.\n\nMladistvému lze uložit opatření výchovná, ochranná či trestní (§ 10). Mezi výchovná opatření patří mj. dohled probačního úředníka či probační program (§ 15). Jejich specifickým účelem je \"usměrnění způsobu života mladistvého podporováním a zajišťováním jeho výchovy, nikoli represí\". Směřují například k vytržení mladistvého ze závadového prostředí a jeho navrácení k původním sociálním vazbám. Mezi ochranná opatření patří mj. ochranné léčení či ochranná výchova (§ 21). Jejich specifickým účelem \"je kladně ovlivnit duševní, mravní a sociální vývoj mladistvého a chránit společnost před pácháním nových provinění\". Mezi trestní opatření pak patří například obecně prospěšné práce, peněžitá opatření, zákaz vstupu na určité akce či podmíněné a nepodmíněné odnětí svobody (§ 24). Nepodmíněné odnětí svobody přitom soud pro mládež může mladistvému uložit, jen pokud \"by uložení jiného trestního opatření zjevně nepostačovalo k dosažení účelu tohoto zákona.\" Mladistvému může být uloženo trestní opatření odnětí svobody na dobu maximálně 5 let, jen ve zvlášť zavrženíhodných případech na 5-10 let (§ 31). Stanoveny jsou také zkrácené maximální limity délky vzetí do vazby (§ 47).\n\nMladistvý musí mít obhájce (§ 42) a to i v případě, kdy by zastoupení výslovně odmítal. Opravné prostředky ve prospěch mladistvého může podat mj. příslušný orgán sociálně-právní ochrany dětí, a to i proti jeho vůli, podobně jako jeho zákonný zástupce či opatrovník a obhájce (§ 72).\n\nZákon počítá také se spoluprací s orgánem sociálně-právní ochrany dětí, se zájmovými sdruženími občanů a s osobami realizujícími probační programy (§ 40). Významnou roli v celém systému opatření hraje Probační a mediační služba.\n\nZákoník práce (č. 262/2006 Sb.) definuje \"mladistvé zaměstnance\" jako zaměstnance mladší osmnácti let (§ 350). Spodní věková hranice mladistvého zaměstnance je přitom vymezena občanským zákoníkem (č. 89/2012 Sb.), podle kterého je \"zakázána závislá práce nezletilých mladších než patnáct let nebo nezletilých, kteří neukončili povinnou školní docházku\" (§ 34).\n\nZákoník práce upravuje pracovní podmínky mladistvých zaměstnanců zejména § 243 až § 247. Zákon ukládá zaměstnavateli mj. povinnost vytvářet příznivé podmínky pro všestranný rozvoj mladistvých zaměstnanců, zaměstnávat je pouze pracemi přiměřenými jejich fyzickému a rozumovému rozvoji a zajistit jim na své náklady pravidelné lékařské prohlídky. Zákon dále zakazuje zaměstnávat mladistvé prací přesčas a prací v noci (s výjimkou mladistvých zaměstnanců starších než 16 let, kteří mohou v odůvodněných případech a za zvláštních podmínek konat noční práci nepřesahující 1 hodinu), pracemi pro ně nepřiměřenými, nebezpečnými či škodlivými jejich zdraví, a to se zvláštním zřetelem na specifika jejich věku, pracemi se zvýšeným rizikem úrazů jejich či jiných osob, pracemi pod zemí při těžbě nerostů nebo při ražení tunelů a štol.\n\nZákoník práce také určuje zvláštní pravidla pro stanovení pracovní doby (§ 79) a rozvržení pracovní doby a doby odpočinu (§ 90, § 92) pro osoby mladší 18 let. S osobou, která nedosáhla 18 let věku, navíc nemůže být uzavřena dohoda o odpovědnosti za svěřené hodnoty (§ 252) ani dohoda o odpovědnosti za ztrátu svěřených věcí (§ 252).\n\nObčanský zákoník (č. 89/2012 Sb.) rozlišuje ve vztahu k věku pojmy zletilost a nezletilost. Ty pak úzce souvisejí s pojmem svéprávnost, což je způsobilost k právnímu jednání (§ 15).\n\nZletilosti nabývá člověk dovršením osmnáctého roku věku a nabytím zletilosti se zároveň stává plně svéprávným (§ 30). Plně svéprávným se může stát před nabytím zletilosti také přiznáním svéprávnosti nebo uzavřením manželství (§ 30). Uzavření manželství nezletilému, který dovršil šestnácti let věku, může ve výjimečných případech povolit soud, jsou-li k tomu důležité důvody (§ 672). Přiznat svéprávnost může soud nezletilému, který dosáhl šestnácti let, zpravidla na základě žádosti nezletilého a se souhlasem jeho zákonného zástupce, a to zejména \"pokud je osvědčena jeho schopnost sám se živit a obstarat si své záležitosti\" (§ 37). \n\nNezletilý, který nenabyl plné svéprávnosti, je způsobilý k právnímu jednání, jež je svojí povahou přiměřené rozumové a volní vyspělosti jeho věku (§ 37). Zákonný zástupce nezletilého mu může také udělit souhlas k určitému právnímu jednání, pokud to není zákonem zvlášť zakázáno (§ 32). Se souhlasem soudu může zákonný zástupce udělit nezletilému rovněž souhlas se samostatnou výdělečnou činností (§ 32).\n\nZákon dovoluje nezletilým, kteří dosáhli patnácti let, zavázat se k výkonu závislé práce pod podmínkou, že jako den nástupu je sjednán nejdříve den, kdy nezletilý ukončí povinnou školní docházku (§ 35). Závislá práce před tímto dnem a závislá práce nezletilých mladších patnácti let je zakázána (§ 34).\n\nV oblasti správního práva se termín mladistvý vyskytuje například v zákoně o veřejném zdravotním pojištění (č. 48/1997 Sb.), a to v souvislosti \"se zdravotní péčí v odborných dětských léčebnách a ozdravovnách poskytovanou dětem a mladistvým do 18 let\" (§ 34), dále zákon zmiňuje \"mladistvé umístěné ve školských zařízeních pro výkon ústavní výchovy a ochranné výchovy\" (§ 7) nebo \"vybrané mladistvé\" (§ 31). Termín mladiství nijak nedefinuje. Zároveň používá spojení jako \"děti mladší 18 let\" (§ 16b) či \"děti a dorost do 18 let\" (§ 33). Pracuje také s termínem \"nezaopatřené dítě\" (§ 7), přičemž nezaopatřenost dítěte se posuzuje podle zákona o státní sociální podpoře (č. 117/1995 Sb.) a může se za určitých podmínek vztahovat k dítěti až do 26. roku věku (§ 11).\n\nZákon o sociálně-právní ochraně dětí (č. 359/1999 Sb.) definuje pro účely tohoto zákona dítě jako nezletilou osobu (§ 2). Termín mladistvý používá pouze v souvislosti se situacemi, které se se týkají přestupkového či trestního řízení vedeného proti mladistvému (§ 32, § 33) či v souvislosti s výkonem trestu mladistvého (§ 34, § 51)\n\n"}
{"id": "313015", "url": "https://cs.wikipedia.org/wiki?curid=313015", "title": "Národní park Ise-Šima", "text": "Národní park Ise-Šima\n\nNárodní park Ise-Šima (: 伊勢志摩国立公園, \"Ise Šima Kokuricu Kóen\") je národní park v regionu Kansai na japonském ostrově Honšú. Založen byl 20. listopadu 1946 a jeho rozloha činí 555,49 km². Nejvýznamnější atrakcí parku je Svatyně Ise.\n\n"}
{"id": "313023", "url": "https://cs.wikipedia.org/wiki?curid=313023", "title": "Sunburn", "text": "Sunburn\n\n„Sunburn“ je singl z debutového alba \"Showbiz\" britské alternativní rockové skupiny Muse. V pořadí čtvrtý singl z tohoto alba poprvé vyšel ve Spojeném království 21. února 2000 na dvojCD a na 7\" vinylu. Stejně jako u \"Muscle Museum\", i u \"Sunburn\" se covery dvojCD od sebe liší barvou. První CD je laděno do červené barvy, zatímco obal druhého CD je zbarven do žluta. Ještě tentýž rok vyšel 12\" vinyl, na kterém se nacházejí tři více jak pětiminutové remixy.\n\nMimo jiné je \"Sunburn\" také prvním singlem Muse, který se probojoval v \"UK Singles Chart\" do TOP 40, což zapříčinilo vzestup kapely jak na britské, tak i na celoevropské scéně a celkově vysloužili si zvětšenou přízeň u fanoušků nejen rockové hudby. K upevnění pozice jim pomohla i reedice předchozího singlu \"Muscle Museum\", který se v anglické singlové hitparádě taktéž dostal do TOP 40.\n\nSong \"Sunburn\" se kromě singlového provedení objevil také v živém provedení na DVD \"Hullabaloo\" a na koncertním DVD \"Absolution Tour\". Skladbu si pak vypůjčila i firma Apple a použila ji v reklamě na osobní počítač iMac.\n\nHudební video navazuje po psychické stránce na předchozí klipy z alba \"Showbiz\". Hlavní postavou je dívka hlídající malého chlapce. Společně sledují televizi v obývacím pokoji, avšak náhle se dívka zvedne a odejde po schodech nahoru do ložnice rodičů. Během prohledávání skříně se v zrcadle za ní objeví Matthew Bellamy s Chrisem Wolstenholmem. Než si jich ale dívka stačí všimnout, oba dva opět zmizí. Když se dívka dívá do zrcadla, vynoří se z něj Matt, Chris a Dominic. Vyděšeně se na celou kapelu dívá, přičemž se ráz skladby stupňuje úměrně s tlakem, který na ni vyvíjí Matt. Mezitím se nahoru do ložnice vydává i chlapec. Dívka už Mattův nátlak nevydrží a zrcadlo rozbije. V tom vejde do pokoje chlapec. Přistoupí k rozbitému zrcadlu, avšak místo kapely tam nyní vidí dívku sedící za ním na gauči. Když se ale otočí, nikdo s ním v místnosti není.\n\n\n\n\n\n\n\n\n\n"}
{"id": "313028", "url": "https://cs.wikipedia.org/wiki?curid=313028", "title": "Wilkie Collins", "text": "Wilkie Collins\n\nWilliam Wilkie Collins (8. ledna 1824 – 23. září 1889) byl anglický romanopisec, autor povídek a divadelních her. Svá díla vydával pod jménem Wilkie Collins. Řadí se k autorům tzv. senzačních románů (angl. sensation novel), které byly velmi populární v Anglii 60. a 70. let 19. století.\n\nZa svůj život vydal 23 románů, šest sbírek povídek, jednu sbírku esejí, jeden cestopis, jednu biografii, patnáct divadelních her, přes 100 prací faktografického rázu a obrovské množství povídek, které nebyly vydány knižně, ale jen v časopisech.\n\nVe své době byl jedním z nejvyhledávanějších a také nejlépe placených spisovatelů. Přátelil se s mnoha význačnými osobnostmi z literárních kruhů, velmi blízko měl zejména ke spisovateli Charlesi Dickensovi. Ale na rozdíl od Dickense, jehož popularita po smrti vzrůstala, bylo Collinsovo jméno trochu pozapomenuto. Nicméně v současnosti se stávají práce Wilkieho Collinse předmětem pozornosti kritiků i čtenářů. Napomáhají tomu i poměrně časté televizní a filmové adaptace jeho děl.\n\nVe čtyřech svazcích byly vydány všechny jeho dopisy, které zveřejnily mnohé z jeho bouřlivého života. Vedl velmi nekonvenční, bohémský život, miloval dobré jídlo a víno, rád a často cestoval, udržoval dlouhodobé vztahy se dvěma ženami, ale s ani jednou se neoženil, a dlouhodobě se oddával braní velkých dávek opia, aby si ulevil od bolestí. Collinsův neortodoxní životní styl naznačuje jeho cynický pohled na tehdejší upjatou viktoriánskou společnost. To, spolu s jeho smyslem pro humor a kritikou křivd, jež se na lidech dopouštěla společnost, je patrné i v jeho románech.\n\nK nejznámějším dílům Wilkieho Collinse se řadí romány Žena v bílém (jeden z tehdy tolik populárních tzv. senzačních románů), Měsíční kámen (často označován za první opravdový detektivní příběh), Armadale a Bezejmenný.\n\nWilliam Wilkie Collins se narodil v londýnské čtvrti Maryleboneu 8. ledna 1824 jako nejstarší syn Williama Collinse, uznávaného krajináře a portrétisty. Jméno dostal po svém kmotrovi, Siru Davidu Wilkiem. V této čtvrti Londýna žil po většinu svého života.\nV roce 1835 začal navštěvovat školu (Maida Hill Academy), kterou v roce 1836 na dva roky opustil, aby se přidal ke svým rodičům a mladšímu bratru Charlesovi na cestu do Francie a Itálie (září 1836 – srpen 1838). Později to komentoval tak, že ty dva roky na cestách mu přinesly více než celá školní docházka. Po návratu do Anglie pokračoval ve vzdělávání na Coleově internátní škole. Právě zde začal poprvé psát. V roce 1841 školu ukončil a začal pracovat u společnosti Antrobus & Co., která obchodovala s čajem. V tomto období započal práce na svém prvním vydaném díle – The Last Stage Coachman, které vyšlo v \"Illuminated Magazine\" Douglase Jerroldse v srpnu roku 1843.\n\nV květnu roku 1846 zahájil studia práv na Lincoln´s Inn, která úspěšně dokončil složením advokátské zkoušky v roce 1851. Tuto profesi ale ve svém životě nikdy nevykonával. Využil svých znalostí aspoň při psaní kriminálních zápletek a tak, že v několika svých románech právníky obsadil do hlavních postav.\nV roce 1847 zemřel Collinsův otec a o rok později vyšla jeho první kniha pojednávající o otcově životě – The Memoirs of the Life of William Collins, Esq., R.A., která byla u kritiků velmi dobře přijata. Následoval historický román Antonina (1850) a tři romány ze současnosti: Basil (1852) – Collinsův první román postavený na napětí, zločinu a tajemnu, Hide and Seek (1854) a Hrobové tajemství (The Dead Secret, 1857).\n\nAčkoli mu v 50. letech 19. století vyšlo několik knih, pocházely Collinsovy hlavní příjmy z novinařiny. Přispíval do \"Bentley's Miscellany\", \"The Leader\" a od roku 1852 také do časopisu Charlese Dickense \"Household Words\". \nPrávě setkání s Dickensem v roce 1851 zprostředkované jejich společným přítelem Augustem Eggem bylo pro Collinse velmi důležité – započalo tak hluboké a dlouholeté přátelství, které ukončila až Dickensova smrt v roce 1870. Často společně podnikali cesty do Itálie a Francie a sdíleli rovněž společnou vášeň pro ochotnická divadelní představení. Wilkie Collins se stal snad nejčastějším návštěvníkem Dickensovy domácnosti na Tavistock House and Gad's Hill. Dickens rovněž pomohl Collinsovi do jeho románů vnést humor a uvěřitelné postavy. Collins se stal redaktorem Dickensova časopisu Household Words. Collinsovy romány vycházely na pokračování v Dickensově týdeníku \"All the Year Round\" a později některé Dickens sám redigoval a vydal. Collinsův mladší bratr Charles Allston se oženil s Dickensovou dcerou Kate.\n\nPrvní Collinsův příspěvek do Household Words z roku 1852 \"A Terribly Strange Bed\" je stále vydáván v současných sbornících zabývajích se tajemnem a nadpřirozenem. V roce 1856 se Collins stal stálým zaměstnancem v nakladatelství tohoto časopisu. Jeho příspěvky činí celkem přes padesát povídek a článků, z nichž mnohé byly znovu vydány ve sbírkách: \"After Dark\" (1856), \"The Queen of Hearts\" (1859) a \"My Miscellanies\" (1863).\nV roce 1855 napsal Collins divadelní hry \"The Lighthouse\" a o rok později ve spolupráci s Dickensem \"The Frozen Deep\". Obě hry později obohatily repertoár Dickensova divadla.\n\nNa přelomu 50. a 60. let 19. století se začalo Collinsovo zdraví prudce zhoršovat – svou nemoc sám popisoval jako revmatickou dnu nebo neuralgii. Nemoc se podepsala i na zhoršujích se potížích s očima. Často potřeboval někoho, kdo by mu dělal zapisovatele – tuto službu mu většinou poskytoval Frank Beard, jeho lékař a dobrý přítel, nebo Carrie Gravesová, dcera jeho milenky Caroline Gravesové. Vyzkoušel nespočetné množství léků a fyzioterapií, až mu nakonec Beard předepsal na utišení bolestí opium ve formě laudana. Postupem doby si ale Collins na laudanu vypěstoval závislost a jeho spotřeba tohoto opia dosahovala závratných výší.\n\nBylo to pravděpodobně na jaře roku 1856, kdy se setkal s osudovou ženou svého života. Toto první setkání se odehrálo jednoho večera, když se Collins vracel, doprovázen svým bratrem Charlesem a malířem Millaisem, z procházky domů. Byli osloveni tajemnou ženou oděnou ve splývavých bílých šatech, která prchala z vily v Regent's Park, kde byla držena násilím. Touto „ženou v bílém“ byla ovdovělá Caroline Gravesová, která měla dceru jménem Harriet Elizabeth (také se jí říkalo Carrie). Caroline a Wilkie Collins nikdy neuzavřeli sňatek, ale od roku 1858 spolu žili po 30 let víceméně bez přestávky až do Collinsovy smrti.\nPrávě toto setkání inspirovalo Wilkieho Collinse k napsání jeho snad nejslavnějšího románu Žena v bílém (1860).\n\nPrávě 60. léta 19. století se nesla ve znamení naprostého literárního triumfu, když byly Collinsovi vydány jeho čtyři nejuznávanější romány, které ho vynesly na vrchol popularity: Žena v bílém (The Woman in White, 1860), Bezejmenné (No Name, 1862), Armadale (1866) a Měsíční kámen (The Moonstone, 1868).\n\nKolem roku 1864 Wilkie Collins potkal Marthu Ruddovou. Setkání se odehrálo pravděpodobně buď v Great Yarmouth nedaleko jejího domova ve Wintertonu, nebo přímo v Londýně, kde Martha pracovala jako služebná v domě Collinsovy matky. V době jejich setkání bylo Collinsovi 40 let, Marthě 19. V roce 1869 jí Collins zařídil byt na londýnské adrese 33 Bolsover Street nedaleko svého vlastního domu na 90 Gloucester Place (teď nese číslo 65). Ani s touto ženou se Collins nikdy neoženil, ačkoli spolu měli tři děti: Marianu, Harriet a Charleyho.\nV říjnu 1868 se Caroline Gravesová, Collinsova „žena v bílém“, provdala za Josepha Clowa. Není známo, zda tak učinila proto, že se prostě chtěla provdat a dala Collinsovi ultimátum, nebo pro možné roztržky způsobené jeho zálety k Marthě Ruddové. Na svatbě jí byli za svědka její dcera Carrie z prvního manželství a Collinsův lékař Frank Beard. Obřadu se zúčastnil i Collins. Nicméně Caroline se od Wilkieho Collinse odpoutat jen tak lehce nemohla – v dubnu 1871 se k němu sama vrátila a žila s ním až do konce jeho života. \nV roce 1873 podnikl Collins cestu po Spojených státech, kde se mimo jiné setkal s Markem Twainem a Henrym Wadsworthem Longfellowem.\nSmrt Charlese Dickense v roce 1870 byla pro Collinse velkou ránou a připravila ho o významného rádce a pomocníka. Ačkoli v 70. letech nebyla jeho popularita tak velká, přesto pokračoval Collins v psaní dalších románů. V románu Nová Magdalena (The New Magdalen, 1873) se kriticky vymezil ke společenským předsudkům vůči tzv. „padlým ženám“, \"The Evil Genius\" (1886) pojednával o cizoložství a rozvodu.\n\nV průběhu 80. let se Collinsovo vždy chatrné zdraví ještě zhoršovalo. Sužovaly ho srdeční problémy, které mu ztěžovaly dýchání. V roce 1889 prodělal těžký zánět průdušek a 30. června téhož roku ho postihla mrtvice. Zemřel o necelé tři měsíce později 23. září 1889. Ve své závěti trval na prostém pohřbu. Caroline zemřela o šest let později než Collins a byla pohřbena ve stejném hrobě jako Wilkie na hřbitově Kensal Green. Poslední Collinsův román \"Blind Will\" byl vydán posmrtně v roce 1890 a byl dokončen Walterem Besantem.\n\nAčkoli kritika tvrdí, že jeho pozdní tvorba postrádá pronikavost a živost jeho raných děl a jeho tvorba zůstala ve stínu jeho slavnějšího přítele Charlese Dickense, přesto zůstal Wilkie Collins velmi oblíbeným autorem, čemuž nasvědčuje i zvýšený zájem o jeho díla ze strany televizních a filmových producentů. Po mnohaleté pauze jeho knihy opět zaplňují regály v knihkupectvích.\n\n\n\n\n\n\n\n\n\n"}
{"id": "313031", "url": "https://cs.wikipedia.org/wiki?curid=313031", "title": "Bagnères-de-Bigorre", "text": "Bagnères-de-Bigorre\n\nBagnères-de-Bigorre (okcitánsky/gaskoňsky \"Banhèras de Bigòrra\") je malé lázeňské město ve Francii. Leží na úpatí Pyrenejí v regionu Midi-Pyrénées, départementu Hautes-Pyrénées, v historickém okresu Bigorre. Má 8 048 obyvatel (rok 1999), protéká jím řeka Adour.\n\nEkonomika města stojí především na příjmech z cestovního ruchu – lázeňství a hoteliérství.\n\n\n"}
{"id": "313033", "url": "https://cs.wikipedia.org/wiki?curid=313033", "title": "Janis Martin", "text": "Janis Martin\n\nJanis Martin (27. března 1940 — 3. září 2007) byla americká zpěvačka, která se proslavila v polovině 50. let jako \"Elvis Presley v sukních\".\n\nJanis Martin se narodila 27. března 1940 v Sutherlin ve státě Virginia. Již od dětství zpívala a hrála na kytaru. V osmi letech se poprvé zúčastnila amatérské soutěže a skončila druhá. V následujících letech již jen vítězila. Pěveckou kariéru zahájila v roce 1951 na rozhlasové stanici WDVA v pořadu \"Barndance\" a poté působila ve skupině Glena Thompsona. Když jí bylo třináct vystoupila v pořadu \"Tobacco Festival\", kde si ji všiml Enest Tubb a doporučil ji za členku významné show \"The Old Dominion Barndance\" v Richmondu, kde zpívala po dva roky po boku hvězd jakými byli Jean Sheppard, Hawkshaw Hawkins, Sonny James, Martha Carson a jiní.\n\nV šestnácti letech podepsala Janis Martin smlouvu se společností RCA. Při své první nahrávací frekvenci 8. března 1956 natočila v produkci Cheta Atkinse a za doprovodu studiové kapely tvořené Chetem Atkinsem (elektrická kytara), Thomase Grady Martinem (rytmická kytara), Bobem Moorem (kontrabas), Murrayem \"Buddym\" Harmanem (bicí) a Floydem Cramerem (piano) čtyři písně. Úspěch se dostavil již po prvním singlu \"Will You, Willyum/Drugstore Rock 'n' Roll\", jehož druhou stranu si Janis složila sama. Desky se prodalo 750 000 kopií. Další nahrávací frefence se konala 11. května 1956 v New Yorku v produkci Steva Sholese, kde Janis Martin natočila čtyři písně. Na druhý singl se dostala pouze jedna - coververze rockabillyového hitu Roye Orbisona \"Ooby Dooby\", na B stranu byla RCA zařazena balada \"One More Year To Go\". Mezitím firma RCA navrhla, a Presleyho manažer plukovník Parker souhlasil, aby Janis Martin používala při vystoupeních titul \"\"The Femal Elvis Presley\"\" (ženský Elvis). Tuto roli měl zpěvačce usnadnit třetí singl \"My Boy Elvis\" s několika narážkami na Presleyho hity. Na B straně se objevila skladba \"Little Bit\". Janis Martin se v té době objevovala v rozhlasových a televizních pořadech (Tonight Show, American Bandstand, Ozark Jubilee) a koncertovala s Hankem Showem, Faronem Youngem, Porter Wagonerem nebo Carl Perkinsem. Napódiu předváděla téměř tytéž pohyby jako Elvis Presley.\n\nV pořadí čtvrtým singl \"Let's Elope Baby/Barefoot Baby\" vyšel na konci roku 1956. Tehdy byla Janis Martin vyhlášena časopisem Billboard za objev roku v kategorii zpěvaček. Na začátku roku 1957 se uskutečnila třetí nahrávací frekfence z níž vzešel singl \"Love Me To Pieces/Two Long Years\". Pak se Janis Martin stala stálou členkou programu Jima Reevese, s nímž zavítala i do Evropy. Po návratu nazpívala v newyorském studiu šest skladeb z nichž dvě se objevily na singlu \"Love and Kisses/I'll Never Be Free\". Ostatní čtyři skladby vydala firma RCA na EP desce: pomalé blues \"Just Squeeze Me\" (Don't Tease Me), taneční \"My Confession\", popovou \"I Don't Hurt Anymore\" a baladu \"Half Loved\", jenž v originále nazpíval Eddie Cochran. Deska ale nevyvolala větší ohlas. Na podzim roku 1957 založila Janis Martin skupinu The Marteens se kterou pak koncertovala po nočních klubech. Poslední singl u RCA \"Bang Bang/Plese Be Me Love\" natočila Janis Martin v létě roku 1958. Pod taneční skladbou na A straně a pomalou baladou na B straně je uváděna jako \"Janis And Her Boyfriends\". Deska vznikla za účasti The Jordanaires v Nashvillu. Na podzim roku 1958 se Janis Martin narodil syn a pro mateřské povinnosti se uchýlila do ústraní. Na hudební scénu se vrátila po dvou letech, kdy natočil dva singly: \"Here Today and Gone Tomorrow Love/Hard Times Ahead\" a \"Cry Guitar/Teen Street\". Úspěch jako před lety se nedostavil a podruhé vdaná Janis se omezila na vystupování na lokální úrovni. Janis Martin zemřela na rakovinu ve věku 67 let 3. září 2007.\n\n\n"}
{"id": "313034", "url": "https://cs.wikipedia.org/wiki?curid=313034", "title": "Bitva u Malojaroslavce", "text": "Bitva u Malojaroslavce\n\nBitva u Malojaroslavce byla jedním ze střetnutí napoleonských válek, které se odehrálo 24. října 1812. Utkala se zde část Ruské armády pod velením generálporučíka Dochturova s částí armády Francouzské pod velením italského vicekrále Evžena de Beauharnais. To, že se jednalo o střetnutí menších armádních celků nic nezměnilo na faktu, že se jednalo o nesmírně krvavý a prudký střet, který v důsledcích donutil Napoleona ke konečnému rozhodnutí dál svého soka, ruského maršála Kutuzova, nepronásledovat a ustoupit z Ruska zpět do Francie.\n\n19. října 1812 Napoleon začal vyklízet Moskvu a vyrazil ke Kaluze (jihozápadně od Moskvy). Ruský vrchní velitel Kutuzov neměl o vyklizení Moskvy ponětí ještě 22. října, ale jeho předsunuté hlídky mu hlásily pohyb Francouzů již následujícího dne. Kutuzov tedy 21. října vyslal VI. sbor generála Dochturova společně s I. jezdeckým sborem a několika kozáckými oddíly, aby prozkoumal, co přesně mají Francouzi v úmyslu. Dochturov, který se osobně domníval, že jde pouze o jednotky Broussierovy divize zajišťující spojení s Možajskem, vyrazil na pochod z Tarutina již následujícího dne. V noci dorazil k řece Nara, poblíž městečka Fominskoje, odkud již byly vidět francouzské ohně. Dochturov nechal své muže pozdě v noci připravit se k rannímu přepadu nepřítele, ale po půlnoci k němu dorazil partyzán Senslavin, který spatřil čtyři versty za Fominským Napoleonův hlavní stan a gardu. Zajatí gardisté Dochturovovi prozradili, že Napoleon opustil Moskvu a další etapou jeho pochodu je Malojaroslavec. Ten Francouzi generála Delzonota ovládli 23. října. Zbytek IV. sboru prince Eugèna de Beauharnais se utábořil v Delzonotově okolí.\n\nDochturov neváhal. Dal na radu generála Jermolova, který byl k jeho sboru Kutuzovem přidělen jako pozorovatel, a vydal se na ústup k Malojaroslavci. Pochod však byl kvůli dešti rozmočeným cestám velmi namáhavý. Voda či místní obyvatelé poškodili většinu mostů, a proto bylo nutné vodní toky zdlouhavě překonávat.\n\nKdyž ke Kutuzovovi dorazil posel od Dochturova, ihned k němu vyslal Platovovy kozáky a nařídil mu, ať po novokalužské silnici z jihu obejde Malojaroslavec a střetne se s Francouzi na silnici k Borovsku. Jakmile se generálu Dochturovovi ještě před úsvitem podařilo dosáhnout prvních domů městečka, rozvinul před ním pěchotu IV. sboru. Gardové jezdectvo zaujalo postavení na pravém křídle pěchoty. Jízdní dělostřelectvo mělo určeny pozice vlevo. Kolem páté hodiny ranní zaútočily tři Dochturovovy myslivecké pluky skrze ulice města. Brzy se jim odtud pod velením generálmajora Jermolova podařilo vyhnat dva rozespalé francouzské prapory generála Delzonota. Delzons jim na rozkaz velitele sboru se zbytkem divize okamžitě vyrazil na pomoc. Jediný přístup do města však byl přes most, který mělo zaměřeno ruské dělostřelectvo. Francouzům se přes mostovku podařilo přetáhnout dvě vlastní děla, ale Rusové stále stupňovali nápor. Generál Delzons, ve snaze povzbudit své muže, se v jejich čele vrhnul proti nepříteli, ale byl zde i se svým bratrem zabit. Přesto jeho zástupce, brigádní generál Guilleminot, zaútočil na Rusy tak prudce, že francouzské jednotky brzy ovládly střed městečka a kolem jedenácté hodiny byl celý Malojaroslavec v jejich rukách.\n\nV tu dobu dorazila také Broussierova divize a jeho pěchota se začala rozvinovat proti ruským postavením. Kartáčová palba však brzy přinutila Broussiera stáhnout se zpět do úkrytů městské zástavby. Vzápětí proti Francouzům vyrazil Libavský a Sofijský pluk spolu s jednotkami, které Francouzi vyhnali z města. Rozpoutaly se těžké boje v ulicích a Francouzi byli brzy nuceni ustoupit až ke středu Malojaroslavce. Zde se však Rusové dostali pod dobře mířenou palbu vojáků ukrytých v domech kolem náměstí a útok ztratil potřebnou razanci. Během bitvy se od dělostřelby navíc vznítil les ve francouzském týlu a vojáci IV. sboru \"Grande Armée\" tak byli nuceni držet svá postavení, hlavně díky terénu kolem města, bez možnosti ústupu.\n\nPrinc Eugène de Beauharnais vzápětí vrhl do boje Pinovu italskou divizi. Divize zaútočila zleva kolem města, ale i přes počáteční úspěch, utrpěli Italští mladíci těžké ztráty a začali brzy kolísat. Tehdy je princ Evžen podpořil nasazením gardy italského místokrále. Italští gardisté se vrhli na postavení ruského dělostřelectva a i přesto, že Dochturov na ohrožený úsek nasadil 11. myslivecký pluk, byli dělostřelci nuceni se stáhnout k místní cihelně. Vzápětí však děla znovu zahájila těžkou palbu a Italové s rostoucími ztrátami ustoupili do vojsky přeplněného městečka. Tehdy Jermolov Dochturova přemluvil, aby vyslal ke Kutuzovovi žádost o posily. Kutuzov, který nechtěl riskovat generální bitvu a byl s armádou pouhé tři kilometry od bojiště, vyslal Dochturovovi na pomoc pouze Rajevského VII. sbor.\n\nOdpoledne zahájili Rusové další útok. Orlovský pluk se ihned zapojil do bojů ve městě a zbytek VII. sboru se začal rozvinovat na levém Dochturovově křídle. Jednotky prince Evžena začínaly být na pokraji vyčerpání a také on byl nucen požádat Napoleona o pomoc. V té době již ženisté maršála Davouta dokončili pevnější most přes řeku Lučosu a velitel I. sboru dostal rozkaz se dvěma divizemi a pěchotním dělostřelectvem italského vicekrále podpořit. Compansova divize se přesunula na levé křídlo IV. sboru a Girardova na pravé. S touto pomocí se Francouzům podařilo vytlačit Rusy z města. Ruské jednotky sice ustoupily, ale jen k dělům, která se rozestavila na dostřel od města. To samé učinili Francouzi na své straně Malojaroslavce, čímž se obě armády dostaly do patové situace.\n\nZáhy poté, co Rusové ustoupili z města, se začalo stmívat. Dochturov nechal před postavením dělostřelců vybudovat dvě reduty a vyslal několik dobrovolníků, aby zapálili dosud stojící domy na předměstí. Ruská děla posléze začala odstřelovat ohněm ozářené francouzské cíle.\nNa sklonku dne se asi kilometr od Malojaroslavce nacházela celá ruská armáda. K bojišti stačil dorazit i zbytek I. francouzského sboru a Napoleon s gardou. Rusové očekávali, že druhého dne si bude Napoleon chtít prorazit cestu na Kalugu, ale ten si v současné chvíli nebyl jist, zda by dokázal vítězství, o kterém nikdo z Francouzů nepochyboval, patřičně využít. 25. října Napoleon obhlížel pozice a připravoval vojsko k bitvě. Stále váhal, zda si má prorazit cestu nebo se vydat k dalšímu ústupu směrem na Medyň. Toho dne k dalšímu střetu nedošlo. Obě strany vyčkávaly ve svých pozicích až do 26. října, kdy se v brzkých ranních hodinách začali Rusové stahovat.\n\nNapoleon byl dalším Kutuzovovým ústupem rozladěný, ale nakonec se po těžkém přemýšlení rozhodnul ruského maršála nepronásledovat a vydat se nejkratší cestou na Smolensk. Teprve 26. října začíná skutečný ústup Francouzů z Ruska. Kutuzov se svou armádou postupoval souběžně s Napoleonem a neustálými přepady a za velkého přispění, které mu poskytl „Generál zima“ [Fiktivní pojem vzniklý na západě, na nějž se svaluje příčina neúspěchů ve většině taženích do Ruska], jej pomalu vytlačoval ze země.\n\nNapoleonův pobočník později o bitvě napsal:\n\n"}
{"id": "313038", "url": "https://cs.wikipedia.org/wiki?curid=313038", "title": "Sonora (stát)", "text": "Sonora (stát)\n\nSonora je jeden z 31 států Mexika. Rozkládá se na severozápadě země. Na severu sousedí se 2 státy USA (Arizona a Nové Mexiko), vnitrostátní hranice má se spolkovými státy Chihuahua, Sinaloa a Baja California. Na západě je hranicí státu Kalifornský záliv a řeka Colorado. Při státní hranici s USA funguje mnoho výrobních podniků, které zde využívají levnou mexickou pracovní sílu, ale jsou geograficky blízko vyspělému trhu Spojených států amerických.\n\nSonora je druhý největší stát Mexika, zaujímá téměř desetinu celého mexického území. Z pohledu fyzické geografie lze stát rozdělit do čtyř odlišných oblastí:\n\nSlovo sonora snad je koruptelou slova Señora=Paní, protože Španělé pod vedením Diega de Guznána přišli na tato místa 7.10.1533 a místo pojmenovali Nuestra Señora del Rosario (zkráceně Señora) podle svátku Panny Marie Růžencové, který na ten den připadl. Jméno také může pocházet z místního indiánského jazyka sonot=rákos.\n"}
{"id": "313039", "url": "https://cs.wikipedia.org/wiki?curid=313039", "title": "Hautacam", "text": "Hautacam\n\nHautacam je lyžařské středisko ve francouzských Pyrenejích. Nachází se poblíž Lurd v regionu Midi-Pyrénées, départementu Hautes-Pyrénées. Celkem nabízí ke sportovnímu vyžití 26 km sjezdových a 15 km běžeckých tratí.\n\nTour de France poprvé zavítala do Hautakamu v roce 1994. Závod tudy projel také v letech 1996, 2000 a zatím naposledy v roce 2014.\n\nStoupání mezi Lurdami a Hautakamem (1 635 m n. m.) je dlouhé 17,3 kilometrů, s průměrným sklonem 6.8 %. Závodníky tak čeká převýšení bezmála 1 200 m.\n\n"}
{"id": "313040", "url": "https://cs.wikipedia.org/wiki?curid=313040", "title": "Radim Vrbata", "text": "Radim Vrbata\n\nRadim Vrbata (* 13. června 1981, Mladá Boleslav) je bývalý profesionální český hokejista, který hrál NHL naposledy v klubu Florida Panthers. Svůj poslední zápas v kariéře odehrál 8. dubna 2018.\n\n\n\n\n"}
{"id": "313045", "url": "https://cs.wikipedia.org/wiki?curid=313045", "title": "Grumman S-2 Tracker", "text": "Grumman S-2 Tracker\n\nGrumman S-2 Tracker (původně S2F) byl americký palubní protiponorkový letoun, vyvinutý pro službu z letadlových lodí US Navy. Na rozdíl od svého předchůdce, typu Grumman AF Guardian, jenž operoval v párech v nichž vždy jeden letoun nesl radar a druhý zbraně, byl jediný S-2 schopen svůj cíl vyhledat i zničit.\n\nPrototyp letounu, továrně označeného Model G-89, měl podobu dvoumotorového hornoplošníku s dvojicí hvězdicových motorů Wright Cyclone. První dva prototypy XS2F-1 i prvních 15 sériových kusů S2F-1 bylo objednáno 30. června 1950. První let prototypu proběhl 4. prosince 1952, první sériový stroj byl zalétán 7. června 1953 a do služby stroj vstoupil v únoru 1954 u jednotky \"VS-26\".\n\nKonstrukce S-2 se stala základem pro dvě další varianty letounu. První byl palubní letoun včasné výstrahy WF Tracer s velkým radarem na hřbetě trupu, přeznačený roku 1962 na Grumman E-1B Tracer a druhým palubní transportní letoun TF Trader, přeznačený později na Grumman C-1A Trader. Cvičné stroje nesly označení TS-2A. Letoun S-2 měl přezdívku \"Stoof\" (S-two-F).\n\nCelkem bylo vyrobeno 1 185 letounů S-2. Používala je řada zahraničních uživatelů. Například Argentina, Austrálie, Japonsko, nebo Čínská republika. Kanadská firma de Havilland Aircraft of Canada zahájila výrobu 99 kusů licenčních S-2 pro Royal Canadian Navy v roce 1956, které byly označeny CS2F.\n\nTrackery byly hlavními letouny pro protiponorkový boj od počátku své operační služby až do poloviny 70. let. Poslední jednotkou, která je v roce 1976 vyřadila byla squadrona \"VS-37\", u které je jako u ostatních squadron nahradily nové stroje Lockheed S-3 Viking. Mnoho strojů bylo v USA nadále používáno při hašení lesních požárů. Jiné země však typ úspěšně používaly ještě dlouhá léta, například Australské královské námořnictvo je vyřadilo v polovině 80. let.\n\nArgentinské námořnictvo zakoupilo své první S-2A v roce 1962 a později používalo i modernější verzi S-2E. Letouny v té době létaly z jediné argentinské letadlové lodi Veinticinco de Mayo. V roce 1994 argentinské S-2E absolvovaly modernizaci, při které dostaly moderní software a nové izraelské turbovrtulové motory. Byly pak označovány jako S-2T Turbo Tracker. Dnes, po vyřazení jediné argentinské letadlové lodi ze služby, létají Super Trackery z paluby brazilské letadlové lodi NAe São Paulo.\n\nKanadské stroje, označené původně CS2F a po unifikaci kanadských ozbrojených sil v roce 1968 CP-121, sloužily zprvu na palubě letadlové lodi\nHMCS \"Bonaventure\" a po jejím vyřazení v roce 1970 operovaly z pozemních základen.\n\nItalské vojenské letectvo zakoupilo od roku 1958 39 strojů S-2A, které byly zařazovány k jednotkám 41. stormo a 86. gruppo na základně V Catanii-Sigonella na Sicílii.\n\nNizozemské královské námořnictvo obdrželo v letech 1959-62 28 letounů Tracker a v roce 1961 navíc 17 kanadských CS-2A. Nahradily letouny Avenger a Firefly u 2. a 4. letky na letadlové lodi Hr. Ms. Karel Doorman (R81). Zbývající kusy obdržela cvičná 5. letka ve Valkenburgu, kanadské obměny CS-2A 1. letka v Hato na Curaçau. Poslední letoun byl z nizozemského námořnictva vyřazen v říjnu 1975. Venezuela zařadila Trackery do své výzbroje v roce 1974, Peru v letech 1975-76.\n\nV 80. a 90. letech přestavoval kanadský letecký výrobce Conair Aviation vyřazené Trackery na požární letouny Conair Firecat, u kterých byla pumovnice nahrazena nádrží na vodu. Letouny byly vyráběny ve verzi Firecat s původními pístovými a Turbo Firecat s turbovrtulovými motory Pratt & Whitney Canada PT6. Americká firma Marsh Aviation prováděla podobnou konverzi na vlastní typ Marsh Turbo Tracker s použitím turbovrtulových motorů Garrett AiResearch TPE331.\n\n\nÚdaje dle \n\n\n"}
{"id": "313046", "url": "https://cs.wikipedia.org/wiki?curid=313046", "title": "ADOdb Lite", "text": "ADOdb Lite\n\nADOdb Lite je velmi malá a rychlá databázová knihovna kompativiní s knihovnou ADOdb napsaná v programovacím jazyce PHP.\n\nPoužívá pouze 100 kB paměti RAM pro každé připojení na http stránku, zatímco knihovna ADOdb používá 640 kB. Podle benchmarků je ADOdb Lite téměř o 300 % rychlejší než ADOdb.\n\n\nKnihovna ADOdb Lite je plně rozšiřitelná pomocí modulů. Knihovna obsahuje modul PEAR, který zahrnuje PEAR DB knihovnu a kompatibilní příkazy. Knihovna také obsahuje transakční modul, který dává možnosti transakce téměř všem podporovaným databázím. \n\n"}
{"id": "313048", "url": "https://cs.wikipedia.org/wiki?curid=313048", "title": "Vladimir Alexejevič Solovjov", "text": "Vladimir Alexejevič Solovjov\n\nVladimír Alexejevič Solovjov, (, * 11. listopadu 1946 Moskva) je bývalý sovětský kosmonaut ruské národnosti, nyní (2011) první zástupce generálního konstruktéra společnosti RKK Eněrgija. Do vesmíru vzlétl ke dvěma kosmickým letům, roku 1984 ve 3. základní expedici na vesmírnou stanici Saljut 7 a roku 1986 v 1. základní expedici na stanici Mir. V kosmu strávil celkem 361 dní, 22 hodin a 50 minut.\n\nVladimir Solovjov se narodil 11. listopadu 1946 v Moskvě, jeho otec, podplukovník Alexej Sergejevič Solovjov byl zkušební letec, matka Natalija Vladimirovna přednášela na vysoké škole. Odmalička měl rád vše kolem techniky. Po základní a střední škole se dostal na Baumanově moskevské vysoké technické škole a po zdárném zakončení roku 1970 zamířil do konstrukční kanceláře CKBEM(od 1974 NPO Eněrgija). Zde pracoval na řídících systémech orientačních motorků kosmických lodí lunárního programu (LOK a LK) a Sojuzu T. Později se věnoval systému doplňování paliva a palubní dokumentaci motoru Sojuzu.\n\nPřihlásil se do oddílu kosmonautů Eněrgije, Hlavní lékařská komise jeho kandidaturu schválila 10. prosince 1976, mezi kosmonauty Eněrgije byl zařazen 8. prosince 1978. To už byl členem komunistické strany, do které vstoupil roku 1977. Absolvoval základní výcvik, do roku 1980 v Eněrgiji, poté ve Středisku přípravy kosmonautů.\n\nOd září 1981 se s Leonidem Kizimem a Francouzem Patrickem Baudrym připravoval v záložní posádce sovětsko-francouzského letu na Saljut 7, který proběhl v červnu 1982. V této, i ve všech dalších posádkách zastával, jak bylo pro kosmonauty z Eněrgije pravidlem, funkci palubního inženýra. Od září 1982 s Kizimem a Igorem Volkem trénoval návštěvní let na Saljut 7, ale v květnu 1983 po neúspěšném letu Sojuzu T-8 byla jejich mise zrušena. Dvojice Kizim, Solovjov pak přešla od krátkodobých expedic k dlouhodobým. Stali se náhradníky Vladimira Titova a Gennadije Strekalova, jejichž loď (Sojuz T-10-1) 26. září 1983 začala na startu hořet.Poté k dvojce Kizim, Solovjov přibyl lékař Oleg Aťkov a všichni tři se začali připravovat na svůj let jako členové 3. základní expedice na Saljut 7.\n\nK prvnímu letu odstartoval s kolegy v Sojuzu T-10 z kosmodromu Bajkonur 8. února 1984. Ve vesmíru strávili 236 dní, 22 hodin a 49 minut, během pobytu na stanici Saljut 7 přijali celou řadu nákladních lodí Progress i Sojuzů s posádkou, s Kizimem šestkrát vystoupil do vesmíru, celkem na 22 hodin a 50 minut. Na Zem se trojice vrátila v lodi Sojuz T-11.\n\nI druhý pobyt ve vesmíru byl dlouhodobý, tentokrát byl členem 1. základní expedice na stanici Mir, opět společně s Leonidem Kizimem. I zde přijali několik zásobovacích lodí typu Progress. Jejich mise byla ojedinělá tím, že od Miru odletěli k stanici Saljut 7, tehdy bez posádky, na své lodi Sojuz T-15 a zůstali zde pracovat celý měsíc jako její poslední posádka před pozdějším zánikem. Odtud zas přeletěli i s řadou demontovaných přístrojů zpátky na Mir, odkud po dalším měsíci práce odletěli k Zemi. Přistáli s kabinou na padácích na území Kazašské SSR nedaleko Arkalyku.\nStrávil ve vesmíru 361 dní, 22 hodin a 50 minut, je registrován jako 136. kosmonaut Země.\n\n\nOd prosince 1986 byl vedoucím komplexu letově-kosmických zkoušek NPO Eněrgija, od dubna 1988 vedoucím letu stanice Mir. V letech 1990–1994 vedl lety urychlovacích bloků DM, 18. února 1994 odešel z oddílu kosmonautů opět zaujal funkci vedoucího letu Miru. V prosinci 1998 se současně stal zástupcem ředitele programu Mezinárodní vesmírné stanice (ISS), později byl vedoucím ruského segmentu ISS. Paralelně se v Eněrgiji věnoval dohledu nad lety družic řady Jamal a programu Sea Launch. Roku 2007 byl jmenován prvním zástupcem generálního konstruktéra RKK Eněrgija se zodpovědností za lety a využití raketových a kosmických systémů vyráběných společností.\n\nVladimir Solovjov je ženatý, má syna, také inženýra RKK Eněrgija, a dceru.\n\n"}
{"id": "313049", "url": "https://cs.wikipedia.org/wiki?curid=313049", "title": "Národní park Jošino-Kumano", "text": "Národní park Jošino-Kumano\n\nNárodní park Jošino-Kumano (: 吉野熊野国立公園, \"Jošino Kumano Kokuricu Kóen\") je národní park v regionu Kansai na japonském ostrově Honšú. Založen byl 1. února 1936 a jeho rozloha činí 597,98 km². Od roku 2004 jsou některé jeho části zapsány na Seznamu světového dědictví UNESCO pod názvem \"Posvátná místa a poutní stezky v pohoří Kii\".\n\nSlavným místem pro pozorování rozkvétajících sakur je hora Jošino ležící v severní části parku.\n\n"}
{"id": "313056", "url": "https://cs.wikipedia.org/wiki?curid=313056", "title": "České muzeum hudby", "text": "České muzeum hudby\n\nČeské muzeum hudby (do roku 2001 Muzeum české hudby) je specializovaná část Národního muzea v Praze, zaměřená na materiály s hudební a instrumentální tematikou. Sídlí v přestavěném bývalém kostele svaté Máří Magdalény na adrese Karmelitská 388/2 a 4, Újezd 388/50, Hellichova 388/10, na Malé Straně, Praha 1.\n\nInstituce Českého muzea hudby sídlí v majestátní barokně-klasicistní trojlodní budově někdejšího kostela svaté Máří Magdalény z let 1654–1679 podle návrhu architekta Francesca Carattiho při malostranském dominikánském klášteře. Kostel, který na tomto místě stával dříve, doložený před rokem 1329, zanikl během husitských nepokojů v roce 1420.\n\nKostel i kláštery byly v roce 1783 zrušeny v rámci církevních reforem císaře Josefa II.\n\nV letech 1990–1996 byl ředitelem muzea dr. Stanislav Tesař, jenž se významně zasadil o zahájení procesu digitalizace materiálů a historických pramenů. Zároveň přispěl k řešení dislokační problematiky v první polovině 90. let.\n\nOd roku 2010 do současnosti je ředitelem muzea italský violoncellista dott. Emanuele Gadaleta.\n\nČeské muzeum hudby sídlí v bývalém kostele sv. Máří Magdalény, klášterním kostele malostranského dominikánského kláštera. Kostel byl v průběhu času postupně přestavován až do dnešní podoby, v minulosti zde sídlil také poštovní úřad (tehdy jediný v Praze), archiv a četnická ubytovna, bylo zde skladiště či dokonce stáje.\n\nJsou zde vystaveny ukázky starých či vzácných hudebních nástrojů, a to jak z dílen renomovaných nástrojařů, tak lidové nástroje. Dále významné originální notové zápisy vybraných hudebních skladeb, dokumenty vztahující se k jednotlivým hudebníkům, staré gramofonové desky a další hudební artefakty včetně ukázek jednotlivých hudebních nahrávek.\n\nNěkdejší hlavní chrámová loď slouží také jako koncertní síň.\n\nMuzeum je součástí každoroční akce \"Pražská muzejní noc\".\n\nPod České muzeum hudby formálně spadají také další expozice:\n\n\n"}
{"id": "313059", "url": "https://cs.wikipedia.org/wiki?curid=313059", "title": "Alexandr Vasiljevič Suvorov", "text": "Alexandr Vasiljevič Suvorov\n\nAlexandr Vasiljevič Suvorov ( Moskva – Petrohrad), od roku 1789 hrabě, od roku 1799 kníže, byl slavný ruský vojevůdce žijící v 18. století. Proslavil se jako jeden z nejlepších stratégů v dějinách vojenství a to tím, že z asi 60 klíčových bitev neprohrál žádnou a sám často čelil početní převaze protivníka. Též je známý svým přechodem Alp v roce 1799. V průběhu válek proti revoluční Francii byl velitelem spojených armád koaličních mocností a dokud ji vedl, tak vítězila(válka druhé koalice). V českém jazyce se ustálil jeho citát:,\",Těžko na cvičišti, lehko na bojišti.<nowiki>\"</nowiki>\"\n\nNarodil se 24. listopadu 1729 do šlechtické rodiny Vasilije Ivanoviče Suvorova. Odmalička ho zajímaly historie a vojenská věda. Již jako chlapec neustále četl knihy a byl považován za podivína. Jeho vzorem byli Alexandr Makedonský, Julius Caesar, princ Condé, maršál Francie de Turenne, princ Evžen Savojský a maršál Maurice de Saxe.\n\n23. října (podle juliánského kalendáře) resp. 5. listopadu 1742 (podle gregoriánského kalendáře) byl Suvorov zapsán do Semjonovského pluku. Vzdělával se dále v aritmetice, geometrii a v cizích jazycích. 25. dubna 1747 byl jmenován kaprálem a v prosinci toho roku odjel do Petrohradu. Jako voják plnil své úkoly svědomitě a mnohdy přebíral úkoly jiných. Účastnil se každého výcviku. Díky jeho svědomitosti byl postup do vyšších hodností rychlý. 25. dubna 1754 byl povýšen na důstojníka a 10. května téhož roku byl předělen k Ingermanlandskému pluku. 28. října 1754 byl jmenován majorem.\n\n16. srpna 1756 vyhlásilo Rusko Prusku válku. Suvorov byl poslán do Buturlinových pěších pluků. Roku 1758 velel formování záložních praporů a stal se velitelem Memelu. Za plnění úkolů byl jmenován podplukovníkem. 12. srpna 1759 se zúčastnil bitvy u Kunersdorfu, která vedla k dobytí Berlína ruským vojskem. Po dobytí Berlína se stal velitelem lehkých vojsk generálmajor Gustav Gustavovič Berg. Suvorov se účastnil operací Bergova pohyblivého sboru. Rusko-rakouská vojska zatlačila Fridricha II. do opevněného tábora Bunzelwitz, který začala obléhat. Zde se Suvorov proslavil a získal si Bergovu pozornost. 20. srpna 1759 Rusové obléhání tábora ukončili. Poté Suvorov velel Bergovu předvoji, a i tentokrát ukázal velké schopnosti, když se několikrát střetl s pruským generálem Platenem, jako například u Landsbergu. Poté se proslavil při obléhání pevnosti Kolberg, která padla 16. listopadu. Den poté, 17. listopadu 1759, se stal Suvorov velitelem tverského dragounského pluku. Poté se vyznamenal v potyčce u vesnice Keltz, k níž došlo 20. listopadu. Situaci změnila smrt carevny Alžběty I. Petrovny 24. prosince 1761, neboť nový car Petr III. 24. dubna 1762 uzavřel s Pruskem bez vojenské nutnosti mír.\n\nPozději v červnu 1762 byl Petr III. svržen (a posléze zavražděn) a na trůn nastoupila carevna Kateřina II. Suvorov se stal velitelem Suzdalského pluku. V této době vytvořil takzvané suzdalské plukovní zřízení. Jeho pluk se díky tomu, že měl vlastní způsob výcviku, stal jedním z nejlepších (ne-li nejlepším) v ruské armádě. Jeho výcvik byl úplným opakem výcviku pruského. Suvorov se spoléhal hlavně na bodáky; jedním z jeho hesel bylo: \"Kulka je husa, bodák chlapík.\" Brzy se měl suzdalský pluk osvědčit v boji.\n\nRoku 1764 se stal Stanislaw Poniatowski králem Polska (ve spojení s Litevským velkoknížectvím to byla tzv. Polsko-litevská unie). Poniatowski se od začátku své vlády potýkal s řadou potíží. Této situace využily Rusko a Prusko a žádaly zrovnoprávnění pravoslavných Ukrajinců a Bělorusů na polském území s katolíky. Rusko navíc poslalo do Polska armádu, což se setkalo s odporem polské šlechty, která 29. února 1768 vytvořila konfederaci - spolek, který vystoupil proti polskému sejmu. Konfederáti však utrpěli od Rusů řadu porážek, a proto se mstili na pravoslavném obyvatelstvu.\n\nTyto události navíc vyvolaly válku s Osmanskou říší. Do Polska byl nakonec poslán Suvorov, který dostal velení nad brigádou, která se skládala ze Suzdalského, Smolenského a Nižněnovgorodského pluku. Okamžitě začal cvičit své nové pluky, a brzy se i zde jako velitel osvědčil, když u Orechowa porazil asi pětkrát až šestkrát silnější konfederátskou armádu za cenu pouhých pěti mrtvých.\n\nNebyl to jeho jediný úspěch. 8. dubna 1768 s 3000-3500 muži porazil Poláky u městečka Klimontów. Roku 1771 byl poslán do Polska plukovník Dumouriez, který převzal velení nad polskými vojsky. Mezitím Suvorov porazil generála Miacińského ve dvou bitvách a oblehl Lanckoronu. 9. února 1771 vedl Suvorov neúspěšnou zteč proti pevnosti, při které utrpěl těžké ztráty. U Lanckorony dostal zprávu, že Kazimír Pulawski a Caliński chtějí dobýt Lublin. 18. února porazil Calińského v bitvě u Rachowa. Poté se pokoušel Dumouriez nad Suvorovem zvítězit, ale v bitvě u Lanckorony 10. května 1771 byl sám poražen. Následně Suvorov pronásledoval Pulawského, ale ten mu unikl. 30. dubna v noci litevský hejtman Ogiński napadl Rusy a přidal se ke konfederaci, ale i on byl Suvorovem poražen (bitva u Stalovičů), a 8. května 1771 Suvorovovi kapituloval Krakov. Nyní již byla porážka konfederátů jen otázkou času.\n\nPo dobytí Krakova byl Suvorov poslán do bojů proti Turecku.\n\nPo vítězství nad konfederáty se Suvorov přesunul na tureckou frontu. Dostal velení nad méně než dvěma tisíci muži a byl mu dán druhořadý úkol, totiž odpoutat pozornost Turků od dolního Dunaje a odlehčit Weismanovi. Měl také zaútočit na pevnost Turtukaj, která byla proti jeho postavení. V noci 9. května byl Suvorov v noci přepaden Turky, ale dokázal útok odrazit.\nOd zajatců z bitvy se Suvorov dověděl, že v Tutukaji je 4000 Turků. V noci 9. května Suvorov nakonec na Turtukaj, ač to bylo velké riziko, zaútočil. Tento útok skončil velkým úspěchem a Suvorov za něj dostal řád sv. Jiří 2. stupně. Bohužel Suvorov vinou Ivana Saltykova nemohl tohoto vítězství využít a navíc byl Turtukaj okamžitě po dobytí vyklizen a Turci se jej znovu zmocnili. Situaci zhoršilo i to, že Suvorov dostal zimnici. 5. června dostal rozkaz znovu zaútočit na Turtukaj.\n\nV té době byl stále nemocen, a proto jen nadiktoval instrukce útoku, ale Rusové se neodvážili zaútočit. Tato událost vedla k tomu, že Suvorov, ač nemocen, odjel do Bukurešti a zde požádal, aby byl zastoupen nejpřísnějším velitelem a dvěma odvážnými štábními důstojníky. Suvorov se nakonec vrátil a 17. června v noci zaútočil na Turtukaj znovu. I tentokrát dosáhl vítězství.\n22. června se došlo na jiném úseku fronty (u Hirsové) k jinému ruskému útoku, vedenému schopným generálem Weismanem, který dosáhl vítězství, ale za cenu vlastního života. Weismanovo místo dostal Suvorov. Brzy i zde Suvorov dosáhl vítězství, když na něj Turci zaútočili. Bylo to poslední ruské vítězství v tomto roce. Suvorov poté požádal o dovolenou, během které (16. ledna 1774) se oženil s kněžnou Varvarou Ivanovnou Prozorovskou. Toto manželství nakonec nebylo šťastné. Když se Suvorov vrátil na frontu, velení nad jeho úsekem měl také generál M. F. Kamenskij. Kamenskému se musel Suvorov (ač nerad) podřídit. Suvorov se s ním spojil 9. června. Ač měl Kamenského poslouchat, byl vůči němu vcelku neposlušný. 2. června došlo náhodně k bitvě u Kozludže, v níž Suvorov drtivě porazil 40tisícovou tureckou armádu, ale vinou Kamenského tohoto velkého vítězství nebylo využito. Poté dostal požadavek, aby přijel do Moskvy, důvodem bylo Pugačovovo povstání.\n\nDo Moskvy Suvorov dorazil 23. srpna 1774. Suvorov poté Pugačova s oddílem pronásledoval, ale než ho dopadl, byl Pugačov chycen setníkem Charčevem a 10. ledna 1775 popraven. Zásluhy na potlačení byly přisuzovány Suvorovovi a dodnes si mnoho lidí myslí, že právem. Suvorov dostal za odměnu zlatý kord posázený diamanty.\n\nKücük-kajnardžská dohoda 1774, jež stvrdila věčný mír mezi Ruskem a Tureckem, znamenala první krok připojení Krymu k Rusku. Krymský chanát se stal touto dohodou (vyjímaje náboženskou moc) nezávislým na Turecku. Rusku připadly Kerč a pevnost Jenikale a Turecko mu mělo zaplatit 4,5 miliónu rublů. Na Krymu však brzy došlo k nepokojům, které vedly k tomu, že na začátku roku 1775 byl krymský chán Sáhib-Girej prohlášen istanbulskými emisary za svrženého a v červenci se nedaleko Alušty vylodil turecký výsadek, a to i s Devlet-Girejem, který se měl stát novým chánem. Rusové povolali Devletova bratra Šagin-Gireje, aby se stal chánem. Ke kubáňsko-krymským hranicím byly stahovány velké svazky vojsk. Suvorov tehdy dostal za úkol upevnit ruskou moc na Krymu, aniž by došlo k válce s Tureckem. 17. ledna 1777 Suvorov dostal pod své velení 20tisícový sbor. Jeho nadřízeným byl Alexandr Alexandrovič Prozorovskij, jemuž přezdívali \"generál Totiž\" pro jeho nerozhodnost, a v instrukcích žádal Suvorova o opatrnost. Zatím se situace vyvíjela dobře pro Rusy. Šagin-Girej byl zvolen chánem Kubáně a obsadil město Ačujev. 30. ledna dobyl pevnost Temrjuk a vydal se na Tamaň, která se vzdala bez boje, čímž získal celý Tamaňský poloostrov. To vedlo k válce krymských Tatarů s Ruskem. Suvorov v Bachčisaraji Tatary porazil. Zatím se Šagin-Girej objevil a byl uznán Krymským chánem v Jenikale. Devlet-Girej 3. dubna odplul do Cařihradu. Tím začal na Krymu klid.\n\nSuvorov snášel nečinnost těžce a navíc se zhoršovaly jeho vztahy s Prozorovským. Suvorov onemocněl a vzal si dovolenou, které využil k tomu, aby jel za rodinou do Poltavy. Zároveň požádal knížete Potěmkina o přeložení, načež dostal velení nad sborem v Kubáni. Mezitím Šagin-Girejova krutost a pověsti jeho nepřátel, že přijal křesťanství, vyvolaly na Krymu povstání, jež Prozorovskij nedokázal plně potlačit - dokonce se rozšířily nepokoje na Kubáň. 5. ledna 1778 převzal Suvorov velení nad Kubáňským sborem. Nejdříve si získal nezávislost na Prozorovském, a to dopisem k Rumjancevovi, v němž vysvětloval svou žádost tím, že tato oblast je značně vzdálena od Krymu a Prozorovskij nezná dostatečně zdejší kraj. Žádnou odpověď bral Suvorov za tichý souhlas. Povedlo se mu zde za tři měsíce upevnit ruskou moc; opevnil lépe všechny pevnosti a zajistil bezpečnost vojáků a obyvatel, když vytvořil silnou síť pevností. 23. března dostal Suvorov velení nad Krymským sborem, ale zároveň zůstal velitelem Kubáňského sboru. 26. dubna v noci převzal Suvorov Krymský sbor. Zde po celém břehu udělal linii opevnění, aby se Turci na Krymu nemohli vylodit.\n\nUrovnal také vztahy s chánem a obyvatelstvem Krymu. Brzy se Turci pokusili upevnit pozice v Achtiarském zálivu, což skončilo Suvorovou zásluhou - bez jediné bitvy - neslavně. Poté dostal Suvorov za úkol vystěhovat křesťany z Krymu, aby mohly být osídleny další prostory a vytvořila se plná závislost Krymu na Rusku.\n\nPřímý Suvorovův nadřízený Rumjancev se o přesídlování dozvěděl až 17. června 1778 od Suvorova. To, že Rumjancev o ničem nevěděl, zhoršilo jeho vztahy se Suvorovem, kterému začal dělat potíže. Zhoršily se vztahy Ruska s Šagin-Girejem. Začátkem září roku 1778 se v Černém moři objevila další turecká flotila. Suvorov však Turkům nedovolil, aby vystoupili na břeh.\n\nSuvorov zůstal ještě nějakou dobu po dokončení přesídlení na Krymu, ale v roce 1779 musel Krym opustit, neboť 10. března byla v Istanbulu podepsána dohoda, v níž se Rusko zavázalo, že stáhne svá vojska z Krymu na Kubáň.\n\nNa Krymu zůstalo jen 6000 ruských vojáků. Poté měl Suvorov připravovat tažení za Kaspické moře kterému měl velet, které se ale neuskutečnilo. Roku 1782 byl Suvorov znovu odvolán na Kubáň, na kterou přijel začátkem října. Předtím začalo na Krymu povstání proti Šagin-Girejovi, který byl vyhnán a později postoupil Krym Rusku. Tyto události se ale Suvorovovi vyhnuly. Na jaře roku 1783 Suvorov opustil Kubáň a odjel do Chersonu na válečnou poradu. Poté Suvorov obsadil pohraniční reduty a pevnosti od Tamaně k Azovu. Koncem července se Suvorov pokusil z Kubáně vystěhovat Nogajce. Nogajci se hned na začátku cesty vzbouřili, v první bitvě však byli poraženi, ale 30. července se jim podařilo osvobodit sultána Tavu, který se poté stal vůdcem povstání.\n\nTava nakonec 25. srpna odtáhl za Kubáň. V noci mezi 30. a 31. zářím za nimi přitáhl Suvorov a v krátké noční bitvě na obou březích řeky Laby je drtivě porazil. Nogajští vůdci se poté vzdali. Situace na Kubáni se postupně začala uklidňovat. 28. prosince 1783 se Turci vzdali Krymu. V dalších letech Suvorov velel různým divizím a později části vojsk na polských hranicích.\n\n12. srpna 1787 vyhlásilo Turecko Rusku válku. Rusové postavili Rumjancevovu Ukrajinskou armádu jež měla střežit hranice s Polskem a Potěmkinovu Jekaterinoslavskou armádu jež měla stát proti samotným Turkům a její součástí byl i Suvorovův oddíl, jenž měl na starost Kinburn a Cherson.\n\nOd začátku srpna Suvorov tyto dvě pevnosti opevňoval, neboť a připravoval se na turecký útok; brzy se ukázalo, že ne nadarmo. 13. září vyplulo z Očakova pět dělových člunů a několik řadových korábů, které začaly útok na Kinburn, ale utrpěly díky přesnosti ruského dělostřelectva neúspěch. Následujícího dne se pokusily útok obnovit, jeho výsledek však byl stejný jako u prvního. Turci nakonec ustoupili, poté co odvážný kapitán Lombardo zaútočil se svou lodí Desna (upravenou na Bandéru, jichž se Turci báli) na tureckou flotilu. Během tohoto odvážného útoku byl na ruské straně zraněn jen sám Lombardo, který by, nebýt Suvorova, za tento čin byl potrestán.\n\nV té době Turci chystali vylodění u Kinburnu a jeho dobytí. 30. září odpoledne znovu začali ostřelovat Kinburn a 1. října ráno začal turecký výsadek. Rusové v tu chvíli měli bohoslužbu, kterou Suvorov neukončil a nechal Turky se vylodit. Odpoledne začala bitva a ač v ní měli Turci početní převahu, ruská armáda díky dobré taktice a silnému útoku donutila Turky k útěku. Sám Suvorov ukázal odvahu, když osobně vedl hlavní útok a sám téměř zahynul, když pod ním zabili koně a jeho samého zranila kartáčová střela. Nakonec byli Turci obklíčeni a ponecháni svou flotilou na pospas Rusům. Turecké ztráty rostly a ruský útok úspěšně pokračoval, i když byl Suvorov zasažen kulkou do levé paže. Nakonec přežilo jen 700 Turků. Za bitvu u Kinburnu získal Suvorov hvězdu a stuhu řádu sv. Ondřeje, což bylo vysoké vyznamenání.\n\nKe konci roku 1787 a na začátek roku 1788 zůstal Suvorov u Kinburnu. Po tu dobu se věnoval výcviku armády a chtěl úspěch u Kinburnu rozvinout. Situaci dost zlepšil vstup Rakouska v lednu 1788 do války s Tureckem. V té době se chystal Potěmkin oblehnout s hlavními silami Očakov, ale celá akce probíhala pomalu, nakonec však byl Očakov oblehnut.\n\nPotěmkin ukázal u Očakova, že je neschopný a nerozhodný vojevůdce. Přes Suvorovovo naléhání odmítal zaútočit. Když byl nakonec podniknut útok, skončil neúspěchem a Suvorov byl odvezen v kritickém stavu do Kinburnu a již se obléhání Očakova nezúčastnil. Pevnost padla až 6. prosince 1788 po krvavém boji, který udělal z Očakova masový hrob.\n\nPo dobytí Očakova Suvorov požádal o přeložení, neboť Potěmkin jej odstavil a tím jej podle jeho vlastních slov zneuctil. Byl přeložen k Rumjancevově armádě, ale brzy poté byla Rumjancevova a Potěmkinova armáda dána pod jedno velení - Potěmkinovo.\n\nPotěmkin poté zklamal, když zahájil útok a vedl jej pomalu, čímž způsobil, že Turci zaútočili na Fokšany. Tento útok vedl k tomu, že velitel rakouského levého křídla Josias Koburg požádal Suvorova o pomoc. Suvorov vyrazil 16. července 1789 a ke Koburgovi se dostal velmi rychle a společně s ním se rozhodl k útoku. 21. července přešly obě armády řeku Putnu a pochodovali na Fokšany a 1. srpna zde svedli s Turky bitvu, která skončila útěkem Turků z bojiště.\n\nZa bitvu u Fokšan byli odměněn Suvorov i Koburg, ale vítězství nebylo využito, takže se Turci dokázali vzpamatovat.\n\nBrzy poté Potěmkin dal knížeti Repninovi rozkaz zahájit útočné operace, neboť si myslel, že Turci táhnou do Moldávie. Repninovi se nakonec povedlo uzavřít Turky v Izmailu, ale když je mohl zničit, tak dal rozkaz k ústupu.\n\nVe skutečnosti armáda, proti níž bojoval Repnin, měla odvést pozornost Rusů, aby začal hlavní útok. Ten začal směrem na Fokšany, kde proti němu stál slabý rakouský sbor, jemuž velel Koburg. Suvorov, který byl v Bîrladu, nevěděl, zda turecká armáda táhne na Galati či na Fokšany, a proto poslal 7000 mužů do vesničky Pupeseni a po Koburgových žádostech o podporu se 8. září vydal ke Koburgovi. 10. září se Suvorov objevil u Fokšan, ale brzy došlo ke střetu Koburgových a Suvorovových názorů, neboť Suvorov chtěl útok a Koburg chtěl obranu. Nakonec Koburg poté, co Suvorov pohrozil, že zaútočí na Turky sám, s útokem souhlasil. 11. září se Suvorov přiblížil k turecké armádě a začala bitva. Rusko-rakouská armáda v musela během této bitvy odrážet útoky turecké jízdy, ale dokázala přejít do silného protiútoku a Turci se nakonec dali na útěk a utrpěli vysoké ztráty. Suvorov za vítězství na Rimniku získal titul hraběte Rimnického, kříž sv. Ondřeje a řád sv. Jiří 1. stupně. Bitva na řece Rimnik silně zhoršila situaci Turků a vedla k pádu mnoha tureckých pevností, na čemž nezměnilo nic to, že v únoru 1790 zemřel Josef II. a Rakousko vystoupilo z války. Nakonec byl obležen Izmail, což byla velmi silná pevnost. Rusové posilovali vojsko, které obléhalo Izmail. Přesto obléhání Izmailu nebylo vedeno příliš dobře, neboť mu velelo mnoho generálů se stejnou hodností.\n\nSuvorov po bitvě o Izmail odjel do Petrohradu, kam dorazil v lednu 1791, upadl však u dvora v nemilost a byl poslán do Finska k hranicím se Švédskem zjistit tamní situaci.\n\nBrzy po příjezdu do Finska Suvorov dostal nový úkol, a to vést stavbu opevnění, jehož plány předtím předložil.\n\nSuvorov po celý svůj pobyt ve Finsku žádal marně o přeložení a stěžoval si, že se nemůže zúčastnit bojů. Když 28. června 1791 porazil kníže Repnin v bitvě u Măciny 70tisícovou tureckou armádu, prohlašoval že ve skutečnosti bylo Turků jen 15 000. Navíc byl na dvoře haněn, což nezměnila ani smrt Potěmkinova 5. října 1791.\n\nSuvorov se potýkal ve Finsku s mnoha potížemi, neboť podnebí způsobilo těžké ztráty na životech a měl zde naspěch. Suvorov odešel z Finska až ke konci roku 1792, kdy se chystala válka v Polsku.\n\nSuvorov zůstal blízkým důvěrníkem Kateřiny Veliké, ale měl velmi špatné vztahy s jejím synem a následníkem trůnu Pavlem. Když Kateřina v roce 1796 zemřela a Pavel nastoupil na trůn, propustil jej a poslal do vnitřního exilu na jeho statky nedaleko Boroviči, kde jej držel pod dozorem. V únoru 1799 začal mít Pavel obavy z Napoleonových vítězství v revolučních válkách a pod tlakem koaličních partnerů byl nucen povolat Suvorova zpět. Bylo mu svěřeno velení nad spojenou rakousko-ruskou armádou a dostal úkol vytlačit Napoleonovy síly z Itálie. Suvorov se s Napoleonem nikdy v bitvě neutkal, neboť Napoleon vedl egyptskou kampaň, ale vymazal téměř všechny Napoleonovy zisky z let 1796 a 1797, když porazil jeho přední generály: Moreaua v bitvě na řece Addě, MacDonalda v na Trebbii a Jouberta u Novi. Obsadil Milan a stal se hrdinou těch, kteří stáli v opozici vůči francouzské revoluci.\n\nPo italských vítězstvích Suvorov plánoval tažení na Paříž, ale místo toho byl poslán do Švýcarska, aby se připojil k tamním ruským silám a vytlačil odtud Francouze. Ruská armáda pod velením generála Korsakova byla poražena Massénou u Curychu ještě předtím, než mohl Suvorov přijít. S 18 tisíci vojáků pravidelné armády a 5 tisíci kozáků, vyčerpán a s nedostatkem zásob musel čelit přesile osmdesáti tisíc Massénových vojáků. Vedl strategický ústup bojem z Alp. Doufal že se mu podaří přejít alpské průsmyky a přes horní Rýn dosáhne Vorarlberska. Když si probojovával cestu skrze zasněžené Alpy, byli jeho vojáci těžce zkoušeni, ale nebyli nikdy poraženi.\n\nSuvorov obdržel od Pavla I. dva reskripty, ze kterých je informován o skončení spojenectví s Rakouskem, a dostává rozkaz připravit armádu k návratu do Ruska. Ve druhé polovině listopadu se vojáci začali vracet. Odpočívali v severním Rakousku a v Čechách na panství ve Škvorci. Suvorov zůstal v Praze a očekával obnovení války s Francií. To se však nestalo a konečně vyrazili na pochod zpět.\n\nV Krakově předal velení Rozenbergovi a vydal se do Petrohradu. Po cestě onemocněl a zůstal na svých majetcích Kobrinu. Poslali za ním vojenského lékaře, jehož péčí se Suvorov zotavil a mohl pokračovat v cestě. Jenže z nejrůznějších příčin se ocitl znovu v nemilosti.\n\nZa své vojenské zásluhy byl vyznamenán ruskými řády - Řádem sv. Ondřeje, Řádem sv. Alexandra Něvského, Řádem sv. Jiří 1., 2. a 3. stupně, Řádem sv. Vladimíra 1. stupně, Řádem sv. Anny 1. stupně, bavorskými Řádem sv. Huberta a Řádem falckého lva, francouzskými Řádem sv. Ludvíka a Řádem sv. Lazara, polskými Řádem bílé orlice a Řádem sv. Stanislava, pruskými Řádem černé orlice, Řádem červené orlice 1. stupně a Řádem Za zásluhy, velkokřížem rakouského Vojenského řádu Marie Terezie a sardinskými Řádem zvěstování a Řádem sv. Mořice a Lazara.\n\n"}
{"id": "313060", "url": "https://cs.wikipedia.org/wiki?curid=313060", "title": "Slohový útvar", "text": "Slohový útvar\n\nSlohovým útvarem se nazývá konkrétní, vyhraněný typ jazykového projevu. Každý takový útvar je uspořádán podle určitých pravidel a má své charakteristické rysy. \n\nRozlišují se podle:\n\nPřehled slohových útvarů\n\nKaždý slohový útvar je typický pro určitý slohový postup a lze ho prezentovat prostřednictvím různých funkčních stylů. \n\n- \"prostěsdělovacího\": oznámení, dopis, telegram, běžný hovor\n\n- \"publicistického:\" zpráva\n- \"prakticky odborného\" nebo \"administrativního publicistického\": úřední oznámení, obchodní dopis, formulář, dotazník zprávy, inzerát, reklama, rozhlasové a televizní zprávy\n\n- \"prostěsdělovacího\": vyprávění příhody, vzpomínky (ústní i písemné - memoáry)\n- \"publicistického\": novinová reportáž, črta, rozhlasová a televizní reportáž\n- \"uměleckého\": v próze vyprávění se zápletkou (kupříkladu v novele, povídce či románu); klade se důraz na originalitu a působivost\n\n- \"prostěsdělovacího\" nebo \"administrativního\": seznam, dotazník či životopis\n- \"publicistického\": popis v reklamních prospektech, cestopis \n- \"uměleckého\": popis postav, prostředí či jiných objektů jako součásti vyprávění\n\n- \"prakticky odborný\": diskuse, úvaha\n- \"vědecký\": úvaha v odborných publikacích, učebnicích, kritická stať, recenze, odborná diskuse\n- \"publicistický\": úvodník, komentář, úvaha, rozhlasová a televizní beseda\n- \"umělecký\": úvaha (postoje a city autora) v próze i poezii\n\n\n"}
{"id": "313061", "url": "https://cs.wikipedia.org/wiki?curid=313061", "title": "Zubní plomba", "text": "Zubní plomba\n\nZubní plomba (zubní výplň) zabraňuje šíření kazu, tím že zakrývá kazem otevřenou zubní tkáň. Zubní plomba tedy nahrazuje ztracené části zubní korunky, čímž je zub znovu schopen vykonávati svoji funkci. Takovéto zubní výplně se vyrábí z různých materiálů, jako např. z Newtonova kovu.\n\n\nNejstarším dnes ještě používaným typem plomby je zubní amalgám (směs stříbra a rtuti), který je některými zdroji označován jako určité zdravotní riziko. Amalgám se v zubním lékařství používá více než 150 let, některé ordinace se však dnes jeho užívání brání a pacienty chrání při odvrtávání starých plomb odvětráváním a použitím gumové blány. Moderní plomby jsou po fyzikálních a chemických vlastnostech velice podobné, někdy i do značné míry shodné se zubními tkáněmi. Reakce na podněty (např. teplo, chlad) je daleko lepší, protože je podobná nebo totožná jako u přirozené zubní tkáně. Ideální plomba se roztahuje nebo zmenšuje stejně jako přirozený zub.\n"}
{"id": "313062", "url": "https://cs.wikipedia.org/wiki?curid=313062", "title": "Grumman", "text": "Grumman\n\nGrumman Aircraft Engineering Corporation (později Grumman Aerospace Corporation) je jeden z největších leteckých výrobců na světě. Firmu založili 6. prosince 1929 Leroy Grumman, Jake Swirbul a William Schwendler. Samostatná existence společnosti skončila v roce 1994, kdy ji pohltil letecký koncern Northrop a společně dnes tvoří společnost Northrop Grumman.\n\nLeroy Grumman a jeho budoucí obchodní partneři pracovali ve 20. letech 20. století pro leteckého výrobce \"Loening Aeronautical Engineering\". Když však firmu pohltila společnost Keystone Aircraft a přemístila výrobu z New Yorku do státu Pensylvánie, Grumman a další jeho kolegové se rozhodli firmu opustit a založit si vlastní společnost. V roce 1929 zahájili činnost vlastní společnosti v areálu malého leteckého výrobce \" Cox-Klemin Aircraft Co.\" v Baldwinu na Long Islandu. \n\nFirma, která nejprve vyráběla hliníkové součásti pro kamióny, brzy získala první kontrakty u amerického námořnictva. Grumman navrhl první prakticky použitelný zatahovací podvozek pro plovákové letouny, což firmě pomohlo v prosazení se na trhu. První letoun firmy, objednaný americkým námořnictvem, byl Grumman FF, stíhací dvouplošník se zatahovacím podvozkem. Grumman FF založil dlouhou řadu palubních letounů firmy a stal se předchůdcem slavné řady stíhacích koček Grummanu (typy s kočičími jmény Wildcat, Hellcat, Cougar, Panther apod.). V meziválečné době ho následovaly ještě zlepšené typy Grumman F2F a Grumman F3F.\nZa druhé světové války Grumman vyráběl tři legendární typy, které v ní měly velice důležitou roli. Palubní stíhací letoun Grumman F4F Wildcat nesl hlavní tíhu bojů první etapy války v Pacifiku a byl brzy nahrazen modernějším typem Grumman F6F Hellcat, který se stal hlavním prvkem získání letecké převahy nad japonským letectvem. Dalším základním typem spojenců byl torpédový bombardér Grumman TBF Avenger.\n\nPo válce se Grumman i nadále snažil držet krok s vývojem techniky a byl nadále orientován na palubní letouny. V roce 1949 vstoupil do služby jeho první palubní letoun s proudovým motorem, stíhací typ Grumman F9F Panther, ze kterého byla vyvinuta verze s šípovým křídlem Grumman F-9 Cougar. Skutečně úspěšný stíhací letoun však společnost vyvinula až v 70. letech a letoun Grumman F-14 Tomcat se stal vůbec nejúspěšnější poválečnou konstrukcí Grummanu.\n\nMimo oblast stíhacích letounů Grumman vyvinul řadu palubních letounů dalších typů, jako například transportní letouny Grumman C-1 Trader a Grumman C-2 Greyhound, letouny včasné výstrahy Grumman E-1 Tracer a Grumman E-2 Hawkeye či úspěšný útočný letoun Grumman A-6 Intruder. \n\nV roce 1994 Grumman jako samostatná firma zanikl a byl pohlcen koncernem Northrop. Při fúzi obou společností vznikl společný podnik Northrop Grumman.\n\n\n\n\n\n\n\n\n\n\n"}
{"id": "313066", "url": "https://cs.wikipedia.org/wiki?curid=313066", "title": "Linköpings HC", "text": "Linköpings HC\n\nLinköpings HC je profesionální švédský hokejový tým. Byl založen v roce 1976.\n\n\n"}
{"id": "313071", "url": "https://cs.wikipedia.org/wiki?curid=313071", "title": "Étude", "text": "Étude\n\n„Étude“ je instrumentální skladba britského multiinstrumentalisty Mika Oldfielda. Vydána byla jako jeho devatenáctý singl na podzim 1984 a v britské hudební hitparádě s neumístila.\n\nSkladba „Étude“ byla původně součástí díla \"Vzpomínky z Alhambry\" (španělsky \"Recuerdos de la Alhambra\") španělského klasického kytaristy Francisca Tárregy z konce 19. století. Na B straně singlu se nachází rovněž instrumentální skladba „Evacuation“. Obě tato hudební díla pochází z Oldfieldova soundtracku \"The Killing Fields\". Singl byl vydán jak na malé sedmipalcové desce (s oběma skladbami ve zkrácené verzi), tak na velké dvanáctipalcové desce.\n\nSingl „Étude“ vyšel ještě v roce 1990 jako hudba k televizní reklamě na Nurofen. Na B straně tohoto singlu pak byla skladba „Gakkaen“ od The Ono Gagaku Kai Society.\n\n\n\n\n\n"}
{"id": "313073", "url": "https://cs.wikipedia.org/wiki?curid=313073", "title": "Děkanát Boskovice", "text": "Děkanát Boskovice\n\nDěkanát Boskovice nebo děkanství boskovické je územní část brněnské diecéze. V současné době zahrnuje 20 římskokatolických farností. Funkci děkana vykonává od 1. února 2008 P. Mgr. Miroslav Šudoma, farář farnosti Boskovice.\n\n"}
{"id": "313075", "url": "https://cs.wikipedia.org/wiki?curid=313075", "title": "Druhé pohlaví", "text": "Druhé pohlaví\n\nDruhé pohlaví (\"\") je kniha Simone de Beauvoir (1908–1986) pojednávající o psychologii a postavení žen ve společnosti. Knihu autorka napsala v roce 1949, česky vyšla v nakladatelství \"Praha Orbis\" v roce 1966.\n\nHlavním paradigmatem této knihy je kritika vztahů muže a ženy jako mocensky konstruované duality Já (subjekt) – Druhý (objekt). Autorka ve své knize tento koncept velice podrobně filozoficky analyzuje a zasazuje ho do širokého historického kontextu.\n\nKaždá společenská skupina má tendenci vytvářet si Druhého. Je to základní kategorie lidského myšlení. Každý subjekt se proti jinému vždy vymezuje a vznáší stejný nárok.\nŽeny se však v tomto liší, neboť i ony chápou samy sebe jako ty Druhé. Podle Beauvoir je to proto, že jim toto postavení bylo připsáno sociálním řádem.\nVe vztazích mezi pohlavími tedy vládne asymetrický vztah. Ženy jako ty Druhé slouží podle Beauvoir jako projekce všeho, co mužské Já odmítá. Reprezentují imanenci, pasivitu a nenásilnost. Mužské Já naopak samo sebe ztotožňuje s transcendencí, aktivitou a svobodou. Žena jako ta Druhá nemá vlastní bytí, je určována svým vztahem k muži. Muže lze myslet ve vztahu k ženě, ale ženu bez vztahu k muži ne.\n\n„Žena je určována svým vztahem k muži, nikoliv muž svým vztahem k ní, žena je nepodstatná vzhledem k podstatnému. On je subjekt, on je Absolutno. Ona je to Druhé.“\nPouto, které váže muže a ženu, nelze srovnat s žádným jiným poutem, protože pohlavní odlišnost je biologický fakt, nikoliv nějaký moment lidských dějin. Tento protiklad se utvořil v lůně prapůvodního „Mitsein“ (spolubytí) a žena ho nikdy neporušila. Dvojice je zde základní jednotkou, v rámci které jsou obě pohlaví k sobě připoutána. Rozvrstvení společnosti podle pohlaví není možné.\nOvšem stejně jako každá lidská bytost má žena potřebu ospravedlnit svoji existenci formou transcendence, protože je stejně jako každý člověk autonomní svobodou, ale objevuje sama sebe a provádí své volby ve světě, kde je jí vnucováno, aby byla objektem, imanencí.\n„Drama ženy je konflikt mezi základním požadavkem každého subjektu, který se vždycky pokládá za podstatný, a požadavky situace, která z ní vytváří bytost nepodstatnou.\n\nBeauvoir se ptá, jakým způsobem může žena v těchto podmínkách dosáhnout svobody (srov. tamtéž, str. 23-24). Na tuto otázku se snaží odpovědět diskuzí o tom, jak se na ženu dívá biologie, psychoanalýza, historie, literatura, náboženství či mytologie, které podle jejího názoru slouží mužům jako nástroje, které udržují ženy v závislosti.\nV kapitole Mýty Simone de Beauvoir mimo jiné píše:\n„Každý mýtus předpokládá Subjekt, který promítá své naděje a plány do transcendentního nebe. Ženy nekladly samy sebe jako subjekt a také nevytvořily mýtus muže, v němž by se zračily jejich plány.“\n\nBeauvoir se v této kapitole věnuje rovněž „mýtu o stvoření“ z knihy Genesis. Z mýtu podle Beauvoir vyplývá, že Eva nebyla stvořena zároveň s mužem, ani z té samé hlíny jako Adam, ale byla vytažena z jeho boku. To znamená, že ani samo její stvoření nebylo samostatné. Eva byla následně dána Adamovi, aby nebyl sám. Žena má tedy svůj počátek i cíl v manželství, je jeho doplňkem v podobě nepodstatného\n„Pro muže je přírodou pozvednutou k jasnosti vědomí, je vědomím od přirozenosti poddaným; a zde je ta zázračná naděje, kterou v ní muž tak často skládá: doufá, že dojde naplnění jako bytost, když si tělesně přivlastní jinou bytost, a že najde potvrzení své svobody podrobením svobody jiné.“\n\nMuž se snaží prostřednictvím ženy dospět k sobě samému, a tím se zvěčnit (srov. tamtéž). Ovšem jenom tělo se může dotknout jiného těla, a tak je Eva dána Adamovi proto, aby v ní naplnil svoji transcendenci, ale zavleče ho do „noci“ imanence\nV další části knihy se snaží autorka ukázat, jak se vytvořila „ženská skutečnost“, v rámci které je žena definovaná jako ta Druhá, a jaké to mělo důsledky z hlediska mužů (srov. tamtéž str. 24; Tuto kapitolu uzavírá tím, že svoboda je nedílným celkem obou pohlaví, ovšem u ženy zůstává prázdnou abstrakcí, proto je jedinou možností, jak se osvobodit, vzpoura.\n„Rezignace není nic jiného než kapitulace a útěk; ženě nezbývá jiné východisko, než to jediné: pracovat k svému osvobození.“\n\nV poslední části popisuje Beauvoir podmínky a možné překážky na cestě ženy k osvobození. Žena by měla být uznána jako člověk, aniž by po ní bylo požadováno, aby byla jako muž, zároveň by neměla být vychovávána k pasivitě, ale k účasti ve světě. Dokud nebude zničena myšlenka „věčného ženství“, nebudou mít ani ekonomické či politické změny vliv na osvobození ženy jako té Druhé. Svobodná žena se tedy teprve rodí, protože stále ještě musí bojovat o to, aby byla uznávaná za plnohodnotnou lidskou bytost, a tedy bytost tvůrčí\n\nŽena podle Beauvoir ve skutečnosti není Druhá a je bytostně uvědoměle svobodnou, osobní a tvůrčí bytostí stejně jako muž, ovšem z historických a existenciálních důvodů sama sobě odcizenou. Historická lež je tedy v tom, že se identifikuje mužství s transcendencí a ženství s imanencí, ve skutečnosti je opozice mezi transcendencí a imanencí v každém z nás nehledě na pohlaví.\n\n"}
{"id": "313076", "url": "https://cs.wikipedia.org/wiki?curid=313076", "title": "Lannemezan", "text": "Lannemezan\n\nLannemezan (okcitánsky /gaskoňština/: \"Lanamesa\") je malé město ve Francii. Leží mezi Tarbes a Toulouse na úpatí Pyrenejí; v regionu Midi-Pyrénées, départementu Hautes-Pyrénées. Má 5 762 obyvatel (rok 2007). Jeho obyvatelé se nazývají \"Lannemezanais (-aises)\".\n\nVe městě se nachází významný zdravotnický komplex (s bezmála 1 350 zaměstnanci), mj. s porodním a psychiatrickým oddělením. Od roku 2003 se ve městě pod patronací herce Marcela Maréchala každoročně koná divadelní festival \"Rencontres inter-pyrénéennes\".\n\nVe městě sídlí ragbyový klub \"Cercle amical lannemezanais\" (CA Lannemezan), založený roku 1913, jenž soutěží v nejvyšší francouzské amatérské ragbyové lize. V Lannemezanu se kromě toho nachází 18-jamkové golfové hřiště.\n\n\n"}
{"id": "313079", "url": "https://cs.wikipedia.org/wiki?curid=313079", "title": "Suvorov", "text": "Suvorov\n\nSuvorov může být:\n\n\n"}
{"id": "313080", "url": "https://cs.wikipedia.org/wiki?curid=313080", "title": "Alexandr Suvorov", "text": "Alexandr Suvorov\n\nAlexandr Suvorov může být:\n\n"}
{"id": "313085", "url": "https://cs.wikipedia.org/wiki?curid=313085", "title": "Vladimir Vasjutin", "text": "Vladimir Vasjutin\n\nVladimir Vladimirovič Vasjutin (8. března 1952 v Charkově, Ukrajina, SSSR - 22. července 2002) byl letec a sovětský kosmonaut z Saljutu 7 a Sojuzu T-14.\n\nPo ukončení základní školy začal studovat na Charkovském vyšším leteckém učilišti. Zde se naučil létat a později se stal sám učitelem létání nováčků. V roce 1976 byl přijat do týmu kosmonautů. Byl členem čtyř reservních posádek, popáté se už do vesmíru dostal.\nDo vesmíru se dostal jen jednou, na palubě Sojuzu T-14 jako jeho velitel na podzim roku 1985. Stal se tehdy 182 kosmonautem Země. Na Sojuzu, který odstartoval z kosmodromu Bajkonur, spolu s ním letěli Georgij Grečko a Alexandr Volkov. Připojili se k orbitální stanici Saljut 7, kde se stali jeho pátou základní posádkou. V polovině listopadu však vážně onemocněl (bolesti břicha) a tak se posádka musela předčasně vrátit na Zem. Pplk.Vasjutin ihned putoval do nemocnice v Moskvě a brzy se tehdy uzdravil. Měl za sebou 64 dní ve vesmíru.\n\n\nJako všichni kosmonauti brzy po příletu a uzdravení obdržel v Kremlu sovětské vyznamenání. Ze zdravotních důvodů od oddílu v únoru 1986 odešel. Zaměstnán byl poté na VVA (Vojenno-Vozdušnaja Akademia A. Gagarina. Zemřel v padesáti letech na rakovinu.\n\n"}
{"id": "313094", "url": "https://cs.wikipedia.org/wiki?curid=313094", "title": "Josef Šimánek", "text": "Josef Šimánek\n\nPhDr. Josef Šimánek (16. března 1883 v Jindřichově Hradci – 16. listopadu 1959 v Praze) byl český básník, prozaik, dramatik a člen společnosti Universalia.\n\nDětství a mládí strávil na Jindřichohradecku, jehož magická krajina se mu stala trvalou inspirací.\nJeho přáteli byli grafik Josef Váchal, básník Jaromír Borecký, psychiatr Vladimír Vondráček, manželé filosof Vladimír Hoppe a výtvarnice Marie Hoppeová–Teinitzerová, a především básník Jaroslav Vrchlický (Vrchlického dokonce na podzim 1910 doprovázel na ozdravný pobyt do Opatie u Jadranu).\nSpřátelil se také s operní pěvkyní Emou Destinnovou a navštěvoval ji v zámečku Stráž nad Nežárkou. Destinnová si jeho knihy oblíbila a vozila si je s sebou na své koncertní cesty.\n\nStudoval gymnázium v Jindřichově Hradci, pak světovou literaturu a moderní filologii na Karlo–Ferdinandově universitě v Praze (v roce 1909 tu získal titul doktora filosofie). Ve své disertaci se věnoval dramatické tvorbě Williama Shakespeara. \n\nPracoval jako tajemník Českého Zemského Svazu cizineckého a odborný rada v knihovně ministerstva zemědělství.\nRedigoval \"Pokrokovou revui\" (1909–10), \"Knihovnu západních literatur\" (1909), \"Knihovnu pro filosofii, umění a život\" (1911), \"Zrcadlo\", satirickou přílohu časopisu \"Samostatnost\" (1911–12), časopis \"Týden světem\" (1913), \"Nový obzor\" (1914) a další.\nOd roku 1918 pracoval v Zemské komisi pro péči o mládež, v letech 1924–49 byl vedoucím knihovny Pozemkového úřadu. Byl také generálním sekretářem Svazu skautů.\n\nŠimánek začínal jako typický dekadentní básník. Patřil do okruhu České moderny. Ve svých textech se často věnoval okultním a mystickým tématům, exotické krajině Egypta, Španělska, ale i zákoutím staré Prahy. Lze jej považovat za jednoho z průkopníků české sci-fi literatury a skautingu. Náměty si s oblibou vybíral z období antiky.\n\n\n\n\n\n\nPřeložil\n\n"}
{"id": "313102", "url": "https://cs.wikipedia.org/wiki?curid=313102", "title": "Hoàng Liên Sơn", "text": "Hoàng Liên Sơn\n\nHoàng Liên Sơn (někdy též nazývané Tonkinské Alpy) je pohoří na severu Vietnamu, okrajově zasahující i do Číny (provincie Jün-nan). Nachází se v něm nejvyšší hora Vietnamu, 3143 m vysoký Fan Si Pan.\n\nJedná se o hřeben protáhlý ve směru severozápad – jihovýchod a sevřený údolími Rudé řeky a Černé řeky. Nejvyšší horou pohoří a zároveň Vietnamu je Phan Xi Păng (Fan Si Pan). Výchozím místem pro výpravy do tohoto pohoří a na Phan Xi Păng je město Sa Pa, založené Francouzi jako horská stanice v roce 1922.\n"}
{"id": "313106", "url": "https://cs.wikipedia.org/wiki?curid=313106", "title": "Idi", "text": "Idi\n\nIdi ( ) je horský masiv nacházející se na ostrově Kréta jihozápadně od města Iraklio, patřícího Řecku. Nejvyšším vrcholem je Psiloritis (2456 m), podle kterého se někdy nazývá celá skupina hor. Je zároveň nejvyšší horou ostrova. Pohoří se nachází takřka přesně ve středu ostrova a je tvořeno výhradně vápencem.\n\nHory jsou zde charakterizovány dlouhými zaoblenými hřebeny. Výchozím bodem na Psiloritis je zajímavá náhorní plošina Nídha, která vytváří téměř dokonalý kruh, jenž je obklopen vyššími horami. Významnou kulturní památkou pohoří je klášter Arkada. Na vrcholu Skinakas se nachází observatoř patřící Krétské univerzitě.\n"}
{"id": "313109", "url": "https://cs.wikipedia.org/wiki?curid=313109", "title": "Ruská superliga ledního hokeje 2006/2007", "text": "Ruská superliga ledního hokeje 2006/2007\n\nSezóna 2006/2007 byla 16. sezonou Ruské hokejové superligy. Vítězem se stal tým Metallurg Magnitogorsk.\n"}
{"id": "313112", "url": "https://cs.wikipedia.org/wiki?curid=313112", "title": "Čadan", "text": "Čadan\n\nČadan ( Чадан; tuvinsky Чаданaa) je město v Tuvinské republice v Rusku. Leží na řece Čadan (přítok Jeniseje), 224 km západně od Kyzylu. Při sčítání roku 2010 mělo 9 037 obyvatel (v roce 2002 mělo 9 454 ob., v roce 1989 10 775 ob.).\n\nPrůmysl je omezen pouze na malé potravinářské závody, v okolí města se těží uhlí.\n"}
{"id": "313117", "url": "https://cs.wikipedia.org/wiki?curid=313117", "title": "Šagonar", "text": "Šagonar\n\nŠagonar (; tuvinsky: \"Шагаан-Арыг\") je město v Tuvinské republice v Rusku, ležící na levém břehu Jeniseje, 124 km západně od Kyzylu. V roce 2010 mělo 10 958 obyvatel (v roce 2002 11 008 ob., v roce 1989 10 084 ob.).\n\nPůvodní město Šagonar bylo v roce 1970 zaplaveno vodou z nově postavené Sajansko-šušenské hydroelektrárny, obnoveno bylo sedm kilometrů od původního místa.\n"}
{"id": "313118", "url": "https://cs.wikipedia.org/wiki?curid=313118", "title": "Antonio Pigafetta", "text": "Antonio Pigafetta\n\nAntonio Pigafetta (1491, Vicenza – asi 1534, Benátky) byl italský dobrodruh a mořeplavec, který se jako kronikář zúčastnil první cesty kolem světa, kterou ve španělských službách vedl Portugalec Fernão de Magalhães.\n\nAntonio Pigafetta přišel do Španělska v roce 1519 po boku papežského vyslance Francesca Chieregata a se svolením krále Karla V. se nechal dobrovolně – tedy bez nároku na finanční odměnu – zapsat do posádky chystané Magalhãesovy výpravy. Působil jako hlavní kronikář a badatel. Náhodou – a snad také proto, že jako šlechtic nemusel na lodi vykonávat nejtěžší práce – přečkal celou výpravu ve zdraví a byl jedním z osmnácti mužů, kteří celou cestu kolem světa dokončili. Po návratu se na nějaký čas stáhl do ústraní, později se stal velitelem v Norsii, kde byl v boji s Turky raněn.\n\nPigafetta si během plavby dělal poznámky a na žádost svého přítele, maltézského rytíře Philipa Villerse d’Isle-Adam, o ní v roce 1524 napsal podrobnou Zprávu. Tento text se nedochoval, zachována však byla jeho stručnější verze z téhož roku, kterou Pigafetta připravil pro Luisu Savojskou. I tato byla dlouho považována za ztracenou, ale na konci 18. století byla nalezena v milánské knihovně a vzápětí vydána italsky a francouzsky. Nebýt této zprávy, víme o průběhu výpravy jen velmi málo, zachován je pouze list Juana Sebastiána del Cano – kapitána Victorie po Magalhãesově smrti, a také rozsáhlý dopis Maxmiliána Transylvánského (Sedmihradského), sekretáře ve službách španělského krále. Avšak dochovaná verze Pigafettovy Zprávy je nejpodrobnější a nejpůsobivější pramen o této plavbě.\n\nPo dokončení výpravy byla Magalhãesova památka pošpiněna del Canem a ostatními přeživšími muži, byl označen za zrádce španělské koruny a dezertéra. Pigafetta byl Magalhãesovým velkým obdivovatelem, a proto smyslem jeho Zprávy bylo podat o událostech objektivní svědectví a očistit památku statečného muže.\n\nKromě popisu cesty si Pigafetta podrobně všímá také navštívených zemí, zvyků a kultury domorodců i pozorované fauny a flóry. Naopak velmi malou pozornost věnuje Pigafetta náladě na lodi a vzrůstajícímu napětí mezi kapitánem a jeho posádkou. Přestože jsou jeho záznamy velmi stručné, zkreslené a neodborné, jsou cenným svědectvím a první zprávou o dosud zcela neznámých končinách. K domorodcům si na rozdíl od pozdějších conquistadorů udržuje celkem křesťanský postoj a snaží se je co nejvíce pochopit, popisuje jejich oblečení, vzhled, rodinné vztahy, víru. Několik řádek také vždy věnuje některým základním slovům v jejich jazycích.\n\nJeho citát: \"\"Antarktický pól není tak hvězdnatý jako arktický. Je vidět hodně hvězd malých, dohromady spojených, jež vytvářejí jakési dvě mlhoviny, jednu od druhé maličko oddělené a ztemnělé, uprostřed nichž jsou dvě velikánské hvězdy, ne už tak jasné, a trochu se také pohybují,\"\" je pravděpodobně prvním pokusem o popis oblohy jižní polokoule.\n\nUž při této první cestě kolem světa si Pigafetta povšiml skutečnosti, že se obeplutím Země získá jeden den, a také si tuto skutečnost správně vysvětlil: \"Když se pluje na západ a vrací se na stejné místo, tak jako to slunce činí, čtyřiadvacet hodin se získá, jak je zřejmo.\" \n\n\n"}
{"id": "313121", "url": "https://cs.wikipedia.org/wiki?curid=313121", "title": "Turan (město)", "text": "Turan (město)\n\nTuran ( Туран) je město v Tuvinské republice, Rusko, 70 km severozápadně od hlavního města Tuvinské republiky Kyzylu. Při sčítání roku 2010 měl Turan 4 988 obyvatel (v roce 2002 5 598 ob.).\n\nMěsto bylo založeno roku 1885 ruskými osadníky ze Sibiře.\n"}
{"id": "313133", "url": "https://cs.wikipedia.org/wiki?curid=313133", "title": "Podivný případ Dr. Jekylla a pana Hyda", "text": "Podivný případ Dr. Jekylla a pana Hyda\n\nPodivný případ Dr. Jekylla a pana Hyda (anglicky \"Strange Case of Dr. Jekyll and Mr. Hyde\") je novela skotského spisovatele Roberta Louise Stevensona z roku 1886. Jde o hororový příběh.\n\nPříběh se stal mnohokrát námětem pro další, především filmová zpracování. V muzikálovém uvedení je známý \"Jekyll & Hyde\".\n\nV Londýně se objevil podivný člověk, ze kterého čiší hrůza a v každém vzbuzuje neklidné pocity a nechuť. Zvláště rozrušený je pak advokát Utterson, kterého znepokojila závěť jeho dobrého přítele Henryho Jekylla. V případě jeho smrti či zmizení má veškerý majetek dostat právě Edward Hyde. Vše má prostý důvod – doktoru Jekyllovi se podařilo namíchat směs, jakousi drogu, po jejímž požití se, tělem i duší, změní v Hyda. To mu dovoluje oddávat se nočnímu životu a choutkám, které si jako vážený doktor nemůže dovolit. Hyde však postupem času nabývá na síle a svévolně přebírá vládu a Jekyllovi ke všemu začnou docházet látky potřebné k namíchání lektvaru. Zoufale se snaží jej znovu namíchat, aby mohl držet Hyda na uzdě, ale původní chemikálie byly pravděpodobně znečištěné a stejný vzorek se mu nedaří sehnat. Zanechá dopis, ve kterém vše vysvětluje.\nPříběh vyšel česky v několika překladech pod různými názvy:\n\n\nPostava Dr. Jekylla a pan Hyda se objevila také ve filmech, které byly Stevensonovou předlohou inspirovány jen velmi volně, např.: \"Dr. Jekyll a slečna Hyde\" (1995), \"Doktor Jekyll a pan Myš\" (1947, „adaptace“ à la \"Tom a Jerry\"), \"Liga výjimečných\" (2003), \"Van Helsing\" (2004).\n\n"}
{"id": "313143", "url": "https://cs.wikipedia.org/wiki?curid=313143", "title": "Mariánské údolí (Brno)", "text": "Mariánské údolí (Brno)\n\nMariánské údolí (též \"Líšeňské údolí u Brna\") se nachází převážně na východním okraji katastrálního území brněnské městské části Brno-Líšeň, ale zasahuje i do katastrálních území Mokrá u Brna a Horákov (obě tvoří obec Mokrá-Horákov) a Ochoz u Brna. Údolím protéká potok Říčka, který zde vytváří meandry a na němž bylo v letech 1953–1967 vybudováno pět údolních nádrží: Pod Hádkem, rybník Pod Hornekem, U Kadlecova mlýna, Pod hrádkem a U Muchovy boudy. Tři největší nádrže (U Kadlecova mlýna, Pod Hrádkem a U Muchovy boudy) měly původně zásobovat vodou cementárnu v Mokré. Dále se zde nachází několik mlýnů a výletních restaurací, z nichž nejznámější je Muchova bouda. Po obou stranách údolí se nacházejí lesy. Celé údolí je průjezdné jak na kole tak autem s povolením. Za komunismu bylo údolí přejmenováno na Gottwaldovo údolí (v roce 1938 se stalo dějištěm mohutné manifestace, na níž Klement Gottwald vyzýval na obranu republiky před hrozícím fašismem a „odhalil zradu naší buržoazie“) a ve zdejším k tomu účelu po druhé světové válce vybudovaném areálu byly SČSP každoročně koncem června pořádány „mírové slavnosti“, kterých se zúčastňovala řada komunistických funkcionářů, vystupovala zde i celá řada zpěváků a bývaly tu i různé pouťové atrakce.\n\nNa severu Mariánského údolí, na toku Říčky, se nachází také několik jeskyní: Pekárna, Švédův stůl a Ochozská jeskyně. První dvě jsou volně přístupné, Ochozská jeskyně je přístupná pouze s průvodcem a za velmi pěkného počasí, jelikož při sebemenších deštích dochází k zatopení příchodu. Nad údolím se zvedají také dvě historicky proslulé ostrožny, z nichž na západní se nacházelo hradisko Staré Zámky, zatímco na východní lze dodnes nalézt skromné zbytky hradiska Horákov. Díky své přírodě údolí přitahuje obyvatele Brna, kteří sem jezdí relaxovat. V oblasti Mariánského údolí se nachází velká chatařská oblast.\n\n"}
{"id": "313144", "url": "https://cs.wikipedia.org/wiki?curid=313144", "title": "Jaroslav Kovář starší", "text": "Jaroslav Kovář starší\n\nJaroslav Kovář starší (1. března 1883 Dukovany – 24. května 1961 Olomouc) byl český architekt. Jeho tvorba je inspirována množstvím architektonických stylů začátku 20. století, od neobaroka přes secesi a kubismus, až po monumentalismus. Většina jeho staveb se nachází v Olomouci.\n\nJaroslav Kovář studoval v Praze u profesora Aloise Čenského a podle některých zdrojů měl studovat i v Brně u profesora Jaroslava Syřiště. Mezi lety 1905 a 1908 se vzdělával a pracoval v různých studiích v USA (New York, Chicago) a v roce 1909 se trvale usadil v Olomouci, žil zde s manželkou a synem (budoucím architektem Jaroslavem Kovářem). Začal pracovat ve společnosti Jana Hublíka a v roce 1915 zahájil činnost jako samostatný architekt. Po smrti své první manželky v roce 1937 se oženil ještě dvakrát, naposledy v roce 1951. Pochován je na ústředním hřbitově v Olomouci.\n\n\n\n\n"}
{"id": "313145", "url": "https://cs.wikipedia.org/wiki?curid=313145", "title": "Chulské údolí", "text": "Chulské údolí\n\nChulské údolí (hebrejsky: עמק החולה, \"Emek ha-Chula\") je zemědělská oblast v severním Izraeli s velkými zásobami čerstvé vody. Je významným stanovištěm pro ptáky migrující podél Velké příkopové propadliny mezi Afrikou, Evropou a Asií.\n\nChulské jezero (biblické jezero Meróm) a přiléhající bažiny byly v 50. letech vysušeny ve snaze upravit životní prostředí pro potřeby zemědělství. Přestože tento počin měl zpočátku velký celonárodní přínos pro Izrael, s postupem času začalo být zřejmé, že užitky z přeměny „pustiny“ Chulského jezera a jeho bažin byly omezené. V několika minulých letech, po téměř 50 letech neúspěšného zápasu o využití zdrojů odvodněného údolí, nakonec izraelská vláda uznala, že úspěšný vývoj může nastat pouze za kompromisní situace mezi přírodou a rozvojem. Proto byla část bývalého jezera a bažin nedávno opětovně zaplavena v rámci pokusu o zabránění zhoršování kvality půdy a obnovení takřka vyhaslého ekosystému.\n\nChulské jezero bylo v minulosti známé pod různými názvy. Ve 14. století př. n. l. jezero Egypťané nazvali \"Samchuna\", zatímco v Bibli je známé pod názvem \"Meróm\". V 1. století n. l. jej historik Flavius zmiňuje jako \"Semechonitis\", zatímco v Talmudu je zmíněno jako \"Jam Sumchi\". Konečně, jezero je nazýváno arabsky \"Buhejrat el-chulel\" a hebrejsky \"Agam ha-chula\", což vychází z aramejského \"Chulata\" nebo \"Ulata\".\n\n„Vody Merómu“ jsou někdy chybně uváděny ve vědecké literatuře, ačkoliv pojem odkazuje konkrétně k pramenům na západní straně údolí.\n\nJezero Chula přitahovalo lidskou pozornost od nepaměti. Poblíž mostu Bnot Ja'akov („Dcer Jákobových“) při jižním konci údolí byly nalezeny archeologické pozůstatky z paleolitického období. První stálé osídlení, Enam (Mallaha), se datuje 9 – 10 tisíc let zpět.\n\nChulské údolí bylo hlavní křižovatkou důležitých obchodních cest spojující velká centra obchodu v Damašku s východním středomořským pobřežím a Egyptem. V době bronzové, přibližně před 4 tisíci lety, byla na klíčových místech této cesty vybudována města Chacor a Laiš. Město Laiš bylo ke konci 13. století př. n. l. zničeno izraelitským kmenem Dan, který na jeho místech vybudoval nové město, které pojmenovali Dan a po 400 let pak Izraelité ovládali Chulské údolí, až do doby, kdy byli vyhnáni asyrskými armádami Tiglatpilesara III. Bible pak zmiňuje jezero Meróm jako místo vítězství Jozueho nad Kanaánci.\n\nBěhem helénské, římské, byzantské a rané arabské období (4. století př. n. l. až 8. století n. l.) bylo venkovské osídlení Chulského údolí nepřerušeno. Za Seleukovské říše pak bylo při pobřeží jezera postaveno město Seleucia Samulias.\n\nTradičními plodinami byla rýže (od počátku helénského období), bavlna a cukrová třtina (přinesená Araby po dobytí území v roce 636), čirok a kukuřice. V osmém století se začal chovat vodní buvol, který poskytoval mléko a sloužil jako soumar.\n\nV důsledku křižáckých výprav a mamlúckého vpádu došlo k značnému vylidnění a zpustošení oblasti. Ke zlepšení došlo za osmanské vlády, vpád Napoleona (1799) a Ibrahima paši (1831–1840) však zapříčinil další zpustošení oblasti.\n\nMezi lety 1840–1940 se charakter oblasti příliš nezměnil. Třetina oblasti tvořila jezera a bažiny, další třetina půdy byla odvodňována jen velmi slabě, takže byla zarostlá vegetací s hlubokými kořeny. Jen poslední třetina půdy byla obdělávána felláhy. Mnohé oblasti Chulského údolí tak byly zcela neprůchozí a lidé zde žili asi jen v sedmi vesnicích. Dostatek vody a možnost kultivace půdy sice přitahoval množství imigrantů, populace v údolí však přesto nerostla zejména kvůli malárii, která zapříčiňovala vysokou úmrtnost.\n\nPrvní moderní židovské osídlení Chulského údolí, Jesud ha-Ma'ala, při západním pobřeží jezera, bylo založeno roku 1883 během první aliji, ve větší míře se však Židé v této oblasti usidlovali až od roku 1940. Celkem se zde k roku 1948 nacházelo 12 židovských a 23 arabských osad. Po Válce o nezávislost v roce 1948 Arabové opustili údolí a uprchli do sousedních arabských zemí.\n\nPřed vysušením v 50. letech bylo Chulské jezero 5,3 km dlouhé a 4,4 km široké, rozkládající se na celkové ploše 12–14 km². V létě bylo hluboké zhruba 1,5 metrů a v zimě přibližně 3 metry. Kromě řeky Jordán ho živila i řada potoků a vádí stékajících sem z okolních hor. Například od západu sem z Horní Galileji přitékal Nachal Dišon.\n\nChulské údolí se nachází při severní části Velké příkopové propadliny, v nadmořské výšce 70 m n. m. a rozkládá se na ploše 177 km² (25 km dlouhý pás o šířce 6–8 km).\n\nNa obou stranách údolí jsou strmé svahy; Golanské výšiny na východě a na západě se zvedají až do nadmořské výšky 400–900 m n. m. prudké svahy hor Naftali v Horní Galileji\n\nČedičové kopce, které se táhnou ve výšce 200 m n. m. podél jižní strany údolí zachytávají řeku Jordán jsou běžně zmiňovány jako jakási čedičová „zátka“, která omezuje odvodnění potoky do Galilejského jezera.\n\nChulské údolí má středomořské klima s horkými suchými léty a studenými deštivými zimami, nicméně dva horské hřbety, které jej ohraničují způsobují extrémní sezónní a denní teplotní výkyvy.\n\nSrážkový úhrn se liší v závislosti na místech údolí a výšce okolních kopců od 400 mm na jihu po 800 mm na severu údolí.\n\nVíce než 1500 mm srážek (většina ve formě sněhu), které spadnou v pohoří hory Hermon, živí podzemní potoky, včetně zdrojů Jordánu a všechny tyto vody protékají právě skrz údolí.\n\nRežim větru odpovídá místním podmínkám a místy zde fouká silný severovýchodní vítr, známý v arabštině jako \"Šarkija\".\n\nVysoušecí práce (melioraci), které prováděl Židovský národní fond (), začaly v roce 1951 a skončily v roce 1958. Byly dosaženy dvěma hlavními úkony: prohloubením a rozšířením řeky Jordán a dvěma nově vykopanými okrajovými kanály, které odklonily Jordán už na severu údolí.\n\nNa jižní straně údolí uzavírala při výtoku řeky Jordán soutěska z tvrdších čedičových hornin. V rámci melioračních prací v 50. letech 20. století, kdy bylo Chulské jezero z velké části vysušeno, byla tato překážka zčásti odstraněna a přes bývalou soutěsku byl postaven most Pkak.\n\nDíky hlasům vědcům a přírodovědců, kteří se proti projektu vysoušení stavěli, jelikož chápali bažiny jako ekologické bohatství, které musí být zachováno pro budoucí generace, bylo zachráněno malé území (3,5 km²) papyrusových bažin při jihozápadě území a roku 1963 bylo prohlášeno jako první izraelská chráněná přírodní rezervace.\n\nV rámci programu rehabilitace údolí bylo v jižní části Chulského údolí, v oblasti která dříve sloužila jako přechod mezi Chulským jezerem a okolními bažinami, založeno jezero Agmon. Toto jezero je více mělké (zhruba 1 m) a menší než původní jezero. Má nepravidelný tvar a pokrývá oblast o rozloze zhruba 1 km². Uprostřed jezera bylo vybudováno několik menších ostrůvků, aby se zachovala hnízdní místa pro ptactvo.\n\n"}
{"id": "313154", "url": "https://cs.wikipedia.org/wiki?curid=313154", "title": "Aktuálně.cz", "text": "Aktuálně.cz\n\nAktuálně.cz je on-line deník vycházející na českém internetu. Vydává jej společnost Economia, a.s. vlastněná podnikatelem Zdeňkem Bakalou. V současné době je jedním z nejúspěšnějších titulů společnosti, do jejíhož portfolia patří například Hospodářské noviny nebo portál Centrum.cz. Aktuálně.cz vyšlo poprvé 1. listopadu 2005; pro portál Centrum.cz nahradilo starší zpravodajský server Lidovky.cz.\n\nDeník sám sebe označuje jako první ryze internetové zpravodajské médium v České republice, který se neopírá o podporu žádného z tradičních médií z tisku, televize či rozhlasu. Od svého startu se rychle stal jedním z nejvlivnějších zpravodajských zdrojů v zemi. Deník je citován jinými médii v Česku (televize, rozhlas, tradiční tištěná média, internet) a je zmiňován i za hranicemi.\n\nRedakční tým Aktuálně.cz je sestavený z novinářů. Denně zveřejňuje na 100 zpráv (domácí a zahraniční události, ekonomika, kultura, sport, magazín).\n\nAktuálně.cz nabízí i původní nebo exkluzivní informace, analýzy a živé online přenosy z klíčových událostí v Česku i ve světě. V rámci komentářů a blogů zveřejňují své názory osobnosti české společnosti. Redakce navíc disponuje vlastními týmy pro grafiku, foto a video které rovněž vytvářejí původní obsah.\n\nŠéfredaktorem deníku je Josef Pazderka.\n\n\n"}
{"id": "313157", "url": "https://cs.wikipedia.org/wiki?curid=313157", "title": "Úřad pro přírodu a parky", "text": "Úřad pro přírodu a parky\n\nÚřad pro přírodu a parky (hebrejsky רשות הטבע והגנים, anglicky \"Israel Nature and National Parks Protection Authority, NNPPA\") je izraelská vládní organizace, která spravuje izraelské přírodní rezervace a národní parky.\n\nByl založen v dubnu 1998 poté, co se sloučily dvě organizace, které od roku 1964 tyto dva typy chráněných území spravovaly.\n\nV roce 2012 se ředitelem úřadu stal Šaul Goldstein, dosavadní starosta Oblastní rady Guš Ecion.\n\nÚřad spravuje 41 národních parků a 13 přírodních rezervací. Všechny parky a rezervace se dělí do šesti hlavních oblastí:\n\n"}
{"id": "313159", "url": "https://cs.wikipedia.org/wiki?curid=313159", "title": "Alexandr Volkov", "text": "Alexandr Volkov\n\nAlexandr Alexandrovič Volkov (* 27. května 1948 v Gorlovce, Doněcká oblast USSR, dnes Ukrajina) je bývalý sovětský letec ukrajinské národnosti, kosmonaut ze Sojuzů a orbitálních základen Saljut a Mir.\n\nÚspěšně absolvoval Charkovské vyšší letecké učiliště a pak zde zůstal dalších šest let jako letec – instruktor. V roce 1976 byl přijat do oddílu kosmonautů, ovšem i nadále pokračoval ve zvyšování kvalifikace zkušebního armádního pilota. Do kosmu letěl až za 9 let.\n\nKřest nováčka si pplk. Volkov odbyl při startu z kosmodromu Bajkonur na podzim 1985. V Sojuzu T-14 s ním letěli Vladimir Vasjutin a Georgij Grečko. Pracovali na orbitální stanici Saljut 7 jako její pátá základní posádka. Předčasně se po 64 dnech pobytu vracel s nemocným Vasjutinem na Zem.\n\nDruhý, opravdu dlouhodobý let byl na palubě Sojuzu TM-7 a Volkov zde byl velitelem. Spolu s ním letěli Sergej Krikaljov a francouzský kosmonaut Jean-Loup Chrétien. Startu přihlížel na Bajkonuru i francouzský prezident François Mitterrand. Na základně Mir je přivítala dlouhodobě zde působící 3. základní posádka Vladimir Titov a Musa Manarov. Po měsíci společného pobytu kosmonauti Titov, Manarov a Chrétién odletěli na Zem, Volkov zde zůstal jako člen 4. základní posádky. Na Zem se vrátil po 151 dnech.\n\nTřetí pobyt byl pro něj rekordně dlouhý, na 175 dní. Loď se jmenovala Sojuz TM-13, Volkov byl jejím kapitánem, v posádce měl kosmonauty Toktara Aubakirova z Kazachstánu a France Viehböcka z Rakouska. Startu na Bajkonuru přihlíželo 14 hlav států Evropy. Na oběžné dráze se připojili ke stanici Mir, kde působila 9. základní posádka Anatolij Arcebarskij a Sergej Krikaljov. Po týdnu se pětice rozdělila, v lodi Sojuz TM-12 na Zem odletěli Arcebarskij, Aubikarov a Viehböck, kdežto Volkov zůstal jako člen 10. základní posádky s Krikaljovem. Přijali několik zásobovacích lodí Progress a také Sojuzy s mezinárodními posádkami. Krikaljov s Volkovem přistáli na území Kazachstánu v lodi Sojuz TM-13.\n\nJe registrován jako 183 kosmonaut Země s 391 dny strávenými v kosmu.\n\n\n\n"}
{"id": "313160", "url": "https://cs.wikipedia.org/wiki?curid=313160", "title": "Dikti", "text": "Dikti\n\nDikti ( ) je pohoří nacházející se ve východní části ostrova řeckého Kréta, v regionální jednotce Lasithi. Nejvyšším vrcholem je hora Spathi (2148 m).\n\nNa severu masivu leží náhorní rovina Lasithi, ze které se pohoří zvedá zvedá strmým až 1500 metrů vysokým zlomem a působí tak neobyčejně mohutně. Masiv je tvořen několika vrcholy, údolími a náhorní náhorními plošinami (Katharo, Omalos, Limnakaro). Centrální část horstva tvoří podkovu kolem údolí Selakano. Jižní a jihovýchodní svahy hor včetně údolí Selakano jsou zalesněné borovicemi, duby a cypřiši. Úrodná údolí a roviny kolem Dikti mají velkým význam pro místní ekonomiku.\n\nPodle pověsti zde Rheia ukryla malého Dia, aby jej uchránila před jeho otcem Kronem.\n"}
{"id": "313161", "url": "https://cs.wikipedia.org/wiki?curid=313161", "title": "Slovenská extraliga ledního hokeje 1994/1995", "text": "Slovenská extraliga ledního hokeje 1994/1995\n\nSezóna 1994/1995 byla 2. ročníkem Slovnaft extraligy. Vítězem se stal tým HC Košice.\n\n\n\n"}
{"id": "313162", "url": "https://cs.wikipedia.org/wiki?curid=313162", "title": "Slovenská extraliga ledního hokeje 1995/1996", "text": "Slovenská extraliga ledního hokeje 1995/1996\n\nSezóna 1995/1996 byla 3. ročníkem Slovnaft extraligy. Vítězem se stal tým HC Košice.\n\n\n\n\n\n\n"}
{"id": "313163", "url": "https://cs.wikipedia.org/wiki?curid=313163", "title": "Jan II. Portugalský", "text": "Jan II. Portugalský\n\nJan II. Portugalský, portugalsky João II de Portugal (3. května 1455 – 25. října 1495) byl třináctý portugalský král. Někdy je uváděný s přídomkem Dokonalý (portugalsky \"O Príncipe Perfeito\") nebo Přísný. Narodil se v Lisabonu jako syn Alfonsa V. a jeho manželky Isabely z Coimbry. Jan II. nastoupil na portugalský trůn již roku 1477, poté co jeho otec odstoupil a stáhl se do kláštera, korunován však byl až po otcově smrti v roce 1481.\n\nV mládí doprovázel svého otce při africkém tažení, během něhož byl pasován na rytíře. Po jeho nástupu na trůn se šlechta právem obávala, že Jan bude chtít okleštit její pravomoci. Král ovšem ty, kdo se mu protivili, nechal potrestat, ba i popravit. Například roku 1483 nechal setnout v Évoře vévodu z Braganzy Fernanda II. za konspiraci, poté umučil vévodu z Viseu a nechal otrávit ve vězení évorského biskupa.\n\nKrálovství na pokraji bankrotu zachránil daňovou reformou a velmi mu v tom pomohly i příjmy ze zámoří, především zlato z Guiney. Dobývaní afrického pobřeží se stává politickou a ekonomickou prioritou. Roku 1484 je objevena řeka Kongo a o čtyři roky později Bartolomeo Diaz obeplouvá Mys dobré naděje. Portugalci dosahují Etiopie a v roce 1498 Indie.Jejich cesty byly zapisovány do tzv.roteiros, přesných lodních záznamů dokumentujících plavbu. Po vleklých jednáních přistupuje Jan II. na rozdělení sfér vlivu mezi Portugalsko a Katolická Veličenstva (Isabela Kastilská a Ferdinand II. Aragonský) smlouvou z Tordesillas.\n\nDobré vztahy s Katolickými Veličenstvy byly stvrzeny roku 1490 svatbou jediného Janova syna Alfonsa s nejstarší dcerou Katolických Veličenstev Isabelou; Alfonso se tak stal v pořadí druhým dědicem Kastilie a Aragonie po princi Juanovi, synovi Isabely Kastilské a Ferdinanda Aragonského). Nedlouho po svatbě, roku 1491, však zemřel při nehodě (po pádu z koně), ze které jsou podle konspirativních teorií někdy obviňována Katolická Veličenstva.\n\nPo nešťastné smrti jediného milovaného syna se král stáhl do ústraní, celé týdny se uzavíral v izolaci ve vzdálených sídlech a do hlavního města téměř nejezdil. Jeho zdraví začalo slábnout. Na podzim roku 1495 se vypravil léčit k minerálním pramenům, cestou však zemřel.\n\nVzhledem k tomu, že po sobě nezůstavil následníka, nastoupil na portugalský trůn jeho bratranec (a švagr) Manuel.\n\nJan II. uzavřel jediné manželství. Roku 1471 se oženil se svou sestřenicí (dcerou mladšího bratra Janova otce Alfonse V. Fernanda, vévody z Viseu), portugalskou princeznou a vnučkou krále Eduarda I., Eleonorou (1458–1525). Eleonora mu porodila dva syny, mladší z nich však po narození zemřel:\n\n\"Nemanželští potomci\"\n\nCASTRO, João de: \"Roteiro de Lisboa a Goa\". Lisboa: Academia Real das Sciencias, 1882.\n\n"}
{"id": "313164", "url": "https://cs.wikipedia.org/wiki?curid=313164", "title": "Lisa Kelly", "text": "Lisa Kelly\n\nLisa Kelly (* 7. května 1977 v irském Dublinu), celým jménem Lisa Olivia Mary Sinéad Kelly, irsky Laoise Ní Cheallaigh, je irská zpěvačka klasické i keltské hudby. Stala se součástí mnohé divadelní práce a v současné době je členkou hudební skupiny Celtic Woman.\n\nKelly se narodila v hudební rodině, jelikož oba její rodiče i sestry byli zpěváci. Kelly sama začala zpívat v sedmi letech, když zazářila ve verzi muzikálu \"Bugsy Malone\". Oba dva rodiče se velmi zapojovali do amatérského divadla, a proto ovlivnili výběr Lisininy školy k dramatu, jako je hraní klasické hudby, na piáno nebo zpěv. Během své hudební kariéry si zahrála v několika hlavních rolích, jako například Velma Kelly v \"Chicago\", Florence v \"Chess\", Laurie v \"Oklahoma\", Maria ve \"West Side Story\" a Sandy v \"Grease\".\n\nJako přídavek, vystoupila v řadě koncertů v Dublinské Národní hale včetně \"The Magic of Gershwin\", \"The Music of Cole Porter\" and \"From Romberg to Rodgers\" a získala mnoho národních cen za zpěv a drama.\n\nPo svém rozhodnutí opustit svou běžnou práci a vrátit se k divadlu hrála hlavní roli v Christmas Pantomime \"Jack and the Beanstalk\" v Dublinském Veseloherním divadle. Tato role jí dostala do pozice hrát v \"Riverdance\" americké produkce, kde byla vyhlášena jako hlavní vokální zpěvačka roku 2000 a začala tím svou pětiletou tour. Zde, na své tour také potkala svého manžela, který tancoval pro její show.\n\nV roce 2002 Kelly dostala nabídku nahrát desku s názvem Keltská kolekce v produkci Davida Downese. Následné prémiové album vyšlo v roce 2003. V současné době pracuje na svém druhém albu. Kelly byla opět požádána Downesem, aby byla součástí \"Celtic Woman\", původně plánováno na jednovečerní koncert v Dublinském divadle Helix. Od té doby tato skupina vydala tři alba a udělala několik světových tour.\n\nJejím manželem je australský tanečník Scott Porter a má s ním dva syny Ciana a Jacka a dceru Ellie.\n\n"}
{"id": "313171", "url": "https://cs.wikipedia.org/wiki?curid=313171", "title": "Dvéře jazyků otevřené", "text": "Dvéře jazyků otevřené\n\nDvéře jazyků otevřené (latinsky či , v jiném českém překladu Brána jazyků otevřená; také ) je učebnice latiny, napsaná Janem Amosem Komenským. Byla vydána v roce 1631 v latinské verzi a v roce 1633 v Komenského vlastním překladu do češtiny (pod názvem \"Dvéře jazyků otevřené\", česká verze byla dlouho pokládána za ztracenou), záhy byla přeložena do mnoha dalších jazyků. Podtitul české verze zní: \"\"Krátký a snadný způsob kteréhokoli jazyka, spolu i se začátky všech umění svobodných, pochopení: v kterémž pod stem titulů v tisíci průpovědech všecka slova celého jazyka obsažena jsou\"\").\n\nUčebnice se skládá z jednoho tisíce paragrafů, členěného do sta kapitol, v nichž Komenský formou krátkých průpovídek popisuje různé jevy a věci - zprvu náboženská témata, přírodu, lidské tělo, lidskou duši, řemesla, obydlí, společnost, vědy, chování. V těchto průpovídkách je použita celá obvyklá slovní zásoba (asi osm tisíc slov) a gramatika latiny (potažmo jiných jazyků). Žák se tedy jazyk naučí tím, že si zapamatuje latinské verze těchto průpovídek a jejich význam.\n\nUčebnice byla ve své době velmi oblíbená, byla přeložena do asi dvaceti jazyků včetně např. mongolštiny, k výuce latiny byla používána až do 19. století, užíval ji (s určitými ideovými a morálními úpravami, protože zejm. v úvodní části jsou mnohdy prezentovány protestantské názory a zejm. části o lidském těle jsou na svou dobu poměrně otevřené) i jezuitský řád. Sám Komenský její formu a pedagogické principy použil v dalších didaktických spisech, např. ji převedl do dramatické podoby v sérii divadelních her \"Schola ludus\" (Škola hrou).\n"}
{"id": "313172", "url": "https://cs.wikipedia.org/wiki?curid=313172", "title": "Slovenská extraliga ledního hokeje 2007/2008", "text": "Slovenská extraliga ledního hokeje 2007/2008\n\nSezóna 2007/2008 byla 15. ročníkem Slovnaft extraligy. Vítězem se stal tým HC Slovan Bratislava.\n\n\n\nCelkový vítěz HC Slovan Bratislava 4 : 3 na zápasy nad HC Košice\n"}
{"id": "313176", "url": "https://cs.wikipedia.org/wiki?curid=313176", "title": "Malá válka (1939)", "text": "Malá válka (1939)\n\nMalá válka (slov.: \"Malá vojna\") nebo maďarsko-slovenská válka byl ozbrojený konflikt mezi Slovenským státem a Maďarským královstvím, který trval od 23. do 31. března/4. dubna 1939. Maďarsko tehdy zaútočilo bez vyhlášení války z Podkarpatské Rusi, kterou už krátce předtím začalo okupovat, s cílem posunout hranice na výhodnější linii.\n\nMinistr obrany Slovenska ještě ten den dostal zprávu o vpádu maďarských vojsk a nařídil protiútok. Slovenská vláda hned ostře protestovala, do Budapešti zaslala diplomatickou nótu a obrátila se na Německou říši, aby zasáhla ve smyslu Ochranné smlouvy. Toto diplomatické úsilí se ovšem míjelo účinkem, neboť akce byla s předáky Třetí říše předem konzultována. Maďarská vojska dosáhla vytčených cílů již navečer 23. března a svůj postup na slovenské území v hloubce 10-15 km zastavila. Slovenský protiútok se zpočátku omezil na izolované letecké útoky, proto již na druhý den (24. března) maďarské letectvo bombardovalo vojenské letiště ve Spišské Nové Vsi, přičemž zabilo 13 osob. V ranních hodinách přešly také slovenské pozemní jednotky pod velením českých důstojníků do protiútoku, ale nezaznamenaly do setmění žádný úspěch. Téhož dne byla na nátlak Německa zahájena jednání o příměří (vstoupilo v platnost o dva dny později) a slovenský ministr obrany ve večerních hodinách nařídil zastavit palbu. Nicméně oboustranné sporadické výpady pokračovaly až do 31. března, aniž by tím byla nově vytyčená demarkační linie narušena.\n\nMaďarsko nakonec získalo nejvýchodnější pás východního Slovenska se skoro 70 000 obyvateli, z nichž ale Maďaři tvořili jen menšinu (méně než 4000 osob), většina byla slovenské a rusínské národnosti.\n\n\n"}
{"id": "313180", "url": "https://cs.wikipedia.org/wiki?curid=313180", "title": "Žikace", "text": "Žikace\n\nŽikace (: , Wylie:\"Gzhis ka rtse\", pinyin: \"Xigazê\"; : , pinyin: \"Rìkāzé\", český přepis: \"Ž'-kcha-ce\") je město a městská prefektura v čínské Tibetské autonomní oblasti. Oblast okolo města Žikace byla tradičně centrem tibetské části Cang, dodnes se obyvatelům kraje Žikace přezdívá „cangba“.\n\nPrefektura se nachází na severní straně Himálaje, na jihu sousedí s Nepálem a Indií, západně s tibetskou prefekturou Ngari, severně s tibetskou prefekturou Nagčhu a východně s Lhasou, Lhokou a Bhútánem. Krajem protéká největší tibetská řeka Jarlung Cangpo. Prefektura zahrnuje severní stranu Himálaje, proto se zde nachází řada nejvyšších vrcholů světa, Mount Everest, v Tibetu známý jako \"Džomo langma\" a mnoho dalších horských vrcholů, např. Čo Oju. Prefektura měří z východu na západ přibližně 800 km, ze severu na jih přibližně 220 km.\n\nV roce 2014 byl administrativně zrušen \"okres Žikace\" a \"prefektura Žikace\". Nahradili je městská prefektura Žikace a správní obvod města Žikace Samdrub-ce, který nahradil oficiální název pro město.\n\nVe městě Žikace se nachází tradiční sídlo pančhenlamy – klášter Tašilhünpo (). V Žikace se také nachází známý Žikacký hrad, zbořen za kulturní revoluce a zrekonstruován v letech 2005–2007. Z dalších známých staveb se v kraji nachází klášter Žalu, Kumbum ve městě Gjance, klášter Sakja a další.\n\nV roce 2010 žilo v celé prefektuře 703 tisíc obyvatel, což tvoří 1/4 obyvatel celé TAO. Tibeťané představovali až 95 %, dále zde žijí Číňané, Chuejové, Mongolové a další. Žije zde také množství Šerpů. Přibližně 90 % obyvatel bydlí na venkově, nebo jsou pastevci (nomádi).\n\nŽikace vždy byla křižovatka při cestách z Indie a Nepálu do Lhasy. Prefekturou prochází čínská dálnice číslo G318 ze Šanghaje do tibetského města Dram (tibetsky: འགྲམ་, Wylie: 'gram) na nepálských hranicích. Úsek ze Lhasy na hranice s Nepálem je přezdívaná jako „Dálnice přátelství“ (Friendship Highway). Ve vzdálenosti 43 km od města Žikace v nadmořské výšce 3782 m n. m. se nachází letiště. Od výstavby v 60. letech 20. století fungovalo pouze jako vojenské. V roce 2009 bylo rekostruováno a od roku 2011 otevřeno i jako letiště civilní, obsluhuje civilní lety pouze dvakrát týdně do čínského města Čcheng-tu. Toto letiště je páté civilní v TAO.\n15.8.2014 byla slavnostně uvedena do provozu železniční trať ze Lhasy, 6 stanic z celkového počtu 14 leží v prefektuře Žikace. Vlak zastavuje pouze na 6 stanicích, z toho 2 leží v prefektuře Žikace. Vlakové spojení z-do Lhasy existuje pouze jednou denně.\n\nV roce 1970 byla oblast čínskými úřady nazvána prefektura Žikace. V roce 2014 byla prefektura změněna na městskou prefekturu Žikace se sídelním městským obvodem Samdrub-ce a dalšími 17 okresy.\n9 okresů leží na pohraničí, prefektura má pouze jeden hraniční přechod.\n\n"}
{"id": "313181", "url": "https://cs.wikipedia.org/wiki?curid=313181", "title": "Baltická operace", "text": "Baltická operace\n\nBaltická operace (14. září – 24. listopadu 1944) byla strategická ofenzíva Velké vlastenecké války, jejímž cílem bylo znovuobsazení Estonska, Lotyšska a Litvy a proniknutí k Baltskému moři. \n\nDo dubna roku 1944 se podařilo Rudé armádě v rámci Leningradsko-novgorodské operace prorazit blokádu Leningradu a postoupit až k hranicím Estonska. Počátkem června 1944 začaly v této oblasti další útoky, které byly předzvěstí Operace Bagration. V rámci této mohutné ofenzívy postoupily sovětské jednotky na území pobaltských států, ovšem do jejího skončení se jim nepodařilo postoupit až k Baltskému moři. Zatímco v případě Ukrajiny, Běloruska a Polska, kde Rudá armáda překonala několik stovek kilometrů a byla vyčerpána, a proto přechodně ukončila boje a přešla do strategické obrany, v případě útoků proti Pobaltí a Besarábii bylo rozhodnuto o tom, že k dalším ofenzívám dojde ještě roku 1944.\n\nVe dnech 14. až 17. září začal útok sovětského leningradského, 1., 2. a 3. pobaltského a 3. běloruského frontu. Proti zhruba 900 tisícům rudoarmějců stálo 730 tisíc příslušníků Wehrmachtu a jednotek Waffen-SS. Rudá armáda měla ale významnou převahu v dělostřelectvu, tancích i letadlech. První úder byl veden na Rigu, čímž mělo dojít k rozdělení německých vojsk na dvě skupiny. Následovala útočná operace na Tallinn a na Klaipėdu. 3. běloruský front útočil ve směru na Prusko. Riga byla sice sovětskými jednotkami obklíčena, ovšem velice úspěšně se jim bránila. Stejná situace nastala i v případě Klaipėdy, kde se bránily německé jednotky, jejichž snahou byla evakuace po moři do Německa. Útok na Estonsko byl ukončen 26. září a poté provedly sovětské paradesantní jednotky výsadek na Západoestonské souostroví. Klajpedu dobyla Rudá armáda 22. října, rižská ofenzíva byla dovršena 24. října a v Pobaltí tak zůstaly uvězněné německé jednotky pouze v Kuronsku, které kapitulovaly v počtu asi 200 tisíc mužů až v květnu 1945 současně s ukončením války.\n\nObsazení Pobaltí mělo důsledky vojenské i politické. Sovětská vojska stanula na hranicích Pruska, přičemž v některým místech již do příhraničních oblastí východního Pruska pronikla. Sovětská baltská flotila měla již plně otevřeny dveře k akcím v Baltském moři, kdy nebyla limitována minovými poli a protiponorkovými zátarasy a mohla využívat přístavy pobaltských republik. Díky tomu mohla vést efektivní boj proti německým námořním silám v Baltském moři. Mezi nejznámější akce sovětské flotily z této doby patří potopení německých lodí Wilhelm Gustloff a General von Steuben ponorkou S-13 či potopení dopravní lodě Goya ponorkou L-3.\n\nHlavním politickým důsledkem operace bylo obnovení sovětské okupace Estonska, Lotyšska a Litvy. Snahy představitelů pobaltských národů o znovuobnovení suverenity během léta 1944 byly ofenzívou zmařeny, pobaltské republiky se staly na více než čtyřicet dalších let součástí Sovětského svazu.\n"}
{"id": "313184", "url": "https://cs.wikipedia.org/wiki?curid=313184", "title": "Citroën GS", "text": "Citroën GS\n\nCitroën GS byl osobním vozem střední třídy produkovaným v letech 1970 až 1986, kdy v roce 1979 prodělal velký facelift a přejmenoval se na Citroën GSA. Už v roce 1982 se ale dočkal nástupce v podobě modelu BX.\n\nTyp GS byl menší variantou typu DS ze kterého technicky vycházel. Měl stejný systém odpružení a kotoučové brzdy na všech kolech. Motor byl vzduchem chlazený boxer o objemech 1015, 1129, 1222 a 1299 cm³. Celkem bylo vyrobeno 2 474 346 kusů (vč. modelu GSA a verze birotor), část z nich s karoserií kombi (nazývané Break) a s užitkovou karoserií (třídveřové kombi s prosklením či oplechováním). V roce 1971 model GS získal ocenění Evropský automobil roku.\n\nZákladní verze výbav byly tři:\nVerze Break měla stejné názvy výbav. Byla vyrobena i sportovní verze modelu GS(A) (označována písmenem X) a mnoho limitovaných edicí (např. GS Basalte nebo GSA Cottage Break). \n\nV roce 1964 koupil Citroën licenci od NSU na výrobu Wankelova motoru. S projektem, který nesl název M35 (tento projekt byl postaven na modelu Ami) Citroën začal experimentovat s Wankelovým motorem s rotačními písty v roce 1971, vzniklo 260 prototypů nazvaných \"M35\", které měly motor s jedním rotorem. V roce 1973 byl na trh uveden model GS Birotor, který již obsahoval motor se dvěma rotačními písty (od toho též odvozen i přídomek \"Birotor\"). Roku 1975 je \"GS Birotor\", po tom co bylo vyrobeno 847 vozů, stažen z výroby pro jeho nákladnost provozu i výroby samotné.\n\n"}
{"id": "313196", "url": "https://cs.wikipedia.org/wiki?curid=313196", "title": "Seznam obcí v departementu Hérault", "text": "Seznam obcí v departementu Hérault\n\nToto je seznam obcí v departementu Hérault ve Francii:\n"}
{"id": "313200", "url": "https://cs.wikipedia.org/wiki?curid=313200", "title": "Miroslav Hucek", "text": "Miroslav Hucek\n\nMiroslav Hucek (vlastním jménem Miroslav Hocek; 18. listopadu 1934 v Malackách, Slovensko − 29. ledna 2013) byl český fotograf. Věnoval se dokumentární a reklamní fotografii.\n\nFotografoval od roku 1953. V roce 1957 začal studovat filmovou fotografii na FAMU, ale po roce studia zanechal. Pak do roku 1962 pracoval jako asistent kamery v Československé televizi.\n\nV letech 1960–1975 byl fotoreportérem časopisu \"Mladý svět\". Po nuceném odchodu z redakce časopisu se stal fotografem na volné noze.\n\nVěnoval se reklamní fotografii a volné tvorbě zaměřené na člověka a výjevy ze života v cyklech \"Takoví jsme byli\", \"Vesnice\", \"Jak chutná polibek\", \"Všude žijí lidé\", \"U nás ve Zbraslavi\", \"Cesta za snem\", z nichž některé byly vydány knižně. Tvorbu Miroslava Hucka ovlivnila Steichenova \"Lidská rodina\" a fotografie Cartiera-Bressona a Eugene Smitha. Miroslav Hucek vystavoval od roku 1959, jeho fotografie jsou zastoupeny ve veřejných i soukromých sbírkách.\n\n\n\n\n\n\n"}
{"id": "313201", "url": "https://cs.wikipedia.org/wiki?curid=313201", "title": "Kuk", "text": "Kuk\n\nKuk (řidčeji uváděno též jako Kek nebo Keku) a jeho ženský protějšek Kauket jsou staroegyptští bohové, jeden ze čtyř párů Osmera z Chemenu. Jeho členové v tamním mytologicko-teologickém konceptu reprezentují stav preexistence světa, který předchází zrození stvořitelského boha (nejčastěji Atuma nebo Rea, případně Thovta nebo Amona). Kuk a Kauket, která, jak se zdá, je jen Kukovou ženskou obdobou, vyjadřují kvalitu \"temnoty\", a to snad v návaznosti na představu stavu před zrozením slunečního boha.\n\nDalšími členy Osmera jsou bohové a bohyně:\n"}
{"id": "313202", "url": "https://cs.wikipedia.org/wiki?curid=313202", "title": "Všeobecná zdravotní pojišťovna České republiky", "text": "Všeobecná zdravotní pojišťovna České republiky\n\nVšeobecná zdravotní pojišťovna České republiky (zkratkou VZP ČR nebo VZP) je největší zdravotní pojišťovna, která zabezpečuje veřejné zdravotní pojištění a je zřizována státem. Byla zřízena zákonem č. 551/1991 Sb. s účinností od 1. ledna 1992. Podle tohoto zákona vede i registr pojištěnců veřejného zdravotního pojištění. \n\nVZP má více než 6 milionů klientů a je členem Asociace mezinárodních neziskových zdravotních a nemocenských pojišťoven (fran. \"\"). Kód všeobecné zdravotnické pojišťovny je 111.\n\n\n"}
{"id": "313203", "url": "https://cs.wikipedia.org/wiki?curid=313203", "title": "David Krejčí", "text": "David Krejčí\n\nDavid Krejčí (* 28. dubna 1986 Šternberk) je profesionální hokejový útočník hrající v National Hockey League (NHL) za Boston Bruins, který ho v roce 2004 draftoval z 63. pozice a jenž je doposud jeho jediným klubem v zámořské nejvyšší soutěži.\n\nVzhledem k tomu, že jeho otec sám hrál hokej a později se stal hokejovým rozhodčím, dostala Davidova sportovní dráha předem daný směr. David se postavil poprvé na brusle asi ve 4 letech na místním rybníku. Hokej ho začal opravdu bavit, když se s bratrem chodili dívat na zápasy, které soudcoval jeho otec. Jeho hlavním idolem se stal Jaromír Jágr.\n\nLední hokej začal hrát v místním klubu HC TJ Šternberk pod trenérským vedením svého otce a Václava Vrány (otce Petra Vrány), ve čtvrté třídě odešel do Olomouce, dva roky strávil v Třinci a jednu sezónu odehrál v dresu kladenské juniorky. To byla také sezóna, ve které poprvé nakoukl do reprezentace, do výběru do 18 let. Sezóna 2003/2004 byla také na delší dobu jeho poslední sezónou v české lize, protože se rozhodl zkusit štěstí v zámořské juniorské lize. V sezóně 2012/2013, během výluky v NHL, nastoupil za klub HC ČSOB Pojišťovna Pardubice.\n\nDavid Krejčí byl první volbou Boston Bruins v druhém kole draftu v roce 2004 (63. celkově). Byl draftován z české juniorské extraligy, kterou hrál za HC Kladno. Poté, co byl draftován, se přestěhoval do Severní Ameriky hrát nejvyšší zámořskou juniorskou ligu Quebec Major Junior Hockey League (QMJHL) za tým Gatineau Olympiques, kde strávil dvě sezóny.\n\nV sezóně 2006/2007 přestoupil do mužů, do American Hockey League (AHL), kde hrál za farmářský tým Bostonu – Providence Bruins. V této sezóně, konkrétně 30. ledna 2007, si odbyl svou premiéru v NHL. V zápase proti Buffalo Sabres, který Boston prohrál 1:7, ale utrpěl ve svém třetím střídaní otřes mozku, po zákroku Adama Maira a tak na ledě pobyl pouhé 2 minuty a 7 sekund. V následující sezóně 2007/2008 Krejčí odehrál 25 zápasů v AHL za Providens Bruins a následně se probojoval na stálo do prvního týmu, kde stihl odehrát 56 zápasů. Dne 19. února 2008 ve venkovním zápase Bruins proti Carolina Hurricanes se Krejčí „zapsal“ úspěšným nájezdem (nebyl to však vítězný gól) při vítězství Bostonu 3:2 na samostatné nájezdy. Na svou první oficiální trefu v NHL však čekal jen týden, 26. února si ji připsal proti Martinu Gerberovi z Ottawy. Byl to druhý gól jeho týmu při domácí výhře 4:0. Svou nováčkovskou sezónu v NHL skončil s 6 góly a 21 asistencemi.\n\nV sezóně 2008/2009 zaznamenal dne 18. prosince 2008 proti Torontu svůj první hattrick v NHL. Dva góly vstřelil Vesu Toskalovi a jeden Curtisu Josephovi při výhře Bruins 8:5. Před zápasem 2. dubna 2009 byl vyhlášen vítězem ceny Boston Bruins Seventh Player Award 2009. Tato cena se uděluje každoročně hráči, který „jde nad rámec svých povinností a přesahuje všechna očekávání“ v celém průběhu sezóny. V průběhu utkání Krejčí asistoval u gólu Milana Lucice, vítěze téhož ocenění z roku 2008, při výhře 2:1 na domácím ledě nad Senators. David Krejčí je oceňován pro skvělou kontrolu puku a pro schopnost tvořit hru. Svoji druhou sezónu v NHL dokončil se 73 body v 82 zápasech a nejlepším výsledkem plus/minus (+37) hodnocení v celé NHL, čímž získal prestižní ocenění NHL Plus-Minus Award.\n\nDne 2. června 2009 podepsal Krejčí víceletý kontrakt s Bruins, údajně na tři roky s platem 3,75 milionu dolarů ročně. Na počátku listopadu 2009 onemocněl, dne 5. listopadu 2009 mu byla diagnostikována infekce virem H1N1, kterou ale velice rychle překonal.\n\nDne 5. května 2010 v průběhu playoff si Krejčí vykloubil zápěstí, když ho na modré čáře srazil centr Philadelphia Flyers Mike Richards. Hned po zápase šel Krejčí na operaci a nezahrál si zbytek playoff.\n\nV průběhu playoff 25. května 2011 zaznamenal svůj druhý hattrick v NHL, bylo to v 6. finálovém utkání Východní konference. Stal se tak prvním hráčem Bruins, který od doby Cama Neelyho zaznamenal hattrick v playoff. Dne 15. června 2011 získali po třiceti devíti letech Bruins Stanley Cup a pro Krejčího to tak byl první zisk nejslavnějšího hokejového poháru. Playoff dokončil Krejčí se 23 body v 25 zápasech a měl na svém kontě 4 vítězné trefy.\n\nSvého třetího hattricku se Krejčí dočkal 1. března 2012 v zápase proti New Jersey Devils. Své branky vstřelil v první, ve třetí třetině a v prodloužení, když rozhodl o vítězství svého mužstva poměrem 4:3. Ve čtvrtém zápase úvodního kola playoff 2012/2013 v sérii s Torontem Maple Leafs vstřelil hattrick, který dovršil vítězným gólem v prodloužení.\n\nDne 1. října 2013 byl jmenován asistentem kapitána Bruins. Dne 25. října 2013 zaznamenal vítěznou branku 0,8 desetin sekundy před koncem základní hrací doby proti San Jose Sharks, když překonal finského gólmana Anttiho Niemiho.\n\nDne 3. září 2014 se dohodl s vedením Bruins na nové šestileté smlouvě, která platí do konce sezóny 2020/2021. Za tuto dobu by si měl přijít na více než 43 milionů dolarů.\n\nJeho premiéra v seniorském národním dresu se uskutečnila na 72. Mistrovství světa v ledním hokeji, v květnu 2008. V pěti zápasech zaznamenal 8 střeleckých pokusů, 0 bodů a 2TM. Český tým vypadl ve čtvrtfinále se Švédskem 2:3 v prodloužení.\n\nV prosinci 2009 byl nominován do týmu pro olympijský turnaj ve Vancouveru 2010. Začínal na centru třetí formace, s křídly Tomášem Fleischmannem a Martinem Eratem. Stal se jedním z nejpříjemnějších překvapení týmu a podle mnohých i nejlepším hráčem. Rozhodl osmifinálové trápení českého týmu proti Lotyšům v prodloužení vstřelil branku na 3:2. Z pěti zápasů měl 2+1 a plus-minus +2.\n\nV květnu 2012 vybojoval na Mistrovství světa v ledním hokeji 2012 v Helsinkách s českou reprezentací bronz, když vstřelil vítězný gól v zápase o bronz s Finskem (vítězství 3:2).\n\n\n"}
{"id": "313204", "url": "https://cs.wikipedia.org/wiki?curid=313204", "title": "SM-liiga 2007/2008", "text": "SM-liiga 2007/2008\n\nSezóna 2007/2008 byla 33. sezonou Finské ligy ledního hokeje. Mistrem se stal tým Kärpät Oulu.\n\n\n\n\n\n"}
{"id": "313206", "url": "https://cs.wikipedia.org/wiki?curid=313206", "title": "Václav Postránecký", "text": "Václav Postránecký\n\nVáclav Postránecký (8. září 1943 Praha – 7. května 2019 Praha) byl český herec, režisér a divadelní pedagog. Byl dlouholetým členem Činohry Národního divadla, ztvárnil celou řadu filmových a televizních rolí, např. v komedii \"S tebou mě baví svět\". Věnoval se také dabingu a vyučoval na FAMU. V letech 2005 až 2011 byl prezidentem Herecké asociace.\n\nHerectví se věnoval ochotnicky již od svého dětství, byl členem Dismanova rozhlasového dětského souboru, jako dítě si zahrál i v několika starších českých filmech. Vyučil se zámečníkem. Na divadle působil od počátku 60. let 20. století. Již v roce 1956 se objevil v dětské roli na scéně Tylova divadla. V sezóně 1959/1960 byl jevištním technikem v divadle F. X. Šaldy v Liberci, poté byl angažován jako herecký elév ve Slováckém divadle v Uherském Hradišti, odtud pak přešel do brněnského Státního divadla, kde působil v letech 1962 až 1969. V roce 1968 byl jakožto vítěz soutěže \"Divadelních novin\" na studijním pobytu ve Velké Británii, v letech 1969 až 1978 působil v činoherním souboru Městských divadel pražských. Od začátku roku 1979 byl členem činohry Národního divadla v Praze.\n\nOd 90. let také působil jako funkcionář Herecké asociace, jež uděluje Ceny Thálie, v letech 2005–2011 byl jejím prezidentem. Sám již také v roce 1995 Cenu Thálie získal, a to za roli Podkolatova v inscenaci Gogolova \"Revizora\".\n\nJednalo se i o úspěšného rozhlasového, televizního a filmového herce. Účinkoval zhruba ve 170 filmech a zejména televizních filmech. Zahrál si jednu z hlavních postav v divácky velmi úspěšném a dnes již i svým způsobem legendárním filmu \"S tebou mě baví svět\" z roku 1983. Ztvárnil také např. milovníka života a krásných žen ve filmu \"Konto separato\", dědečka ve snímku \"Jak se krotí krokodýli\" či vinaře v komediálních filmech \"Bobule\" a \"2Bobule\". Účinkoval v seriálech \"Byl jednou jeden dům\", \"Cirkus Humberto\" nebo \"Četnické humoresky\" a dalších, celkem asi 40 seriálech. Poslední hlavní úlohu v seriálu \"Krejzovi\" už kvůli zdraví nedokončil.\n\nVedle hraní také režíroval, a to jak v divadle (např. veselohru se zpěvy \"Švejk\" uvedenou v Divadle Hibernia roku 2008), tak i v televizi (televizní horor \"Travis\" z roku 1996). Na FAMU vyučoval režiséry práci s hercem.\n\nDlouhodobě se věnoval také dabingu. Svůj hlas propůjčil Timu Allenovi v seriálu \"Kutil Tim\" (90. léta) či Bennymu Hillovi v pořadu \"Show Bennyho Hilla\" (2000), opakovaně daboval Dustina Hoffmana nebo italského komika Paola Villaggia. V roce 2005 mu byla udělena Cena Františka Filipovského za nejlepší mužský dabérský výkon ve francouzské filmové komedii \"Zločin v ráji\".\n\nNa jaře 2018 kvůli onkologickému onemocnění podstoupil operaci dutiny břišní a chemoterapii. Zemřel ve věku 75 let v rodinném kruhu 7. května 2019.\n\n\n\n\n\n"}
{"id": "313209", "url": "https://cs.wikipedia.org/wiki?curid=313209", "title": "Pēteris Vasks", "text": "Pēteris Vasks\n\nPēteris Vasks (* 16. duben 1946 Aizpute) je lotyšský hudební skladatel. Patří mezi jednoho z nejuznávanějších hudebních skladatelů pobaltských států.\n\nNarodil se v lotyšském městě Aizpute jako syn baptistického duchovního. Do roku 1970 studoval hru na kontrabas na Litevské státní konzervatoři. V letech1963-1974 působil jako hráč na kontrabas v několika lotyšských symfonických a komorních orchestrech. V letech 1973-1978 studoval kompozici na Lotyšské státní konzervatoři u Valentina Utkina.\n\nZpočátku byl ovlivněný hudbou Witolda Lutosławského, Krzysztofa Pendereckého a Georgea Crumba. Přidává do svých děl prvky lotyšského folklóru. Za své skladby získal Pēteris Vasks už tri lotyšské státní ceny. V roce 1996 získal také Herderovu hudební cenu Nadace Alfreda Toepfera.\n\nVasks má též silné environmentální cítění a příchuť nenarušené či zničené přírody je možno nalézt v některých jeho pracích, např. Smyčcový kvartet No. 2 (1984). Mezi jeho významná díla patří \"Cantabile\" (1979) a \"Musica dolorosa\" (1984) a houslový koncert \"Vzdálené světlo“ (1997). Složil zatím pět smyčcových kvartet, z nichž čtvrtý (2003) a pátý (2006) byly napsány pro hudební těleso Kronos Quartet.\n\nNyní žije v Rize.\n\n\n\n"}
{"id": "313211", "url": "https://cs.wikipedia.org/wiki?curid=313211", "title": "Kematef", "text": "Kematef\n\nKematef (v překladu \"„Ten, který dokončil svůj čas“\", řecky Κνεφις – Knefis) je lokální staroegyptský bůh, který v oblasti Vesetu reprezentoval představu stvořitelského praboha v podobě hada přebývajícího ve stavu před stvořením světa v praoceánu Nun. Takto byl ztotožňován s Amonem, u nějž vyjadřoval aspekt vše předcházejícího Stvořitele a byl využit v jeho pojetí jako transcendentálního boha. Objevuje se například v souvislosti s vesetkou adaptací mytologicko-teologického konceptu Osmera bohů z Chemenu. Přestože je toto jméno doloženo teprve v prolemaiovské době, navazuje na mnohem starší představy: v Textech rakví je preexistenciální had skutečnou podobou Atuma a Usira, v níž tito bohové existovali před vznikem světa a k níž se znovu vrátí, až vše včetně ostatních bohů zanikne. \n"}
{"id": "313216", "url": "https://cs.wikipedia.org/wiki?curid=313216", "title": "Uměleckoprůmyslové muzeum v Praze", "text": "Uměleckoprůmyslové muzeum v Praze\n\nUměleckoprůmyslové museum v Praze (zkráceně: UPM) je specializovaná muzejní instituce, jež sídlí v ulici 17. listopadu v Praze 1 Josefově, v těsné blízkosti Starého židovského hřbitova, nedaleko budovy Filosofické fakulty UK, naproti Rudolfinu v městské části Praha 1.\n\nZaložení Uměleckoprůmyslového musea v Praze v roce 1885 odpovídalo prudkému rozvoji české společnosti a především rozvoji její průmyslové výroby gradující v poslední třetině 19. století. Po vzniku obdobných ústavů, především Uměleckoprůmyslového muzea ve Vídni, dále např. v Brně, Olomouci a Liberci (1873) se pražské muzeum stalo jedním z řady muzejních institucí tohoto druhu existujících v provinciích Rakousko-uherské monarchie. V Království českém to byla první instituce těsně místně i metodicky spojená s Uměleckoprůmyslovou školou. Založením tohoto ústavu se objevil zásadní konkurent dosud nejreprezentativnějšího a nejstaršího českého Průmyslového muzea v Liberci.\n\nNepříznivý vliv průmyslové revoluce na estetickou stránku, a tím i kvalitu výrobků, byl v té době už dlouho oprávněným předmětem kritiky umělců, teoretiků umění i veřejnosti. Myšlenka na zřízení trvalé expozice uměleckoprůmyslového zaměření v Praze byla obsažena už ve výstavě, kterou uspořádal spolek Arkadia roku 1861 v Praze ve Staroměstské radnici, podle jiných pramenů na Žofíně. Příkladem a inspirací bylo mimo jiné založení obdobného ústavu – South Kensingtonského (nyní Victoria and Albert) muzea v Londýně, které od roku 1852 zpřístupnilo veřejnosti sbírky uměleckořemeslných a uměleckoprůmyslových výrobků. Pro české prostředí však bylo nejdůležitější již zmíněné Österreichisches Museum für Kunst und Industrie otevřené ve Vídni roku 1864 a spojené rovněž se školou.\n\nV roce 1868 uspořádala pražská Obchodní a živnostenská komora na Žofíně ve spolupráci s tímto vídeňským muzeem výstavu exponátů získaných ze Světové výstavy roku 1867, která se konala v Paříži, doplněnou historickými uměleckořemeslnými předměty převážně ze sbírky Vojtěcha Lanny (pozdějšího významného donátora a podporovatele UPM). K založení muzea přispěl v období, kdy ještě nedozrály vhodné finanční a prostorové podmínky, příslib výstavní plochy v Rudolfinu, daný roku 1872. V roce 1885, kdy došlo k naplnění slibu, rozhodlo představenstvo Obchodní a živnostenské komory o zřízení samostatného muzea. Jeho prvním sídlem bylo Rudolfinum. V letech 1897–1900 byla postavena novorenesanční muzejní budova podle návrhu architekta Josefa Schulze na pozemku mezi starým židovským hřbitovem a Sanytrovou ulicí na okraji Josefova.\n\nPrvním kustodem a ředitelem muzea byl historik umění dr. Karel Chytil působil též v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách. Druhým ředitelem byl krátce historik umění a knižní kultury František Adolf Borovský. Po něm následovali František Xaver Jiřík, Karel Hetteš, Emanuel Poche, Jiří Šetlík, Antonín Langer, Dagmar Hejdová a Helena Koenigsmarková. K expertům - znalcům uměleckého řemesla a průmyslového designu patřily především ženy, například Jiřina Vydrová, Jarmila Blažková, Milena Zeminová, Alena Adlerová, Olga Herbenová, Dagmar Tučná, Jarmila Brožová, Libuše Urešová, Věra Vokáčová, Olga Drahotová, Milena Lamarová, Anna Fárová nebo Jana Kybalová, z mužů například Emanuel Poche, Zdeněk Kirschner, nebo Josef Kroutvor. Mezi knihovníky se během 2. světové války objevil Oldřich J. Blažíček, v posledním půlstoletí Evžen Lukeš, Jarmila Okrouhlíková nebo Kateřina Dostálová.\nMG, ICOM\n\nMuzeum spravuje sbírky skla, porcelánu a keramiky, užité grafiky a fotografie, textilu, módy a designu, nábytku, hodin, dále sbírku drahých i obecných kovů, vzácných materiálů, šperků, hraček a množství písemné i obrazové dokumentace. V současné době má muzeum půl milionu sbírkových předmětů od antiky až po současnost.\n\nV letech 1954 - 1992 muzeum spravovalo několik tematických expozic na zámcích Doudleby nad Orlicí, Lemberk, Hrubý Rohozec a Muzeum porcelánu v Klášterci nad Ohří, které je v obnovené verzi instalováno dodnes. Neuskutečněná zůstala expozice v budově zámeckého pivovaru v Brandýse nad Labem.\n\nOd roku 1995 UPM provozuje Galerii Josefa Sudka na Úvoze poblíž Pražského hradu, zaměřenou na fotografickou tvorbu. Od roku 1998 také spravuje zámek v Kamenici nad Lipou. Expozice kovaných železných prací a hraček zde byla otevřena v roce 2004, studijní depozitář nábytku 19. a 20. století v roce 2007.\n\n\nV muzeu probíhají krátkodobé výstavy, otevřena je i expozice českého moderního autorského skla Plejády skla.\n\nSoučástí Uměleckoprůmyslového musea v Praze je veřejná specializovaná knihovna na literaturu o výtvarném umění a příbuzných oborech (https://www.knihovna.upm.cz/). Knihovní fond má více než 190 000 svazků. Vedle monografií je ve fondu celá řada encyklopedií, slovníků, příruček a periodik. Nezanedbatelná je i sbírka výstavních a aukčních katalogů. Od roku 1950 jsou přírůstky monografií zpracovány do elektronické databáze přístupné nejen v knihovně, ale i prostřednictvím internetu (https://katalog.upm.cz/#!/) . Od roku 1995 jsou již v databázi uvedeny veškeré knihovní přírůstky. Knihovna je pouze prezenční. Poskytuje kopírovací služby, rešerše, službu \"Ptejte se knihovny\", zpřístupňuje řadu databází na CD-ROM i on-line. Knihovna UPM s dalšími uměleckými knihovnami vytváří virtuální uměleckou knihovnu a je součástí jednotné informační brány se samostatným portálem ART (https://artlib.eu/#!/).\n\n4. dubna 2016 byla otevřena nová budova centrálního depozitáře UPM na adrese Červeňanského 2843/19 v Praze-Stodůlkách, na Velké Ohradě. Kvůli bílé barvě a kruhovému půdorysu získala přezdívku \"Polárkový dort\" nebo také \"Kanál.\"\n\n\n\n"}
{"id": "313217", "url": "https://cs.wikipedia.org/wiki?curid=313217", "title": "Deutsche Eishockey Liga 2007/2008", "text": "Deutsche Eishockey Liga 2007/2008\n\nSezóna 2007/2008 byla 60. sezonou Německé hokejové ligy. Vítězem se stal tým Eisbären Berlín.\n\n"}
{"id": "313220", "url": "https://cs.wikipedia.org/wiki?curid=313220", "title": "Itchy a Scratchy", "text": "Itchy a Scratchy\n\nItchy a Scrathy (v anglickém originále \"The Itchy & Scratchy Show\") je fiktivní animovaný pořad v seriálu \"Simpsonovi\", kde je vysílán televizí jako součást show Šáši Krustyho. Hlavními postavami jsou myšák Itchy a kocour Scratchy.\n\nPoprvé se pořad \"Itchy a Scratchy\" objevil 20. listopadu 1988 v krátkém skečiskeči „The Bart Simpson Show“ v rámci \"The Tracey Ullman Show\".\n\n\"Itchy a Scratchy\" je drsnější parodií animovaného seriálu \"Tom a Jerry\". Celá koncepce pořadu je postavena na tom, že si tito hlavní hrdinové navzájem brutálně ubližují rozmanitými způsoby, a to i přesto, že se jedná o vysílání určené především pro děti. Z naprosté většiny dílů vychází jako vítěz Itchy, ovšem až na jednu výjimku, kdy šlo o morálku dětí. V jedné části vystupuje i pes Poochie.\n\nV rámci seriálu Simpsonovi vystupuje proti vysílání show zejména Marge Simpsonová, matka Barta Simpsona, Lízy Simpsonové a Maggie Simpsonové. Právě Bart a Líza se na seriál dívají v show Šáši Krustyho.\n\nOd roku 2014 existují obě postavy Itchyho a Scratchyho rovněž jako figurky značky Lego.\n\n"}
{"id": "313225", "url": "https://cs.wikipedia.org/wiki?curid=313225", "title": "Německá hokejová liga", "text": "Německá hokejová liga\n\nNěmecká hokejová liga může být\n"}
{"id": "313227", "url": "https://cs.wikipedia.org/wiki?curid=313227", "title": "Elitserien 2007/2008", "text": "Elitserien 2007/2008\n\nSezóna 2007/2008 byla 33. sezónou Švédské ligy ledního hokeje. Vítězem se stal tým HV 71 Jönköping.\n"}
{"id": "313260", "url": "https://cs.wikipedia.org/wiki?curid=313260", "title": "Morčák velký", "text": "Morčák velký\n\nMorčák velký (\"Mergus merganser\") je velký vrubozobý pták z čeledi kachnovití s rozsáhlým areálem rozšíření. Hojně se vyskytuje na velkém území Evropy, Asie a Severní Ameriky (viz mapka níže).\n\nMorčák velký je o něco větší než kachna divoká. Má dlouhé tělo, velkou hlavu a tenký, na konci zahnutý zobák s pilovitými okraji pro lepší uchopení kořisti.\n\nVe svatebním šatě má samec lesklou, tmavě zelenou hlavu, šedozelený hřbet, sněhově bílé boky a červené končetiny a zobák.\n\nSamice není zdaleka tak výrazně zbarvena, ale i přesto působí půvabným dojmem hlavně díky odstávajícím perům v týle, která nejsou u samce tak nápadná. Je celá šedá s hnědou hlavou a stejně jako samec má červený zobák a končetiny. Po zbytek roku jsou obě pohlaví zbarvena stejně.\n\nMorčáka velkého nalezneme na jezerech a pomalu tekoucích řekách, velice často bývá chován jako okrasný pták v parkových jezírcích. Je částečně tažný, jedinci ze severoevropských oblastí na zimu migrují do střední a jižní Evropy, kde se zdržují od listopadu do března.\n\nMimo období rozmnožování se nijak neozývá, tokající samec však vydává hluboké „kerr kerr“.\n\nMorčák je skvěle přizpůsoben k lovu ryb, dokáže poměrně rychle plavat i v 3 metrových hloubkách a k jejich lepšímu uchopení má skvěle přizpůsobený zobák (viz popis). Jeho potravou se občas stávají i jiní vodní živočichové, nejčastěji měkkýši, korýši nebo slávky; pro mláďata je hlavní složkou potravy vodní hmyz.\n\nHnízdí od dubna do května a nejčastěji zahnizďuje v dutinách stromů, pod loděnicemi, na skalách nebo ve velkých dřevěných budkách. Ročně klade 6 až 17 vajec, na kterých sedí po dobu 30 – 35 dní. Mláďata se plně osamostatňují ve věku 60 – 70 dní.\n\n\n\n"}
{"id": "313267", "url": "https://cs.wikipedia.org/wiki?curid=313267", "title": "Solovjov", "text": "Solovjov\n\nSolovjov ( , dle staršího přepisu Solovjev nebo Solověv) je rozšířené ruské příjmení.\n\n"}
{"id": "313274", "url": "https://cs.wikipedia.org/wiki?curid=313274", "title": "Český chlapecký sbor", "text": "Český chlapecký sbor\n\nČeský chlapecký sbor je chlapeckým sborem zpívajícím ve smíšené sestavě SATB, který má své sídlo v Hradci Králové. \n\nČeský chlapecký sbor navazuje na tradici chlapeckého sborového zpěvu na českém území, která začala ve 13. století v Praze v katedrále sv. Víta, pokračovala u brněnských Modráčků se slavným členem Leošem Janáčkem a v novodobé historii pak chlapeckým sborem založeným v Hradci Králové manželi Jiřím a Květou Skopalovými v roce 1982. \n\nČeský chlapecký sbor natočil dvě CD, která byla kritikou vysoce oceněna , absolvoval řadu koncertních turné po Severní Americe i zemích Evropy, vystupoval mj. jako zvláštní host na Výroční konferenci amerických sbormistrů NC ACDA v Madisonu. Pro domácí publikum sbor každoročně připravuje koncertní cyklus Královéhradecká zastavení Českého chlapeckého sboru.\n\nČeský chlapecký sbor z Hradce Králové je ceněn pro svoji stabilní a charakteristickou zvukovou kvalitu, která je dána především důrazem na jednotnou hlasovou výchovu. Mladí hudební velvyslanci České republiky rozdávají radost ze zpěvu a hudby publiku po celém světě.\n\nUměleckým vedoucím Českého chlapeckého sboru z Hradce Králové je Jakub Martinec, hostujícím sbormistrem od sezóny 2013/14 je Lukáš Jindřich. Přípravné oddělení Zpěváček vede sbormistryně Simona Hlavatá. Dvorním klavíristou sboru je Martin Fišl.\n\nZřizovatelem sboru je obecně prospěšná společnost Pueri Auri, o.p.s., jejímž ředitelem je Ing. Vladimír Kalina.\n\n"}
{"id": "313279", "url": "https://cs.wikipedia.org/wiki?curid=313279", "title": "Street Roadster Pony", "text": "Street Roadster Pony\n\nStreet Roadster Pony je pětimístný osobní automobil vyráběný na zakázku brněnskou firmou Pony Auto Trend. Roadster je postaven na podvozku Peugeot Partner/Citroën Berlingo a používá i další jeho komponenty (motor, převodovka).\n\nFirma Pony Auto Trend, která se zabývá výrobou spacích nástaveb a spoilerů pro nákladní automobily, vůz představila na brněnském autosalonu v roce 2004 jako reklamní poutač. Vznikl díky nápadu ředitele firmy Oldřicha Sedláčka, jak využít firemní Citroën Berlingo, který se při nehodě převrátil na střechu. Finální design je dílem Aleše Machů, který za něj získal cenu Dobrý design 2005. Automobil byl hotov za čtvrt roku. Díky české legislativě je možné vozidlo homologovat jako přestavbu. Ve firmě se poté začalo pracovat na tom aby vozidlo odpovídalo všem právním normám. \n\nKaroserie je z laminátu. Vozidlo má 2 výklopné dveře směrem šikmo vzhůru. Podlaha, interiér a mechanické komponenty pochází z vozů Berlingo/Partner. Ke stavbě se používá nový nebo ojetý podvozek. Sériová produkce zatím v plánu není z důvodu omezeného zájmu o tyto vozy. Vozidlo je vyráběno kusově na objednávku po dobu 2 až 3 měsíců. Výrobce má souhlas koncernu PSA Peugeot Citroën k užití všech typů motorů. Záruka na karoserii je 30 let. Přestavba bez doplňků stojí cca 160 000 Kč, kompletní vůz okolo 400 000 Kč.\n\nZážehové motory\nVznětové motory\nRozměry\n\n\n"}
{"id": "313281", "url": "https://cs.wikipedia.org/wiki?curid=313281", "title": "National League A 2007/2008", "text": "National League A 2007/2008\n\nŠvýcarská hokejová liga - sezóna 2007/2008. Vítězem se stal tým ZSC Lions.\n\n\n\n"}
{"id": "313301", "url": "https://cs.wikipedia.org/wiki?curid=313301", "title": "Brucelóza", "text": "Brucelóza\n\nBrucelóza (dříve též vlnitá horečka, maltská horečka, Bangova choroba, infekční zmetání skotu) je celosvětově rozšířené, vysoce nakažlivé bakteriální onemocnění zvířat a člověka. Původcem jsou gramnegativní bakterie rodu \"Brucella\". Název choroby, respektive jejího původce, je odvozen od jména Sira Davida Bruce, jenž v roce 1887 poprvé onemocnění popsal u britských vojáků na Maltě. Primárně jde o onemocnění přežvýkavců, prasat, psů a dalších zvířat. Člověk se může nakazit od infikovaných zvířat, nemoc se však mezi lidmi nepřenáší. Brucelóza u lidí je nejčastěji způsobena druhem \"B. melitensis\", který je rozšířen v oblasti Středozemního moře, Blízkého a Středního východu, Střední a Jižní Ameriky. Krom přímého kontaktu s nemocným zvířetem je častým zdrojem infekce pro člověka též tepelně neošetřené mléko a výrobky z něj.\n\nU zvířat se brucelóza projevuje především potraty u gravidních samic a záněty varlat, nadvarlat a ztrátou plodnosti samců. U lidí se jedná o multisystémové onemocnění (postihuje více orgánových soustav) charakterizované horečkou, chronickým průběhem a postižením různých orgánů. Diagnostika je založena především na sérologických metodách (Rose Bengal test, ELISA, komplement fixační reakce), případně na kultivaci původce. Lékem první volby u lidí jsou antibiotika rifampicin a doxycyklin. Preventivní opatření spočívají v důsledném sérologickém vyšetřování domácích zvířat a zamezení konzumace nepasterizovaného mléka a výrobků z něj vyrobených v oblastech s endemickým výskytem brucelózy. V minulosti patřila brucelóza mezi kandidáty na výrobu biologických zbraní.\n\nMinulost brucelózy je úzce spjata s oblastí Středozemního moře. V roce 1751 popsal britský armádní lékař případy chronické choroby s opakující se horečkou u vojáků na ostrově Menorca. Příznaky se nápadně podobaly nemoci, kterou již o 2000 let dříve popsal Hippokratés. Na objasnění původu nemoci a jejím popisu se podíleli opět tři jiní britští vojenští lékaři působící na Maltě (odtud \"maltská horečka\") během Krymské války. Prvním z nich byl J. A. Marston, jenž charakterizoval příznaky onemocnění na základě vlastní infekce. Nejvýznamnějšího objevu však dosáhl Dr. David Bruce, který v roce 1887 izoloval a popsal původce ze sleziny vojáků zemřelých na následky toho horečnatého onemocnění. Bakterii zařadil do rodu \"Micrococcus\" a pojmenoval jako \"Micrococcus melitensis\". Později byla bakterie přejmenována podle jejího objevitele na \"Brucella melitensis\". Deset let po objevu Dr. Bruce publikoval další britský lékař M. L. Hughes detailní popis klinických případů a patologických nálezů zjištěných u celkem 844 pacientů. Onemocnění pojmenoval jako vlnitá horečka dle charakteristického projevu nemoci u lidí. Ve stejné době izoloval dánský vědec Bernard Bang bakterii (sám původce pojmenoval jako \"Bacillus abortus\", dnes je známá pod označením \"Brucella abortus\") z placenty a potracených plodů u skotu. Odtud vzniklo označení \"Bangova nemoc\" u skotu. Teprve v roce 1917 bakterioložka Alice Evans zjistila, že původce abortů u skotu objevený Bangem a bakterie popsaná Brucem ve Středomoří jsou téměř identické a liší se pouze některými antigenními vlastnostmi. Během 20. století byly postupně popsány další druhy brucel u jiných zvířat. V roce 1956 byl objeven druh \"B. ovis\" jako původce infekčního zánětu varlat u beranů. O rok později byla izolována \"B. neotomae\" z potkanů v pouštích Utahu v USA. V roce 1966 byl odhalen druh \"B. canis\" jako původce hromadných infekčních potratů u psů.\n\nBrucelózu způsobují bakterie rodu \"Brucella\". Jedná se o gramnegativní, tyčinkovité, aerobní, nesporulující bakterie, které se v hostitelském organismu vyskytují intracelulárně (uvnitř buněk). V současné době je známo celkem osm druhů brucel, které se liší především primárním hostitelem. Taxonomie brucel je dosud stále nejasná a nevyřešená. Na základě sekvenace genů ribozomální RNA se brucely řadí mezi alfaproteobakterie a mají blízký fylogenetický vztah k rodům \"Agrobacterium\", \"Rickettsia\", \"Rhizobium\" a \"Rhodobacter\".\nGrimont a kol. provedli analýzu DNA více než 51 kmenů brucel a ve své práci uvádějí, že jednotlivé druhy brucel jsou si natolik fylogeneticky blízké, že se jedná o jeden druh označovaný jako \"Brucella melitensis\" s řadou různých biovarů a kmenů. Kvůli rozdílům v hostitelském spektru jednotlivých druhů a rozdílům v klinických projevech však nebyl tento koncept všeobecně přijat a v běžné praxi se stále používá původní druhové označení.\n\nBrucelóza zvířat i lidí je rozšířena po celém světě, nicméně nejvýznamnější lokality výskytu nemoci jsou omezeny v několika endemických oblastech. Jedná se především o oblast Středozemního moře, Blízký a Střední východ, Střední a Jižní Amerika. Incidence brucelózy lidí je vždy spojována s výskytem pro člověka patogenních druhů brucel u zvířecí populace. Vysoké počty lidí nemocných brucelózou najdeme především v rozvojových zemí a zejména v zemědělských oblastech, kde je život lidí úzce spjat s hospodářskými zvířaty. Zjištěné incidence brucelózy lidí v endemických oblastech kolísají od méně než 0,01 do více než 200 případů na 100 000 obyvatel ročně. Například v Jordánsku je hlášeno 33 případů brucelózy na 100 000 obyvatel za rok, v Kuvajtu dokonce 88 případů/100 000 obyvatel/rok. Naproti tomu v USA se pohybuje incidence kolem 0,04, což odpovídá zhruba 200 případů ročně po celých Spojených státech. V EU bylo v roce 2004 hlášeno 1337 případů z celkem 21 členských zemí. Incidence brucelózy tedy činí ve státech Evropské Unie kolem 0,4 případů na 100 000 obyvatel za rok.\n\nNejvyšší incidence brucelózy u zvířat v Evropě jsou tradičně hlášeny z Balkánského poloostrova a obecně ze států kolem Středozemního moře. Například dle informací Světové organizace pro zdraví zvířat (mezinárodní zkratka OIE) byla nejvyšší incidence \"B. melitensis\" u domácích přežvýkavců za rok 2006 a 2007 hlášena z těchto států: Albánie, Bosna a Hercegovina, Řecko, Turecko, Portugalsko a Španělsko. V Itálii byla rovněž v roce 2004 zjištěna přítomnost \"Brucella\" spp. v nezpracovaném kravském mléce. Je však třeba zdůraznit, že ne všechny členské země EU provádějí monitoring brucelózy v mléčných potravinách. Vzhledem k rozsáhlým eradikačním programům probíhajících v řadě států byla brucelóza skotu (\"B. abortus\"), ovcí a koz (\"B. melitensis\") či brucelóza prasat v některých zemích již zcela vymýcena. Tyto země si drží status zemí prostých nákazy a platí v nich přísná veterinární opatření. Brucelóza skotu je zcela eradikována např. ve Velké Británii, Švédsku, Dánsku, Maďarsku a dalších zemích Severní a Střední Evropy.\n\nČeská republika je, díky eradikačnímu programu nasazenému v Československu koncem 50. let 20. století, prostá bovinní brucelózy od roku 1964 a od roku 1951 si drží status země prosté \"B. ovis\" a \"B. melitensis\" u ovcí a koz. Jedinou formou brucelózy, jež se vyskytuje na území Česka, je tak brucelóza zajíců způsobená \"B. suis\" biovarem 2. Brucelóza zajíců se vyskytuje v určitých přírodních endemických ohniscích. Jedná se především o oblasti Královéhradeckého kraje (Hradecko, Náchodsko, Rychnovsko), Ústeckého (okres Litoměřice) a Jihomoravského kraje (okresy Břeclav a Znojmo), ale i další lokality ČR. Ve všech těchto oblastech jsou nařízena mimořádná veterinární opatření k zamezení šíření infekce a zabránění přenosu brucelózy na člověka či prasata. Součástí těchto opatření je výzva pro myslivce k opatrnému zacházení s uhynulými či ulovenými zajíci (používání rukavic a dezinfekčních prostředků) a zejména povinné sérologické vyšetření všech odlovených zajíců rychlou sklíčkovou aglutinací.\n\nV roce 2004 přiznala Evropská unie Česku status země prosté od brucelózy.\n\nV roce 2019 zjistila nemocnice v Opavě brucelózu u čtyř Čechů, kteří se jí nakazili na dovolené v Arménii. Zdrojem nákazy mělo být tepelně neošetřené kozí mléko z horských chovů. Léčba proběhla pomocí cílených antibiotik.\n\nZajímavou skutečností ve výskytu brucelózy je, že přestože ve většině vyspělých států byla brucelóza skotu (\"B. abortus\") již eradikována, tak v některých státech USA se brucelóza skotu stále vyskytuje, a to i přes dlouhodobé a rozsáhlé eradikační programy. Jednou z hlavních příčin je endemický výskyt \"B. abortus\" u volně žijících zvířat, zejména bizonů (\"Bison bison\") a jelenů wapiti (\"Cervus elaphus canadensis\"). Ve Spojených státech funguje již několik let program na eliminaci brucelózy u skotu a prasat s názvem \"Cooperative State Federal Brucellosis Eradication Program\". Díky tomuto programu je výskyt bovinní brucelózy hlášen už jen ze 6 států, přičemž prevalence v těchto státech nepřesahuje 0,25 %. Názorným příkladem efektivity tohoto ozdravovacího programu jsou ekonomické hodnoty. Roční ekonomické ztráty způsobené brucelózou (pokles mléčné produkce, potracená telata a selata) v USA, které činily v roce 1952 více než 400 miliónů dolarů, činí v současnosti pouze 1 milión USD ročně. Za rok 2007 a počátek roku 2008 byla \"B. abortus\" u domácího skotu hlášena pouze ze států Montana a Louisiana. Eradikační program je zaměřen krom sérologického monitoringu skotu a mléka, rovněž na volně žijící stáda bizonů a jelenů wapiti, kteří jsou hlavním zdrojem brucelózy pro domácí dobytek.\nNejvýznamnější oblastí s endemickým výskytem \"B. abortus\" v USA je oblast Yellowstonského národního parku (YNP), který se nachází na území států Wyoming, Montana a Idaho. Uvádí se, že více než 50 % populace bizonů z YNP je pozitivní na brucelózu. Brucelóza bizonů představuje krom samotného ovlivnění zdraví bizoní populace také zdroj infekce pro domácí dobytek a nebezpečí infekce pro lovce, kteří ulovená zvířata zpracovávají. Proto se koncem 90. let 20. století přistoupilo k plošné vakcinaci bizonů v celém YNP za použití vakcíny původně vyvinuté pro skot.\n\nJednotlivé druhy brucel se vyskytují u svých typických rezervoárových hostitelů (viz tabulka výše), nicméně k infekci je vnímavé daleko širší spektrum hostitelů. \"B. melitensis\", která se nachází u ovcí, koz a velbloudů, je přenosná na skot, člověka, psa ale i další druhy zvířat. Podobně také hlavní původce brucelózy skotu – \"B. abortus\" – je přenosný ze skotu na psa, ze skotu na člověka, ale dokonce i ze psa na člověka. Bovinní brucelózou se psi infikují pojídáním plodových obalů krav a mumifikovaných telat, které najdou na zemi ve stájích skotu.\n\nJak je patrné z tabulky, člověk je vnímavý k celkem čtyřem druhům brucel: \"B. melitensis\", \"B. abortus\", \"B. suis\" a \"B. canis\". Nejvíce virulentní pro člověka jsou druhy \"B. melitensis\" (biovary 1-3) a \"B. suis\" (biovary 1 a 3). \"B. abortus\" a \"B. canis\" způsobují obecně lehčí formu brucelózy, avšak i tyto druhy mohou vyvolat život ohrožující komplikace. Uvádí se, že nejčastější příčinou brucelózy lidí na světě je \"B. melitensis\". Ve státech v oblasti Středozemního moře jsou téměř všechny případy brucelózy lidí způsobeny právě druhem \"B. melitensis\". Například při jedné studii ve Španělsku bylo zjištěno, že u celkem 2107 pacientů s diagnostikovanou brucelózou byl v 98 % původcem \"B. melitensis\". I přes fakt, že \"B. abortus\" je hojně rozšířena po celém světě, je daleko méně častějším původcem onemocnění lidí.\n\nČlověk se může nakazit pouze od zvířat, mezi lidmi se nemoc prakticky nepřenáší. Naproti tomu Světová zdravotnická organizace (WHO) uvádí, že přenos z člověka na člověka je možný, avšak extrémně vzácný. Dochází k němu pouze při velmi blízkém kontaktu s nemocnou osobou nebo pohlavním stykem. Hlavní způsob přenosu infekce u lidí je přímý kontakt s infikovanými zvířaty a požitím kontaminované potravy z nemocných zvířat. Největšímu riziku infekce jsou vystaveni lidé pracující se zvířaty – chovatelé, veterináři, pracovníci jatek. Zdrojem infekce jsou všechny sekrety (mléko) a exkrety (moč, trus) infikovaných zvířat, jakož i jejich orgány a svalovina. Nejvíce bakterií \"Brucella\" spp. obsahuje plodová voda a plodové obaly infikovaných samic zvířat. Brucelóza se přenáší rovněž i vzduchem ve formě aerosolu, poraněnou kůží a všemi sliznicemi (spojivka). Práce s brucelami v prostředí mikrobiologických laboratořích je tudíž značně riziková a podíl infekcí laboratorních pracovníků představuje zhruba 2 % ze všech případů onemocnění brucelózou u lidí. Brucelóza představuje jedno z nebezpečných alimentárních onemocnění, kdy k infekci dochází konzumací mléka a mléčných výrobků z nepasterizovaného mléka. Velmi rizikovými výrobky je máslo, zmrzlina a měkké sýry připravené z tepelně neošetřeného mléka ovcí, koz, skotu nebo velbloudů. Právě měkké sýry z nepasterizovaného mléka jsou častým zdrojem infekce ve Středomoří a na Středním Východě. Při technologickém zpracování měkkých sýrů (např. balkánský sýr) dochází ke zkoncentrování brucel v sýru a ty pak vydrží uvnitř sýru infekceschopné po dobu několika měsíců. Ostatní mléčné výrobky jako jsou tvrdé sýry, kysané mléčné výrobky představují daleko nižší riziko, jelikož bakterie nepřežívají proces fermentace. Svalovina nemocných zvířat obsahuje pouze nízké počty bakterií a nepředstavuje riziko pro člověka. Navíc málokteré masné výrobky se konzumují syrové. Určité riziko mohou představovat orgány a krev z nemocných zvířat, neboť v některých zemích je zvykem připravovat pokrmy ze syrových jater nebo přimíchávat krev do mléka.\n\nU zvířat dochází k přenosu přímým kontaktem s infikovaným zvířetem. Infekce je přenosná z matky na plod. Významným epizootologickým faktorem brucelózy zvířat je i fakt, že je pohlavně přenosná. Plemenní býci, kanci, berani ale i psi mohou vylučovat brucely ve svém semeni po celý život a jsou tak nebezpečným zdrojem infekce. Z těchto důvodů je na místě pečlivé vyšetřování zvířecích samců určených k plemenitbě.\n\nBrucely vstupují do organismu poraněnou kůží, spojivkou, respiračním traktem či alimentární cestou (ústy) přes sliznice trávicího ústrojí. Bakterie \"Brucella\" spp. jsou po proniknutí do organismu pohlceny fagocytujícími buňkami, zejména makrofágy a neutrofily. Lymfatickými cestami jsou zaneseny do mízních uzlin či lymfatických buněk jater, sleziny, kde dochází k primárnímu pomnožení. Poté dochází k dalšímu šíření bakterií po těle pomocí krve – dochází k tzv. bakteriémii. Brucely jsou schopné dlouhodobě přežívat a množit v buňkách monocytů, makrofágů v různých orgánových systémech, přičemž schopnost intracelulárního přežívání je umožněna řadou faktorů virulence. Brucely zabraňují uvnitř makrofágu fúzi fagozómu s lyzozomem a tím jsou schopné ve fagozómu přežívat a dál se replikovat. Predilekčním místem dalšího množení bývá placenta a plodové obaly březích samic, případně tkáň varlat u samců. Z imunitních obranných mechanismů se uplatňuje buňkami zprostředkovaná imunita typu Th-1. Hlavním faktorem virulence brucel je lipopolysacharidový antigen označovaný jako S-LPS (z anglického \"smooth lipopolysacharide\"), který je zodpovědný za invazi bakterií do buněk, jejich přežívání a zároveň jsou proti tomuto antigenu imunitním systémem hostitele produkovány specifické protilátky. Proto se také S-LPS izolovaný z buněk brucel používá v imunodiagnostice.\n\nBrucelóza u lidí je multifunkčním onemocněním zasahujícím více orgánových systémů, a proto klinická manifestace nemoci je velmi variabilní. Příznakem s nejvyšší četností u nemocných brucelózou je dlouhodobá horečka, která je zjišťována u více než 93 % pacientů. U zvířat patří mezi nejčetnější projevy brucelózy aborty u samic a záněty varlat a nadvarlat u samců.\n\nInkubační doba je dlouhá a trvá obyčejně od 1 až do 8 týdnů. Onemocnění je multisystémové a může postihnout prakticky všechny orgány. Brucelóza mívá zpravidla chronický průběh, mortalita u lidí se pohybuje do 5 %. Fatální infekce jsou důsledkem sekundárních komplikací, nejčastěji endokarditidy. Pro člověka je nejvíce virulentní \"B. melitensis\", po ní pak \"B. suis\" biotyp 3 a \"B. abortus\". Mezi hlavní symptomy brucelózy patří horečka, celková slabost, malátnost, nevolnost, nadměrné pocení či nechutenství. Horečka, patřící mezi nejfrekventovanější klinické příznaky brucelózy, bývá kolísavá a přerušovaná (ve vlnách – odtud vlnitá horečka). Při postižení pohybového aparátu pacienti pociťují bolesti svalů a kloubů příznačné pro artritidy, záněty šlach a šlachových pochev. Z neuropsychických symptomů se mohou vyskytovat bolesti hlavy, únava a deprese. Z dalších příznaků jmenujme bolesti břicha, průjem či zvracení. U postižení nervového aparátu se vyskytuje u pacientů závrať, retence (zadržení) moči, přechodné ochrnutí končetin. Při klinickém vyšetření bývá nejčastěji diagnostikována hepatosplenomegalie (patologické zvětšení jater a sleziny) či bradykardie (zpomalená srdeční činnost). Infekce pohlavního ustrojí vede u mužů k zánětům varlat a může způsobit trvalou neplodnost. Infekce těhotných žen mohou vést k předčasným porodům, potratům, postižení narozených dětí či úmrtnosti novorozenců, není však jasné, zda by brucelóza u žen způsobovala potraty častěji než jiné patogenní bakterie.\n\nRovněž u zvířat má brucelóza chronický průběh. Infekce mohou probíhat často subklinicky (bez příznaků) a aborty jsou často jediným příznakem onemocnění ve stádě.\nU skotu dochází k potratům v kterémkoliv stádiu gravidity. U býků se onemocnění manifestuje sporadicky a většinou ve formě zánětu varlat a nadvarlat. Infikovaní býci jsou zdrojem infekce pro připouštěné krávy a navíc mohou být neplodní. Z epizootologického hlediska je bezpříznakové nosičství infekce u býků tou nejnebezpečnější formou nemoci. U obou pohlaví se mohou objevit artritidy, záněty šlachových pochev a podkožní záněty. U ovcí a koz se brucelóza projevuje potraty mezi 3. až 5. měsícem gravidity. Berany postihuje zánět varlat a nadvarlat. U prasnic dochází k abortům mezi 4. až 12. týdnu gravidity. U kanců se může vyskytovat zánět varlat a nadvarlat. U zajíců, jež jsou vnímaví k prasečí \"B. suis\", se brucelóza manifestuje krom abortů také poševním výtokem, zánětem varlat a nekrózami na pohlavních orgánech. U psů dochází v počáteční fázi infekce \"B. canis\" k přechodnému zvětšení mízních uzlin, zvýšení teploty se zjišťuje sporadicky. Typický je abort v intervalu 45.–49. dne březosti, je však možný během celé gravidity. Pohlavní cyklus nebývá u fen narušen. U psů se mohou objevit otoky (někdy i bolestivé) varlat, kůže v oblasti šourku vykazuje příznaky dermatitidy. Kloubní postižení či postižení nervového aparátu bývá pozorováno jen výjimečně.\n\nJako u většiny chorob diagnostika brucelózy je založena na kombinaci anamnézy, klinického vyšetření a laboratorního vyšetření. Z laboratorních metod dominuje jak u lidí, tak ve veterinární oblasti sérologická diagnostika založená na průkazu specifických protilátek. Při pozitivním sérologickém vyšetření se infekce konfirmuje kultivací původce nebo PCR.\n\nDiagnostika brucelózy člověka je založena na detailním klinickém vyšetření (hematologické, biochemické, ultrasonografické, rentgenologické vyšetření apod.) v kombinaci s laboratorní diagnostikou původce. Podezření na brucelózu vychází prvně z anamnestických údajů od pacienta. Hlavními příznaky jsou dlouhotrvající opakující se horečka, celková slabost, bolesti svalů a kloubů. Důležitým prvkem v anamnéze je i zda pacient navštívil v nedávné době zemi s endemickým výskytem brucelózy, kde mohl přijít do kontaktu s nemocnými zvířaty či konzumovat mléko a mléčné výrobky z nepasterizovaného mléka. V zemích, kde se brucelóza vyskytuje u zvířat, je nutno zohlednit i povolání vyšetřovaného pacienta. Zemědělci, chovatelé dobytka a pracovníci jatek jsou totiž vystaveni mnohem vyššímu riziku infekce než ostatní populace.\n\nPři klinickém vyšetření pacienta s brucelózou jsou nejčastěji zjištěny: hepatosplenomegalie (nebo jen zvětšení sleziny či zvětšení jater samostatně), anémie, zvětšení mízních uzlin, endokarditida, spondylitida, abscesy na játrech či slezině, pneumonie, bronchitida, meningitida, u mužů zánět varlat a nadvarlat, záněty močových cest, kožní změny atd. Rozhodujícím faktorem při stanovení definitivní diagnózy je však laboratorní izolace a určení původce.\n\nBrucely se diagnostikují klasickou kultivací bakterií na agarech a jejich barvením, sérologicky a v posledních letech i molekulárními metodami. Bakterie \"Brucella\" spp. se izolují a kultivují nejčastěji ze vzorků krve. Kromě běžných krevních agarů lze brucely kultivovat i na specifických půdách jako je Farrellovo médium. Kultivace probíhá při teplotě 37 °C v atmosféře 5 % CO.\nZcela dominantní úlohu v laboratorní diagnostice hrají sérologické metody, kdy se zjišťuje přítomnost specifických protilátek proti brucelovému antigenu. Mezi nejpoužívanější patří metody založené na aglutinaci (Rose Bengal test, pomalá zkumavková aglutinace, Coombsův test), reakci vazby komplementu (komplement fixační test) či enzymatické reakci (ELISA). Při těchto metodách se připravují lipopolysacharidové (S-LPS, viz Kapitola Patogeneze) antigeny, kterými se detekují protilátky z vyšetřovaného lidského séra. Problémem je, že takovýto S-LPS antigen obsahuje epitopy společné i pro jiné bakterie a může tedy docházet ke zkříženým reakcím např. s bakteriemi \"Yersinia enterocolitica\" O:9 nebo \"Escherichia coli\" O:159. Obezřetná interpretace pozitivních výsledků testu je tedy na místě a pro potvrzení je vždy nutné provést jiný sérologický test nebo kultivaci. V posledních letech byla publikována řada studií zabývajících se diagnostikou brucelózy pomocí metod molekulární biologie. Jde především o detekci brucelové DNA z krve pacienta pomocí klasické „end point PCR“. Nejnovější práce referují i o použití Real-time PCR k detekci \"Brucella\" spp. Výhodou těchto metod je vysoká citlivost, přesnost, rychlost a v neposlední řadě i možnost druhového rozlišení, tedy zda se jedná o \"B. melitensis\" či \"B. abortus\".\n\nV případě hospodářských zvířat se diagnostika soustřeďuje na laboratorní určení původce, neboť klinické příznaky nemusí být vždy zjevné. Podobně jako v humánním lékařství je i u zvířat nejdůležitější sérologické vyšetření. OIE doporučuje k diagnostice brucelózy tyto sérologické metody: Rose Bengal test, komplement fixační reakce, ELISA (nepřímá nebo kompetitivní) a test fluorescenční polarizace. Pro detekci brucelózy ve vyšetřovaném mléce OIE doporučuje kroužkový test mléka (aglutinace ve zkumavce) nebo nepřímou ELISA metodu. Nejčastěji se ze sérologických metod uplatňují ve světě i v Česku testy založené na principu aglutinace a to zejména kvůli jejich nízké ceně a rychlosti provedení. Obsahuje-li testované sérum specifické protilátky proti \"Brucella\" spp. dojde po přidání antigenu k vytvoření aglutinace (okem pozorovatelný zákal či vločky). V České republice se musí povinně sérologicky vyšetřovat všichni býci, berani, kozli a kanci určení k plemenitbě. Dále se musí vyšetřit každá samice u skotu, ovcí a koz, prasat, která potratila. K vyšetření se odebírají vzorky plodové vody, plodové obaly nebo mrtvý plod. Vyšetřují se rovněž odlovení zajíci a to rychlou sklíčkovou aglutinací. Molekulární metody ve veterinární oblasti se v případě brucelózy z ekonomických důvodů zatím intenzivně nepoužívají.\n\nLéčba brucelózy u lidí je vzhledem k širokému spektru projevů nemoci a častému rozvoji komplikací poměrně složitá a názory na ni se různí. Základ terapie představuje podávání antibiotik podporované dle potřeby symptomatologickou léčbou. Světová zdravotnická organizace (WHO) doporučuje k terapii brucelózy dospělých antibiotikum rifampicin (600 až 900 mg) a doxycyklin (100 mg) dvakrát denně minimálně po dobu šesti týdnů. Pro lepší prevenci znovuvzplanutí nemoci se doporučuje 100 mg doxycyklinu perorálně po dobu 6 týdnů v kombinaci s intramuskulární aplikací streptomycinu (1 gram na osobu a den) denně po dobu 2 až 3 týdnů. Místo streptomycinu lze rovněž použít gentamicin. Jako alternativní antibiotickou terapii lze použít chinolony, například kombinaci ciprofloxacinu s ofloxacinem. U dětí do 8 let jsou lékem první volby rifampicin spolu s trimetoprim-sulfametoxazolem podávané perorálně po dobu 6 týdnů. V případě vzniku cévních komplikací (endokarditidy, chlopňové vady) je nutno provést chirurgické ošetření na specializovaném kardiovaskulárním pracovišti.\n\nTerapie všech hospodářských zvířat a volně žijících zvířat se neprovádí, ba je dokonce ve většině států zakázána. Nemocná zvířata jsou utracena. U psů je terapie povolena, ale obvykle je neúspěšná a dochází k návratu klinických příznaků. Je doporučována kastrace nemocných fen i psů, všichni sérologicky pozitivní psi musí být vyřazeni z chovu. V terapii se uplatňují kombinace vysokých dávek aminoglykosidů a tetracyklinů. Jiní autoři uvádějí úspěšnou léčbu brucelózy psů s použitím antibiotika enrofloxacinu. Další doporučují eutanázii nemocných psů vzhledem k možnosti přenosu nákazy na další psy nebo na člověka. \"B. canis\" byla totiž prokázána v tkáních psů týdny, ba dokonce i měsíce po léčbě.\n\nPrevence brucelózy u lidí je klíčově závislá na eradikačních programech a tlumení nemoci u hospodářských zvířat, jakož i na dodržování veterinárně-hygienických zásad, neboť neexistuje žádná komerční bezpečná vakcína s vysokou ochranou před infekcí. V minulosti byly používány oslabené živé vakcíny proti \"B. abortus\" v Sovětském Svazu a Číně. Jejich účinnost byla však omezená a existovala možnost propuknutí onemocnění u vakcinovaného člověka z vakcinovaného kmene. U zvířat je situace s očkováním lepší, nicméně v řadě států je vakcinace proti brucelóze zakázána z důvodu komplikace sérologické diagnostiky. U skotu se v některých zemích používají živé oslabené vakcíny \"B. abortus\" kmen 19 nebo kmen RB51. Proti \"B. melitensis\" existují vakcíny Rev 1 nebo mutantní pur E.\nPreventivní opatření v rámci České republiky tkví především v zamezení zavlečení původce z jiných států, důsledném dodržování veterinárně-hygienických předpisů, pravidelném sérologickém monitoringu u skotu, prasat, ovcí, koz a zajíců, jakož i preventivním sérologickém vyšetřování vzorků mléka dodávaných do mlékáren. V rámci mlékárenských podniků je důležitá kontrola pasterizace mléka. Pokud jde o prevenci jedince, doporučuje se nekonzumovat nepasterizované mléko ani výrobky z něj ve státech s endemickým výskytem brucelózy. V turisticky preferovaných zemí jako třeba Řecko, Španělsko, Malta či Tunisko je tedy rizikové konzumovat nepasterizované či nepřevařené ovčí, kozí, velbloudí mléko a mléčné výrobky z tamních venkovských domácích chovů a farem.\n\nVzhledem k snadnému přenosu brucel vzduchem pomocí aerosolu patřila brucelóza, respektive samotní původci, a hypoteticky stále patří mezi kandidáty na biologickou zbraň. Nevýhodou je však dlouhá inkubační doba nemoci. V USA začal vývoj biologické zbraně s použitím kmenů \"B. suis\" v roce 1942. Během let 1944–1945 byla tato biologická zbraň poprvé testována na zvířatech. Následně byly americkou armádou vyráběny bomby obsahující \"B. suis\" pro americké letectvo v Arkansasu. Teprve v roce 1967 zastavila americká vláda vývoj a používání těchto biologických zbraní. Ačkoliv bomby s brucelami nebyly nikdy použity, patří patogenní kmeny \"Brucella\" spp. stále mezi kandidáty na biologickou zbraň.\n\n\n"}
{"id": "313302", "url": "https://cs.wikipedia.org/wiki?curid=313302", "title": "Bitva u Poltavy", "text": "Bitva u Poltavy\n\nBitva u Poltavy byla rozhodující a největší bitvou Severní války. Ruská vojska vedená carem Petrem Velikým zde 27. června (v dobovém juliánském kalendáři) /8. července 1709 s velkou převahou porazila švédská vojska, v jejichž čele stál švédský král Karel XII. a maršál Carl Gustaf Rehnskiöld.\n\nRoku 1700 začala tzv. Severní válka mezi Ruskem, Dánskem, Polskem a Saskem na jedné straně a Švédskem, které po jistou dobu podporovala Osmanská říše, na straně druhé. Její rozhodující fáze probíhala souběžně s válkami o španělské dědictví a byla tak mimo centrum pozornosti tehdejšího světa, ačkoliv její význam byl minimálně srovnatelný.\n\n30. listopadu roku 1700 utrpěla ruská vojska porážku v bitvě u Narvy a Rusko se nadlouho z bojových akcí stáhlo. Car Petr I. však zahájil modernizaci, a to jak ve výzbroji, tak i v taktice vedení boje. V srpnu roku 1707 zahájil švédský král Karel XII. pozvolné tažení do Ruska; později se k němu přidal záporožský hejtman Ivan Mazepa s částí kozáků, pod příslibem záporožské nezávislosti. Ruská vojska se boji převážně vyhýbala a takticky ustupovala. Švédové byli nuceni přezimovat v poli a zakoušeli veškeré obtíže ruské zimy, jejíž následky je oslabovaly. Přes některá vítězství (např. v bitvě u Charkova) znamenala bitva u Lesné (poblíž běloruského Mohyleva) v září 1708 porážku generála Lewenhaupta a zničení švédské zásobovací kolony. V červnu roku 1709 začal Karel obléhat Poltavu. Při bitvě na řece Vorskla byl Karel postřelen a velení převzal polní maršál Rehnskiöld. Mezitím se car vydal na pomoc Poltavě. Tentokrát už Rusové byli zkušenější než u Narvy a měli větší šance na vítězství; jejich vojáci dorazili vbrzku a na sever od Poltavy vybudovali opevněný tábor.\n\nV noci na 27. června / 8. července se začali Švédové připravovat k útoku. Za úsvitu zaútočili na ruské pevnůstky, z nichž některé obsadili; začal tuhý boj. Mezitím generál Alexandr Menšikov vedl silný jízdní útok, ale postavil se mu Rehnskiöld se svými muži. Brzy bylo ukořistěno 14 švédských standart, ale ruská jízda byla odražena. Poté švédská pěchota na levém křídle obsadila otevřený prostor za pevnůstkami proti Petrovu táboru. Mezitím Lewenhaupt napadl ruský tábor, dokud nebyl odvolán Rehnskiöldem, aby zaujal místo s ostatní armádou. Nakonec se k ní připojil. Kolem šesté hodiny ranní se švédské síly chystaly zaútočit na ruský tábor. Generál Roos, útočící na pevnůstky, byl mezitím obklíčen a vzdal se. Rehnskjöld nakonec zaútočil na Rusy. Ruskému vítězství, již tak téměř jistému, napomohly 3 tisíce Kalmyků, kteří přispěchali před koncem bitvy. Po těžkém boji byly zbytky švédské armády zahnány na útěk na břeh Dněpru, k místu zvanému Perevoločna, kde Švédové 10. července kapitulovali. Rehnskiöld i Lewenhaupt padli do zajetí, v němž zůstali do konce života (1718, resp. 1719).\n\nBitva u Poltavy znamenala přelom v celé Severní válce: Rusko získalo převahu nad Švédskem a stalo se tak skutečnou evropskou velmocí, zatímco Švédsko po století, kdy výrazně určovalo evropské dějiny, čekal úpadek. Bitva u Poltavy byla vedle bitvy u Kircholmu nejhorší porážkou švédských dějin.\n\nŠvédové ztratili okolo 10 000 mužů; Rehnskiöld a Lewenhaupt padli do ruského zajetí. Král Karel XII. za pomoci Ivana Mazepy mohl prchnout s několika tisíci muži do moldavské pevnosti Bendery (tehdy součást Osmanské říše). Válka skončila roku 1721 konečnou porážkou Švédska.\n\n\n\n"}
{"id": "313304", "url": "https://cs.wikipedia.org/wiki?curid=313304", "title": "Montblanský tunel", "text": "Montblanský tunel\n\nMontblanský tunel ( , ) je tunel pod horou Mont Blanc a spojuje italské údolí d'Aosta s francouzským městem Chamonix-Mont-Blanc.\n\nStavba byla zahájena v roce 1954 a dokončena v roce 1967. Tunel je dlouhý 11 600 metrů, šířka vozovky činí 7 metrů.\n\nDne 24. března 1999 došlo ke hromadnému neštěstí. Belgický kamion Volvo FH12 (v době nehody měl kamion najeto 103 000km a byl asi rok starý) vezl margarín a mouku. Začalo hořet v motorovém prostoru, pravděpodobně došlo k nasátí nedopalku cigarety do sání na kabině a následné vznícení vzduchového filtru. Řidič, který jel z Francie, zabrzdil a rychle kamion opustil. Zastavily se také další nákladní i osobní automobily. Ačkoli nebyl náklad vozidla považován za hořlavý, ukázalo se, že jde naopak o velmi nebezpečnou hořlavinu. Tunelem se začal šířit hustý kouř. Řidiči jedoucí z italské strany z tunelu vycouvali. Řidiči jedoucí z francouzské strany již nemohli nastartovat vozidla, vzhledem k nedostatku kyslíku.\n\nTunel měl dvě odloučená záchranná a řídicí pracoviště a jedním ze zabezpečovacích zařízení byla také ventilace tunelu. Zde došlo k prvním dvěma chybám:\nHasiči neměli možnost vjet do tunelu vozidly, protože jim vzhledem k nedostatku kyslíku zhasínaly motory. Hasiči tedy postupovali do tunelu pěšky, vybaveni dýchacími přístroji, avšak vzhledem k nulové viditelnosti museli postupovat pouze podél zdí, aby neztratili orientaci. Mnoho hasičů zachránily také bezpečnostní výklenky ve stěnách tunelu, které jsou odděleny požární přepážkou a do kterých je vháněn čerstvý vzduch. 6 hasičů se zachránilo ve výklenku číslo 17, kde zůstali uvězněni cca 7 hodin.\n\nCelkem 39 mrtvých.\n\nTunel byl na tři roky uzavřen, došlo k reorganizaci záchranných složek, řídicí a záchranné pracoviště je pouze jedno. Došlo k vybavení hasičů novými technologiemi.\n\nTunel je opět v provozu. Bezpečnostní opatření jsou na vyšší úrovni.\n"}
{"id": "313305", "url": "https://cs.wikipedia.org/wiki?curid=313305", "title": "Hromadné neštěstí", "text": "Hromadné neštěstí\n\nHromadné neštěstí je taková urgentní situace, kdy je třeba ošetřit velké množství postižených a záchranné služby pracují na mezích svých kapacit. Dochází k tomu zejména při železničních nebo leteckých nehodách, bombových útocích nebo epidemiích.\n\n\n\n\n"}
{"id": "313309", "url": "https://cs.wikipedia.org/wiki?curid=313309", "title": "Emauzy (biblické místo)", "text": "Emauzy (biblické místo)\n\nEmauzy je místo zmiňované v Novém zákoně, odkud pocházel Ježíšův příbuzný a učedník Kleofáš. Podle Lukášova evangelia se Ježíš po svém zmrtvýchvstání přidal k učedníkům, kteří se zklamaní navraceli z Jeruzaléma domů. Rozmlouval s nimi a následně se jim v Kleofášově domě dal poznat při lámání chleba.\n\nTéma bylo oblíbeným námětem obrazů v křesťanském umění a také se podle něho nazývá Emauzský klášter v Praze založený Karlem IV. pro benediktiny slovanské liturgie.\n\nNázev Emauzy pochází původně ze starohebrejského výrazu „Chammat“ (חמת), popř. „Chamta“ (חמתא), znamenající „horký pramen“ (pod tímto označením jsou Emauzy zmíněny v midraši Zuta k Písni Písní 6,8 a v midraši Rabba k Jeremiášovu Pláči 1,45). Tento místní název byl během 2. stol. př. n. l. helenizován a ve starožidovské literatuře psané řecky i hebrejsky se objevuje v následujících formách: Ammaus, Ammaum, Emmaus, Emmaum, Maus, Amus aj. (Άμμαούμ, Άμμαούς, Έμμαούμ, Έμμαούς, אמאוס, אמאום, עמאוס, עמאום, עמוס, מאום, אמהום…)\n\nLokalit nazývaných Emauzy je ve Svaté zemi více, a již v byzantském období nebylo jasné, které z nich odpovídají Lukášovu místu. Dnes se jedná o následující lokality: \n\nZatím není možné definitivně rozhodnout, která z lokalit je ztotožnitelná s Emauzy Lukášova příběhu.\n\n"}
{"id": "313314", "url": "https://cs.wikipedia.org/wiki?curid=313314", "title": "Groma", "text": "Groma\n\nGroma byla geodetická pomůcka, používaná ve Starověkém Římě k vytyčování pravých úhlů. Gromu tvořil pravoúhlý kříž se čtyřmi nebo pěti závažími zavěšenými na konci jeho ramen, případně ještě v jejich průsečíku.\n\nGroma se umístila nad vrchol pravého úhlu (např. nad roh pravoúhlé stavby) a cílením přes vlákna připevněná na konci ramen byl takto vytyčen pravý úhel. Protože Groma byla jedinou úhloměrnou pomůckou, kterou měli Římané prakticky k dispozici, řešili pomocí pravých úhlů i složité vytyčovací úlohy, např. při stavbě kruhových či eliptických amfiteátrů nebo ražení tunelů.\n"}
{"id": "313317", "url": "https://cs.wikipedia.org/wiki?curid=313317", "title": "Červenka obecná", "text": "Červenka obecná\n\nČervenka obecná (\"Erithacus rubecula\") je malý pták z čeledi lejskovitých.\n\nV Evropě žijí tři poddruhy červenky obecné:\n\nObývá většinu Evropy (kromě severu Skandinávie) od Irska přes Ural až po západní Sibiř. Jižní hranice rozšíření probíhá od severozápadní Afriky do Malé Asie. Částečně tažný druh, zimující v západní a jižní Evropě a na jihozápadě Asie. Populace z jižní a západní Evropy jsou většinou stálé. Evropská populace se v posledních letech mírně zvětšila a je považována za stabilní – čítá více než 43 mil. párů.\n\nV České republice pravidelně hnízdí, protahuje; někdy zimuje (1000–2000 jedinců). Žije na celém území od nížin po horní hranici lesa v horách. Početnost podle Hudce a kol. (1995) je 500 000 až 1 mil. hnízdících párů. Početnost v letech 2001–2003 je shodná. V ČR patří mezi 15 nejběžnějších ptáků.\n\nČervenku obecnou vyhlásila Česká společnost ornitologická ptákem roku 2016. Upozorňovala tak na skutečnost, že i běžným a rozšířeným druhům může hrozit nebezpečí.\n\n\nČervenka obecná je velká asi jako vrabec domácí. Má kulovité tělo s dlouhým ocasem a končetinami a krátkými křídly a zašpičatělým zobákem. Svrchu je světle hnědá, zespodu modrošedá a bílá, na hrdle a na obličeji má nápadnou rezavočervenou náprsenku. Oči a zobák jsou černé, končetiny šedé. Jednotlivá pohlaví se zbarvením neliší. Mladí ptáci postrádají rezavočervenou náprsenku a mají nevýrazné skvrnění.\n\nVábí hlasitě „ciks“, varuje pronikavým tenkým „síh“, zpěv je slabší, melancholicky flétnový a zvonečkovitý. Sameček zpívá na stromech a keřích, často za šera. Viz též .\n\nČervenka obecná celoročně žije samotářsky, a to v lesích všeho druhu, zejména s bohatším podrostem a členitým terénem, dále v remízcích, větších porostech křovin a ve starších parcích a zahradách.\nNa tahu často v zahradách nebo břehových porostech. (Bellmann uvádí, že se ráda zdržuje v křovinách a živých plotech, že přilétá i na zoraná pole nebo se drží v blízkosti divokých prasat, kde sezobává vyryté živočichy, a objevuje se i ve městech.)\n\nNa zemi běhá rychle, s poněkud svěšenými křídly a vztyčeným ocasem, často podřepuje. Létá rychle, při vyrušení jen do nejbližšího keře.\n\nŽiví se drobným hmyzem a jeho larvami, pavoukovci i jinými členovci, v létě a na podzim i rostlinnou stravou (např. plody bezu, tisu).\n\nV Evropě hnízdí od dubna do července. Během námluv jsou samci vysoce teritoriální a pokud rival překročí hranice jejich teritoria, načepýří peří, hlasitě křičí a do rivala neohroženě klovou. Občas byly zaznamenány případy, kdy samec červenky obecné napadl jiného stejně velkého ptáka, který vnikl za hranice jeho teritoria.\n\nSamice klade do miskovitého hnízda z mechu, listí a trávy (umístěného v dutinách stromů, zemních polodutinách, porostu popínavých rostlin nebo v dřevěných budkách ve výšce pod 4 m) 5–7 (2–8) bílých, červeně skvrnitých vajec o velikosti 20 × 15 mm. Ročně mívá obvykle dvě snůšky, při ztrátě jedné z nich zahnízďuje většinou ještě jednou. Inkubační doba je 13–14 dní. Na vejcích sedí pouze samice. Mláďata opouštějí hnízdo po 12–15 dnech. První oranžovočervená pera na hrudi se jim začínají objevovat po 2–3 měsících; stejně jako dospělci jsou zbarveni až po dalších třech měsících. Do hnízda červenky často klade vejce kukačka.\n\nV přírodě se průměrně dožívá jednoho roku. Nejvyšší naměřený věk červenky obecné byl 12 let.\nStává se potravou sokolů, krahujců, káňat, kun nebo lasic. Její hnízda zase plení sojky, straky a potkani a kočka domácí.\n\nV severské mytologii je červenka obecná považována za přinašeče zpráv bohu blesků Thórovi.\n\nDle anglické pověsti získala oranžovočervenou náprsenku od Kristovy krve, když mu jako ukřižovanému zpívala do ucha utěšující píseň.\n\n\n"}
{"id": "313321", "url": "https://cs.wikipedia.org/wiki?curid=313321", "title": "Val Badia", "text": "Val Badia\n\nVal Badia ( , ladinsky \"La Gran Ega\") je údolí v Dolomitech v severní Itálii, v provincii Bolzano. Vybíhá od horské skupiny Sella k severu. Údolím protéká říčka Gadera ( , ladinsky Ghaidra nebo Gran Ega – „Velká voda“, )\n\nJe jedním z pěti dolomitských údolí, ve kterých obyvatelé mluví ladinštinou. Je rovněž známo řadou lyžařských středisek.\n\nVe Val Badia se nachází 5 obcí:\n\n\n\n\nVal Badia patří k údolím s ladinským obyvatelstvem. Obživou místních obyvatel bylo tradičně horské zemědělství se zaměřením na pastevectví. Od 18. století začala na významu nabývat i řemeslná výroba. Val Badia se stala údolím truhlářů vyrábějících nábytek – proslavené se staly zejména truhly. Od roku 2001 sídlí na hradě Tor u San Martino in Badia Ladinské muzeum..\n\n"}
{"id": "313324", "url": "https://cs.wikipedia.org/wiki?curid=313324", "title": "Arnold Joseph Toynbee", "text": "Arnold Joseph Toynbee\n\nArnold Joseph Toynbee (14. dubna 1889 Londýn – 22. října 1975 tamtéž) byl vlivný britský univerzální historik, teoretik a filosof dějin a autor monumentálního díla \"A study of history\" (12 svazků, 1934-1961), srovnávací studie velkých civilizací.\n\nNarodil se v prominentní intelektuální rodině, jeho strýc Arnold Toynbee (1852-1883) byl významný historik hospodářství a tvůrce pojmu „průmyslová revoluce“. A. J. Toynbee studoval historii ve Winchesteru, v Heidelbergu a v Oxfordu a pak pracoval pro britské Ministerstvo zahraničí jako odborný poradce, zejména v období obou světových válek. Roku 1919 se zúčastnil mírové konference ve Versailles, pak byl profesorem dějin Byzance na londýnské univerzitě, od roku 1924 profesorem mezinárodních dějin na London School of Economics (LSE) a kromě toho vedoucím výzkumného oddělení Královského institutu pro mezinárodní záležitosti (Chatham House) a v letech 1943-1946 ředitelem výzkumného odboru Foreign Office.\n\nZabýval se nejprve konflikty na Blízkém Východě, zejména genocidou Arménů v Turecku, německými zločiny za války v Belgii a ve Francii, práce pro Ministerstvo zahraničí jej vedla k úvahám o „globální“ světové historii a politice. Toynbee je jedním z prvních myslitelů globalizace, ústupu Evropy z centra dějin a kritikem eurocentrismu. Jiné světové civilizace, zejména asijské, si zaslouží samostatnou pozornost a nedají se chápat jen ze stanoviska evropské historie. V šedesátých letech se věnoval obecným otázkám světové politiky a budoucnosti lidstva, včetně otázek ekologických a náboženských. V posledních letech se přiklonil k buddhismu.\n\nDíky zkrácenému vydání jeho velkého díla o světových dějinách, které zpracoval americký historik D. C. Somervell (1946, 1957 a 1960), se jeho myšlenky velmi rozšířily zejména v USA, takže se Toynbee stal „kultovním autorem“ šedesátých let. Roku 1972 publikoval s Jane Caplanovou vlastní zkrácené a ilustrované vydání v jednom svazku. Ačkoli byl zejména historiky ostře kritizován, mimo jiné za to, že jeho myšlení přispělo k rozpadu britského impéria, jeho myšlenky měly velký vliv zejména na dějiny kultury (např. José Ortega y Gasset, Ernst Robert Curtius) i na myšlení o lidstvu a jeho osudech, minulých i budoucích (Pitirim Sorokin, Samuel Huntington aj.). Na Toynbeeho podnět kriticky navazují srovnávací dějiny civilizací. Z českých autorů vychází z Toynbeeho zejména sociolog a historik Jaroslav Krejčí ml..\n\nToynbeeho životní dílo, \"Studium dějin\", je odvážný pokus uchopit novým způsobem celek dějin lidstva a pochopit jeho zákonitosti, a to srovnávacím studiem různých civilizací. Jeho závěry lze v jednotlivostech právem kritizovat, jeho metoda je však stále zajímavá. Toynbee navázal na autory, kteří se snažili podat celkový obraz vývoje velkých civilizací, zejména na staršího britského historika E. Gibbona, který popsal vzestup a pád starověké Římské říše, a na německého filosofa O. Spenglera a jeho dílo \"Zánik Západu\" (1918).\n\nToynbee také kritizuje národní dějiny, jak vznikly v 19. století, neboť zejména evropské národy se tak silně navzájem ovlivňovaly, že dějiny jednotlivého národa nedávají smysl. Jednotkou studia dějin tak musí být širší celky čili civilizace, kterých Toynbee napočítal 21. Civilizace však není přírodní skutečnost, jak se domníval Spengler, a její dějiny nejsou předem určeny cyklem růstu, dospělosti a úpadku. Civilizaci zakládají tvořivé menšiny (\"creative minority\"), které objeví úspěšnou odpověď na nějakou výzvu (\"challenge\") dané situace. Výzvy mohou být fyzické, jako přírodní poměry a jejich změny, ale mohou být i kulturní, střetnutí s jinou civilizací a podobně. Sumerská i egyptská civilizace si dokázaly poradit s nepříznivým přírodním prostředím (záplavy, močály) a naopak je využily ve svůj prospěch.\n\nTvořivá menšina vytvoří kulturu, která dokáže této výzvě čelit, a upevní ji vhodnými institucemi, zprvu často náboženskými. Civilizace roste, dokud její tvořivá menšina nachází účinné odpovědi (\"response\") na výzvy situace (\"challenge\"), neboť její řešení přitahují napodobivou většinu vlastní společnosti i okolní lidské skupiny, jež se k dané civilizaci připojují. Tak když římská civilizace v císařské době dokázala rozšířit pojem občanství, přidávaly se k ní ochotně i řecké obce a impérium se šířilo nejen násilím. Jakmile však tvořivé menšině „dojde dech“, začne uvnitř donucovat většinu k poslušnosti a navenek se musí uzavírat a bránit. Tak se z tvořivé menšiny stává menšina panující (\"dominant minority\"), vzniká vnitřní a vnější proletariát, který civilizaci cítí jako útisk, a to je začátek jejího konce. Civilizace vyčerpává své síly na obranu například římské hranice (limes) nebo na budování čínské zdi. „Civilizace zanikají sebevraždou, nikoli vraždou.“\n\nVedle úspěšných civilizací, které se dokázaly rozvinout, nachází Toynbee i celou řadu civilizací nezdařených čili „abortivních“, které vznikly v podmínkách příliš nepříznivých, takže se rozvinout nemohly. Tak raně středověký náběh irské civilizace narazil na komunikační překážky a disponoval s příliš malými prostředky než aby se mohl prosadit.\n\nV období úpadku určité civilizace však v ní může vzniknout univerzální náboženství a univerzální církev, která její nejlepší kulturní výsledky může uchovat a přenést do civilizace nástupnické, jež na ni naváže. Tak mohla křesťanská církev přenést kulturní bohatství antické civilizace do nástupnických civilizací západní a východní Evropy tím, že integrovala barbarské kmeny do jediného náboženského společenství. Toynbee tak nachází v dějinách různých civilizací celou řadu společných rysů, o něž se jeho metoda opírá.\n\n\n"}
{"id": "313329", "url": "https://cs.wikipedia.org/wiki?curid=313329", "title": "Kärpät Oulu", "text": "Kärpät Oulu\n\nKärpät Oulu je profesionální finský hokejový tým. Byl založen v roce 1946.\nV Kärpätu v minulosti působilo několik českých hokejových hráčů: Petr Tenkrát (2002-2003, 2003-2004, 2004-2005 a 2005-2006), Vladimír Machulda (2003-2004), Martin Štěpánek (2003-2004), Michal Broš (2005-2006, 2006-2007 a 2007-2008), Viktor Ujčík (2004-2005, 2005-2006 a 2006-2007) a Ondřej Kratěna (2007-2008). Na podzim roku 2009 se k týmu přidal další český hráč Pavel Rosa. Momentálně v Oulu působí v A týmu Kärpätu 1 český hráč: Ivan Huml. Vladimír Eminger, který působil v Oulu několik sezón a je mistrem Finska z loňské sezóny,odešel v listopadu 2014 do Sparty Praha. Řady Čechů od sezóny 2013-2014 posílil v juniorské nejvyšší Nuorten SM lize nadějný teprve 17letý hráč Radek Koblížek, ten je zároveň hráčem české reprezentační devatenáctky, V Oulu se také narodil hokejista Mikael Granlund.\n\n"}
{"id": "313332", "url": "https://cs.wikipedia.org/wiki?curid=313332", "title": "Espoo Blues", "text": "Espoo Blues\n\nEspoo Blues byl profesionální finský hokejový tým. Byl založen v roce 1984. Jeho poslední sezónou byl ročník 2015/16, po kterém klub vyhlásil bankrot. Ve finské lize byl nahrazen týmem Jukurit.\n\n\n"}
{"id": "313333", "url": "https://cs.wikipedia.org/wiki?curid=313333", "title": "Polák chocholačka", "text": "Polák chocholačka\n\nPolák chocholačka (\"Aythya fuligula\") je středně velký vrubozobý pták z čeledi kachnovití, rozšířený v Evropě a Asii.\n\n\nPolák chocholačka je o něco menší než kachna divoká. Má poměrně dlouhé tělo, kulatou hlavu a plochý a dlouhý zobák. Samec je svým charakteristickým zbarvením ve svatebním šatě naprosto nezaměnitelný. Je leskle černý s bílými boky, modrošedým zobákem s černým koncem a charakteristickou chocholkou, díky které získal druh i svůj název. V prostém šatě, který má od léta do podzimu, je matně černý s šedohnědými boky. Samice je tmavě hnědá, boky má o něco světlejší a velice obtížně ji můžeme rozeznat od samic jiných druhů poláků.\n\nPolák chocholačka preferuje rybníky, jezera, řeky a mořské břehy s dostatečně hustým porostem, v zimě se často objevuje na parkových jezírcích. Během jara a léta žije obvykle samostatně, na konci podzimu a na zimu se však obvykle sdružuje do větších hejn. Je částečně tažný, v Česku se vyskytuje celoročně.\n\nStejně jako ostatní poláci se umí i tento polák výborně potápět i do více jak 5 metrových hloubek, kde požírá drobné měkkýše, vodní hmyz a občas i některé vodní rostliny.\n\nHnízdí od května do srpna. Pozoruhodný tok, při kterém se pár vzájemně dvoří a potápí, probíhá ve vodě. Do dobře ukrytého hnízda samice klade 3 až 20 olivově zelených vajec, na kterých sedí 23 až 28 dní. Mláďata se plně osamostatňují po 45 až 50 dnech života.\n\nV České republice je polák chocholačka stále hojnou potápivou kachnou, ačkoli se její stavy pomalu snižují především díky úbytku jejího přirozeného biomu a masivnímu znečistění vod.\n\n\n"}
{"id": "313335", "url": "https://cs.wikipedia.org/wiki?curid=313335", "title": "Thomas Schmitz", "text": "Thomas Schmitz\n\nThomas Schmitz (* 1960) je německý právník a vysokoškolský pedagog, který se zaměřuje na Právo Evropské unie.\n\nVystudoval právo na Georg-August-Universität Göttingen a absolvoval studijní pobyty na univerzitách v Aix-en-Provence a Granadě, později vyučoval na několika německých univerzitách. V roce 2005 se stal profesorem, v současnosti vyučuje na Lotyšské univerzitě a Rīgas Juridiskā augstskola.\n\n"}
{"id": "313336", "url": "https://cs.wikipedia.org/wiki?curid=313336", "title": "HV71", "text": "HV71\n\nHV71 je profesionální švédský hokejový tým. Byl založen v roce 1971.\n\n"}
{"id": "313341", "url": "https://cs.wikipedia.org/wiki?curid=313341", "title": "Bzenec", "text": "Bzenec\n\nBzenec ( ) je město v okrese Hodonín v Jihomoravském kraji, 9 km severozápadně od Veselí nad Moravou a 12 km jihovýchodně od Kyjova. Žije zde obyvatel.\n\nBzenec se nachází na starém sídelním území, archeologické nálezy dokládají nepřetržité osídlení tohoto místa od paleolitu až do současné doby. Název Bzence je vysvětlován dvojím způsobem – podle starší verze bylo jméno spojováno s byzantskou misí Konstantina a Metoděje, novější uvádí odvození názvu podle místa obrostlého bezem.\n\nVůbec první historicky ověřená písemná zmínka o Bzenci je z roku 1015. Další zmínka se nachází v listině papeže Řehoře IX. a je datována 10. dubna 1231. Až do roku 1422 patřil Bzenec bezprostředně českému králi, moravskému markraběti nebo jeho nejbližším příbuzným. Manželka Přemysla Otakara I. královna Konstancie nechala vystavět na návrší nad městem hrad, který byl ještě počátkem 14. století významným střediskem provincie a sídlem někdejšího hradského obvodu. Sídlo pod hradem plnilo asi již ve 13. století funkci tržního střediska, centrum tvořilo zřejmě Dolní náměstí. Význam města značně poklesl v roce 1363, kdy byly přeneseny župní úřady ze Bzence do Uherského Hradiště. Hrad nad městem byl v 15. století za husitských válek zcela zničen.\n\nBzenecké panství bylo v letech 1490–1514 zastaveno, vlastnili jej Kropáčové z Nevědomí, za jejichž vlády bylo na území Bzence vybudováno několik rybníků. Střediskem panství se místo zbořeného hradu stala tvrz postavená přímo ve městě. Ještě v druhé polovině 16. století byla tvrz přestavěna do zámecké podoby.\n\nRoku 1514 získal panství Michal Podmanický. Později se na panství často střídali majitelé, v letech 1539–1548 jej vlastnili Žerotínové, roku 1588 získal panství Kašpar Pruskovský z Pruskova a jeho rod držel toto území až do roku 1806. Z Pruskovských vynikal především hrabě Erdman, který uskutečnil rozsáhlou přestavbu renesančního zámku a stál rovněž u zrodu farního kostela a kaple sv. Floriána.\n\nOd roku 1806 vlastnili bzenecké panství Ditrichštejnové, v letech 1823–1844 hessensko-kasselský kurfiřt Vilém II. a poté Vilém z Reichenbachu-Lesonic. Konečně v roce 1917 zakoupil statek hrabě Magnis ze Strážnice.\n\nMěsto bylo několikrát vypáleno – v letech 1605 a 1621, během 18. a 19. století vyhořelo dokonce čtyřikrát – roku 1709, 1720, 1723 a 1835. Po požárech nastalo vždy nové budování města, které mu vtisklo ráz přetrvávající až do 19. století.\n\nV roce 2015 město Bzenec oslavilo 1000 let od první písemné zmínky o městu.\n\nZa Mikuláše Kropáče z Nevědomí byly do městského znaku předány z jejich rodového erbu mezi dvě věže tři lilie na hůlkách, Žerotínové vložili do znaku svůj štít – v černém poli tři bílé pahorky, nad nimi je postavený černý lev s rozdvojeným vztyčeným ocasem. Při nové úpravě znaku byly ponechány tři lilie, ale časem zmizely dvě makovice nad každou věží. Zmizely rovněž původní spáry ze zdiva věží. Na pečeti v renesančním štítě je městská zeď opatřená otevřenou brankou s cimbuřím a střechami mezi věžemi s žerotínským lvem korunovaným na trojvrší. Později se místo jednoho okna v každé věži objevilo okno v prvním a druhém poschodí, zeď dostala cihlové spáry místo kvádrových a do otevřené brány byla přidána červená ruka s mečem.\n\nV druhé polovině 16. století došlo k přestavbě tvrze na renesanční zámek. Před budovou stál tehdy hospodářský areál se sýpkou a pivnicí, u zámku byl rovněž dvůr se stodolou, za dvorem sladovna a pivovar. Vrchnost koncentrovala do města své podniky, jako dvůr, pivovar, valchu a šenkovní domy. Na počátku 17. století se město skládalo ze dvou náměstí a čtyř ulic, z Dolního a Horního rynku, Suchého řádku, Mlynské ulice, Bzinské a Vracovské. Nejvýstavnější domy byly na Dolním Rynku, v ulicích stály jen chalupy. Domy byly většinou přízemní, ze dřeva nebo vepřovic, kryty slámou. Jen některé domy na Horním a Dolním rynku patřící šlechtě, nebo bohatým měšťanům, byly vybudovány z tvrdého staviva a kryty šindelem. Dnešní Olšovská ulice se dříve nazývala Mlýnská, vedla k panskému mlýnu, který byl v blízkosti Olšovce. Počátkem 17. století se Bzenec řadil počtem domů před Kunovice, Zlín, Napajedla i Uherské Hradiště, válečné události, morové epidemie a požáry ale v 17. století způsobily značný pokles obyvatelstva. Hlavní výstavba a růst města nastal teprve v polovině 18. století. Od přelomu 18. a 19. století byly v rámci města dva vrchnostenské dvory spojené v jeden celek pomocí několika hospodářských budov, součástí byla vinopalna a pivovar. Od tereziánských dob bylo město spojeno silnicí s Brnem a Uherským Hradištěm, v 19. století vycházelo ze Bzence několik místních komunikací. Trať Severní dráhy císaře Ferdinanda spojila Vídeň s oblastí Ostravska a dnešního Polska. První železniční stanice Bzenec (dnes nazývaná \"Moravský Písek\") byla postavena na této trati v prostoru mezi Bzencem a Moravským Pískem v roce 1842 (střední část, roku 1868 byla dostavěna křídla); první jízda zde byla uskutečněna již 27. března 1841. Roku 1882 byla tato stanice propojena tratí s novou stanicí Bzenec Město (dnes nazývaná \"Bzenec\") na nově budované vlárské trati. Dne 19. září 1837 byla osada Olšovec spojena se Bzencem. Pošta je ve Bzenci od roku 1842. Na bzeneckém katastru byl v roce 1847 v blízkosti Moravského Písku postaven cukrovar, průmysl se zde ale rozvíjel pomalu a město zůstávalo nadále zemědělské. Od roku 1868 byl ve městě zaveden telegraf, telefon až v roce 1907. Ve 20. letech probíhala elektrifikace, první proud byl zaveden 2. května 1921. Velkou stavební akcí 20. let byla regulace potoka Syrovinka. V roce 1929 byl zbudován Lidový dům. Ve 30. letech bylo u lesa zbudováno koupaliště.\n\nSoučasný zámek byl zbudován v polovině 19. století, v téže době byla postavena rovněž židovská modlitebna. Roku 1856 byla zbořena na náměstí před radnicí židovská jatka a v 90. letech barák s židovskými krámky. Roku 1869 byla zbořena stará radnice a na jejím místě postavena nová budova, ta byla rozšířena roku 1895. Téhož roku začala stavba nových jatek. Roku 1901 byla provedena rozsáhlá úprava hřbitova. Od roku 1890 byly postupně budovány chodníky, dlážděno náměstí a ulice ve městě. Roku 1913 byla odstraněna kaplička na náměstí. V roce 1915 byla na náměstí umístěna mariánská socha, která je dnes dominantou tohoto prostoru. Od roku 1764 stálo na náměstí jiné sousoší – sv. Trojice, to bylo ale roku 1937 přeneseno před schodiště kostela. Stavba silnice ze Bzence do Strážnice začala roku 1910, válka tuto stavbu však přerušila. V posledních dvou desetiletích 19. století byly zbudovány nebo adaptovány všechny tři bzenecké školy. Počet domů: 1836 – město 401 domů, židovská obec 88, 1869 – město 456 domů, Olšovec 71, židovská obec 111, 1890 – město 532, Olšovec 75, židovská obec 110, 1900 – město a Olšovec 628, židovská obec 97. Postupně se rušily malé nevyhovující domky v židovské čtvrti, čímž město získávalo výstavnější charakter. V prvních dvou desetiletích 20. století přibylo v Bzenci dalších 82 domů. V roce 1909 byl vypracován regulační plán města. V období první republiky se město během 20 let rozrostlo o celou pětinu, bylo postaveno 205 domů, počet obyvatel ale stagnoval. Výstavbou se město rozšiřovalo, vznikaly nové ulice a čtvrtě. V roce 1924 byl schválen projekt nové ulice vedoucí od nádraží a byl také postaven první domek mezi nádražím a lesem. Roku 1927 přibyla nová čtvrť, roku 1936 se stavěla řada rodinných domů v Olšovci a na Babí. K přejmenování některých ulic došlo v roce 1925, názvy Vracovská, Bzinská, Olšovská a Olšovec byly ponechány, Dolní náměstí bylo změněno na náměstí Svobody, Horní na Komenského. Nová ulice byla Vladislavova / z náměstí k Sokolovně/, dále byla pojmenována Žerotínova a Havlíčkova ulice, v dalších letech pokračovalo přejmenování ulic, V zahradách, Tyršova, Nová čtvrť, Na rejdišti, Mezi sklepy.\n\nVe středověku byla ve městě volena samospráva. V čele byl purkmistr a konšelé, kteří tvořili městskou radu. Nejvyšší soudní moc vykonával rychtář, který pocházel z nejbohatších občanů města. Rada vydávala listiny, které pečetila městskou pečetí, rychtář užíval rychtářskou pečeť. Radnice stála na Dolním rynku, byla přízemní a měla věžičku se zvonkem který oznamoval počátek městských zasedání a počátek trhů, sloužil také k upozornění na nebezpečí – např. při vypuknutí požáru. Kancelářskou agendu vedl městský písař, zapisoval nákupy či prodeje domů a pozemků do purkrechtních knih, vinohradů do horenských knih, vedl rovněž sirotčí knihy, zápisy do svatebních knih a knih pozůstalostí. Purkmistr s radou vykonávali i soudní pravomoc, k výkonu trestu stával na náměstí před radnicí pranýř – vyvýšené místo s kruhem, u kterého byl provinilec přivázán. Hrdelní právo zůstalo v pravomoci města až do roku 1787, za městem směrem k Olšovci se nacházela šibenice, další šibenice stávala na panském poli Babí, měla základy z cihel do čtverce, v rozích byly zazděny dřevěné sloupy, na které se věšeli odsouzenci. V průběhu 17. a 18. století se postupně zvyšovala pravomoc purkmistra, který předsedal schůzím, spravoval pečeť a majetek obce. Na významu nabyl také městský syndik-právník se soudcovskou zkouškou. Městská správa se dostávala často do sporů s vrchností, které musely být řešeny u moravského tribunálu i u císařského dvora. Hlavním předmětem sporů bývalo odvádění daní i roboty.\nDo roku 1850 byl v čele města purkmistr a rada, které stvrzovala vrchnost. Od roku 1850 stanul v čele volený starosta s radními a obecný výbor. Bzenec byl do roku 1919 rozdělený na dvě politické obce, židovská obec měla vlastní správu.\n\n\n\nŠkola existovala ve městě pravděpodobně již v době předhusitské, první písemná zmínka je ale až z roku 1583. Na škole nabyl vzdělání Václav st. Bzenecký – autor pamětí Kyjova a primátor Kyjova (kolem roku 1580). V 18. století stávala budova školy na Dolním náměstí č. 77. Z důvodu nedostatečných prostor byla koncem 18. století postavena nová školní budova naproti kostela na Horním náměstí. V roce 1835 vypukl na Dolním náměstí požár, který se velmi rychle rozšířil až na náměstí Horní, kde zcela zničil školní budovu. Následujícího roku byla opravena a rozšířena farní škola. V polovině 19. století existovala ve městě dvojtřídní obecná škola a v židovské obci německá národní škola. Počet tříd postupně narůstal, a proto bylo rozhodnuto zrealizovat stavbu nové školní budovy, ta byla dokončena v roce 1898. Roku 1885 byla na náměstí otevřena i jednoletá zimní hospodářská škola, která se roku 1887 přemístila do nově postavené budovy vedle fary. V roce 1899 byla tato škola změněna na dvouletou Zemskou rolnickou a vinařskou školu. Škola získala zejména v období první republiky velký ohlas, propagovala nové metody vinařství a vinohradnictví. Již od roku 1892 působila ve městě i Živnostenská škola pokračovací. V 90. letech 19. století vznikla ve Bzenci i mateřská škola.\n\nV roce 1880 se ve městě ustanovil spolek vojenských vysloužilců. Již od roku 1887 vyvíjela svoji činnost také Měšťanská beseda, jejímž účelem bylo podle stanov vzdělávat členy, opatřovat jim literaturu a časopisy, pořádat přednášky, zábavy a výlety. Ochotníci byli soustředěni v Divadelní a ochotnické jednotě Tyl, která vznikla v roce 1906. Ve stejném roce byla ustanovena rovněž Řemeslnická vzdělávací beseda Havlíček a Čtenářský a zábavný spolek Rostislav. Od roku 1910 působil ve Bzenci Odbor Národní jednoty, který zde zřídil veřejnou lidovou čítárnu. V roce 1915 přibylo nové kulturní zařízení – hoteliér Skála zřídil ve městě kino.\n\nOd roku 1918 se spolkový život soustřeďoval v několika spolcích – Sokol, Orel, FDTJ, divadelní ochotnická jednota Tyl, řemeslnická vzdělávací jednota Havlíček, osvětová komise, Péče o mládež, sbor dobrovolných hasičů, Včelařský spolek, jednota malozemědělců, vinařské a ovocnické družstvo.\n\nV roce 1920 zahájila svoji činnost knihovna, byla sloučena knihovna Měšťanské besedy a Vzdělávací jednoty Havlíček. V roce 1935 patřila tato knihovna k největším v okrese.\n\nSokol byl založen jako tělovýchovná složka hasičské jednoty. Zpočátku se cvičilo ve dvoře L. Skály, vlastní tělocvična byla vybudována v roce 1893. Po roce 1918 byla odkoupena od strážnického hraběte Magnise budova pivovaru s hostincem, sálem, stodolou a dvěma sklepy. Adaptovaná Sokolovna byla otevřena 20. listopadu 1921. V roce 1937 byl založen Muzejní spolek.\n\nVe Bzenci byl založen Muzejní spolek již v roce 1937. K jeho zakládajícím členům patřili učitel a pozdější ředitel místní měšťanské školy Ctibor Šťastný, natěrač a konzervátor František Bezchleb a profesor Jan Hirš. Mezi hlavní cíle tohoto sdružení spadala zejména snaha o záchranu památek a starožitností, vztahujících se ke Bzenci a nejbližšímu okolí. Shromažďované sbírkové předměty se vystavovaly v městském muzeu, tato instituce se ale během své několik desítek let trvající existence muselo nejméně pětkrát stěhovat. V roce 1940 byl pro muzeum vyčleněn velký sál místního zámku, k dispozici byla tehdy i jedna místnost v přízemí. O činnost spolku byl zejména v prvních letech jeho existence značný zájem, o čemž svědčí skutečnost, že měl zpočátku až 200 přispívajících členů. Do muzejních sbírek se postupně podařilo získat celou řadu zajímavých exponátů, mezi kterými nechyběly vinařské předměty, zbraně, mince, keramika i archeologické nálezy. K muzeu byl v té době rovněž přičleněn městský archiv s písemnostmi až ze 16. století a s doklady cechovního života.\n\nProstory muzea byly využívány i pro krátkodobé výstavy, roce 1951 se zde uskutečnila velká výstava grafických prací a leptů Ctibora Šťastného. Uprostřed padesátých let se bzenecké muzeum stalo pobočkou Okresního muzea ve Veselí nad Moravou. Vlastivědné sbírky byly tehdy přemístěny do jedné místnosti bývalé židovské školy a část muzejních sbírek byla v roce 1956 umístěna v Hoškově domku na náměstí, kde byly také pořádány výstavy fotografií místních amatérských fotografů. Koncem šedesátých let byly muzejní sbírky umístěny v Absolonově provozovně na Horním náměstí a v roce 1971 se podařilo pro veřejnost zpřístupnit veškeré sbírky uložené i ve starších objektech. Svoji činnost bylo muzeum ve Bzenci nuceno ukončit v roce 1977, nebyly pro něj vhodné místnosti, stejně tak chyběl i odborný dozor. Na podzim roku 1977 provedl proto profesor Jan Hirš poslední odbornou inventarizaci muzejního materiálu, exponáty byly uloženy do krabic a následně převezeny do Hodonína, kde byly uloženy do depozitáře tamějšího muzea. Do někdejších muzejních prostor byla poté přestěhována městská knihovna.\n\nV polovině 90. let došlo ve Bzenci k obnovení Muzejního spolku a díky vstřícnému postoji města je po dvacetisedmileté odmlce část muzejních sbírek opět zpřístupněna pro nejširší veřejnost. Expozice se nacházejí v prvním patře budovy knihovny v ulici Krále Vladislava. Ve dvou místnostech zde byly nainstalovány sbírky původního muzejního spolku, které jsou doplněny i o nové exponáty z posledních let.\nExpozice města byly pro veřejnost zpřístupněny slavnostní vernisáží na Bzenecké slavnosti dne 13. srpna 2004, úvodní projev pronesl starosta města Pavel Čejka.\n\nPrvní místnost je věnována zejména historii města. Archeologické nálezy umístěné v první části expozice dokládají nepřetržité osídlení tohoto území již od paleolitu. Mezi vystavenými předměty se nachází přesleny, pazourky, neolitické sekerky i keramika. Následující úsek je věnován vývoji a přestavbám bzeneckého zámku i přilehlého parku, ve kterém se dodnes nachází jedna z nejstarších lip na Moravě. Základní i střední školství je v expozici prezentováno starými fotografiemi výstavby jedné z dominant města – Měšťanské školy, která byla slavnostně otevřena na Horním náměstí v roce 1898 a dále školními snímky z počátku 20. století. Mezi exponáty zde ovšem nechybí ani stará školní lavice, či učebnice. Další úsek expozice je věnován církevním památkám, zejména kostelu sv. Jana Křtitele a kapličce sv. Floriána, která byla za druhé světové války vyhozena ustupujícími německými vojsky do povětří. a její zřícenina se dodnes nachází na vrcholu kopce nad Bzencem. Opět je zde dokladována celá řada starých snímků, modlitební knihy či kropenky. Židovská komunita je připomenuta několika hebrejskými publikacemi, nechybí zde tóry, typický sedmiramenný svícen a celá řada dalších liturgických předmětů včetně oděvů, k vidění jsou zde rovněž fotografie přibližují také jednu z bývalých městských dominant – židovskou synagogu, která byla zbořena v 60. letech 20. století. Dominantní – centrální část místnosti je věnována národopisu, který je zde symbolicky prezentován kolovrátkem, máselnicí, keramikou a dalšími exponáty.\n\nExpozice v druhé místnosti je zaměřena zejména na cechy, řemesla či zemědělství. Nechybí zde ani úsek věnovaný vinařství, které má v tomto městě dlouhou tradici. Zájemci si zde mohou prohlédnout vystavené zemědělské nářadí, cechovní pečetidla i vzácnou cechovní truhlice ze 17. století. K zajímavým exponátům se řadí také sbírka perníkových matric umístěná ve vitríně uprostřed místnosti či sbírka bzeneckých vinařských etiket. Celá expozice je doplněna řadou starých snímků, na kterých si zájemci mohou porovnat stavební vývoj Bzence.\n\nPříprava expozice trvala několik měsíců, jejím autorem je Ivo Vratislavský. Sbírkové předměty, které nejsou vystaveny, byly uloženy do depozitáře, postupně probíhá jejich dokumentace.\n\nKromě stálých expozic jsou pro návštěvníky k dispozici i dvě menší místnosti, které slouží k prezentaci krátkodobých výstav nejrůznějšího zaměření.\n\nVe 14. století se ve Bzenci začali usazovat Židé. Bzenecká židovská obec patřila k nejstarším na Moravě. Měla zde i vlastní synagogu postavenou roku 1863, avšak byla zbourána roku 1960. Ve Bzenci je mnoho pozůstatků po Židech, například tzv. Židárka (dnešní knihovna a muzeum).\n\nPočátky židovské obce ve Bzenci zatím nelze zcela přesně určit. Zatímco v Čechách a na Moravě se objevují první zprávy o židovských náboženských obcí v období raného středověku, tj. v 9. až 10. století, ve Bzenci se židovská obec údajně nacházela od 14. století, písemně doložena je ovšem až v 16. století, kdy se v městských pozemkových knihách objevují první zprávy o obchodování Židů. Přes Bzenec vedla tehdy obchodní cesta, která spojovala severní Uhry a Brno a právě tato výhodná obchodní poloha byla zřejmě jednou z příčin, proč se zde začali Židé usazovat. Židé mohli na základě bzeneckého horenského práva kupovat a vlastnit vinice, mohli také svobodně volit své soudce a rabíny. Další zprávy o židovské obci se objevují v urbáři z roku 1604, o bzeneckých Židech se zmiňuje rovněž ve své kronice Tomáš Pešina z Čechorodu (1629–1680).\n\nPočátkem 17. století měl Bzenec střed města v podstatě totožný s dnešním stavem – centrum tvořilo Dolní náměstí (rynk) s přilehlými ulicemi. Stálo zde 70 domů, třetinu z nich obývali Židé. Před židovskými domy stály krámky a jatka řezníků. Vlastní židovská čtvrť se nacházela na sever a severozápad od náměstí, mezi dolním náměstím a zámkem. Židé byli především výborní obchodníci, na náměstí měli postavené vlastní krámy, za které ovšem museli odvádět vrchnosti poplatky, dvakrát do roka museli navíc dávat 2,5 libry pepře. Rovněž za držení domu odváděli Židé pravidelné platby, k platbě domovní se přidružovaly i další – za každý dům ročně navíc odvedli 32 gr., za žeň byli povinni dát 8 gr. Řada dokladů o poplatcích židovské obce se dochovala zejména z 18. století. Kromě poplatků měli Židé i další povinnosti – museli kdykoli a kamkoli na příkaz panstva doručit dopis, na rozkaz vymést zámek, očesat jablka a uskladnit na zámku, pomáhat při vinobraní, když bylo nutné, tak byli povinni poslat z každého domu jednoho kopáče do vinohradu pod zámkem (za úplatu 3 gr. denně), mezi novější povinnosti patřilo krmení panských psů.\n\nKromě obchodníků se mezi Židy nalézali rovněž sklenáři, jircháři a řezníci. Většinu z nich využívalo panstvo také k obstarání a dodávce zboží. Za tyto služby a zejména poplatky získávali Židé značnou podporu ze strany vrchnosti.\n\nPočátkem 17. století bylo podle urbáře ve Bzenci 32 židovských domů a špitál na Dolním rynku, za který odváděli samostatný pravidelný poplatek. Za vpádu bočkajovců na počátku 17. století byla bzenecká židovská obec zničena, ještě v roce 1655 bylo 25 židovských usedlostí pustých. Ve druhé polovině 18. století zde bylo 63 židovských domů, které ale lehly popelem při ničivém požáru v květnu 1777. Od konce 18. století smělo být ve Bzenci 130 židovských rodin, na počátku 19. století je zaznamenáno již 88 židovských domů, v roce 1830 bylo ve městě 637 Židů a o dvacet let později více než 900 osob (čtvrtina obyvatel). Postupný nárůst židovského obyvatelstva byl příčinou rozšíření židovské obce i na západní stranu náměstí a prostor za ním, takže židovské domy byly rozloženy i podél komunikace směrem na Vracov. Tato čtvrť tvořila až do 20. století samostatnou politickou obec. Vlastní město (dříve zvané křesťanská obec) a židovská obec byly sloučeny v jedinou politickou obec v roce 1919.\n\nOd druhé poloviny 19. století nastal ve městě pokles počtu Židů, na počátku 20. století je zde zaznamenáno 416 osob, v roce 1930 již jen 138 osob. Během 2. světové války bylo ze Bzence odvlečeno do koncentračních táborů na 130 osob židovské národnosti, jak starousedlíků, tak i jejich příbuzných, kteří přišli do města z okupovaného pohraničí. Z bzeneckých Židů se zpět vrátili jen čtyři. Po 2. světové válce byl ve městě ustanoven synagogální sbor, to znamená, že ve Bzenci vznikla nepříliš početná židovská pospolitost s vlastní modlitebnou, která příslušela k některé židovské náboženské obci. Sbor byl ale později zrušený.\n\nJosef Hoff, který působil v letech 1897–1921 jako rabín ve Bzenci, uvádí, že v roce 1859 došlo ke zbourání synagogy, jejíž stáří se tehdy odhadovalo na 500 let, znamenalo by to tedy, že první synagoga ve Bzenci byla postavena již ve 14. století. V synagoze se konaly pobožnosti a probíhalo zde i vyučování, děti se tam učily hebrejskému čtení a psaní.\n\nV roce 1863 byla zbudována před zámkem podle projektu vídeňského architekta L. von Förstera nová synagoga v tzv. orientálním (novorománském) slohu, která se stala jednou z výškových dominant města. V synagoze probíhaly až do 2. světové války bohoslužby. V prosinci 1941 byla synagoga a její okolí zdemolována členy NSDAP. V 50. letech se zvažovala možnost adaptace synagogy na kulturní dům, tento záměr nebyl ale pro značné finanční náklady a technickou náročnost celé akce nakonec realizován a v roce 1960 byla synagoga zbořena.\n\nNa židovském hřbitově, který se nachází východně od náměstí, jsou umístěny cenné náhrobky barokního a klasicistního stylu. Nejstarší náhrobky pocházejí z počátku 17. století. Jedná se o deskové náhrobní kameny zapuštěné kolmo do země – stély, část z nich je završena půlkruhovými nástavci zdobenými reliéfními motivy (květy a květinové koše, rozety). Nejstarší stély na bzeneckém hřbitově jsou z pískovce, tyto se ale zachovaly jen zčásti. Z přelomu století pocházejí náhrobky ze žuly nebo mramoru. Dalším druhem náhrobku jsou tzv. tumby, sestavené zpravidla z několika kamenných desek, které připomínají svým tvarem antický sarkofág. Od poloviny 19. století se tvary židovských náhrobků přizpůsobovaly běžným typům náhrobních kamenů známých z křesťanských hřbitovů. Nápisy na náhrobcích bývaly do 19. století hebrejské, později se začaly objevovat dvojjazyčné hebrejsko-německé a po nich hebrejsko-české. Na posledním řádku se zpravidla objevuje pět písmen TNCBH, které představují náhrobní formuli \"Ať je jeho (její) duše zahrnuta do svazku živých.\" Podle židovských tradic se nesměly hroby narušovat, proto se na staré hroby vozila vrstva zeminy a zemřelí byli pohřbíváni o něco výš, nad původními hroby. V průběhu staletí se tak mohlo navršit na některých hřbitovech i více vrstev najednou s hustě nahromaděnými náhrobky.\n\nPřed židovským hřbitovem ve Bzenci byla ve druhé polovině minulého století postavena obřadní síň, opravena byla v roce 1985.\n\n\"Vývoj počtu obyvatel\"\n\nJihozápadně od Bzence se nachází rozsáhlé zalesněné území Doubrava, přezdívané pro své písčité podloží \"Moravská Sahara\" (jeho součástí je národní přírodní památka Váté písky). Ve čtvrtek 24. května 2012 vznikl v této oblasti požár, který zachvátil les o rozloze 200 hektarů. Na jeho likvidaci se účastnilo 110 hasičských jednotek a pozemní i letecká technika, včetně požárního tanku.\n\nMěstem prochází silnice I/54 a železniční tratě č. 340 (Brno–Uherské Hradiště) a č. 342 (Bzenec – Moravský Písek).\n\nExistenci bzeneckého hradu dokládá kromě názvu kopce, nacházejícího se severně od města, také celá řada písemných relací. Jeho úplné počátky jsou však zatím zahaleny rouškou tajemství. Podle kroniky biskupa z Merseburku Thietmara byl v roce 1015 dobyt a vypálen českým knížetem Oldřichem, který bojoval proti Boleslavovi Chrabrému, hrad Businc, o němž se někteří historikové domnívali, že by se mohlo jednat o Bzenec. Tato úvaha bude ale bez řádného archeologického výzkumu dané lokality spíše otázkou spekulací. První bezpečná zmínka o Bzenci a hradu je až z roku 1231, kdy byl Bzenec v držení královny Konstancie. (Existuje několik listin, které jsou sice datovány ještě před rokem 1231 a v nichž se objevují zmínky o Bzenci, tyto byly ale podrobeny textové kritice a posléze označeny za podvrhy.) Pod hradem existovalo nejpozději ve 13. století podhradí tržního charakteru, roku 1235 zde byla doložena existence farního kostela. Hrad Bzenec byl střediskem hradských úřadů, které byly dříve v Břeclavi a koncem 13. století ve Vracově. Na počátku vlády Jana Lucemburského držel bzenecký hrad Jan z Vartenberka, roku 1316 jej byl ale nucen vrátit králi. Hrad s městem odkázal v roce 1371 markrabě Jan Jindřich svému synovi Janu Soběslavovi, později měl Bzenec v držení markrabě Prokop. Od počátku 15. století byl hrad v zástavě šlechtických držitelů. Za husitských válek byl hrad dokonale zničen, snad v roce 1431, kdy probíhaly na jihovýchodní Moravě válečné operace. Roku 1435 se uvádí jako pustý a roku 1491 jako zbořeniště.\n\nNa vrcholu kopce zůstala z hradu oválného půdorysu patrná pouze terénní vyvýšenina. Beze zbytku zmizelo nadpovrchové zdivo, které bylo v průběhu doby zřejmě čile rozebíráno našimi aktivními předky pro stavební účely. Po původním hradním areálu, orientovaném delší osou přibližně ve směru západ–východ, zůstal v terénu obdélníkový půdorys, zřejmý z leteckých snímků. Uprostřed tohoto areálu se dnes tyčí zbytky kaple sv. Floriána, která byla v roce 1945 zničena ustupující německou armádou. Ze severovýchodu obepíná lokalitu koryto vyschlého potoka, k hradnímu jádru přiléhá zbytek původního předhradí (předpokládá se, že dnešní Horní náměstí bylo dříve podhradí a jádro středověkého města). Archeologický materiál nalezený spíše náhodně na této lokalitě je vesměs datován do 14. a 15. století. Po hradu, který se dříve nacházel na vrcholu kopce nad Bzencem, dnes není tedy dochována téměř žádná stopa, jeho existenci dokládá pouze název kopce.\n\nStavba původní kaple sv. Floriána a Šebestiána na místě bývalého hradu byla zahájena v roce 1703 z podnětu hraběte Erdmana z Proskova, který byl držitelem bzeneckého panství od roku 1701. (Mimo jiné uskutečnil také rozsáhlou přestavbu zámku ve městě v letech 1709 a 1710 a podílel se i na stavbě farního kostela.) V interiéru kaple se nacházel obraz sv. Floriána od neznámého umělce, jehož bohatě zdobený rám dal zhotovit donátor, který jej také opatřil svým erbem. Pro věž kaple nechal hrabě Erdman ulít zvon s latinským nápisem. Český překlad tohoto nápisu zní: „Erdman Krištof S. Ř. Ř. hrabě z Pruskova, J. C. V. komoří, tohoto domu zakladatel. Roku 1703.“ Pod tímto byl nápis „Sv. Florián a Šebestián, patronové bzenečtí“. Interiér kaple popsal Josef Hanák následovně: „Má ovální klenbu, spočívající na široké římse, kterou jako by nesly imitované sloupy s jednoduchými hlavicemi. Jak jest až dosud patrno, byly sloupy i římsa z umělého mramoru. Kaple má čtyři pavlače s půlkruhovými okny dovnitř, dvě vzadu a dvě vpředu, na něž se vystupuje po kamenných, pěkně opracovaných schodech. Na pravé zadní pavlači byly i malé varhany. Také zevnějšek kaple působí milý dojem: Průčelí jest ladně rozčleněno imitovanými sloupy a římsami, na každé straně jsou 4 široká okna, dvě a dvě vedle sebe, nad nimiž vystupovaly půlkruhové římsy.“\n\nRaně barokní kaple se právem stala poutavou dominantou Bzence i blízkého okolí. Bohužel se ale záhy stala terčem blesků, které několikrát zapálily a zničily věž i střechu kaple. Poprvé se tak stalo již v roce 1731. Na náklady obce byla znovu obnovena. V roce 1783 byla kaple v důsledku josefinských reforem uzavřena a bohoslužby zde byly povoleny až o 10 let později. Nechráněná kaple na návrší byla také poškozována prudkými vichřicemi, a proto se v 60. letech 19. století přistoupilo k zazdění podstatné části kaple, která byla navíc opatřena železnými okenicemi. Tímto byl ovšem její původní vzhled značně pozměněn. V roce 1915 zapálil blesk opět střechu kaple. Opravena byla v roce 1925. Tehdy byly také do věžní báně umístěny bzeneckou obcí a farním úřadem pamětní listiny. Poslední pohromu způsobila kapli ustupující německá vojska, která ji nejprve použila jako vojenskou pozorovatelnu a v dubnu 1945 ji vyhodila do vzduchu.\n\nO obnovu kaple se zasazoval kněz Antonín Šuránek, který v roce 1968 založil v Bzenci „sdružení na obnovu sv. Floriana“. Místní národní výbor však, i v souvislosti se vpádem sovětských vojsk v srpnu 1968, nevyšel tomuto požadavku vstříc. Rozbitý kříž z kaple, který mu v roce 1971 přinesla vdova po posledním kostelníkovi, nechal Antonín Šuránek opravit a umístit v nedaleké poutní kapli sv. Antonína.\n\nDíky velkému úsilí a finančnímu příspěvku města Bzence byla v roce 2018 po poměrně krátké stavební době dokončena úplná rekonstrukce kaple sv. Floriána a jejího okolí. Město Bzenec tím opět získalo svou odvěkou dominantu.\n\nNa místě dnešního zámku původně stála opevněná pozdně gotická tvrz s příkopem a zdí. Tato byla v průběhu 16. století postupně přebudována na renesanční zámek. Podle urbáře z roku 1604 měl zámek dva příkopy, mezi kterými byla umístěna zeď se třemi menšími baštami, vnitřní příkop byl osázen stromořadím. Do zámku se vcházelo směrem od zahrady (dnešní park). Tento zámek, nepříliš reprezentativní, byl barokně přestavěn v letech 1709–1710 podle projektu architekta Domenica Martinelliho v době, kdy byl majitelem bzeneckého panství hrabě Erdman z Pruskova. Ve Bzenci tak vznikl dvouposchoďový barokní zámek čtvercového půdorysu s věží uprostřed, portálem a sály se štukovou výzdobou, v rozích zámku se tyčily čtyři arkýře, nad hlavním vchodem z nádvoří byla umístěna věž s hodinami. Součástí zámku byl honosný park se skleníkem, ve kterém byly palmy, fíkovníky a okrasné rostliny. Před zámkem stála oranžérie se dvěma sochami Apolóna a Diany, parkem protékal potůček, který se vléval do rybníku.\n\nZámek byl v 90. letech 18. století opravován a obehnán příkopy. V 50. letech 19. století byl zámek zcela zbořen a na jeho místě byl v letech 1853–1855 se značnými finančními náklady postaven zámek nový ve stylu anglické gotiky. Při této přestavbě došlo rovněž k úpravě zámecké zahrady, která byla přeměněna na krajinářský park o rozloze 7,60 ha. Náročná finanční přestavba zámku vedla k zadlužení majitele bzeneckého panství Viléma, hraběte z Reichenbachu a z Lesonic, který roku 1866 spáchal sebevraždu.\n\nNově vystavěná volně stojící dvoutraktová budova s vysunutými věžemi má při vstupním průčelí stan s arkýři, na zahradní straně cimbuří na krakorcích. V hlavním průčelí vyniká balkónový portikus na pilířích. Fasády jsou prolomeny okny s kamenným ostěním. Nádvoří, které je obklopeno hospodářskými budovami, je při vstupu chráněno zdí s cimbuřím. Pod zámkem se nacházejí rozsáhlé sklepní prostory.\n\nV roce 1938 získalo budovu zámku i se sklepy vinařské družstvo. V březnu 1952 došlo v půdních prostorách zámku k rozsáhlému požáru, který značně poškodil celou střechu, při opravě již nedošlo k obnově původních věžiček a původní ráz stavby tím byl částečně narušen.\n\nV přilehlém anglickém parku je velmi stará lípa, která se nazývá \"Bzenecká lípa\" a patří mezi nejstarší stromy na Moravě, její věk se odhaduje na více než 900 let.\n\nO existenci farní správy a kostela ve Bzenci již v první polovině 13. století lze soudit z listiny královny Konstancie z roku 1235, ve které se objevuje zmínka o bzeneckém faráři Absolonovi. Původní malý kostelík stál na místě dnešního, v roce 1615 při něm vzniklo literátské bratrstvo sv. Jana Křtitele. Nevyhovující kostelní budova byla zbourána koncem 17. století a na jejím místě byl 3. května 1696 položen základní kámen dnešního kostela. Stavba byla dokončena v roce 1702.\n\nVchod barokního kostela s valenou klenbou je zdoben portálem s erbem Kryštofa Pruskovského z Pruskova a jeho manželky. Jednolodní stavba, ke které přiléhá na severní straně čtyřboká sakristie, je 45 metrů dlouhá, 13 metrů široká a 12 metrů vysoká. Průčelí kostela dominovala původně vyšší věž, na kterou byl dán velký zvon z roku 1613. V roce 1768 byl objednán zvon nový. Dnešní podoba věže je z roku 1746, tehdy byla do věžní báně vložena pamětní listina. Nezměněnou součástí původního kostela zůstaly krypty, které sloužily pro členy hraběcí rodiny a duchovní. Vnitřnímu vybavení kostela dominuje hlavní oltář se sloupovým retabulem z první poloviny 18. století s obrazem křtu Krista, při sloupech jsou rozmístěny figury evangelistů Matouše a Jana, figury Lukáše a Marka jsou posazeny na konzolách nástavce, na hlavní oltář navazují dřevořezby sv. Petra a Pavla. I další vybavení kostela pochází vesměs z 18 století. U kostela stojí sloup sv. Trojice z roku 1764.\n\nProstor kolem kostela byl využíván do roku 1812 jako hřbitov, později byl upraven na park. V roce 1812 byl zbudován nový, současný hřbitov.\n\n\n\n\n\n\n"}
{"id": "313344", "url": "https://cs.wikipedia.org/wiki?curid=313344", "title": "ZSC Lions", "text": "ZSC Lions\n\nZSC Lions (celým názvem: Zürcher Schlittschuhclub Lions) je švýcarský klub ledního hokeje, který sídlí v Curychu ve stejnojmenném kantonu. Klubové barvy jsou modrá, bílá a červená.\n\nZaložen byl v roce 1930 pod názvem Zürcher SC. V roce 1997 došlo k fúzi s oddílem ledního hokeje Grasshopperu Zürich. Při této příležitosti došlo ke změně názvu na ZSC Lions. Původní mužstvo Grosshoperru mohlo nadále působit v nižších soutěžích pod názvem GCK Lions jako farmářský klub ZSC. Švýcarským mistrem se stal celkem devětkrát, poslední titul získalo ZSC v sezóně 2017/18. Na mezinárodně scéně je klub znám jako vítěz premiérové sezóny Hokejové ligy mistrů a následného zisku Victoria Cupu. Od sezóny 1989/90 působí v National League A, švýcarské nejvyšší soutěži ledního hokeje.\n\nSvé domácí zápasy odehrává v Hallenstadionu s kapacitou 11 200 diváků.\n\nZdroj: \n\n\n\n\nZdroj: \n\n\nZdroj: \n\n\n\n"}
{"id": "313348", "url": "https://cs.wikipedia.org/wiki?curid=313348", "title": "Íñigo Vélez de Guevara", "text": "Íñigo Vélez de Guevara\n\nDon Íñigo Vélez de Guevara y Tassis, sedmý hrabě de Oñate a hrabě de Villamediana (* 1566 – 31. října 1644) byl významným španělským politikem a diplomatem. Hlavní roli sehrál především během třicetileté války.\n\nNarodil se jako syn Pedra Véleze de Guevara a Marie de Tassis. Později si vzal za manželku Catalinu Vélezovou, pátou hraběnku de Oñate. Když zemřel v roce 1588 její jediný bratr Ladrón v bitvě proti Anglii, zdědil Inigo Vélez titul hraběte de Oñate. Další titul de Villamediana získal po smrti svého bratrance Juana de Tassis y Peralta, který byl druhým hrabětem de Villamediana.\n\nNa dvoře krále Filipa III. zastával funkci nejvyššího komořího. V této funkci se účastnil nizozemské revoluce, ve které byl i zajat. Za věrné služby se stal rytířem Řádu sv. Jakuba. Byl vyslán na diplomatickou misi na dvůr Karla Emanuela Savojského. Nějakou dobu také sloužil jako španělský velvyslanec u Svatého stolce. Později, během třicetileté války ho Španělsko poslalo s armádou pod vedením generála Ambrosia Spinoly z Bruselu jako velvyslance do Vídně na pomoc císaři.\n\nZ tohoto titulu se mu podařilo přesvědčit luteránského saského kurfiřta Jana Jiřího, aby nechal císařskou ligistickou armádu projít přes svoje území do Čech a za to mu přislíbil obě Lužice. Tato armáda později porazila české stavy v bitvě na Bílé hoře.\n\nDon Íñigo Vélez se také zasadil o to, aby byl Fridrichu Falckému odebrán kurfiřtský titul a aby byl předán bavorskému vévodovi Maxmiliánovi za jeho podporu Katolické ligy. Společně s vrchním velitelem ligistických vojsk Johannem Tillym se zúčastnil potlačení vzpoury v Horních Rakousích (tohoto tažení se mimo jiné účastnil i filozof René Descartes). U vídeňského dvora zůstal jako zvláštní španělský vyslanec a patřil k těm, kdož se zasloužili o pád vrchního velitele císařských vojsk, Albrechta z Valdštejna.\n\nDon Íñigo Vélez zemřel roku 31. října 1644 v Madridu jako tajný a státní rada a jako prezident Rady královského řádu. Jeho syn, také don Íñigo Vélez, chtěl pochovat jeho tělo se vší pompou v kostele svatého Filipa, ale králi nepřišlo vhodné, aby se tento pohřeb setkal s pohřbem jeho první ženy Izabely, která zemřela 6. října, a proto musel všechnu smuteční výzdobu odvolat a navíc zaplatit pokutu 4000 reálů.\n"}
{"id": "313353", "url": "https://cs.wikipedia.org/wiki?curid=313353", "title": "Ivo Novák (režisér)", "text": "Ivo Novák (režisér)\n\nIvo Novák (4. září 1918 v Moravských Budějovicích – 15. února 2004 v Praze) byl český filmový scenárista a režisér. Ve filmu si zahrál i několik drobných epizodních rolí.\n\n\n\n"}
{"id": "313354", "url": "https://cs.wikipedia.org/wiki?curid=313354", "title": "Ernst Robert Curtius", "text": "Ernst Robert Curtius\n\nErnst Robert Curtius (14. dubna 1886, Thann v Alsasku – 19. dubna 1958 Řím) byl německý literární historik a romanista, který se zabýval zejména moderní francouzskou a středověkou latinskou literaturou.\n\nStudoval v Colmaru a ve Štrasburku, kde roku 1910 promoval. Roku 1913 se habilitoval v Bonnu a přednášel pak v Marburgu a v Heidelbergu. V letech 1929–1951 byl profesorem středověké filologie v Bonnu a vydal řadu knih o moderní francouzské i anglické literatuře (Marcel Proust, James Joyce). Roku 1948 vydal své nejznámější dílo \"Evropská literatura a latinský středověk\". Po emeritování roku 1951 žil v Římě a získal řadu ocenění, mimo jiné čestný doktorát pařížské Sorbonny. V roce 1984 založil nakladatel T. Grundmann v Bonnu \"Curtiovu cenu\" za nejlepší esej.\n\n\n"}
{"id": "313356", "url": "https://cs.wikipedia.org/wiki?curid=313356", "title": "Pravomoc", "text": "Pravomoc\n\nPravomoc je souhrn práv (disponovat prostředky a lidmi) a moci (nástrojů, umožňujících požadovat určité činnosti, práce atd. a uplatňovat za jejich správný výkon odměny a za nesplnění sankce) umožňující splnění delegovaných úkolů.\n\nPravomoc umožňuje dané pozici a osobě zastávající tuto pozici používat volnost k rozhodování, které ovlivňuje ostatní. Čím jasnější je linie pravomocí od nejvyšší pozice managementu k jakékoli podřízené pozici, tím jasnější je odpovědnost za rozhodování. Pravomoc lze rozdělit na funkcionální, liniovou a zaměstnaneckou.\n\nJde o oprávnění orgánu veřejné moci tuto moc v oblasti své zákonem určené působnosti vykonávat, a to např. vydáváním právních předpisů, rozhodnutí nebo jinými vrchnostenskými úkony. Vykonavatel, kterému se ze zákona dostalo takového oprávnění, má vrchnostenskou pravomoc na rozdíl od ostatních vykonavatelů, jejichž úkony jsou jiné povahy (např. konzultativní nebo služební).\n\n"}
{"id": "313357", "url": "https://cs.wikipedia.org/wiki?curid=313357", "title": "Křivatec žlutý", "text": "Křivatec žlutý\n\nKřivatec žlutý (\"Gagea lutea\") je typická jarní rostlina z čeledi liliovitých, především z vlhkých luk či lužních lesů. Je 15-30 cm vysoká, kvete v březnu a dubnu. Květy jsou žluté, zvnějšku zelenavě proužkované. Křivatec má v zemi vytvořen zásobní orgán – cibuli.\n\nJemu podobný křivatec luční se liší tím, že má nejspodnější stonkový list delší než květenství. Dalším důležitým příbuzným je velmi vzácný křivatec český (\"Gagea bohemica\")\n\n\n \n"}
{"id": "313364", "url": "https://cs.wikipedia.org/wiki?curid=313364", "title": "SC Bern", "text": "SC Bern\n\nSC Bern (celým názvem: Schlittschuh-Club Bern) je švýcarský klub ledního hokeje, který sídlí ve městě Bern ve stejnojmenném kantonu. Založen byl v roce 1931. Švýcarským mistrem se stal celkem šestnáctkrát, poslední titul získal Bern v sezóně 2018/19. SC Bern je dlouhodobě známý jako klub s nejvyššími návštěvami v Evropě. Za sezonu 2012/13 to bylo 16 330 diváků na zápas. Od sezóny 1986/87 působí v National League A, švýcarské nejvyšší soutěži ledního hokeje. Klubové barvy jsou černá, žlutá a červená.\n\nSvé domácí zápasy odehrává v PostFinance-Areně s kapacitou 17 031 diváků.\n\n\nZdroj: \n\n\nZdroj: \n\n\n\n"}
{"id": "313367", "url": "https://cs.wikipedia.org/wiki?curid=313367", "title": "Jiří Hromada", "text": "Jiří Hromada\n\nJiří Hromada (* 14. června 1958 Chomutov) je český herec, dabér, gay aktivista, politik, v letech 1991–2006 prezident celostátní organizace českého gay a lesbického hnutí, 2007–2010 šéf poradců ministryně pro lidská práva Džamily Stehlíkové a poradce ministra Michaela Kocába, od roku 2011–2017 prezident Herecké asociace.\n\nPo skončení Základní devítileté školy v Jirkově (1964–1973) vystudoval Gymnázium Chomutov (1973–1977). Během gymnaziálních studií docházel do Lidové školy umění v Chomutově na literárně-dramatický obor (1975–1977) k Antonínu Novotnému, režiséru divadla v Mostě. V letech 1977–1981 studoval obor herectví na Divadelní fakultě Akademie múzických umění v Praze. Vedoucím ročníku byl prof. Miloš Nedbal, spolužáky Dana Batulková, Dagmar Čárová, Alena Špačková, Miroslav Babuský, Petr Bednář, Bohumil Klepl, Antonín Navrátil a Dušan Sitek.\n\nJeště před studiem DAMU začínal v chomutovském Divadle na rynku (amatérské divadlo poezie, v letech 1973–1977), s jehož souborem se zúčastnil např. soutěžních přehlídek Wolkerův Prostějov a Celostátní přehlídky mládeže ve Strážnici. V letech 1974–1977 byl členem amatérského činoherního Divadelního souboru Karel Čapek v Chomutově, v jehož řadách posbíral ceny za herecký výkon na přehlídkách amatérského divadla v Chomutově, Radonicích, Kadani a Svitavách. V letech 1976–1977 také hostoval (jako nečekaný záskok přes noc v roli Guildensterna ve hře Hamlet) v Divadle pracujících v Mostě.\n\nV letech 1979–1981 vystupoval v rámci studentských představení na školní scéně DAMU v divadle DISK. Ve hře E. F. Buriana \"Vojna\" reprezentoval DAMU v portugalské Coimbře na festivalu divadelních škol. I během základní vojenské služby v Lešanech (v letech 1982–1983) nastudoval se svým divadlem poezie (Divadlo na lafetě) historickou báseň Sergeje Jesenina: \"Píseň o velikém pochodu\" (se souborem dosáhl vítězství v Armádní soutěži umělecké tvořivosti (ASUT) a dvou cen v recitační soutěži \"Wolkerův Prostějov\".\n\nPo studiu získal stálé angažmá v pražském Divadle E. F. Buriana, kde účinkoval deset sezón v letech (1981–1991). Účinkoval v 66 premiérách a více než v 2000 představeních. Mezi jeho herecké partnery patřili Milena Dvorská, Miriam Kantorková, Ljuba Krbová, Veronika Gajerová, Jaroslava Obermaierová, Dana Hlaváčová, Dáša Čarová, Josef Větrovec, Petr Oliva, Jiří Holý, Josef Langmiler, Luděk Kopřiva, Tomáš Töpfer, Pavel Trávníček, Ondřej Vetchý, Pavel Kříž, Jiří Langmajer a další. Získal Cenu Českého literárního fondu za herecké výkony v roce 1986.\n\nOd Sametové revoluce působil i ve vedení divadla – po odchodu ředitele Jaromíra Pleskota se zúčastnil konkurzu na ředitele divadla (ve kterém podlehl současnému řediteli Divadla Archa – až v posledním kole...)\n\nV letech 1985–1987 režijně spolupracoval s ochotnickým souborem \"Přemysl\" v Jílovém u Prahy a v letech 1986–1991 učil herectví na 1. a 2. stupni Lidové školy umění v Praze, kde také režíroval školní inscenace (Mechanické divadlo, Broučci – Jana Jílka).\n\nDodnes hrál a účinkoval ve 200 televizních inscenacích a pořadech – a v 15 filmech.\n\nPo uzavření Divadla E. F. Buriana Jiří Hromada (vlivem svého angažmá v gay a lesbickém hnutí) omezil divadelní činnost na záskoky (např. v pražském Divadle Rokoko) a věnoval se dabingu (9000 dabingových rolí a komentářů k dokumentům) a rozhlasu (1000 rolí ve hrách a literárních pořadech)...\n\nV letech 1992–1997 byl šéfredaktorem kulturně společenského časopisu pro gay a lesbickou komunitu \"SOHO revue (\"který vydávalo nakladatelství ORBIS). Dále pracoval (v tomto nakladatelství) jako šéfredaktor měsíčníku \"Parlament\" (servisní parlamentní zpravodaj, 1995–1996), ředitel nakladatelského domu Orbis (do konce roku 1997), šéfredaktor měsíčníku \"SOHO Absolut revue\" (kulturně společenský GL magazín, 1998) a šéfredaktor měsíčníku \"Gayčko\" (kulturně společenský GL magazín, 1999–2000).\n\nV letech 2011–2017 byl prezidentem Herecké asociace.\n\nOd roku 2001 je hercem na volné noze.\n\n\n\n\nV únoru 1990 se stal spoluzakladatelem Hnutí za rovnoprávnost homosexuálních občanů (HRHO). V letech 1991–2000 předsedal Sdružení organizací homosexuálních občanů (SOHO) v ČR, které celkově zastřešovalo na čtyřicet regionálních organizací. V letech 2001–2006 byl předsedou Gay iniciativy v ČR (nástupnické organizace SOHO v ČR).\n\nPůsobil jako člen Výkonného výboru Národní komise pro boj s HIV/AIDS Ministerstva zdravotnictví ČR (1995–2006), člen Výboru pro občanská a politická práva Rady vlády pro lidská práva (1999–2004), člen Komise pro posuzování státní dotace na úseku prevence HIV/AIDS Ministerstva zdravotnictví ČR (2005–2008), člen Pracovní skupiny pro otázky sexuálních menšin ministryně pro lidská práva a národnostní menšiny (2007–2009), člen Výboru pro sexuální menšiny Rady vlády pro lidská práva (2009–2010) a člen správní rady Domu humanity v Mostě (1998–dosud).\n\nV letech 2007–2008 byl šéfem týmu poradců ministryně vlády ČR Džamily Stehlíkové. (Poté jako poradce ministra Kocába – 2009–2010).\n\nV roce 2008 obdržel cenu portálu Colour Planet za mimořádný přínos pro LGBT minoritu.\n\nCena Prague Pride 2019 za celoživotní přínos pro LGBT komunitu: titul Maršál.\n\nV červnu 1990 neúspěšně kandidoval do Sněmovny národů Federálního shromáždění za Hnutí za občanskou svobodu. (HOS nezískal potřebný počet hlasů.)\n\nV dubnu 2008 ohlásil zájem kandidovat do Senátu Parlamentu ČR za Stranu zelených. Z kandidatury však 1. července 2008 ze zdravotních důvodů odstoupil.\n\nV parlamentních volbách (roce 2010) byl zvolen na třetí místo pražské kandidátky SZ. (SZ potřebný počet hlasů nezískala.)\n\nTaké ve volbách do Poslanecké sněmovny PČR v roce 2017 kandidoval v Praze jako nestraník za Zelené. (SZ potřebné procento hlasů opět nezískala.)\n\nV říjnu 2018 kandidoval za Zelené do zastupitelstva Prahy 1. Zelení uspěli – byl jmenován do Komise kultury Prahy 1.\n\nV roce 2019 byl starostou Prahy 4 jmenován poradcem pro oblast kultury a divadel.\n\nNa podzim 2014 vydal knihu pamětí (u příležitosti výročního 17. listopadu ji věnoval zesnulému prezidentovi Václavu Havlovi:).\n\n"}
{"id": "313369", "url": "https://cs.wikipedia.org/wiki?curid=313369", "title": "Nürnberg Ice Tigers", "text": "Nürnberg Ice Tigers\n\nNürnberg Ice Tigers (sponzorským názvem: Thomas Sabo Ice Tigers) je německý klub ledního hokeje, který sídlí v bavorském městě Norimberk. Založen byl v roce 1980 pod názvem EHC 80 Nürnberg. Svůj současný název nese od roku 2009. Od sezóny 1994/95 působí v Deutsche Eishockey Lize, německé nejvyšší soutěži ledního hokeje. Klubové barvy jsou červená a modrá.\n\nSvé domácí zápasy odehrává v Areně Nürnberger Versicherung s kapacitou 7 809 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "313375", "url": "https://cs.wikipedia.org/wiki?curid=313375", "title": "Samuel Huntington", "text": "Samuel Huntington\n\nSamuel Phillips Huntington (18. dubna 1927, New York − 24. prosince 2008, Martha's Vineyard) byl americký politický teoretik, bývalý poradce amerického prezidenta Cartera a také autor publikací \"Střet civilizací\" (1996), či \"Kam kráčíš, Ameriko?\" (2005). \n\nHuntington studoval na univerzitě v Yale, promoval na Harvardově univerzitě, kde také od doktorátu v roce 1950 učil. Zabýval se poměrem mezi vojenskou a civilní vládou, státními převraty a vlivem imigrace. Upozornil na sebe knihou \"Politický řád v měnících se společnostech\" (1968), kde varoval, že společenská a hospodářská modernizace v post-koloniálních zemích nestačí k nastolení demokracie. Stabilní demokracie potřebuje silné instituce, zejména stabilní politické strany; pokud jim úroveň politické mobilizace „přeroste přes hlavu“, je politický řád přímo ohrožen. \n\nČlánek (1993) a kniha \"Střet civilizací\" (1996) vyvolal velkou polemiku, protože proti představě „konce dějin“ (např. Francis Fukuyama) a očekávání pokojného vítězství demokracie po pádu komunistických režimů postavil představu několika soupeřících civilizací, z nichž zejména indická, konfuciánská a islámská jsou podle Huntingtona na vzestupu. Obecně uvádí osm civilizací: západní, slovansko-pravoslavná, islámská, hinduistická, konfuciánská, japonská, latinskoamerická a africká. Budoucí konflikty nebudou konflikty mezi státy, ale mezi kulturami a civilizacemi, budou probíhat především podél tzv. zlomových hranic - linií, kde se civilizace střetávají. Západ se na ně musí připravit, případně zasahovat. \n\nKniha „\"Kam kráčíš, Ameriko?: krize americké identity\" (2005)“ (\"Who we are?,\" 2004) rozebírá americkou národní identitu a varuje před jejím ohrožením zejména imigrací z Latinské Ameriky. Ta by mohla USA rozdělit na „dvojí lid, dvojí kulturu, dvojí jazyk“. Tuto pozici rozvíjí i v článku „Hispánská výzva“ (The Hispanic Challenge, 2004) a chce zachránit hodnoty „bílých, britských a protestantských Američanů“. \n\nSamuel Phillips Huntington byl známý americký univerzitní profesor a politolog, zabýval se i dalšími obory, například sociologií a historií. Narodil se 18. dubna 1927 v New Yorku. Jeho otec Richard T. Huntington byl editor a matka Dorothy S. Phillipsová spisovatelka. Jeho dědeček John Sanborn Phillips byl zakladatelem populárního amerického McClure's magazínu.\n\nHuntington studoval na Yaleově univerzitě, kde v roce 1946 získal vysokoškolský titul. Poté studoval univerzitu v Chicagu a zároveň sloužil v americké armádě. Na této univerzitě roku 1948 dovršil magisterská studia. Poté se přesunul na Harvardovu univerzitu, kde v roce 1951 získal titul Ph.D. v oboru politické vědy.\n\nNa Harvardově univerzitě přednášel od svých 23 let a jakožto profesor zde působil až do konce svého života s výjimkou období 1958-1962, kdy se na něj snesla vlna kritiky za jeho knihu \"The Soldier and the State.\" Po této kritice byl nucen se přesunout na půdu Kolumbijské univerzity. Roku 1962 mu Harvard umožnil vrátit se zpět. Zastával zde mnoho funkcí, byl ředitelem centra pro mezinárodní záležitosti, založil institut pro strategická studia a také se přičinil jako předseda akademie teritoriálních a mezinárodních studií.\n\nSe svým spolužákem Warrenem D. Manshelem v roce 1970 založil americký politický časopis Foreign Policy.\n\nZa svou knihu \"Třetí vlna\" získal Huntington v roce 1992 Grawemeyerovu cenu, kterou každý rok uděluje Lousvillská univerzita.\n\n\"Podrobnější informace naleznete v článku Střet civilizací\"Samuel P. Huntington v roce 1993 zveřejnil článek s názvem „\"Střet civilizací?“\" v časopise \"Foreign Affairs\". Huntington v článku představil svou teorii světových vztahů a označil Islám jako největšího nepřítele západu po pádu Sovětského svazu. Článek vyvolal rozruch a Huntington poté vysvětlil svou teorii v roce 1996 v knize \"Střet civilizací – Boj kultur a proměna světového řádu\", ve které se vyjádřil o světových konfliktech. Tato teorie tvrdí, že v budoucnu budou světové konflikty probíhat především mezi kulturními celky a nikoliv mezi jednotlivými zeměmi. \"„Nejdůležitější rozdíly mezi národy nejsou ideologické, politické ani ekonomické, jsou kulturní.“\" \n\nZatímco za studené války došlo ke konfliktu mezi kapitalistickým západem a komunistickým východním blokem, nyní by se měl konflikt vyskytovat mezi hlavními osmi civilizacemi světa, Huntington za tyto hlavní civilizace považuje západní, slovansko-pravoslavnou, islámskou, hinduistickou, konfuciánskou (čínskou), japonskou, latinskoamerickou a africkou.\n\nNárody těchto okruhů vyznávají podobné společenské, morální, náboženské a jiné hodnoty, které jsou obvykle trvanlivější než aktuální politická situace. Huntington říká, že abychom porozuměli současnému a budoucímu konfliktu, musíme vzít v úvahu kulturní rozpory. Huntington se také vyjádřil, že západní národy ztratí převahu, pokud neuznají nesmiřitelnou povahu kulturního napětí. Huntington podtrhl tento bod a v roce 1996 napsal \"„Ve vznikajícím světě etnických konfliktu a civilizačních střetu trpí západní víra v univerzálnost západní kultury třemi problémy: je nepravdivá, je nemorální a je nebezpečná.“\" \n\nMnoho kritiků považuje práci Samuela P. Huntingtona z určitých aspektu za xenofóbní, zejména vyjádření o potřebě zachování národní a kulturní identity a odmítání ostatních kultur. Kritici se také shodují, že Huntington se ve své práci jen snaží ospravedlnit pokusy západního světa o dominanci. Jeden z nejvýznamnějších kritiků Huntingtona byl Francis Fukuyama.\n\nKnihou \"Kam kráčíš, Ameriko?: krize americké identity\", česky vydanou v roce 2005, navazuje Huntington na témata, která již alespoň částečně popisoval ve své dřívější publikaci \"Střet civilizací\". Huntington se v knize zaměřuje na hledání příčiny ekonomického úpadku Spojených států a americké společnosti a varuje před možností rozpadu americké identity (tím myšleny zejména protestantská anglosaská kultura a americké demokratické hodnoty) z důvodů působení multikulturalismu a imigrační vlny přicházející z Latinské Ameriky a s tím spojené šíření španělského jazyka, který postupně vytlačuje jazyk anglický.\n\nHuntingtonův patriotismus a konzervativní přístup ke změnám ve společnosti jsou v tomto díle silně patrné. Jeho závěry vyvolaly mimo jiné i vlnu odmítavých reakcí, sám autor byl dokonce označen za rasistu. Izraelsko-americký sociolog Amitai Etzioni ve své eseji o pravém nebezpečí Samuela Huntingtona uvádí, „\"že jde o jednu z mála studií, která se tváří jako seriózní společenskovědní práce a navozuje dojem vědeckosti, avšak vychází vstříc rozličným formám předsudků, posiluje je a pomáhá je legitimizovat\"“. Profesor a děkan na americké UCLA School of Public Affairs Gary M. Segura v odborné recenzi trvdí, že Huntingtonova kniha by neměla být považována za sociální vědu a že toto dílo je neodpustitelné, bereme-li v potaz jeho akademické postavení. Huntingtonovu studii nazval spíše polemikou než odbornou prací.\n\n\n\n\n\n\n"}
{"id": "313379", "url": "https://cs.wikipedia.org/wiki?curid=313379", "title": "Marc-André Fleury", "text": "Marc-André Fleury\n\nMarc-André Fleury (* 28. listopadu 1984, Sorel-Tracy, Québec, Kanada) je kanadský hokejový brankář. Hraje za Vegas Golden Knights v NHL. Stal se teprve třetím brankářem, který se stal jedničkou draftu v NHL. Před ním to byli pouze Michel Plasse a Rick DiPietro.\n\nFleury byl vybrán jako jednička v draftu NHL týmem Pittsburgh Penguins v roce 2003 a zákonitě tak byl označován jako jeden z největších talentů NHL.\n\nDebutoval v sezóně 2003-2004, odehrál v ní 21 zápasů. Byl trojkou Penguins za Jeanem-Sebastienem Aubinem a Sebastienem Caronem.\n\nDne 1. března 2007 se stal po Tomu Barassovi prvním gólmanem Penguins, který překonal hranici 30 výher v sezoně a o několik dní později dosáhl i na 40. výhru.\n\nDne 25. ledna 2008 jeho juniorský tým Cape Breton Screaming Eagles vyřadil jeho číslo 29.\n\nDne 22. června 2017 přestoupil do nově založeného týmu Vegas Golden Knights.\n\nNarodil se v Sorel-Tracy, malém městě nedaleko Montrealu otci Andrému a matce France.\n\nMá sestru Marylene.\n\n\n"}
{"id": "313383", "url": "https://cs.wikipedia.org/wiki?curid=313383", "title": "Britská národní strana", "text": "Britská národní strana\n\nBritská národní strana ( British National Party, zkratka BNP) je britská krajně pravicová politická strana, která byla založena v roce 1982. Dlouholetým předsedou strany byl Nick Griffin.\n\nStrana se hlásí k britskému nacionalismu a vystupuje proti masové imigraci a členství Spojeného království v Evropské unii. Ekonomický program strany je středový, vystupuje proti vyhraněnému kapitalismu i ekonomickému socialismu. Udržuje kontakty s odborovým svazem Solidarita.\n\nAčkoliv je masmédii označována za krajně pravicovou, je v posledních letech kritizována i z druhé strany, tj. za příliš málo radikální program a přílišné ústupky vládnoucímu systému.\n\nSeznam členů strany je tajný. 20. října 2009 byl uveřejněn seznam straníků na serveru WikiLeaks a obsahoval informace o 11 811 členech včetně několika policistů. Britským policistům je zakázán vstup či podpora Britské národní strany a nejméně jeden policista byl propuštěn kvůli svému členství.\n\nV současnosti má zastoupení v místních samosprávách různých úrovní, kam jsou kandidáti voleni většinovým systémem, v Londýnském shromáždění a od roku 2009 má i dva poslance v Evropském parlamentu. V britském parlamentu zastoupena není.\n\nDne 28. října 2008 přijel předseda BNP Nick Griffin na pozvání Národní strany do Prahy. Již předtím se Národní strana zúčastnila (ještě se švédskými nacionalisty) setkání ve Spojeném království, kde byla mimo jiné uctěna památka československých letců v RAF.\n\n"}
{"id": "313387", "url": "https://cs.wikipedia.org/wiki?curid=313387", "title": "Liberálně demokratická strana (Spojené království)", "text": "Liberálně demokratická strana (Spojené království)\n\nLiberální demokraté je centristicko-levicová až centristická politická strana ve Velké Británii založená roku 1988 spojením Liberální strany a Sociálně demokratické strany. Obě strany již dříve sedm let úzce spolupracovaly. Současnými úřadujícími předsedy jsou Ed Davey a Sal Brintonová.\n\nStrana byla založena 2. března 1988 sloučení Liberální strany a Sociálně demokratické strany. Liberálové odvozovali svůj původ od strany Whigů, zatímco sociální demokraté vznikli odštěpením od strany labouristů.\n\nPoté co narostl vliv Labouristické strany ve 20. letech 20. století, pozice liberálů se zhoršila a v 80. letech posunuli své směřování na centristickou politiku. Když u labouristů převládla levicová socialistická politika, vystoupila z ní skupina umírněných poslanců a založila stranu sociálně demokratickou. Obě strany zjistily, že na politické scéně není dostatek místa pro dvě centristické strany, a tak se dohodly na tom, že nebudou ve volbách stavět protikandidáty. Obě strany měly vlastní politiku, ale pro volby roku 1983 a 1987 vydaly společný volební program. Po neúspěchu ve volbách roku 1987 se obě strany rozhodly sloučit.\n\nV červenci 1988 byl vůdcem strany zvolen Paddy Ashdown. Strana měla těžkou startovací pozici, především s ohledem na nalezení identity na politickém spektru, a v počátečním období ve volbách získávala malý počet hlasů. Nicméně ve volbách roku 1997 již získala 46 křesel v Dolní sněmovně. Po zvolení Tonyho Blaira vůdcem labouristů Ashdown překvapivě navrhl vytvoření koaliční vlády, ale tento návrh nebyl z důvodu získání labouristické většiny realizován.\n\nRoku 1999 byl vůdcem strany zvolen Charles Kennedy. Ve volbách roku 2001 získala strana část hlasů labouristických a konzervativních voličů, kteří nesouhlasili s válkou v Iráku, požadovali zvýšení občanských práv a volební reformu. Jedním z trendů, který se objevil ve volbách roku 2005, bylo prosazení liberálů jako druhé nejvýznamnější strany ve velkých městech (například Manchester, Cardiff a Birmingham), když získala více než 100 volebních obvodů, ve kterých byl jejich kandidát na druhém místě.\n\nPo odstoupení Menziese Campbella na konci roku 2007 byl v prosinci téhož roku vůdcem strany zvolen Nick Clegg. V nástupní řeči se označil za liberála a vyslovil naději, že Británie je země tolerance a pluralismu. Za své priority označil ochranu občanských svobod, rozvoj veřejných služeb, ochranu životního prostředí a snahu prosadit liberalismus jako alternativu zkorumpovaných politiků.\n\nStrana popisuje svou ideologii jako \"předání moci obyvatelům\", jsou odpůrci koncentrace moci v neodpovědných organizacích. Usilují o decentralizaci moci z parlamentu a provedení volebních a parlamentních reforem pro vytvoření několikavrstvého systému moci. Podle nich by konkrétní rozhodnutí měla být přijímána na správné úrovni, do níž zahrnují regionální shromáždění (rady), Evropskou unii a mezinárodní organizace.\n\nJako zastánci sociálního liberalismu chtějí minimalizovat zásahy státu do soukromí občana. Na rozdíl od zásahu státu do soukromí preferují sociální stát, který by zajišťoval základní potřeby společnosti.\n\nPodporují multilaterální zahraniční politiku, nesouhlasí s britskou účastí ve válce v Iráku a ze tří hlavních politických stran zastávají nejvíce prounijní pozici. Navrhují také širší využití obnovitelných zdrojů energie a snížení emise skleníkových plynů.\n\n"}
{"id": "313391", "url": "https://cs.wikipedia.org/wiki?curid=313391", "title": "Václav Jírů", "text": "Václav Jírů\n\nVáclav Jírů (31. července 1910 Doubravany u Jičína – 28. června 1980 Praha) byl český fotograf a redaktor.\n\nZačínal fotografovat jako fotoamatér, od roku 1926 publikoval fotografie a články. Poprvé vystavoval v roce 1933. Spolupracoval s Divadlem Vlasty Buriana, fotografoval v Osvobozeném divadle, věnoval se reklamní fotografii, stal se známým rovněž v zahraničním tisku (\"London News\", \"London Life\", \"Picture Post\", \"Sie und Er\", \"Zeit im Bild\").\n\nV roce 1940 byl zatčen gestapem pro odbojovou činnost, odsouzen na doživotí a vězněn do konce války. V knize \"Šesté jaro\", kde jsou i jeho snímky pořízené krátce po osvobození, popsal svou zkušenost z vězení a koncentračních táborů. Po válce se stal členem \"Svazu československých novinářů\" a v roce 1948 členem \"Svazu československých výtvarných umělců\". Věnoval se nadále fotografování, ale rovněž hledání nových talentovaných fotografů.\n\nV roce 1957 založil a vedl čtyřjazyčnou fotografickou revui \"Fotografie\". Po emigraci synovce Jiřího Jírů v roce 1968, jemuž byl fotografickým učitelem, byl nucen Václav Jírů opustit místo šéfredaktora \"Fotografie\". Do konce života pak organizoval fotografické výstavy a působil v porotách fotografických soutěží.\n\nZáběr tvorby Václava Jírů, zejména v předválečné etapě, byl velmi široký: sportovní fotografie, divadelní portrét, krajina, akt, sociální témata, reportáž. Po válce se soustředil na cykly přírody, krajiny a města. Častým tématem jeho fotografií byla Praha, kterou na rozdíl od mnoha jiných fotografů snímal v její nesentimentální každodennosti (\"Pražská zrcadla\", \"Poezie pražských zdí\", \"Pražská strašidla\").\n\n\n\n\n\n"}
{"id": "313392", "url": "https://cs.wikipedia.org/wiki?curid=313392", "title": "39 zakázaných prací", "text": "39 zakázaných prací\n\nTřicet devět zakázaných prací ( , šlošim ve-tiš'a avot mlacha) je soubor činností, které je zakázáno provádět o šabatu a většině židovských svátků.\n\nNedodržování šabatu bylo po babylónském zajetí a zničení Chrámu vyhodnoceno jako jedna z hlavních příčin událostí pro židovský národ tragických. Poměrně brzy po ustanovení židovské samosprávy v Judsku se začíná vytvářet systém nařízení a zákonů, které budou platné pro šabat, aby byla pokud možno eliminována šance šabat znesvětit. Tento dlouhotrvající proces byl završen v Mišně, kde došlo v traktátu Šabat 7,2 k ustavení třiceti devíti zakázaných prací. Seznam těchto prací je odvozen od výčtu prací (hebrejsky: , \"mlacha\"), které přikázal Bůh Mojžíšovi při zbudování svatostánku a dán do souvislosti se zákazem práce o šabatu. Třicet devět prací je nazváno , \"avot mlacha\" - „otcové“ (základní činnosti), neboť kromě nich existují ještě tzv. \"toldot\" (dosl. „potomci“, v tomto případě \"odvozeniny\").\n\n\nSystém 39 zakázaných prací byl ustanoven, aby se zabránilo sporům o to, co má být považováno za práci a co nikoli. Normou se stala podmínka, že činnost musí být v Tóře označena jako práce . Při posuzování toho, co je považováno za práci a co nikoli, tedy nehraje roli fyzická námaha, kterou člověk při dané činnosti vykoná. Systém byl nadále rozpracován, a to až do dnešních dnů.\n\nKromě výše uvedeného základního seznamu existuje řada dalších činností, které jsou buď zakázány nebo nedoporučeny a člověk by se jim měl o šabatu vyhnout, ať už z důvodu obavy, že by mohlo dojít ke skutečnému porušení zákazu práce, nebo z důvodu znevážení šabatu (\"uvdin de-chol\"); Dělat některé věci o šabatu je zkrátka považováno za nevhodné, i když nejsou klasifikovány jako „práce“, např. stěhování nábytku uvnitř uzavřené místnosti apod.\n\nČlověk, který dodržuje zákaz práce o šabatu z náboženských důvodů, je označován jako \"Šomer šabat\" (pl. \"Šomrej šabat\", sg . f. \"Šomeret šabat\" - „střežící šabat“).\n\n\n\nV případě ohrožení života platí pravidlo \"Pikuach nefeš doche et ha-šabat\", tj. „záchrana života odsouvá šabat“, podle kterého je povoleno a dokonce přikázáno porušit šabat v případě, že některá ze zakázaných činností je nutná k záchraně lidského života. Pro potřeby nemocného, který není v ohrožení života, platí přísnější pravidla; i pro něj je však možné porušit některé z rabínských zákazů.\n\nProti tomuto systému existovala pravděpodobně polemika již za dob druhého chrámu. Systém prací neuznávali Esejci, kteří neuznávali ani pravidlo \"pikuach nefeš\". Později se proti rabínskému pojetí vymezili karaité, kteří v pohledu na zákaz práce nejsou jednotní, ale většina vykládá toto nařízení doslovně a nevykonávají vůbec žádnou práci, nevycházejí z domu (neboť doslovně vykládají verš Ex 16,29 „Zůstaňte každý, kde jste, ať nikdo sedmého dne nevychází ze svého místa“ a neuznávají systém eruvu), vyhýbají se pohlavnímu styku, nepoužívají elektřinu ani oheň, a to ani v zimních měsících.\n\nKonzervativní judaismus se přiklání k ortodoxnímu pojetí zakázaných prací, nicméně zdůrazňuje, že většina zákazů z poslední doby má pouze charakter doporučení, nikoli závazného nařízení. Progresivní judaismus se k halaše celkově staví velmi rezervovaně a ve většině případů ji vůbec neuznává. Nařízení ohledně zákazu práce o šabatu považuje pouze za symbolické a klade důraz na „etický charakter judaismu“.\n\n\n"}
{"id": "313399", "url": "https://cs.wikipedia.org/wiki?curid=313399", "title": "Svatý Buldus", "text": "Svatý Buldus\n\nSvatý Buldus (: Buldus, Buldi; maďarsky: Bőd) (asi 1009–1046, Budín) byl uherský mučedník a biskup. Zahynul během pohanského povstání v Uhrách v roce 1046.\n\nHistorické prameny se rozcházejí v otázce určení diecéze, v které sv. Buldus jako biskup působil. Podle historiků byl s největší pravděpodobností biskupem v Egeru nebo ve Veszpréme, Albě Iulii (Gyulafehérvár), či v Bihoru. V úvahu tedy přichází některá z uherských diecézích na východ od Dunaje. Z legendy o sv. Gerardovi lze zjistit, že po vypuknutí nepokojů v Uhersku v roce 1046 se biskup Buldus uchýlil do bezpečí na západ země spolu s csanádským biskupem Gerardem a biskupem Benetem. K uprchlíkům se přidal i nitranský biskup Bystrík. Všichni se shromáždili v opevněném Stoličném Bělehradě (Székesfehérvár).\n\nKdyž se kralevicové Ondřej a Levente přiblížili k Budínu, rozhodli se biskupové vyjít jim vstříc a jednoho z nich korunovat uherským králem. U přívozu přes Dunaj však byli dostiženi vojskem pohanského Vaty; jejich úmyslem bylo biskupy usmrtit. Útok povstalců byl veden z hory Kelen. Ve spršce kamenů našel biskup Buldus svoji smrt.\n\nByl svatořečen spolu se sv. Gerardem a sv. Bystríkem v roce 1083. Společný svátek těchto tří světců stanovila Sabolčská synoda v roce 1092 na 24. září.\n"}
{"id": "313401", "url": "https://cs.wikipedia.org/wiki?curid=313401", "title": "De Tomaso Pantera", "text": "De Tomaso Pantera\n\nPantera byl sportovní vůz automobilky De Tomaso, kterou právě tento typ proslavil.\n\nPantera se vyráběla od roku 1970 do poloviny 90 let v Italské Modeně (ve stejném městě se nachází i slavnější automobilky Ferrari a Maserati) společností De Tomaso Modena S.p.A.\n\nCelkem bylo vyrobeno asi 10 000 vozů. Vývoj vozu financoval Ford prostřednictvím značky Mercury. Automobil ale nebyl příliš kvalitní a množství závad opravovaných v rámci záručních reklamací pohltila zisk automobilky. Tvary automobilu navrhl Tom Tjaarda v době svého působení u firmy Carrozzeria Ghia.\n\nVidlicový osmiválec Ford 5796 cm³ se nacházel před zadní nápravou. U sportovního typu GTS z roku 1973 dosahoval výkonu 257,4 kW. Automobil dále disponoval pětistupňovou převodovkou ZF, samosvorným diferenciálem a propracovanou aerodynamikou.\n\n"}
{"id": "313403", "url": "https://cs.wikipedia.org/wiki?curid=313403", "title": "Brucella", "text": "Brucella\n\nBrucella je rod gramnegativních nepohyblivých, striktně aerobních bakterií. Jedná se o kokobakterie až tyčinky o velikosti 0,5-0,7 × 0,6-1,5 μm, v hostiteli se vyskytují intracelulárně. Zástupci rodu \"Brucella\" jsou obligátní patogeny a způsobují onemocnění domácích i volně žijících zvířat zvané brucelóza.\n\n\n"}
{"id": "313404", "url": "https://cs.wikipedia.org/wiki?curid=313404", "title": "Unintended", "text": "Unintended\n\n„Unintended“ je pátý a zároveň poslední singl z debutového alba \"Showbiz\" anglické alternativní rockové kapely Muse. Ve Spojeném království se začal prodávat 30. května 2000 ve formátu dvojCD a na 7\" vinylu. Výjimečně je \"Unintended\" jedním ze dvou singlů Muse, který vyšel také na audiokazetě. Skladba se dále objevila na DVD \"Hullabaloo\" a skupina ji zahrála i v roce 2007 na červnových koncertech v londýnské Wembley aréně, z kterých vzešla koncertní kompilace \"H.A.A.R.P.\n\nBěhem živých koncertů hraje většinou hlavní kytarovou melodii basista Chris Wolstenholme. Často si na tuto skladbu bere buď elektroakustickou nebo elektrickou kytaru. Aby však píseň nezůstala bez basů, používá pedál typu Roland PK-5. V období \"Absolution\" Muse do svých koncertních setlistů \"Unintended\" moc nezahrnovali, nicméně v poslední době ho hrají poměrně často. Právě při posledních vystoupeních hraje Matt Bellamy na klasickou elektroakustickou kytaru hlavní melodii, zatímco Chris hraje basy.\n\n\"Unintended\" patří k té menšině písní od Muse, které jsou uklidňující a dojímavé. Takový je také klip, jenž není, na rozdíl od ostatních klipů z alba \"Showbiz\", plný hysterie a nekončí tragicky. Všichni tři členové se nacházejí v tmavé surreálné místnosti. Zatímco Matthew sedí na posteli a zpívá, do místnosti vejde Dominic, který si sedne na židli s paličkami na bicí v ruce. Chris v pokoji stojí, hraje na elektrický kontrabas a vedle něj se \"zrcadlí\" vlnící se dvě ženy.\n\nVideoklip režíroval Howard Greenhalgh, který spolupracoval také s kapelami Genesis či Placebo. Zajímavé je, že původně měl být klip ve stylu malého vystoupení. Nicméně z nějakých důvodů režisér Greenhalgh zapomněl na natáčení obstarat pro Dominica bicí soupravu, a proto ve videu Dominic pouze sedí s paličkami, stejně tak jako zbytek členů kapely .\n\n\n\n\n\n\n\n\n\n"}
{"id": "313406", "url": "https://cs.wikipedia.org/wiki?curid=313406", "title": "Atestace (lékařství)", "text": "Atestace (lékařství)\n\nToto je přehled možných lékařských atestací v České republice, lékařské odbornosti v členění podle VZP naleznete v článku Seznam lékařských odborností.\n\nAtestace lékaře znamená získání odborné způsobilosti k výkonu povolání lékaře. V ČR vlastní atestace upravuje zákon č.95/2004 Sb. a prováděcí vyhlášky Ministerstva zdravotnictví. Od 1.7.2009 je vlastní realizace předatestační přípravy upravena Vyhláškou č. 185/2009 Sb., stále dobíhají atestace probíhají podle vyhlášek z roku 2005. K atestaci (atestační zkoušce) se může přihlásit absolvent, který absolvoval předepsaný vzdělávací program a provedl alespoň předepsané množství výkonů.\n\nNa základě veřejnoprávní smlouvy mezi univerzitami a Ministerstvem zdravotnictví ČR ze dne 27. 9. 2012 byla organizace atestačních zkoušek k 1. 1. 2012 převedena z IPVZ (Institut postgraduálního vzdělávání ve zdravotnictví) na univerzity, respektive lékařské fakulty.\n\nAtestace podle Vyhlášky č.185/2009 Sb. zavádějí společné dvouleté kmeny, tedy jakési základní obory, po jejichž absolvování se teprve lékař začíná připravovat na vlastní obor. Donedávna u celé řady oborů chyběl jejich vlastní kmen, po lednu 2011 však došlo k rozšíření kmenů, které tento problém alespoň částečně napravilo. \n\nDo roku 2004 probíhaly atestace podle vyhlášky Ministerstva zdravotnictví ČR, č.72/1971 Sb., ve které byly zavedeny dvoustupňové atestace i některé nástavbové obory. Pro lékaře byla povinná pouze I. atestace trvající obvykle tři roky, na ni navazující II. atestace a atestace nástavbové byly výběrové. Při přechodu k atestacím realizovaným podle zákona č.95/2004 Sb. vznikl problém s lékaři s I. atestací, protože nové atestace jsou postaveny na úroveň bývalých atestací II. stupně. V některých případech byla I. atestace spolu s praxí uznána jako dostačující kvalifikace, jindy byla uznána alespoň jako část přípravy k atestaci podle zákona č.95/2004 Sb., většinou však bylo lékařům umožněno získat atestaci II. stupně.\n\nOd 1. 1. 2011 se lze vzdělávat v 41 základních oborech, s minimální délkou přípravy 3 – 5 let. \n\nSpolečný kmen trvá dva roky. Obvykle je koncipován tak, že po dobu 6 měsíců prochází lékař základními obory (chirurgie, pediatrie, gynekologie, vnitřní lékařství) a během zbylých 18 měsíců se pracuje na oddělení odpovídající základnímu oboru příslušného kmene. Po absolvování kmene by měl mít lékař některé základní kompetence příslušného oboru. V roce 2011 došlo k významnému rozšíření počtu základních kmenů na celkových 16. V současné době společnými kmeny jsou:\n\n\nPo absolvování kmene lékař pokračuje v přípravě v některém z následujících oborů. Číslo v závorce udává minimální počet let, které se musí přípravě věnovat, dále je uveden kmen, který musí příslušný lékař absolvovat:\n\n\nPro práci v některých oborech je nutné po získání atestace v základním oboru pokračovat v přípravě k atestaci v nástavbovém oboru. V závorce je opět uvedeno minimální trvání atestace, za pomlčkou pak požadovaný základní obor:\n\n\n\n\n\nAtestace jsou jednostupňové, tj. po absolvování příslušného specializačního oboru a po složení zkoušky je lékař plně kvalifikován. Některé atestace jsou však \"navazující\", tj. lékař musí být atestován v jiném (základním) oboru, aby se mohl přihlásit do oboru navazujícího. Tato návaznost je někdy oficiální (např. uchazeč o zařazení do oboru intenzivní medicína musí mít atestaci z oboru anesteziologie a resuscitace, vnitřní lékařství, kardiologie, chirurgie nebo neurologie), jindy jde o neoficiální postoj odborných společností.\n\nPodle názoru mnohých odborníků je v současnosti velký počet základních oborů. Bylo by žádoucí, kdyby došlo k redukci základních oborů a ke klasifikaci některých oborů jako nástavbových.\n\nV závorce za každým oborem je uveden minimální počet let, které trvá specializační program.\n\n\n\n\nVyhlášky vycházely z toho, že studium na lékařských fakultách bylo profilováno do oborů všeobecné lékařství,\ndětské lékařství, hygiena a stomatologie, zařazení lékaře do předatestační přípravy tak bylo ovlivněno jeho studijním oborem:\nAtestace I. stupně byla pro všechny lékaře povinná. Příprava trvala tři roky, pouze v případě urologie čtyři roky, později byla délka předatestační praxe snížena na dva a půl roku. Po atestaci I. stupně bylo možné získat i atestaci II. stupně v témže oboru, délka přípravy na atestaci II. stupně trvala tři až pět let. Vyhláška č. 72/1971 určovala následující obory I. a II. atestací:\n\n\nPo získání atestace I. stupně mohl lékař získat nástavbovou specializaci v některých dílčích oborech:\n\n\n\n\n\n\n\n\n\n\n\n\n\nPo získání atestace I. stupně v prakticky libovolném oboru mohl podle vyhlášky č.72/1971 Sb. lékař usilovat o získání další specializace v oborech:\n\n\nVyhláška č. 77/1981 Sb. tento stav upravila a tyto dvě nástavbové atestace byly přiřazeny pouze některým oborům.\n\nVyhláška č. 77/1981 Sb. umožňovala lékařům, kteří získali atestaci I. stupně, získat atestaci v některých zvlášť úzce specializovaných oborech:\n\nVyhláška č.72/1971 Sb. neobsahovala speciální atestační obor pro praktické lékaře. Podmínkou pro výkon povolání obvodního lékaře (dnešní všeobecný praktický lékař) bylo získání atestace I. stupně v oborech vnitřní lékařství nebo chirurgie. Vlastní atestační obor všeobecné lékařství zavedla až vyhláška č. 77/1981 Sb.\n\nFarmaceuti mohli získat atestaci I. a II. stupně v těchto oborech:\n\n\nPo získání atestace I. stupně mohli farmaceuti usilovat o nástavbovou specializaci v těchto oborech:\n\n\n"}
{"id": "313407", "url": "https://cs.wikipedia.org/wiki?curid=313407", "title": "Česká jména", "text": "Česká jména\n\nTento článek pojednává o českých jménech, tedy rodných jménech dávaných dětem narozeným na území České republiky.\n\nVětšina českých jmen je křesťanského původu daného staletou tradicí a – s výjimkou jmen v židovské komunitě – v podstatě povinností udílet dětem jména při křtu. Jména mohou být biblického původu, hebrejského ze Starého zákona (např. Adam a Eva), z Nového zákona také řeckého (Markéta) či latinského (Pavel). Později se křtilo i jmény z národních jazyků, mj. i těmi slovanskými. Mezi nositele jmen českého původu patří i nejstarší známí Přemyslovci, kterými byli Bořivoj, Ludmila, Spytihněv, Vratislav, Drahomíra, Václav a Boleslav.\n\nZde jsou nejčastější česká jména, která nosí kolem třetiny všech Čechů (33 %):\n\n\n\n"}
{"id": "313412", "url": "https://cs.wikipedia.org/wiki?curid=313412", "title": "Chinin", "text": "Chinin\n\nChinin (přes něm. \"Chinin\" a ital. \"china, chinina\" ze špan. \"quino\" a to z kečuánštiny) je alkaloid využívaný jako základní antimalarikum (lék proti malárii) a jedno ze základních léčiv.\n\nChinin je methoxyderivát cinchoninu. Chemický vzorec chininu je CHNO. Jedná se o alkaloid. Struktura byla určena Augustem Wilhelmem Hofmannem v první polovině 19. století.\n\nPrvní úspěšná formální syntéza chininu se podařila roku 1944 R. B. Woodwardovi a W. E. Doeringovi a později byly nalezeny další a efektivnější cesty syntézy, ale žádná nebyla výhodnější než izolace z přírodních zdrojů.\n\nChinin má hořkou chuť, v menších dávkách povzbuzuje chuť k jídlu, v ultrafialovém světle fluoreskuje.\n\nJelikož se jedná o alkaloid, má chinin zásadité vlastnosti.\n\nPůsobí jako slabé analgetikum, protože tlumí centrum bolesti v centrálním nervstvu.\n\nPůsobí také jako mírné antipyretikum, protože tlumí udržování tělesné teploty a potlačuje látkovou přeměnu. Snižuje tak horečku.\n\nZpomaluje srdeční akci. Snižuje tak krevní tlak.\n\nMá příznivé účinky při léčbě lupu erythematodes.\n\nV humánní medicíně se využívá jako antimalarikum, to znamená lék proti malárii. Působí na parazity v krvi, ale nepůsobí na parazity v játrech. V současné době vznikají kmeny malárie odolné proti chininu, především v jihovýchodní Asii, chinin ale stále zůstává relativně účinný a využívá se jako hlavní lék v případě vážných případů malárie. Chinin je stále významným lékem proti malárii, i když z části byl nahrazen syntetickými léky.\n\nV dnešní době se chinin podává orálně, nebo ve vážnějších případech intravenózně. V dřívějších dobách (18. století) se připravoval lék proti malárii rozdrcením kůry chinovníku a rozpuštěním vzniklého prášku ve víně (protože je dobře rozpustný v etanolu). Příznaky při předávkování jsou nevolnost, hučení v uších a poruchy vidění, někdy se objevují i křeče. Smrtelná dávka pro člověka je 8-10 gramů chininu.\n\nChinin je používán jako součást různých likérů, je také součástí toniků. Obsah výskytu chininu v tonicích se pohybuje od 27,7 do 79,7 mg/l.\n\nDále se chinin přidává do dalších různých výrobků: vlasové a opalovací oleje, šampóny, insekticidy. V gumárenském průmyslu se používá jako vulkanizační prostředek.\n\n\n\n"}
{"id": "313418", "url": "https://cs.wikipedia.org/wiki?curid=313418", "title": "Traumatické poranění mozku", "text": "Traumatické poranění mozku\n\nTraumatické poranění mozku (TBI z anglického Traumatic brain injury), také intrakraniální poranění nebo jednoduše poranění hlavy, je poranění mozku způsobené fyzickým traumatem, které poničí mozek. TBI je jednou ze dvou podmnožin získaných poranění mozku (tou druhou jsou netraumatická poranění mozku, tj. poranění způsobená bez zapříčinění vnější mechanické síly jako například meningitida, mozková mrtvice). TBI může vzniknout uzavřeným poraněním hlavy (není porušená lebka) nebo penetrujícím poraněním hlavy (poranění kůže, lebky i tvrdé pleny (dura mater)). Poničeny jsou různé části mozku, mozkové hemisféry, cerebellum (mozeček) a nebo mozkový kmen (truncus encephali). \n\nTBI dělíme na lehké, střední nebo těžké, záleží to na rozsahu poranění způsobené mozku. TBI může způsobit široké spektrum fyzických, kognitivních a psychických/emocionálních poruch. Zároveň má široký dopad také na široké okolí postiženého. Výsledkem TBI může být jakýkoliv stav od kompletního uzdravení přes trvalou disabilitu až po smrt. \n\n\nNěkteré symptomy jsou viditelné ihned, jiné se projeví až během následujících dnů nebo týdnů.\n\nU lehkého poranění může pacient zůstat při vědomí, nebo ztratí vědomí pouze na několik sekund či minut. Člověk po lehkém TBI může být zmatený a/nebo se nemusí cítit „ve své kůži“ ještě několik dní či týdnů od poranění. Poranění se může projevit pouze snížením dosavadních schopností, jako například řešení problémů, poruchami pozornosti, poruchami paměti, nespavostí. Tyto mírné změny jsou zpočátku nejasné a postižení lidé si jich nemusí být vědomi. Problémy se projeví většinou až v domácím prostředí a po návratu do práce. Dalšími symptomy jsou:\nSymptomy mohou zůstat stejné nebo se postupně vytratí. Zhoršování symptomů značí závažnější poškození mozku.\n\nU středně těžkého poranění mozku je škála postižení široká. Mohou se projevovat stejné symptomy jako u lehkého, ale pacient může trpět také:\n\n\nPacienti s těžkým poraněním mozku jsou alespoň 24 hodin v kómatu. Kvůli poškození mozkového kmene bývá jejich fyzické postižení rozsáhlé. \nZvracení a neurologický deficit (slabost/necitlivost končetiny) jsou, pokud se vyskytují společně, důležitými ukazateli této prognózy a jejich přítomnost opravňuje k rychlému provedení CT (Počítačová tomografie - Computed Tomography) a neurochirurgické intervence. \nMalé děti se středním nebo těžkým TBI mohou mít některé z následujících symptomů a stejně tak znaky charakteristické pro starší děti.\n\n\nDopravní nehody týkající se automobilů, motocyklů, jízdních kol a chodců jsou příčinou poloviny všech TBI a zastupují největší část TBI u lidí mladších 75 let. U lidí starých 75 let a více jsou nejčastější příčinou TBI pády. Velké riziko poranění hlavy hrozí také dětem ve věku do pěti let. \nPřibližně 20 % poranění mozku je zapříčiněno násilím, jako je střelné poranění a zneužívání dětí, a asi 3% jsou způsobena sportem. Asi u poloviny poranění mozku hraje roli požití alkoholu. \nPřežití pacientů závisí do značné míry na příčině poranění. Například v USA přežije asi 89 % pacientů, u kterých došlo k poranění mozku při pádu, avšak pouze 9 % pacientů, u kterých došlo k poranění střelnou zbraní.[5]\n\nNásledky po poškození mozku jsou většinou nevratné. Časnou a intenzivní rehabilitací se dají některé funkce obnovit. Mezi možné následky poškození mozku patří:\n\nPoškození způsobené traumatickým poraněním mozku může být buď fokální, ohraničené v jedné oblasti mozku, nebo difúzní, zasahující větší oblast. Difúzní trauma je většinou spojováno s otřesem (otřes mozku následkem náhlého pohybu hlavy), difúzním axonálním poraněním, nebo s kómatem. Lokalizovaná poranění bývají spojována s neurobehaviorálními projevy, hemiparézami a dalšími projevy místního neurologického deficitu. Fokální (místní, ohraničené) typy poranění mozku zahrnují pohmoždění mozkové tkáně, a intrakraniální (do lebky) krvácení, nebo hematom. Hemoragie ( těžké krvácení), která vznikla protržením cévy uvnitř lebky, může být buď extraaxiální tj. krvácí uvnitř nebo do lebky, ale ne uvnitř mozku nebo intraaxiální tj. krvácení do mozku. Extraaxiální krvácení můžeme dále rozdělit na subdurální nebo epidurální hematom a subarachnoidealní krvácení. Epidurální hematom vzniká krvácením do prostoru mezi dura mater (tvrdá plena mozková) a lebkou. Při subdurálním krvácení, vtéká krev do prostoru mezi durou mater a arachnoideou. Subarachnoidealní krvácení je krvácení mezi arachnoideou a povrchem mozku, nejčastěji způsobené rupturou některé z cév na povrchu mozku. Krvácení do samotného mozku se nazývá intracerebrální hematom. Intraaxiální krvácení jsou dále rozdělována na intraparenchymální, které postihují samotnou mozkovou tkáň a intraventrikulární krvácení do komorového systému centrální nervové soustavy (CNS).\n\nTraumatické poranění mozku vzniká zavřeným nebo penetrujícím poraněním hlavy. U zavřeného poranění není prolomena ani v ní není trhlina, zatímco při otevřeném (penetrujícím) poranění mozku pronikne nějaký předmět lebkou až do mozkové tkáně. Lebka jako první obranná linie je velmi náchylná k poranění. Fraktury lebky vznikají prasknutím nebo zlomením lebeční kosti. Nejprve dochází k deformaci lebky, která může vyústit v nedislokovanou zlomeninu - lebeční trhlinu (fissuru). Při působení síly velkou rychlostí na menší plochu nemůže dojít k pružné deformaci kosti a vzniká hvězdicovitá zlomenina s vtlačením (impressio).\n"}
{"id": "313420", "url": "https://cs.wikipedia.org/wiki?curid=313420", "title": "Operace Suvorov", "text": "Operace Suvorov\n\nOperace Suvorov, nazvaná též jako Druhá bitva o Smolensk či Smolenská operace probíhala od 7. srpna do 2. října 1943. Jednalo se o zdlouhavé a těžké boje, které skončily osvobozením Smolenska a okolí od německé okupace.\n\nPo skončení bitvy u Kurska ztratilo německé velení poslední šanci udržet na východní frontě rovnováhu sil. Sovětská vojska vytlačila Wehrmacht z ruských oblastí SSSR, Rudá armáda osvobodila Orel a Belgorod a 23. srpna 1943 byl osvobozen ukrajinský Charkov. Počátkem srpna 1943 Hitler přikázal budovat tzv. \"Ostwall\", obrannou linii \"Panther-Wotan\", sahající od Finského zálivu až k Azovskému moři. Jedním z center obrany se mělo stát město Smolensk, které bylo klíčovým dopravním uzlem a jehož zhroucení by znamenalo vážnou trhlinu v německé koncepci obrany. Nejdůležitější oporou této linie byla třetí největší evropská řeka Dněpr, která měla dle Hitlera zadržet postup Rudé armády. Tato obranná linie se stala cílem sovětského letního a podzimního tažení a její dobytí se nazývá jako bitva o Dněpr. Smolenská bitva bývá někdy uváděna jako součást této gigantické operace.\n\nNěmci si byli vědomi významu Smolenska a proto se na sovětský útok náležitě připravili. Ve velkém pásmu do hloubky až 130 km bylo vybudováno několik mohutných obranných linií, které sestávaly jak z lehkých opevnění, tak z betonových pevnůstek, protitankových i protipěchotních zátarasů, minových polí, vodních příkopů, a dalších obranných zařízení. Němci měli výhodu lepších komunikací než Sověti a po kolejích mohli přepravovat jak zásoby z okupované Evropy, tak měli umožněnu přepravu vojsk z jiných částí fronty.\n\nPrvní sovětský útok na německá postavení začal 7. srpna v časných ranních hodinách mohutnou dělostřeleckou přípravou. V 6.30 hodin zahájily jednotky Rudé armády postup na Rosavl a Smolensk. Útočící vojska však narazila na dobře zkonsolidovanou obranu a postup se zastavil. Německá vojska začala podnikat protiútoky podporované tanky. Aby došlo k znemožnění přesunu německých vojsk v týlu, sovětští partyzáni zahájili koordinované sabotážní akce proti železnici. Přes všechnu snahu Rudé armády však k rychlé porážce Němců nedošlo. Poziční boje se střídajícími se útoky a protiútoky trvaly nadále.\n\nNa konci měsíce srpna došlo k zahájení bitvy o Dněpr. I na smolenském úseku se dala Rudá armáda znovu do pohybu. Její nový útok začal 28. srpna 90 minutovou těžkou dělostřeleckou palbou a leteckými útoky. Poté zaútočila sovětská vojska, která uskutečnila průlom do hloubky až 25 kilometrů. Následující den došlo k dalším útokům sovětských tankových sborů, které dosáhly okolí města Jelňa. 30. srpna se sovětská vojska pokusila Jelňu obklíčit a Němci byli nuceni město vyklidit. 3. září dosáhla Rudá armáda na tomto úseku východní břeh Dněpru. Dobře se začala vyvíjet i situace u Brjanska a i zde se podařilo sovětským vojskům vytlačit německé síly.\n\nPočátkem září byla útočící sovětská vojska doplněna zálohami a připravena na další pokračování útoku. 7. září došlo k další dělostřelecké přípravě, po níž následoval útok sovětských vojsk. Po čtyřech dnech bitvy obsadila Rudá armáda město Duchovščina, které bylo klíčem ke Smolensku. 19. září byla prolomena fronta na 40 kilometrovém úseku a 25. září byl konečně osvobozen Smolensk. Fronta se zastavila 2. října na čáře Vitebsk - Orša - Mohylev.\nSmolenská operace byla rozhodným sovětským vítězstvím avšak za cenu velkých ztrát. Jestliže Němci měli 200 - 250 tisíc mrtvých a raněných, ztráty Rudé armády činily 450 tisíc mrtvých a raněných. Sověti postoupili o 200-250 kilometrů na západ a zajistili si důležité strategické město, které bylo přístupem k Moskvě. Osvobodili území, které bylo dlouho pod německou okupací a kde byly páchány jednotkami Waffen SS, Einsatzgruppen i Wehrmachtu válečné zločiny. V oblasti byl zničen téměř veškerý průmysl a velká část zemědělství. Ve Smolenské oblasti bylo zničeno téměř 80 % domů ve městech a 50 % na venkově, vážně byla poničena i infrastruktura.\n"}
{"id": "313422", "url": "https://cs.wikipedia.org/wiki?curid=313422", "title": "Kristián I. Anhaltsko-Bernburský", "text": "Kristián I. Anhaltsko-Bernburský\n\nKristián I. Anhaltsko-Bernburský, též Kristián I. Anhaltský (11. května 1568, Bernburg – 17. dubna 1630, tamtéž), byl kníže anhaltský a především jeden z velmi významných diplomatů své doby. Nějakou dobu byl vojevůdcem a dokonce vrchním velitelem českého stavovského vojska během třicetileté války, ale jako vojevůdce se neosvědčil.\n\nSvými diplomatickými schopnostmi vynikl záhy tak, že již roku 1591 byl postaven do čela pomocného vojska, které bylo ve Svaté říši sebráno pro francouzského krále Jindřicha IV. Ačkoli tato výprava neskončila zrovna slavně, byla přece rozhodným momentem v Kristiánově životě, protože Kristián tu přestoupil od luterství ke kalvinismu, ale také navázal styky s králem Jindřichem IV. a tato známost výrazně poznamenala jeho politický vývoj.\n\nPotom vstoupil do služeb falckého kurfiřta Fridricha IV. a stal se záhy (byl od roku 1595 místodržitelem Horní Falce se sídlem v Amberku) duší veškeré falcké politiky. Jeho předním cílem bylo zlomení Habsburské moci a k tomu používal nejjemnější diplomacii a intrikánství. Jeho hlavní činnost spadá do let 1606–1611. Po dohodě s králem Jindřichem IV. a s jeho podporou připravil tehdy Kristián založení a vzrůst Protestantské unie ve Svaté říši a a podporu měl také ode vší opozice v Čechách, na Moravě, v Rakousích a v Uhrách. Zejména je třeba připomenout jeho blízké styky s Petrem Vokem z Rožmberka a s rakouským pánem Tschernemblem – zasáhl svoji politikou mnohonásobně a rušivě do vnitřních poměrů dědičných zemí rakouských.\n\nJeho program se tu měnil podle poměrů: od roku 1606 pracoval na tom, aby se následníkem Rudolfa II. stal bezdětný arcivévoda Maxmilián, když však roku 1608 arcivévoda Matyáš vystoupil proti císaři, změnil Kristián rychle plán a agitoval pro intervenci kurfiřtů a dokonce pro válečné zakročení Unie. Po míru v Libni hleděl zase využít vzájemné nesnášenlivosti obou bratří a jednal v tom směru zvláště s rakouskými stavy a také se samotným císařem. Roku 1609 byl v Praze jako vyslanec Unie a snažil se – byla to vždy jeho oblíbená myšlenka - rozšířit Unii do všech zemí rakouských – získat pro ni alespoň Čechy a Slezany. Hned nato zasáhl Kristián činně do války o dědictví julišsko-klevské (1609-14). Opět v plné shodě s Jindřichem IV. vtrhl roku 1610 s vojskem Unie do sporných krajin, když však náhlou smrtí Jindřicha IV. pozbyla záležitost julišsko-klevská evropského významu, vrátil se po několika válečných úspěších zpět do Amberka.\n\nOd té doby nevystupoval Kristián již tak rozhodně, a teprve opět povstání české roku 1618 jej vybudilo k rozsáhlejší činnosti. Jeho programem bylo úplné vytrženi Čech z habsburské nadvlády, a v tom směru byl tvůrcem „české politiky“ kurfiřta Fridricha V. Vzhledem k blízkému vztahu k novému českému králi nahradil roku 1619 Jindřicha Matyáše Thurna v čele českého vojska, ale na rozdíl od hraběte Thurna pracoval pro povstání hlavně diplomaticky a jako velitel se neosvědčil.\n\nBitva na Bílé hoře ukončila neslavně jeho politickou dráhu: dán od císaře do klatby uprchl Kristián nejprve k švédskému králi Gustavu Adolfovi, pak k dánskému králi Kristiánovi IV. Později, roku 1624 se ale s císařem smířil i žil pak již jen v soukromí na svém bernburském panství, které mu připadlo roku 1603 při opětném rozdělení dědictví anhaltského. Věrnosti k císaři již neporušil a dokonce roku 1629 mu byla nabídnuta i přímo císařská služba a když odmítl, byl jmenován placeným komořím císařským.\n\nSe svou manželkou Annou z Bentheimu měl šestnáct dětí, z nichž jej však jen sedm přežilo dětství. Bernburská linie rodu anhaltského, jím takto založená, vymřela pak teprve roku 1863 a to Alexandrem Karlem, po němž vévodství zdědil Leopold IV. Anhaltsko-Desavský.\n\n\n"}
{"id": "313427", "url": "https://cs.wikipedia.org/wiki?curid=313427", "title": "Lidé sobě", "text": "Lidé sobě\n\nProjekt Lidé sobě sestavila reklamní agentura Idea69 v roce 2008, která se jím snažila komunikovat vysokou nehodovost na českých silnicích. Webová stránka měla za účel šokovat návštěvníky svým obsahem (zejména fotografiemi z dopravních nehod). \n\nJiž necelý týden po spuštění projektu se stala webová stránka terčem kritiky ze strany nemocnic a lékařů, kteří označili otázku transplantací jako \"choulostivé téma\". Reakci lékařů odvysílala Česká televize a obsah webové stránky prověřila Policie ČR v kraji Pardubice. Projekt byl medializován i ze strany TV Nova, která obsah webové stránky označila za šokující. Ředitelem společnosti Idea69, který se k Lidé Sobě vyjádřil byl Michal Strnad. Na tvorbě webové stránky se z velké části podílel webdesigner a programátor Miroslav Holec, mimo jiné zakladatel české komunity elektronické hudby.\n\n"}
{"id": "313430", "url": "https://cs.wikipedia.org/wiki?curid=313430", "title": "Karel Diepold", "text": "Karel Diepold\n\nKarel Diepold je liberecký písničkář a člen projektu Festival osamělých písničkářů. Profesí je projektant elektronických zabezpečovacích zařízení. \n\nKarel Diepold sice zatím nevydal žádnou studiovou nahrávku a jeho domácí nahrávky tedy kolují pouze mezi fanoušky. Pravděpodobně nejčastěji Karel Diepold koncertuje v kostele v Neratově v Orlických horách, kde se také nechal až ve svých třiceti třech letech pokřtít.\n\nKromě své sólové tvorby spolupracoval na nahrávkách například s Karlem Plíhalem nebo Zuzanou Navarovou. Jeho písničky na svých vystoupeních s oblibou hrají i známější umělci, např. \"Povzdech předsedy JZD Zdar\" zpívá Wabi Daněk nebo \"Dnes opouštím přístav\" Jan Spálený.\n\n"}
{"id": "313436", "url": "https://cs.wikipedia.org/wiki?curid=313436", "title": "TrackMania", "text": "TrackMania\n\nTrackMania je série 3D závodně-stavitelských arkád. Byly vytvořeny na principu hry Stunts. Hry vytváří firma Nadeo.\n\nV roce 2004 vyšel první díl, jenž měl značný úspěch, takže po roce přišlo pokračování v podobě Trackmania Sunrise, pro kterou později vyšel datadisk . Další hrou ze série Trackmania je freewarová Trackmania Nations, která byla vydána, aby hráči mohli trénovat na ESWC 2007.\n\nTrackMania Nations je primárně určena pro šampionát Electronic Sports World Cup. Protože je TrackMania Nations volně šířena, stala se velmi oblíbenou multiplayerovou hrou, kterou hrají miliony lidí po celém světě. Hra obsahuje i singleplayer, ale opravdový ráz dává hře až multiplayer. Jezdit můžete pouze s jedním typem auta a to formulí. K dispozici je ovšem také editor tratí a skinů. Nejnovější verzí je TrackMania Turbo\n\nV roce 2005 se na trhu objevil nový díl série TrackMania, TrackMania Sunrise s vylepšenou grafikou a novými možnostmi. Hráč má k dispozici všechny nástroje hry TrackMania United, ale navíc se ve hře objevují módy Plošiny a Bláznivé (projet trať několikrát a přitom stále dodržovat postupně se snižující časový limit).\n\nPozději se objevilo freewarové rozšíření hry TrackMania Sunrise, TrackMania Sunrise eXtreme, které do hry přidalo Akrobatický a Extrémní mód (obtížné tratě s využitím nových dílů tratí).\n\nTrackMania United je propojení her TrackMania, TrackMania Nations a TrackMania Sunrise, ale navíc přidává nové tratě i stavební díly tratí. Také má několik odlišných závodních aut, editor tratí nebo edtor skinů aut. Vše můžete sdílet na internetu. Hra obsahuje singleplayer i multiplayer a cílem hry je získat nejlepší umístění v různých typech závodů. To se řídí různými kritérii (v závodním módu podle času, v Plošinách podle počtu restartů tratě, v akrobatickém módu podle bodů získaných za akrobatické triky aj.)\n\nPoté se objevilo freeware rozšíření hry TrackMania Original, které do hry TrackMania přidalo módy Plošiny (projet trať na co nejnižší počet pokusů) a Akrobatický (hráč musí v daném časovém limitu udělat co nejvíce triků).\n\nV roce 2008 se objevila rozšíření TrackMania United Forever a TrackMania Nations Forever, která propojila multiplayer těchto her a přidala do her nové závody (a několik nových módů) i stavební díly tratí pro editory.\n\nV roce 2011 vyšel nástupce prvního dílu, Trackmania 2 Canyon. 27. února 2013 byla uvedena v beta režimu Trackmania 2 Stadium. Tento titul by měl navázat na úspěšnou verzi Trackmania Nations Forever.\n\nTrackMania dokonce vyšla i na Nintendo DS a Nintendo Wii. Tato TrackMania tam vstupuje pod názvem Turbo.\n\n + Výtečná grafika\n\n + Výtečná grafika\n\nTrackmania United Forever obsahuje celkem 7 prostředí s auty s odlišnými jízdními vlastnostmi. Přes různé pomocné programy je však lze navzájem kombinovat (tak může např. formulka z prostředí Stadium jezdit na dráze z prostředí Snow apod.), tzv. envimix tratě. Tím se značně rozšíří celý potenciál hry.\nDalšími programy lze navzájem propojovat bloky tratí, které klasický editor tratí propojit neumožňuje. Lze postavit i dráhy s navzájem kombinovanými bloky z různých prostředí (TM Unlimiter apod.)\nTyto možnosti však v originální verzi nenajdete (je třeba hledat na Internetu). Základní prostředí jsou tato:\n\nMalý pickup vhodný do terénu. Toto auto je velmi stabilní kvůli čemuž se s ním dostkrát povede nějaký lepší trik, má dobré zatáčení a průměrnou rychlost. Pozor na led! Klouže to a nelze příliš zatáčet. (V TM Original, United a PowerUp!)\n\nTradiční americké auto, se kterým se díky jeho výšce dá při ostrých zatáčkách dobře jezdit na dvou kolech. Téměř nikdy se však neobrátí na střechu. (V TM Original, United a PowerUp!)\n\nVelmi malé auto, vyznačuje se zrychlením, na rozdíl od ostatních aut velmi rychle jezdí pod vodou. (V TM Original, United a PowerUp!)\n\nNejspíš prototyp Porsche Carrera GT. Nejpomalejší auto ve hře. Má velkou hmotnost a velmi často se dostane do smyku. Dobře se s ním dělá akrobacie. (v TM Sunrise a United)\n\nMěstské auto vyznačující se hlavně zrychlením a zatáčením. Je dobré na akrobacii. (v TM Sunrise a United)\n\nNejrychlejší auto ve hře, které dosahuje rychlostí až 1000 km/h s průměrným zatáčením. Karoserie podobná Lamborghini (v TM Sunrise a United)\n\nVelmi rychlá formule dosahující stejné rychlosti jako auto z ostrova až 1000 km/h. Má nejlepší fyziku, dobře \"sedí\" na dráze. V zatáčkách lze driftovat, čímž se usnadní průjezd zatáčkou i při velké rychlosti. (v TM Nations ESWC, United, United Forever, Nations Forever a TM 2 Stadium)\n\nV některých verzích hry jsou i editory tratí, skinů (tj. jak vaše auto bude vypadat) a editor záznamů.\n\nDá se říci, že editování tratí má 4 části: dělání samotné tratě, dělaní dekorací (např. sloupy, billboardy atd.), upravování kamer a nápisů ve hře (když se při hraní tratě najede na předem určené místo, změní se kamera nebo se objeví nápis) a testování tratě. Hráč si také musí zvolit, jakého typu bude jeho nová trať: sprint, okruh atd.\n\nV tomto editoru si hráč může upravit vzhled svého auta. Nutno říci, že pouze vzhled bez žádných možnosti tuningu auta. Jako je běžné např. v NFS. Na druhou stranu existuje obrovská databáze skinů aut volně stažitelných na internetu (všechny mají ale stejné jízdní vlastnosti).\n\nZ každého závodu - i toho, který se jede na síti třeba se 40 soupeři - se dá pořídit záznam (video). To se dá vyrenderovat do AVI souboru a uložit nebo publikovat na webu.\n\nV TrackManii lze závodit v několika závodních módech, do každého patří několik závodních kampaní a do každé kampaně patří několik závodů. Odměnou hráči za získání dobrých umístění v závodech jsou jakési body do mezinárodního žebříčku dovedností, který hráče porovnává s ostatními v dané oblasti (kraji), zemi či na celém světě.\nPravé nadšení ale zavládne při připojení na Internet. Závody se jedou buď na celosvětové, nebo na lokální síti (na tu se můžete připojit třeba doma a rozdat si to s ostatními členy rodiny). Na světové je potom k mání nekonečné množství tratí, které se nedají zajet všechny snad nikdy.\n\nTypické závody na čas. Hráč se snaží překonat limity tvůrce pro získání jednotlivých medailí, a postoupení tak ve světovém žebříčku. Stopky měří s přesností na setinu sekundy.\n\nV těchto závodech se hráč snaží dojet do cíle s co nejnižším počtem návratů na trať. Limit pro získání zlaté medaile je většinou 0, což znamená, že pro její získání je potřeba projet celou trať najednou, bez jediného návratu.\n\nPřed začátkem těchto závodů si hráč musí postavit svou trať z omezeného počtu stavebních dílů a pak ji projet s co nejlepším časem. Tato část je v podstatě identická se závodním módem, hráč se snaží překonat tvůrcem stanovené limity. Záleží však na hráčově fantazii, jak trať postaví, aby dosáhl nejlepší času.\n\nZávod sestává z několika oddělených kol, přičemž hráči ubíhá čas. Hráči se po každém úspěšném dojetí do cíle o něco zkrátí limit do dalšího kola. Pokud hráč dojede po skončení limitu kola, opakuje dané kolo závodu tak dlouho, než je dojede v limitu, nebo dokud mu nedojde čas. Medaile se přidělují podle počtu celých kol, která hráč dojel před skončením časového limitu (tento mód není v TM United).\n\nHráč se snaží v daném časovém limitu nahrát co nejvíce bodů za akrobatické triky. Nestačí však mít nadlimitní počet bodů, ale i dojet do cíle včas, protože pokud hráči dojde čas, začnou se mu odečítat získané body. Hráč je také penalizován za restart od posledního checkpointu (bez toho se nelze obejít, pokud hráč obrátí svůj vůz na střechu, nebo vyletí z dráhy a nemůže se dostat zpět).\n\nNové verze Trackmanie známé jako Trackmania 2 se přesunuly do ManiaPlanet enginu. Ten nabízí lepší grafiku a umožňuje širší tvorbu vlastního obsahu.\n\n19. září 2009 byla na Pařížském herním festivalu představena Trackmania 2. V srpnu 2011 se začala prodávat beta verze TM2, od 14. září 2011 funguje Trackmania 2 naostro.\n\n\"Canyon\" je první prostředí v TM2. Bylo vydáno 14. srpna 2011. Auto si vzalo z každého auta TM vždy jednu vlastnost. Například naklánění v zatáčkách z prostředí pouště nebo rychlost 1000 km/h z ostrova. Je to \"prototyp\" Ford Mustang, který se vyznačuje trochu jiným (až prudkým) ovládáním. Nelze se s ním například vytočit v úzkých prostorech (což většinou není potřeba). Ale nejzábavnější je driftování, které toto auto zvládá bravurně a zatáčky se projíždějí velmi efektně. Na klávesnici se však autíčko ovládá hůře. Lépe je použít volant nebo joystick.\n\nToto prostředí je převzaté z první série TrackManie. Herní vlastnosti jsou takřka totožné jako se Stadium z Trackmania Nations. Má jen o málo lepší grafiku.\n\nTřetí prostředí v TM2. Toto auto si vzalo většinu vlastností z auta Island (ostrov). Kvůli své rychlosti zvládá jen dlouhé zatáčky.\n\n\"Lagoon\" je aktuálně nejnovější prostředí v TM2 vydané 21. května 2017, týden po ManiaPlanet 4. Prostředí se odehrává na tropických ostrovech v Asii. Hlavní náplní Lagoon je jízda po magnetické trase známé jako horská dráha.\n\nTrackmania Turbo je samostatná hra vydána v březnu 2016. Nabízí kampaň o 200 tratí a byla první verzí Trackmanie kde bylo poprvé uvedeno prostředí Lagoon. Tato verze zanechala spoustu změn i v klasické Trackmania 2.\n\n"}
{"id": "313440", "url": "https://cs.wikipedia.org/wiki?curid=313440", "title": "Paul Natorp", "text": "Paul Natorp\n\nPaul Natorp (24. ledna 1854 Düsseldorf – 17. srpna 1924 Marburg) byl německý filosof a pedagog, spoluzakladatel marburské větve novokantovství. Lze ho považovat za zakladatele sociální pedagogiky.\n\nNarodil se v rodině protestantského faráře, studoval hudbu, historii, klasické jazyky a filosofii v Berlíně a v Bonnu a promoval roku 1876 ve Štrasburku. Roku 1881 se habilitoval u Hermanna Cohena v Marburgu, kde pak byl v letech 1885–1922 profesorem. Kromě filosofie věnoval se také pedagogice a hudbě, složil řadu písní i komorních skladeb.\n\nV Natorpově myšlení, které navazuje ovšem na Kanta, hraje velkou roli představa vztahu (relace), jež potom ovlivnila program logického positivismu a analytické filosofie. „Myslet znamená být ve vztahu.“\n\nNatorp významně ovlivnil mladého Edmunda Husserla, H.-G. Gadamera a z Natorpových žáků dále vynikl Ernst Cassirer. V letech 1923–1924 intenzivně spolupracoval i s Martinem Heideggerem, zejména ohledně filosofie a logiky Dunse Scota. V pedagogice byl Natorp zastáncem bezplatné školy pro všechny a dalších socialistických ideálů.\n\nZ jeho spisů se dočkaly dalších vydání:\nposmrtně vyšlo:\n\n\n\n"}
{"id": "313441", "url": "https://cs.wikipedia.org/wiki?curid=313441", "title": "Sergej Kavtaradze", "text": "Sergej Kavtaradze\n\nSergej Kavtaradze (gruzínsky: სერგო ქავთარაძე, \"Sergo Kavtaradze\"; rusky: \"Сергей Иванович Кавтарадзе\", Sergej Ivanovič Kavtaradze) (15. srpna 1885 – 17. října 1971) byl sovětský politik, novinář a diplomat, který ve dvacátých letech krátce působil v čele gruzínské vlády jako předseda rady lidových komisařů. Kavtaradzeho politické přesvědčení velmi ostře kontrastovalo s jeho původem a osobním životem. Oženil se totiž se Sofií Vačnadzeovou, gruzínskou kněžnou, která byla vnučkou Marie Fjodorovny, matkou ruského cara Mikuláše II.\n\nVe třicátých letech byl pronásledován pro svou podporu trockismu, ale Stalin mu jakožto svému příteli udělil milost. Kavtaradze byl tak jedním z mála bolševiků, kteří byli zatčeni během velké čistky a povedl se jim pak návrat do vysoké politiky.\n\nKavtaradze se narodil 15. srpna 1885 do šlechtické rodiny ve vesnici Zovreti, v gruzínském kraji Imereti, který byl v té době součástí Ruska. Od roku 1903 působil v Ruské sociálně demokratické dělnické strany (RSDDS) a angažoval se v politice a revolučních aktivitách nejprve ve velkých kavkazských městech (Tbilisi, Baku, Batumi a Kutaisi), potom v Petrohradě, kam odešel studovat. V letech 1904 až 1906 působil v krajském výboru RSDDS v Imereti a Mingrelii. V té době se seznámil se Stalinem a několikrát mu pomohl ukrýt se před carskou policií. V roce 1912 se přidal k bolševické frakci RSDDS a začal pracovat pro jejich noviny Pravda (do r. 1914). V roce 1915 pak vystudoval na univerzitě Sankt Petěrburg práva.\n\nPo vypuknutí Únorové revoluce v roce 1917 získal místo v kavkazském regionálním výboru RSDDS a zároveň se znovu věnoval novinářské činnosti jako redaktor deníku \"Kavkazsky Rabochy\" (česky: Kavkazský pracující). O několik měsíců později se zúčastnil šestého sjezdu RSDDS, který se konal s jednou čtrnáctidenní přestávkou od 26. července do 16. srpna 1917, a v roce 1918 předsedal výkonnému výboru vladikavkazského sovětu. Když byla vyhlášena Gruzínská demokratická republika nezávislá na Rusku, vrátil se Kavtaradze do své vlasti a postavil se s ostatními bolševiky do opozice proti menševické vládě, za což byl několikrát vězněn.\n\nKdyž v únoru 1921 vtrhla Rudá armáda do Gruzie, byl Kavtaradze jmenován předsedou revolučního výboru v Batumi (od března do září) a pak v Adžarii (od května do září). Potom zastával post zástupce předsedy revolučního výboru Gruzie a post lidového komisaře spravedlnosti. Od dubna 1922 do ledna 1923 zastával post předsedy Rady lidových komisařů Gruzínské SSR, která byla tou dobou součástí Zakavkazské SFSR. V té době vypukl tzv. Gruzínský případ, ve kterém se mnozí vládnoucí činovníci Gruzie dostali do sporu se Stalinem a dalšími zastánci tvrdé linie, kteří chtěli potlačit autonomii Gruzie a její národní cítění právě vytvořením Zakavkazské SFSR. Kavtaradze se sice v tomto postavil proti Stalinovi, ale nemělo to vliv na jejich přátelství. Přesto musel v roce 1923 svůj post opustit. Do roku 1924 krátce působil jako konzul na velvyslanectví v Turecku a pak do roku 1927 vykonával funkci zástupce generálního prokurátora Nejvyššího soudu SSSR.\n\nZhruba v době svého působení u Nejvyššího soudu se Kavtaradze rozhodl vstoupit do Trockého opozice vůči Stalinovi, tzv. Levé opozice. Za to byl v roce 1927 nejprve vyloučen ze strany, později dokonce odsouzen na čtyři roky k vyhnanství do Orenburské oblasti (podle jiných zdrojů do Kazaně). V prosinci 1928 se pokusil vrátit do Moskvy na dovolenou, ale byl brzy zadržen z důvodu šíření protisovětské propagandy. Od přísnějšího trestu ho snad zachránilo jen jeho přátelství se Stalinem, neboť ostatní politici byli z podobného důvodu odsouzeni mnohem více. Nakonec byl ale v roce 1929 stejně potrestán třemi roky vězení, které strávil v sibiřském Tobolsku. V roce 1931 byl propuštěn na svobodu a byl mu umožněn návrat do Moskvy, kde se živil opět novinářskou činností. Do strany už zpět nevstoupil.\n\nKoncem roku 1936 byl on i jeho žena Sofie zatčen na rozkaz velitele NKVD Nikolaje Ježova za „kontrarevoluční“ aktivity a konspiraci s Mdivanim za účelem vraždy Stalina, za což byl odsouzen k smrti. On i jeho žena podstoupili výslech s mučením ve věznici Lubjanka. Zatímco Mdivani byl popraven takřka okamžitě, manželé Kavtaradzeovi byli v cele smrti drženi ještě tři roky. Nejprve byli převezeni do vězení v Tbilisi, pak v roce 1939 do Moskvy. Lavrentij Berija pak zařídil jejich propuštění, patrně na Stalinův příkaz. Podle historika Montefioreho, v roce 1936 prosila Kavtaradzeovic jedenáctiletá dcera Maja v dopise Stalina, aby je nechal propustit.\n\nV roce 1940 vstoupil Kavtaradze opět do KSSS a o rok později se stal asistentem ministra zahraničí SSSR Molotova, který ho pověřil vedením oddělení pro Blízký východ. V roce 1943 se stal zástupcem ministra zahraničí. Tato funkce mu umožnila účast na důležitých spojeneckých konferencích (Jalta, Postupim). V roce 1944 byl Kavtaradze odeslán na cestu do Íránu, aby zajistil pro SSSR podíl na zdejším ropném průmyslu.\n\nKe konci druhé světové války byl Kavtaradze poslán do Rumunského království, které v srpnu 1944 pučem ukončilo pro-nacistickou vládu Iona Antonesca (viz Rumunsko během druhé světové války). Od roku 1945 do 1952 působil ve funkci sovětského velvyslance v Rumunsku a skrze něj se dostávalo sovětské podpory Komunistické straně Rumunska. Na podzim roku 1946 se Kavtaradze podílel na podvodu při rumunských volbách, díky němuž se dostal k moci Blok demokratických stran (ovládán výhradně komunisty), který pak o rok později vytvořil čistě komunistickou vládu.\n\nV roce 1954 odešel Kavtaradze do důchodu a v roce 1961, ještě naposled, se zúčastnil jako delegát 22. sjezdu KSSS. Zemřel o deset let později, dne 17. října 1971 v Tbilisi.\n\nO osud Sergeje Kavtaradzeho se dodnes zajímá mnoho historiků, zejména o milost, kterou mu udělil Stalin během Velké čistky, protože Stalinův postoj a důvod, proč nepodepsal Kavtaradzeův rozsudek smrti, je nejasný. Historik Roy Medvedev ve svém díle \"Let History Judge\" cituje událost z roku 1939, o které mu pověděl sám Kavtaradze: během večeře v Kremlu byl Kavtaradze osloven Stalinem slovy \"„A přece jste mě chtěl zabít!“\" Medvedev se shoduje s mnohými historiky, že tento výrok potvrzuje Stalinovu paranoiu. I když Stalin dobře věděl, že se ho Kavtaradze nikdy nepokusil zabít, nikdy si to nepřipustil otevřeně, protože jinak by pak ještě jednou uvážil popravy Polikarpa Mdivaniho a mnoha dalších komunistů zúčastněných v Gruzínském případu a jiných aférách, co se udály za jeho vlády. Bylo jednodušší „odpustit“ Kavtaradzemu jen samotnému. Teorii Medvedev uzavřel tím, že tyto činy odhalují více osobnost nenávidějícího tyrana, než duševně labilního člověka, který by nevěděl, co dělá.\n\nŽivotním příběhem Serga Kavtaradze a jeho vztahu se Stalinem se také inspiroval Edvard Radzinskij při psaní monodramatu Koba (1998). Jako audioknihu načetl Sergej Jurskij (2008), v divadle uvedeno ve světové premiéře 25. února 2008 v Česku (v překladu a režii Jaromíra Janečka hraje Vladimír T. Gottwald).\n\n"}
{"id": "313446", "url": "https://cs.wikipedia.org/wiki?curid=313446", "title": "Vývoj československých státních symbolů", "text": "Vývoj československých státních symbolů\n\nV období 1918–1939 byly užívány tři státní znaky.\n\nPo okupaci Čech a Moravy Wehrmachtem přijal Protektorát Čechy a Morava zák. č. 222/1939 Sb. novou vlajku, menší a větší znak i standartu prezidenta.\n\nZnak Říšské župy Sudety z let 1940-1945.\n\nPoválečná Československá republika užívala pouze Malý státní znak, ale Vlajku prezidenta republiky s Velikým státním znakem.\n\nS přijetím Ústavy ČSSR došlo ke změně státního znaku a s ním související vlajky prezidenta republiky. Státní vlajka a hymna zůstávají nezměněny.\n\n\n\n"}
{"id": "313448", "url": "https://cs.wikipedia.org/wiki?curid=313448", "title": "Vrážná", "text": "Vrážná\n\nVrážná () je vesnice, katastrální území a základní sídelní jednotka, nacházející se v Jihočeském kraji v okrese Tábor a tvořící místní část obce Chotoviny, od jejíhož centra je vzdálena dva kilometry. V roce 2011 zde trvale žilo 36 obyvatel. Její pošta se nachází také v Chotovinách, PSČ je 391 37. Ve Vrážné se nacházejí tři rybníky.\n\nVrážná měla více pojmenování, např. Vrážný, Vrážné, nebo dnes používané Vrážná.\n\nPrvní písemná zmínka o vesnici pochází z roku 1373.\n"}
{"id": "313456", "url": "https://cs.wikipedia.org/wiki?curid=313456", "title": "Abelův černý pes", "text": "Abelův černý pes\n\nAbelův černý pes je slovensko-český film režisérky Mariany Čengel-Solčanské, natočený v roce 2006 v českých vesnicích rumunského Banátu podle jejího scénáře, který byl předložen pod vedením M. Šulíka jako bakalářská práce.\n\nAbel (Pavel Liška) je plachý introvertní mladík, hrobník, který je okolnostmi donucen předstírat, že si pořídil imaginárního černého hlídacího psa. Aby byla iluze věrohodnější, kupuje mu Abel granule a večer pouští z magnetofonu nahrané štěkání. Lidé na psa svádí všemožné skutky, které nespáchal. Abela nutí, aby se psa zbavil. Celý příběh provází lež, která jej i ukončí, když Abel svého imaginárního psa zastřelí.\n\nobyvatelé Svaté Heleny\n\nFilm byl natáčen v českých vesnicích v rumunském Banátu, konkrétně ve Svaté Heleně, Gerníku a Rovensku. Ve filmu jsou například záběry z pověstné helenské hospody U Pepsiho.\n\n\n"}
{"id": "313458", "url": "https://cs.wikipedia.org/wiki?curid=313458", "title": "Pictures in the Dark", "text": "Pictures in the Dark\n\n„Pictures in the Dark“ je píseň britského multiinstrumentalisty Mika Oldfielda. Byla vydána jako jeho dvacátý singl na podzim 1985 a v britské hudební hitparádě se umístila na 50. místě (v prosinci 1985).\n\nTento singl nepochází z žádného alba. Píseň „Pictures in the Dark“ nazpívali Anita Hegerlandová, tehdejší Oldfieldova přítelkyně, a velšský sborista Aled Jones. Na přebalu je uveden také Barry Palmer, jenž původně nazpíval doprovodné vokály; Oldfield se však rozhodl pro píseň použít svoje vokály z demo verze. Skladba na B straně singlu, „Legend“, je instrumentální.\n\nSingl vyšel také na dvanáctipalcové desce. Od standardní, sedmipalcové verze, se odlišuje o téměř dvě minuty prodlouženou písní „Pictures in the Dark“ a také, po „Legend“ následující, další instrumentálkou „The Trap“.\n\n\n\n"}
{"id": "313463", "url": "https://cs.wikipedia.org/wiki?curid=313463", "title": "Senzační román", "text": "Senzační román\n\nSenzační román (angl. \"sensation novel\") je druh literárního žánru, který vznikl v 60. letech 19. století v Anglii.\nSenzační román staví, jak již název napovídá, na senzacích – na neobvyklých, vzrušujících, děsuplných a a tajuplných událostech, které jsou většinou spjaty s nějakým druhem kriminality. Mrtvá těla, tajemství, šílenství, krvesmilstvo, cizoložství, prostituce, vraždy – to a mnohé podobné jsou klíčové části tohoto druhu žánru. Účelem je čtenáře ohromit a šokovat, držet ho ve stavu napětí, hrůzy a vzrušení. Senzační romány využívají hojně nečekaných zvratů a momentů překvapení. Nečekané zpovědi umírajících na smrtelné posteli, která vyjeví šokující rodinná tajemství, zastřené totožnosti románových postav, dědictví, bigamie a zločinné ženy. \n\nVše je ale zasazeno do prostředí všem lidem známému – na rozdíl od tzv. gotických románů, které využívaly obdobné prvky, ale odehrávaly se ve středověku v prostředí gotických hradů, klášterů a hřbitovů. \n\nPrávě známost, obvyklost prostředí zvyšovala důvěryhodnost příběhů. Kombinace známého a předvídatelného s chaotickým a neobvyklým je reakcí na rozpor panující ve viktoriánské Anglii – na jedné straně rigidní, strnulá společnost, na druhé straně rychle se rozvíjející průmysl, emancipační hnutí žen a měnící se společnost. \n\nVhodnou kulisou pro příběhy, ve kterých jsou bezradní muži sváděni zkaženými „padlými“ ženami, se ukázala být velkoměsta. Senzační romány tak nepřímo oslavovaly klady domova a domáckého prostředí jako zdrojů víry a morálky. \n\nSenzační romány využívaly strachu společnosti před neznámem - nově nastupující dobou kapitalismu a průmyslu a podkopávaly domněnku panující ve viktoriánské společnosti – že chaos a násilí je něco, co ve středostavovské třídě nemá místo. \n\nVznik tohoto žánru je úzce spjat s rozmachem průmyslu a rozvojem novodobé společnosti. Rostoucí význam nových informací, hlad po novinkách, senzacích a vzrušujících a šokujících zprávách byl důsledkem nástupu novin a dalších v 19. století moderních druhů informačních technologií. Lidé toužili po napínavých příbězích a zdrojem byly nezřídka novinové články pojednávající o vraždách, loupežích a dalších zločinech. Čím nepravděpodobnější, hrůzostrašnější a tajuplnější událost noviny přinesly, tím vyššímu odbytu se u čtenářů těšily. Vzhledem k rozvoji železniční dopravy si mohli výtisk ranních londýnských novin přečíst ještě dopoledne i odběratelé až v Manchesteru. A aktuálnost zprávám ještě přidávala na poutavosti. \n\nZ toho všeho těžil senzační román. Mnozí spisovatelé tohoto žánru bez zastírání sami tvrdili, že náměty na své příběhy čerpali přímo z novinových článků. Četba o zločinech v novinách dodávala příběhům v románech na důvěryhodnosti a činila každodenní život o trochu víc vzrušujícím a napínavějším – ze zdánlivě úctyhodného souseda se mohl vyklubat hromadný vrah nebo třeba cizoložník. To přispívalo k rostoucí oblíbenosti tohoto žánru. \nNavíc ani cena těchto knih nebyla nijak přemrštěná a k prodeji se nabízely všude – na nádraží, v novinových stáncích i v knihkupectvích. \nKe zvyšujícímu se zájmu o senzační román přispívalo i to, že se příběhy týkaly osob z vyšší společnosti, což narušovalo představy o viktoriánském ideálu. \n\nV polovině 19. století měly ženy jen velmi málo práv. Nemohly volit, vlastnit majetek, vykonávat povolání (ledaže by chtěly učit či vykonávat domácí práce) a předpokládala se u nich podřízenost mužům a jejich přáním. Společnost od žen očekávala, že budou povolné, za všech okolností příjemné, tiché a poslušné. Ale pod povrchem vřely emoce – jak to ostatně dokládá tento v tehdejší době tolik kontroverzní druh žánru. Senzační romány často pojednávaly o ženách, které byly pravým opakem ideálu ženy, tak, jak ho vnímala společnost. Hrdinky těchto románů byly výrazné a silné osobnosti, nezávislé na mužích. \n\nČasto se poukazuje na to, že způsob, jakým dávaly ženy v těchto románech najevo svou sexualitu, sloužil k vyjádření jejich síly, odbojného ducha a záporných vlastností vůbec. Byly prezentovány jako zkažené svůdkyně, které byly na konci příběhu potrestány a prohlédly svůj prohřešek. \nZatímco dříve byly ženy zobrazovány jako nevinné oběti, které muži zachraňovali, byly v senzačních románech role převrácené a právě muži se ocitali v úlohách obětí. Předpokládá se, že prostřednictvím jednání těchto svéhlavých žen se mohly viktoriánskou společností spoutané ženy aspoň v duchu oddávat blaženým pocitům nezávislosti a svobody. \n\nHlavními představiteli tohoto žánru byli Mary Elizabeth Braddonová, Wilkie Collins, Charles Dickens, Charles Reade, George Meredith, Henry Woodová, Susan Warnerová a Caroline Nortonová.\n\nTvorba mužských a ženských spisovatelů se lišila stejně jako se lišila odezva na jejich romány. Dickens a Reade psali romány, ve kterých převažovaly detektivně-kriminalistické prvky, zatímco Braddonová a další ženské autorky se zaměřovaly na psaní knih s nezávislými hrdinkami a o něco více nepravděpodobnějšími a nekonvenčními zápletkami. \n\nO to, který román byl vůbec prvním senzačním románem, se vedou spory – někdo tvrdí, že to byla Collinsova Žena v bílém (1860), jiní zastávají názor, že jím je Tajemství Lady Audleyové (1862) od Mary Elizabeth Braddonové .\n"}
{"id": "313464", "url": "https://cs.wikipedia.org/wiki?curid=313464", "title": "Rádiové signály GPS", "text": "Rádiové signály GPS\n\nDružice systému GPS vysílají radiové signály, které umožňují uživatelům určovat svou polohu a čas. Původní plán výstavby systému GPS počítal se dvěma různými kódy:\n\na v plánované modernizaci GPS III se připravují:\nPo uvedení systému GPS do plného provozu (FOC) v roce 1995 se v roce 1998 začal plánovat a v roce 2000 byla schválena modernizace celého systému, který byl nazván GPS III.\nProjekt plánuje nové pozemní stanice i družice, další civilní i vojenské frekvence i signály, zvýšenou dostupnost a přesnost.\nNěkteré technologie jsou dostupné s družicemi bloku IIR-M vypouštěnými od roku 2005, další IIF od roku 2009, poslední fáze modernizace bude až s blokem III.\n\nNový civilní signál L2C má přinést především eliminaci ionosférické refrakce vysíláním na dvou frekvencích.\n\nPro L2C kód jsou definovány dvě PRN sekvence:\nNa rozdíl od původního P(Y) kódu je postaven tak, aby na počátku výpočtu polohy bylo nutné používat civilní signál pro synchronizaci hodin.\n\nCelý signál je vysílán 511.500 bit/s, ale je násoben na principu kódového multiplexu na 1,023 Mbit/s s využitím techniky FEC (Forward Error Correction) pro eliminaci chyb. Charakteristika L2C signálu předpokládá vyšší ochranu přenosu, lepší korelovatelnost, vyšší vysílací výkon než L1 C/A signál. V jednoduché jednofrekvenční aplikaci má L2C o 65% větší chybu v ionosférické refrakci než L1 C/A.\n\nModulační technika bude využívat pro \"datový signál\" BOC(1,1), pro \"pilot signál\" TMBOC(1,1) na nosné vlně. Časový posun nosné vlny (TMBOC, Time Modulated Binary Offset Carrier) je BOC(1,1) pro všechny s výjimkou 4 z 33 cyklů nosné vlny, které přechází na BOC(6,1).\n\nM kód (Military code) má nahradit stávající vojenský P(Y) kód na obou frekvencích L1 a L2. Signál bude vysílán širokoúhlou anténu pro pokrytí celé hemisféry země rovnoměrným signálem. Nadto bude použita také směrová anténa umístěná mimo tělo družice, kterou bude možno natáčet a regionálně (několik set kilometrů v průměru kruhu) zvýšit sílu signálu až o 20 dB. Směrová anténa bude dostupná na družici bloku III, signál na širokoúhlé anténě již od bloku IIR-M.\nPro M kód se bude využívat binární modulace se zpožděnou nosnou (BOC, Binary Offset Carrier) na šířce pásma 24 MHz.\n\nBude vysílán zároveň s novou navigační zprávou (MNAV, Military Navigation message), která využívá \"pakety\"(packet) místo původních \"rámců\"(frame) pro pružnější využití obsahu zprávy. Pro kontrolu chyb při přenosu používá techniku FEC (Forward Error Correction).\nSignál vysílaného M kódu by měl mít pokrytí –158 dBW se širokopásmovou anténou a –138 dBW pro směrovou anténu.\n\nSignál SoL(Safety of Life) je určen pro civilní využití, kde je třeba garantovat kvalitu polohovací služby natolik, aby bylo možno ihned rozpoznat a eliminovat chybu části nebo celku systému, např. navigace v letectví. Má být vysílán na frekvenci L5 (1176.45 MHz) technologicky implementované do družic bloku IIF. Využívá mezinárodně rezervované pásmo pro letectví.\nSkládá se z 10 230bit dlouhých kódů vysílaných 10,23Mbit/s, tedy frekvencí 1ms:\n\nVyužívá širší pásmo a vyšší výkon oproti L1 nebo L2C, má delší sekvenci PRN kódu. Pásmo L5 je mezinárodně rezervované pro letectví s nízkou mírou rušení.\nL1C (Civil code) jsou kódy se stejnou definicí jako L2C a budou dostupné s první družicí bloku III. L1C bude vysílaný společně s C/A kódem na L1 frekvenci (1575.42 MHz), který bude mít sníženou dostupnost, ale pro zachování zpětné kompatibility zůstane zachován. L1C signál bude odlišitelný od signálů na L1 vysílaných družicemi systému Galileo a tudíž slučitelný.\n\nNová CNAV (Civilian Navigation message) navigační zpráva bude obsahovat stávající data, ale vysílány budou v novém formátu:\n\nO navigační zprávě autorizovaných signálů MNAV (Military Navigation message) nejsou zveřejněny žádné podrobnosti, lze ale předpokládat, že bude mít obdobnou strukturu jako CNAV.\n\n"}
{"id": "313466", "url": "https://cs.wikipedia.org/wiki?curid=313466", "title": "Aled Jones", "text": "Aled Jones\n\nAled Jones (* 29. prosince 1970 Bangor) je velšský zpěvák známý v mládí svým sopránem. V současnosti je jeho hlas barytonový.\n\nJones se narodil v městečku Bangor na severu Walesu jako syn učitelky a projektanta lodí. V místním kostele navštěvoval od svých devíti let sbor a během dvou let se stal hlavním sólistou. Na dráhu profesionálního hudebníka se vydal o málo později, první sólové album mu vyšlo již v roce 1983, tedy v jeho třinácti letech. V kariéře zpěváka pokračuje doposud.\n\nV letech 2002–2004 se nechal na albech doprovázet londýnským chlapeckým sborem Libera. \n\nRoku 2013 získal Řád britského impéria.\n\n\n"}
{"id": "313468", "url": "https://cs.wikipedia.org/wiki?curid=313468", "title": "Shine (píseň, Mike Oldfield)", "text": "Shine (píseň, Mike Oldfield)\n\n„Shine“ je píseň britského multiinstrumentalisty Mika Oldfielda. Vydána byla jako jeho dvacátý první singl v květnu 1986 a v britské hudební hitparádě se neumístila.\n\nPísničku „Shine“ zpívá člen art rockové skupiny Yes, Jon Anderson, pro kterého to nebyla první spolupráce s Oldfieldem. Nazpíval pro něj i píseň „In High Places“ pro album \"Crises\" v roce 1983. B stranu singlu zabírá instrumentálka „The Path“.\n\nSingl „Shine“ vyšel také na dvanáctipalcové desce. Od té sedmipalcové se odlišuje písní „Shine“ prodlouženou o téměř dvě minuty.\n\n\n\n"}
{"id": "313469", "url": "https://cs.wikipedia.org/wiki?curid=313469", "title": "In High Places (píseň)", "text": "In High Places (píseň)\n\n„In High Places“ je píseň britského multiinstrumentalisty Mika Oldfielda. Pochází z jeho alba \"Crises\" z roku 1983 a o čtyři roky později byla vydána jako jeho dvacátý druhý singl; ten se v britské hudební hitparádě neumístil.\n\nSingl vyšel při příležitosti letu největšího horkovzdušného balónu na světě s názvem \"Virgin Atlantic Flyer\". V něm majitel hudebního vydavatelství Virgin Records Richard Branson přeletěl Atlantský oceán. V písni zpívá zpěvák skupiny Yes Jon Anderson. Jako B strana singlu byla použita píseň „Poison Arrows“ (zpěv Barry Palmer) z Oldfieldova alba \"Discovery\" vydaného roku 1984.\n\nSingl byl vydán rovněž v EP verzi (na dvanáctipalcové desce). Odlišností je přidaná instrumentální skladba „Jungle Gardenia“, která vyšla již v roce 1984 jako B strana singlu „Crime of Passion“.\n\n\n\n"}
{"id": "313472", "url": "https://cs.wikipedia.org/wiki?curid=313472", "title": "Bokomara", "text": "Bokomara\n\nBokomara je česká folková hudební skupina založená v polovině osmdesátých let 20. století.\n\n\nSe skupinou vystupuje i Naďa Urbánková a v roce 2007 vydali společně CD \"Pouť na Želiv\".\n\nKompletní diskografie:\n"}
{"id": "313474", "url": "https://cs.wikipedia.org/wiki?curid=313474", "title": "Expedice 17", "text": "Expedice 17\n\nExpedice 17 byla sedmnáctá posádka dlouhodobě obývající Mezinárodní vesmírnou stanici (ISS). První dva členové posádky, Sergej Volkov a Oleg Kononěnko, startovali z kosmodromu Bajkonur 8. dubna 2008 na palubě kosmické lodi Sojuz TMA-12. Na ISS se k nim připojil Garrett Reisman, který už pracoval na stanici jako člen Expedice 16.\n\nPo příletu raketoplánu Discovery 31. května 2008 při misi STS-124 Reismana vystřídal Gregory Chamitoff. Expedice 17 byla ukončena přistáním Sojuzu TMA-12 v Kazachstánu 24. října 2008.\n\n\n\n"}
{"id": "313479", "url": "https://cs.wikipedia.org/wiki?curid=313479", "title": "Upír Nosferatu", "text": "Upír Nosferatu\n\nUpír Nosferatu může být:\n\n\n"}
{"id": "313480", "url": "https://cs.wikipedia.org/wiki?curid=313480", "title": "Gotthard", "text": "Gotthard\n\nGotthard (česky se světec tohoto jména píše zpravidla \"Gothard\") může být:\n\n\n"}
{"id": "313481", "url": "https://cs.wikipedia.org/wiki?curid=313481", "title": "Ašantové", "text": "Ašantové\n\nAšantové nebo Ašanti jsou dominantním kmenem v Ghaně. Mluví jazykem Twi, který patří mezi akanské jazyky. V období před evropskou kolonizací Afriky vytvořili Ašantové velkou a významnou říši v Západní Africe, která se později proměnila v mocnou Ašantskou konfederaci.\n\nAšantové se usadili v centrální části Ghany, přibližně tři stovky kilometrů od pobřeží. Tato oblast se vyznačuje různorodým terénem, ve kterém nalezneme hory i plošiny, lesy i travnaté pastviny. Nachází se zde několik vodních toků. Střídá se období dešťů (duben-listopad) a období sucha (prosinec-březen). Po celý rok jsou zde vysoké teploty.\n\nAšantská populace čítá přibližně 7 milionů lidí a tvoří asi 30 % obyvatelstva Ghany. Jejich jazyk, Twi, patří do Nigerokonžské jazykové skupiny. Mluví jím především venkovské obyvatelstvo, mnoho Ašantů však hovoří anglicky. Ašantové mají v Ghaně značný podíl na politické moci, ačkoliv jejich vliv není tak vysoký jako v minulosti. Současný prezident John Agyekum Kufuor pochází z jejich řad, polovičním Ašantem je i sedmý generální tajemník OSN Kofi Annan. Většina Ašantů žije v regionu Ašantsko, který je jedním z administrativních celků Ghany. Správním střediskem je město Kumasi, které bylo v historii hlavním městem ašantských státních útvarů.\n\nSpolečné dějiny Ašantů se začínají psát v 16. století, kdy se ze státu s kmenovým uspořádáním stává konfederace několika akanských útvarů. V jejím čele stojí první významný ašantský panovník Osei Tutu z klanu Oyoko. Ten v roce 1670 zakládá centralizované království. Jeho svrchovanost uznávají vůdci ostatních klanů. Centrem království se stává Kumasi, které je však zpočátku vazalským územím říše Denkyira. V letech 1699 - 1701 probíhají války mezi Ašantským královstvím a Denkyirou. Osei Tutu ve válkách vítězí a říši Denkyira si podrobuje a do své smrti v roce 1717 si upevňuje svou moc.\nJeho následovníkem se stává Opoku Ware. Ten se zaměřuje na rozvoj obchodu se zlatem. Jeho cílem je snížit závislost království na dovozu z Evropy. Daří se mu získávat nová území a říše tak nabývá velikosti dnešní Ghany. V okamžiku jeho smrti v roce 1750 má Ašantské království 2-3 milionu obyvatel. Nejdůležitějším odvětvím je pro království obchod s otroky.\n\nAdministrativně přebírá Ašantské království strukturu předchozího útvaru Denkyiry, které bylo rozčleněno na metropolitní část a provincie. Ve městech metropolitní části vládnou převážně členové klanu Oyoko. Provincie musí platit ašantským panovníkům daně. Administrativa ašantského státního útvaru byla vysoce efektivní a vyspělá. Starosti dělali ašantským králům nepřátelé, kteří vycházeli především z řad bohatých obchodníků.\n\nOd 17. století museli Ašantové čelit novému protivníkovi. Britští obchodníci, které přitahoval především lukrativní obchod s otroky, a koloniální úředníci toužili ukončit ašantskou vládu nad významnými městy na pobřeží i obchodními cestami. V letech 1801-1824 musel král Osei Bonsu čelit britskému vlivu. V roce 1824 Britové na Ašanty zaútočili. Království se úplné kolonizaci dokázalo ubránit až do roku 1874, kdy Britové ovládli Kumasi a zabavili většinu ašantského bohatství včetně uměleckých artefaktů. V roce 1901 se království stává součástí britské kolonie Zlaté pobřeží.\n\nVztahy kolonie s Velkou Británií se však rychle zlepšily a v roce 1926 předali Britové kontrolu nad hlavním městě Kumasi zpět Ašantům. Plná nezávislost jim pak byla udělena v roce 1935.\n\nAšantská společnost je matriarchální. Tato skutečnost v historii znamenala rodové dědictví půdy, majetku, úřadu i titulů v linii přes matku. Rolí otce je předávat dětem životní sílu, charakter a pomáhat je vychovat - utvářet jejich osobnost.\n\nAšantové mají specifickou rodovou strukturu, která se nazývá Abusua. Je tvořena těmito skupinami: Oyoko a Dako, Asona, Aduana (zahrnuje skupiny Atwea a Abrade), Asakyire, Bretuo a Agona, Asenie, Ekuona a Asokore. Každý Ašant patří do jedné z těchto skupin, když tuto příslušnost získává po své matce. Z toho vyplývá, že v osobách každé z těchto skupin Abusua koluje stejná krev, jsou proto příbuzní, mezi nimiž je sňatek zakázán.\n\nAšanté jsou společnost polygamní. Mnoho mužů se rozhodne vzít si více manželek, což je znakem jejich jak plodnosti, tak připravenosti postarat se o velkou rodinu. Mnohoženství pochází i ze zvyku Ašantů společně sdílet své bohatství.\n\nAšantové ve svém tradičním náboženství vyznávají univerzálního Boha, kterého nazývají Onyame nebo \"Ňame\", který je uctíván jako bůh nebes. Jeho partnerkou je bohyně země a plodnosti \"Asase Ya\". Uctívají ovšem i další bohy, kteří jsou spojeni především s konkrétními místy nebo duchy (obosum), kterými může být kněz ovládán. Existuje také Bůh smrti (Samanade) a v souvislosti s ním je podle tradice kladen velký důraz na řádné vedení pohřebních obřadů. Pohřby králů a dalších významných osob byly v minulosti často spojeny s přinášením lidských obětí. Zemřelému byli obětováni otroci, kteří mu měli sloužit v posmrtném životě. Smrt vnímají Ašantové jako nevyhnutelnou jistotu. Podle mýtu slíbil bůh Ňame člověku možnost nesmrtelnosti, pokud bude v noci bdít a odpoví mu. Člověk však usnul a když Ňame procházel světem, odpověděl mu místo člověka had, který tak získal možnost periodicky omládnout svléknutím kůže, zatímco člověk musí zemřít. Podobný mýtus je znám z mnoha archaických kultur, mimo jiné i z Mezopotámie, kde jednu z jeho verzí zmiňuje Epos o Gilgamešovi.\nNáboženství je spjato s jejich životy, bohové a duchové jsou neustále přítomní. Jedním z největších obřadů byla slavnost sklizně jamů, spojená s všeobecným veselím, amnestií pro provinilce a zřejmě i sexuálními orgiemi. Mezi obávané démony patří \"Asanbossom\" podobný upírovi, o němž se vypráví, že přepadá lidi útokem ze stromu a žere lidské maso.\n\nV důsledku kolonizace bylo mezi Ašanty rozšířeno křesťanství. Dnes je mezi Ašanty nejrozšířenější protestantské vyznání.\n\nPro Ašanty je nejdůležitějším sociálním i ekonomickým srdcem společnosti vesnice. V té je veden bohatý společenský život. Jeho nejdůležitějším článkem bývají pohřby, které obvykle trvají několik dní a na které se sjíždí rodina i přátelé z dalekého okolí. Výdaje na pohřby, na kterých není neobvyklé vedení obchodních jednání, jsou obvykle velmi vysoké. V minulosti (až do počátku 20. století) byly součástí pohřbů i lidské oběti, což zažil i český cestovatel Enrique Stanko Vráz.\n\nV každé vesnici žije několik lidí, kteří zastávají důležité funkce. Náčelník společně s nejstaršími členy dohlíží nad dodržováním tradic, vede obřady a vykonává funkci soudce. Další důležitou osobou je kněz, který opečovává duchovní stránku obyvatelstva. Bylinkář pak za pomoci dostupných bylinek plní funkci lékaře. Zvláštní úlohu, která v jiných společnostech nemá obdobu, má tzv. prostředník. Ten plní funkci jakéhosi zprostředkovatele v komunikaci lidí s náčelníkem a knězem.\n\nAšanti žijí tradičně ve velkých domech obdélníkového půdorysu, sestavených obvykle ve čtveřicích kolem společného dvora. Domy se staví z proutí omazaného hlínou a pokrývají střechou ze slámy či palmových listů. Ašanti jsou tradičně především zemědělci, pěstují především hlíznaté plodiny, a to jamy, batáty a maniok. Z těchto hlíz připravují své národní jídlo \"fufu\", připomínající hustou bramborovou kaši nebo těsto na bramborové knedlíky. Přílohou k \"fufu\" je obvykle pepřená omáčka z ryb, masa nebo zeleniny a velkého množství palmového oleje. Mezi další pěstované plodiny patří palma olejná, kakaovník, podzemnice olejná a tropické ovoce i zelenina. Z domácích zvířat chovají Ašantové psy, prasata, kozy a drůbež, a to pro maso. Psy používají také jako pomocníky při lovu. Lov, tradičně prováděný lukem a šípem nebo pomocí pastí, má menší význam než zemědělství. Lovou zvěří jsou chocholatky a jiné malé druhy antilop, opice, různí hlodavci a ptáci. Místně má velký význam rybolov a sběr drobných živočichů. Velmi oblíbeným zdrojem potravy jsou velcí plži oblovky, které se většinou připravují uzené a následně vařené jako příloha k \"fufu\".\n\nPřed zavedením tkalcovství byla k odívání tradičně používána kůra. Ke tkaní je využívána bavlna a hedvábí. Plést je dovoleno pouze mužům. Existuje hodně vzorů, každý z nich má své jméno a něco symbolizuje - může to být sociální status, příslušnost ke klanu nebo jiné sdělení.\n\nHrnčířským schopnostem obvykle učí matka svou dceru. Ašantové využívají mnoho způsobů a barev k výrobě nádob.\n\nTradiční je v ašantské kultuře i vyřezávání ze dřeva a lití kovů.\n\nSymbolem a určitou duší národa Ašantů je Zlatý stolec. Je považován za svatou věc, je bezpečně uložen a přísně ochraňován, přičemž ven je vzat pouze při velmi výjimečných a významných událostech. Nikdo se na něj nesmí posadit a nikdy se nesmí dotknout země - vždy leží buď na svém vlastním podstavci nebo na kůži zvířete, např. leoparda. Když se Ašantové cítí být něčím ohroženi, obětují zlatému stolci. V roce 1896 došlo v obavě z možné války a ztracení Zlatého stolce k deportaci jejich krále Prempeha I. Zlatý stolec je vyobrazen na ašantské vlajce.\n\n\n"}
{"id": "313483", "url": "https://cs.wikipedia.org/wiki?curid=313483", "title": "Obléhání Jeruzaléma", "text": "Obléhání Jeruzaléma\n\nJeruzalém byl obléhán v minulosti mnohokrát:\n\n"}
{"id": "313490", "url": "https://cs.wikipedia.org/wiki?curid=313490", "title": "Klášter Santa Clara (Funchal)", "text": "Klášter Santa Clara (Funchal)\n\nKlášter Svaté Kláry (Santa Clara) ve Funchalu je ženský klášter františkánského řádu. Založil jej koncem 15. století nejstarší syn objevitele Madeiry Zarca a v pořadí druhý kapitán funchalské kapitánie João Gonçalves da Câmara. Stavba začala roku 1492 kolem malé kaple Nossa Senhora da Conceição, která byla podstatně zvětšena. Stavba kláštera trvala do roku 1497.\n\nKlášter hrál značnou společenskou roli jako bezpečné útočiště neprovdaných šlechtičen před svatbou. Byl i doživotním útočištěm šlechtických vdov. Po celých 500 let své existence zůstal ženským klášterem františkánského řádu.\n\nBěhem století byl klášter několikrát přebudováván. Roku 1917 byl poškozen palbou z německých lodí. Dnes se řeholnice starají o hospodářství kláštera a jeho zahrady. Klášter provozuje mateřskou školku. Řeholnice pracují jako průvodkyně klášterem.\n\nV hlavním kostele kláštera před hlavním oltářem pod dřevěnou podlahou je gotická hrobka z 15. století. V ní je pohřben João Gonçalves Zarco, jeho žena a jejich nejstarší dcera, která byla první matkou představenou tohoto kláštera. Za vstupem do kostela je další hrobka, obsahující pozůstatky další Zarcovy dcery a jejího manžela. V klášteře jsou na jiných místech pochováni Zarcovi vnuci.\n\nK zajímavostem výzdoby hlavního kostela patří stříbrná modlitebna a výzdoba stěn lodi kachličkami azulejos z 18. století. Jejich typický vzor je nazýván vzorem Santa Clara.\n"}
{"id": "313494", "url": "https://cs.wikipedia.org/wiki?curid=313494", "title": "Tokamak TM-1 MH", "text": "Tokamak TM-1 MH\n\nTokamak GOLEM (původně označován jen TM-1, TM-1-MH a CASTOR) bylo první funkční experimentální zařízení určené pro základní výzkum mikrovlnného ohřevu plazmatu v nádobách typu Tokamak. Podle velikosti se TM-1 MH zařazuje mezi malé tokamaky. Do května 1976 se zařízení nacházelo v Ústavu atomové energie I. V. Kurčatova v Moskvě. Pak bylo předáno Ústavu fyziky plazmatu Akademie věd České republiky na základě smlouvy o spolupráci a dělbě práce v oblasti vysokofrekvenčního ohřevu plazmatu, uzavřené mezi ústavy v roce 1974. Zařízení bylo instalováno v hale Tokamak Ústavu fyziky plazmatu v areálu akademie na Mazance v Praze 8. Do provozu zde bylo uvedeno v září 1977 a následně bylo pojmenováno CASTOR (Czech Academy of Sciences TORus). Cílem prací na tomto zařízení bylo zjištění podmínek účinné absorpce vysokofrekvenčních vln v oblasti mezi dolní hybridní a elektronovou cyklotronovou frekvencí a výzkum možnosti vybuzení toroidálního proudu pomocí vysokofrekvenčních vln. Nově je tokamak umístěn v budově ČVUT, Fakulta jaderná a fyzikálně inženýrská pod názvem GOLEM a slouží pro studijní účely.\n\nMagnetická nádoba zařízení je klasickým typem tokamaku a má následující principiální části:\n\nLiner je samotné jádro tokamaku toroidáního tvaru, kde se uskutečňuje zážeh plazmatu a všechny reakce. Pro TM-1 MH je liner vytvořen z nerezového plechu o síle několika milimetrů. Vysokoteplotní plazma se nesmí dotknout stěn nádoby, aby nenastalo tavení konstrukčních materiálů.\n\nPlášť obepínající liner a má hned několik funkcí. Zpočátku udržoval mezi sebou a linerem silné vakuum, neboť se předpokládalo, že to zajistí vyšší stabilitu plazmatu. Povrch pláště má také ochraňovat proudy plazmatu v lineru před vnějšími elektromagnetickými poli, svou indukcí pomáhá stabilizovat fluktuace plazmatu a nacházejí se na něm cívky toroidálního pole, stabilizační cívky a jejich senzory a chladicí měděné trubky. Samotný plášť je vyroben z toroidálně tvarovaného měděného plechu o síle 20 mm.\n\nV lineru je třeba vytvořit a udržet pokud možno co nejvyšší úroveň vakua. K tomu sloužil čerpací systém, který byl ještě rozdělen na dvě nezávislé části:\nKonstrukce byla navržena tak, aby v lineru bylo možno dosáhnout vakuum lepší 10 Torr a v plášti 10 Torr. Časem bylo upuštěno od původního záměru dvou nezávislých vakuových systémů, protože použití dvou systémů nezajistilo výrazně lepší stabilitu plazmatu, jak konstruktéři původně předpokládali. Vakuový systém pláště byl posléze nahrazen stabilizačním magnetickým systémem, který byl lépe schopen zvýšit stabilitu plazmatu.\n\nPro čerpání kvalitnějšího vakua je potřeba, před spuštěním silnějších vývěv, nejdříve utvořit předvakuum. V lineru se tak děje pomocí rotační vývěvy RV1, která vytvoří předvakuum lepší než 10 Torr. Přes elektromagnetický průchozí ventil P1 bylo vakuum rozváděno ke dvěma difuzním vývěvám DV1 a DV2. Difuzní vývěvy byly posléze nahrazeny turbomolekulárními pumpami, které nechávaly v komoře méně nečistot. Napouštěcí ventil N1 rotační vývěvy RV1 se zavírá automaticky při spuštění vývěvy. Předčerpávané difuzní vývěvy DV1 a DV2 jsou spojeny s linerem přes kovové vypékatelné mechanické ventily K1 a K2. Pro odstranění vlivu nečistot jsou použity dvojice vymrazovaček. Pro přímé předčerpávání lineru pomocí RV1 je zapojena odbočka s kovovým ventilem a vymrazovačkou. Měření úrovně předvakua se provádí termočlánky a měření úrovně vysokého vakua vývěv DV1 a DV2 se provádí triodami. Napouštění pracovním plynem je prováděno z rezervoáru R po otevření ventilu NV. Přímo v rezervoáru je také zabudováno ovládání rychlosti napouštěného plynu. V případě vodíku (běžný pracovní plyn) se používá niklový filtr.\n\nPrincip a uspořádání systému je stejný jako u čerpacího systému lineru. Předvakuum je vytvářeno rotační vývěvou RV2, přes průchozí elektromagnetický ventil P2. Difuzní vývěva DV3 je od předvakua oddělována elektromagnetickým ventilem. Úroveň předvakua je měřena termočlánkem. Úroveň vakua v plášti je měřena triodou. Pro umožnění přímého předčerpání pláště pouze rotační vývěvou RV2 je zařazena spojka s mechanickým ventilem a izolátorem.\n\nPro případ že poslední čerpání bylo provedeno před týdnem nebo později, uplatňoval se následující postup čerpání vakua. Ten předpokládal, že vakuum v plášti nebylo horší než 10 Torr a v lineru než 10 Torr.\n\nPro dosažení nejlepšího vakua a dobré čistoty lineru je vysokovakuová část čerpacího systému opatřena soustavou pro ohřev stěn. Ohřátí stěn vakuové komory způsobí uvolnění jak zbytkových absorbovaných plynů, tak pevných částeček. Při soustavném odčerpávání vývěvou se může úroveň vakua zlepšit až o řád. Nejvyšší teplota závisí jenom na použitých konstrukčních materiálech. Pro daný případ je to:\n\nOhřev komory lineru je prováděn indukčně, tj. pomocí transformátoru tokamaku. Do primárního vinutí je přiváděn proud cca 300 A a sekundární vinutí je samotná komora lineru. Příslušná místa na plášti jsou při tom chlazena průtokem vody. Ohřev vakuových stojanů je prováděn soustavou odporových spirál navinutých na povrchu stěn. Příruby lze ohřát až na cca 400°C. Ohřev přívodných trubic a ventilů je prováděn rovněž odporovými spirálami. Normální úroveň proudu jednotlivých spirál je kolem 5–6 A.\n\nPři návrhu byly vzaty za základ parametry baterie používané v ústavu I. V. Kurčatova. Byla tvořena 1200 kusy olejových kondenzátorů s kapacitou 150 μF, takže výsledná kapacita byla 0,18 F. Baterie pro provoz byla nabíjena maximálně na napětí 2 kV takže výsledná energie baterie byla 360 kJ.\n\nPřipojením kondenzátorové baterie k induktivní zátěži (vinutí cívek) vznikne oscilační obvod, jehož základní parametry jsou určeny kapacitou kondenzátorové baterie C, indukčností vinutí L a sériovým odporem R (RLC obvod). Frekvence oscilačního obvodu pro použité parametry byla 7 Hz. Průběh proudového impulzu měl sinusový charakter. Vzhledem k tomu, že při provozu se používala pouze první půlperioda proudového impulzu, bylo žádoucí vzhledem k zahřívání vinutí, odpojit kondenzátorovou baterii od zátěže při průchodu proudu nulou.\n\nOvládací povely pro provoz LC linek jsou odvozeny automaticky od obvodů kondenzátorové baterie. Za účelem kontroly byl taky možný provoz samostatný. Jak jednotlivé sekce kondenzátorové baterie, tak LC linky jsou pro bezpečnost vybaveny mechanickými spínači, které zkratují baterii a LC linky, pokud nejsou právě v provozu.\n\nNedílnou částí energetického systému Tokamak jsou dva zdroje kompenzačního vinutí a jeden zdroj pro trysku. Tento provoz je automaticky svázán s provozem kondenzátorové baterie a LC linek. Jedná se pouze o jednosměrné zdroje.\n\nVysokofrekvenční ohřev plazmatu v Tokamaku TM-1-MH se prováděl na frekvenci o kmitočtu mezi dolní hybridní frekvencí a elektronovou cyklotronovou frekvencí. V plazmatu se měly budit zpomalené vlny ve směru toroidálního magnetického pole. Takto zpomalené vlny, jejichž fázová rychlost měla být srovnatelná s tepelnou rychlostí elektronů, měly interagovat s plazmatem. V důsledku Landauova útlumu na elektronech měly předávat svou energii elektronům plazmatu. V TM-1 MH byla doba termalizace kratší než doba udržení, což umožnilo, aby se energie dodaná elektronům dodala srážkami iontům a tím ohřívala i iontovou komponentu plazmatu. Zpomalené vlny by měly pronikat do celého objemu plazmatu.\n\nZpomalené vlny se v tokamaku měly budit pomocí šroubovicových zpomalovacích struktur vložených do lineru. V lineru byly uloženy dvě šroubovice. Šroubovice je tvořena bowdenem vloženým v křemenné šroubovici vytvořené z křemenné trubičky. Vložená šroubovice leží ve stínu clony a není tedy v přímém kontaktu s prstencem horkého plazmatu. Šroubovice jsou napájeny koaxiálně a vstupy jsou umístěny symetricky kolem vertikální osy. Konce obou šroubovic byly vakuově těsně zapojeny. Mikrovlnný ohřev se prováděl na frekvenci 1,25 GHz o výkonu 50–100 kW. Mikrovlnný výkon se do šroubovice přiváděl pomocí vlnovodné trasy zakončené na koaxiál.\n\nGenerátorem vysokofrekvenčního výkonu byl magnetron Tesla-VÚVET, který byl schopen v trvalém provozu generovat vysokofrekvenční výkon na kmitočtu 1250 MHz. V provozu s impulzy o délce cca 1 ms byl schopen dát 30–40 kW vysokofrekvenčního výkonu v impulzu. Magnetické pole magnetronu bylo generováno válcovou cívkou protékanou stejnosměrným proudem. Magnetron byl chlazen vzduchem a vodou. K ověření funkce magnetronu pro vyloučení rizika poškození vysokofrekvenční struktury tokamaku bylo možno použít koaxiální zátěže.\n\nZákladními makroskopickými parametry zařízení jsou toroidální elektrický proud tekoucí plasmatickým prstencem a nerezovým linerem jako sekundárním vinutím transformátoru tokamaku a napětí na plazmatickém prstenci. Pro dosažení optimálního stabilního režimu je tedy nutno měřit především tyto dva parametry. Snahou je dostat co největší toroidální proud při co nejmenším napětí na prstenci, stabilním po celou dobu trvání pulzu. Mimo těchto parametrů je možno měřit i vlastní proud LC linek tekoucí primárním vinutím tokamaku. Polohu prstence vzhledem k ose výbojové komory lze sledovat pomocí dvou systémů magnetických sond umístěných v komoře mezi linerem a měděným pláštěm.\n\nHlavní fyzikální parametry popisující vlastnosti plazmatu jsou elektronová hustota, teplota elektronů a iontů, energetický obsah jednotky objemu plazmatu a procento izolace. Tyto parametry bylo možno měřit mikrovlnným interferometrem, měřením diamagnetického efektu plazmatu, analýzou energie vyletujících neutrálů a optickými měřeními. V různých místech lineru jsou umístěny dvě Langmuirovy stíněné sondy ve vysokofrekvenčním provedení. Pro tyto všechny účely je zařízení opatřeno diagnostickými vstupy.\n\nBylo prováděno pomocí Rogowského pásku, obepínajícího celou výbojovou komoru a to vně měděného pláště (není v azimutálním směru elektricky uzavřen). Současně s proudem protékajícím plazmatickým prstencem byl měřen i proud tekoucí nerezovým linerem.\n\nSnímáno pomocí jednoho závitu vodiče umístěného na výbojové komoře vně pláště.\n\nPři provozu tokamaku je vhodné znát polohu plasmatického prstence uvnitř komory, pro vhodné nastavení kompenzačních polí indukovaných stabilizačními cívkami. Na sledování slouží polohové sondy – cívky umístěné na povrchu lineru. V zařízení TM-1MH je umístěno šest párů polohových sond, a to čtyři páry v horizontální rovině po obvodu toroidu a dva páry sond pro sledování vertikálního posuvu.\n\nLze provádět sondováním napříč plasmatického prstence. Z důvodu technického vybavení a dostupnosti mikrovlnných generátorů se na zařízení prováděly interferometrická měření elektronové hustoty na vlnové délce 8 mm, což znamenalo silné omezení co se týče maximálně měřitelných hustot.\n\nTato měření v toroidální konfiguraci tokamaku se silným podélným proudem představovaly značně komplikovanou záležitost. Magnetická sonda určená pro snímání diamagnetického efektu snímá totiž i parametrický efekt toroidálního proudu, který byl mnohem silnější.\n\nK tomuto účelu byl připraven analyzátor energie neutrálů s plynným terčíkem. Měření s ním však prováděna nebyla.\n\nBylo možné provádět pomocí tří okének. Byly prováděny pomocí monochromátoru a mřížkového spektroskopu.\n\nPro sledování amplitudy, příp. šíření ohřevové vlny byly v lineru umístěny dvě Langmuirovy sondy. Byly vedeny těsně po povrchu lineru v jeho dolní části.\n\nBall-pen sonda\n\nPro přímé měření potenciálu plazmatu. Sonda umístěna na spodní vertikální manipulátor.\n\nPro nastavování tvaru pulsu proudu z LC linek byl zkonstruován měrný transformátor proudu se železným jádrem, dobrou elektrickou izolací a stínícím krytem proti rušivým signálům.\n\nZařízení TM-1-MH pracovalo v impulzním režimu. Zdrojem toroidálního pole byla kondenzátorová baterie vybíjená do cívek rovnoměrně rozložených podél toroidální komory. V maximu proudu, kdy magnetické pole je maximální a téměř konstantní se do tokamaku přiváděl impulz z tvarovací LC linky o délce 6 ms. Vzhledem k začátku proudu v toroidálních cívkách byl tento impulz posunut o cca 30 ms. Proud v cívkách toroidálního pole byl měřen Rogowského páskem umístěným na 29. cívce, která nebyla zabudována do tokamaku. Proud LC linky byl měřen samointegrujícím transformátorem. K vytvoření proudu výboje byly k dispozici dvě tvarovací LC linky, jejichž impulsy mohly být navzájem časově posunuty. To umožnilo vytvářet tvarovaný impulz proudu přiváděného do primárního vinutí transformátoru.\n\nCílem prvních experimentů prováděných na Tokamaku TM-1-MH bylo nalezení optimálních režimů stabilního provozu a nastavení základních diagnostických prostředků umožňujících měřit základní makroskopické parametry.\n\n\n"}
{"id": "313501", "url": "https://cs.wikipedia.org/wiki?curid=313501", "title": "USS Atlanta (CL-51)", "text": "USS Atlanta (CL-51)\n\nUSS Atlanta (CL-51) byl lehký křižník amerického námořnictva, který byl zároveň první postavenou lodí třídy Atlanta. Křižník byl v pořadí již třetí americkou válečnou lodí, pojmenovanou podle města Atlanta ve státě Georgia. Atlanta byla stavěna jako protiletadlový křižník určení především k protivzdušné ochraně svazů letadlových lodí. Křižník za války prošel krátkým, ale intenzivním bojovým nasazením. Nejprve se účastnil bitvy u Midway, dále bitvy u východních Šalomounů, bitvy u Santa Cruz a nakonec byl potopen v krvavé noční bitvě u Guadalcanalu, kde se skupina amerických křižníků a torpédoborců utkala se značně silnějším japonským svazem, vedeným bitevní lodí Kirišima.\n\nKýl křižníku \"Atlanta\" byl založen 22. duben 1940 v loděnici \"Federal Shipbuilding and Drydock Co.\" v Kearny v New Jersey. Trup byl spuštěn na vodu 6. září 1941 a dokončen 24. prosinec 1941 v \"Brooklyn Navy Yard\" v New Yorku. Prvním kapitánem lodi byl Samuel P. Jenkins.\n\nDalší téměř tři měsíce strávila loď a její posádka při výcviku, který se konal především v zátoce Chesapeake. Po menších opravách a úpravách provedených v New Yorku, se loď vydala na první operační plavbu, když 5. dubna 1942 vyplula k Panamskému průplavu a 8. dubna zakotvila v městě Cristóbal na atlantické straně průplavu. \"Atlanta\" proplula průplavem a 12. dubna se se zastávkou u neobydleného Clippertonova ostrova, kde neúspěšně pátrala po stopách nepřátelské činnosti, vydala do Pearl Harboru. Zde \"Atlanta\" 23. dubna 1942 zakotvila.\n\nNa Havaji se \"Atlanta\" krátce zdržela a 3. května 1942 prodělala protiletadlový výcvik. Už 10. května ale přístav opustila aby společně s torpédoborcem USS McCall eskortovala muniční loď \"Rainier (AE-5)\" a tanker \"Kaskaskia (AO-27)\" na ostrov Nouméa v souostroví Nová Kaledonie. Dne 16. května se pak loď připojila ke svazu \"Task Force 16\" viceadmirála Williama F. Halseyho, jehož jádrem byly letadlové lodi USS Enterprise a USS Hornet. TF 16 se vracel na Havaj, aby pomohl bránit souostroví před hrozbou japonského útoku. Pearl Harboru svaz dosáhl 26. května.\n\nUž 28. května svaz TF 16 opět vyplul, aby byl součástí amerických sil v bitvě u Midway. V té Atlanta doprovázela a chránila letadlové lodě \"Enterprise\" a \"Hornet\".\n\nPo bitvě u Midway se \"Atlanta\" vrátila do Pearl Harboru. Ve dnech 21., 25. a 26. června prošla výcvikem protiletecké střelby a od 1. do 2. července 1942 byla v suchém doku, kde byl její trup očištěn, opraven a dostal nový nátěr. Od 6. července už byl křižník opět plně ve službě a ještě několikrát cvičil protileteckou palbu, absolvoval cvičné střelby na vlečené cvičné cíle a cvičil i ostřelování pobřeží některého z Havajských ostrovů. \n\nDne 15. července 1942 se \"Atlanta\" opět připojila k \"Task Force 16\" a plula s ním k Tongatapu, hlavnímu ostrovu souostroví Tonga. Křižník zde 24. července doplnil palivo torpédoborci USS Maury a sám doplnil palivo z tankeru \"Mobilube\". Jelikož se blížil počátek invaze na Guadalcanal a Američané přeskupovali síly, byla \"Atlanta\" převelena k operačnímu svazu TF 61. Od počátku operací u Guadalcanalu 7. srpna, \"Atlanta\" chránila letadlové lodě a po jejich stažení se i nadále pohybovala v oblasti ostrova.\n\nKdyž se Američanům podařilo konsolidovat své pozice na ostrově, šance japonských vojsk na zvrat situace byla závislá na dodávce posil. Vrchní velitel Japonského císařského námořnictva admirál Isoroku Jamamoto proto k ostrovu vyslat kombinovanou flotilu, chránící velký konvoj. Americké letadlo tento konvoj objevilo 23. srpna 1942. Letadlové lodě \"Enterprise\" a \"Saratoga\" vyslaly ke svazu své letouny, které však japonské síly nenalezly. Den poté došlo ke střetnutí letadlových lodí, zvanému jako bitva u východních Šalomounů. \"Atlanta\" zde bránila letadlovou loď \"Enterprise\" před útoky japonských letadel. Při hlavním útoku 18 střemhlavých bombardérů Aiči D3A1 \"Val\" se \"Atlanta\" podílela na přehradné palbě a podle svého kapitána Jerkinse sestřelila až 5 letounů. \"Enterprise\" přesto utrpěla jeden přímý a několik blízkých zásahů a byla vážně poškozena.\n\nPo bitvě u Guadalcanalu se \"Atlanta\" několik dní podílela na operacích \"Task Force 61\" a poté odplula na Tongatapu kvůli údržbě. Od 13. do 15. září tvořil křižník eskortu muniční lodě \"Lassen (AE-3)\" a transportu letadel \"Hammondsport (APV-2)\" na Nouméu. Po doplnění paliva a munice se vracel zpět. 23. září se připojil ke svazu \"Task Force 17\", kde tvořil svaz společně s bitevní lodí USS Washington a torpédoborci USS Walke a USS Benham. Tento svaz doplul na Tongatapu 26. září a mezi 11.–14. říjnem 1942 eskortoval několik konvojů na Guadalcanal. Loď se poté připojila k \"TF 64\" a nadále operovala poblíž Guadalcanalu. \n\nDne 25. října došlo k dalším střetům s japonským loďstvem, kterému se nedařilo vytlačit Američany z oblasti ostrova. Následujícího dne se \"Atlanta\", tvořící společně s bitevní lodí \"Washington\", těžkým křižníkem USS San Francisco, lehkým křižníkem USS Helena a dvěma torpédoborci uskupení \"Task Force 61\", zúčastnila bitvy u Santa Cruz.\n\nPo skončení bitvy se \"Atlanta\" stala vlajkovou lodí uskupení \"TF 64.2\". Její velitel, admirál Norman Scott se nalodil 28. října. Loď se poté zúčastnila noční bitvy u Guadalcanalu, kde se skupina amerických křižníků a torpédoborců utkala se značně silnějším japonským svazem, vedeným bitevní lodí \"Kirišima\". V bitvě byla potopena jak \"Atlanta\" (potopila ji vlastní osádka) tak i její sesterská loď USS Juneau (potopila ji japonská ponorka).\n\n\n"}
{"id": "313502", "url": "https://cs.wikipedia.org/wiki?curid=313502", "title": "Seznam českých dokumentárních cyklů", "text": "Seznam českých dokumentárních cyklů\n\n\n\n\n\n\n\n\n\n\n\n\n\n\n\n"}
{"id": "313507", "url": "https://cs.wikipedia.org/wiki?curid=313507", "title": "Poslední pevnost", "text": "Poslední pevnost\n\nPoslední pevnost je americké drama, které v roce 2001 natočil režisér Rod Lurie.\n\nPříběh viny, neviny, uvedomění a sebeúcty. Do vězení přivezou nového trestance, bývalého tříhvězdičkového generálporučíka Eugena R. Irwina (Robert Redford), který je uznávanou osobností. Má si tu odkroutit deset let za vědomé neusposlechnutí rozkazu při bojové misi. Postupně ale při svém pobytu zjišťuje, že velitel věznice plukovník Winter (James Gandolfini) vládne železnou rukou a nevadí mu ani tvrdší zacházení s odsouzenými. Irwin se snaží spoluvězňům pomoci ve znovunalezení své hrdosti a lidské důstojnosti. Vyžaduje to hodně sil i odvahy a cena za to není zanedbatelná.\n"}
{"id": "313512", "url": "https://cs.wikipedia.org/wiki?curid=313512", "title": "Alessandra Acciaiová", "text": "Alessandra Acciaiová\n\nAlessandra Acciaiová, v nepřechýlené formě Acciai (* 12. prosince 1965 Řím) je italská herečka.\n\nDebutovala roku 1987 ve filmu režiséra Lamberta Bavy \"Il gioko\". Roku 1994 byla označena za nejlepší novou herečku roku ve filmu \"Anni ribelli\". Následovaly další role ve filmech jako \"La vera vita di Antonio H.\" (1995), \"Uomini senza donne\", \"La classe non è acqua\" (1997).\n\nZnámou se stala rolí Cory v televizním seriálu \"Incantesimo\" série (1998-2001).\n\n"}
{"id": "313529", "url": "https://cs.wikipedia.org/wiki?curid=313529", "title": "Bionicle", "text": "Bionicle\n\nBionicle je série stavebnicových hraček vytvořených dánskou společností LEGO Group, které jsou určeny pro děti od 7 do 16 let.\n\nV Evropě se prodávají od 30. prosince 2000 a ve Spojených státech amerických od června 2001. Od uvedení na trh již vyšlo přes sto stavebnic, o příbězích vytvořeného fiktivního světa hrdinů Bionicle bylo vydáno několik desítek knih a komiksů, odehrává se tu několik počítačových her a čtyři filmy. V roce 2010 vyšly poslední Bionicle stavebnice, které pak nahradil nástupce stavebnic s názve, Hero Factory. V roce 2015 byla stavebnice Bionicle obnovena.. \n\n\nSpherus MagnaPrincipal Features- Bara Magna\" Arena Magna\"\" Great Desert\"- Aqua Magna\" Endless Ocean\"\" Mata Nui\"\" Voya Nui\"\"Mahri Nui\"\" -Bota Magna\" Great Jungle\"-The Matoran Universe\"\" Metru Nui\"\"Karzahni\"\"Voya Nui\"\"Mahri Nui\"\" Karda Nui\"\n\nHrdinové v Bionicle jsou spojeni s některým z živlů, který také určuje jejich převažující barvu:\n\n2015 – Bionicle Masks of Power (2. generace)\n\nStrana dobra je kolektivní a oddaná matoranům. Mimo jiné toa jsou něco jakoby hraničáři, protože hlídají matorany a plní tajné mise.\n\nStranu zla zastupují Makutové, nejznámějš z nich je Teridax.\n\nRok, kdy se začali Bionicle vyrábět. Před rokem 2001 se vyráběli předchůdci bioniclů, ti měli všechny základní součásti a disky.\n\nToa Mata jsou první Toa v historii Bionicle. Jsou zároveň jedna z prvních stavebnic Bionicle. Mezi ně patří Toa Tahu - toa ohně, Toa Gali - toa vody, Toa Pohatu - toa kamene, Toa Lewa - toa vzduchu, Toa Onua - toa země a Toa Kopaka - toa ledu. Jejich úhlavní nepřátelé jsou Makutovi rahi a Bohroci. \n\nToa Voriki patří mezi mýty které vytvořily fanoušci.Je to ve Photoshopu upravený tahu.Hůl je přebarvená Vakamova, Maska je roztáhlá Onuova , blesky jsou nakreslené.\n\nJeho údajný symbol není v Bionicle abecedě a není ani v databázi lega.\n\nV České republice od roku 2006 existuje tzv. bioblogerská komunita; zakládá se na \"focených příbězích\". Příběh je přitom vymyšlený, nijak nesouvisí s oficiálním dějem. Každý \"biobloger\" má vlastní webovou stránku založenou přes blog.cz, tu si pak upravuje ke své libosti. Na tuto stránku pak dává své lego výtvory nebo \"příběhy\". Komunita se skládá převážně s dětí do 15 let. Počet této komunity se značně střídal, z několik stovek jich zbylo pár desítek. V bioblogerské komunitě panovaly značné spory které se jim nakonec staly osudnými, po masivním končením se už jenom střídali noví a noví.\n\nDnes je aktivních jen pár blogů, většina interakce mezi jejími členy se přesunula na Skype. Věková hranice se zvedla na 15 a více let. Z původních dvanácti posledních však zbývá aktivních členů stále míň a míň a nahrazují je nováčci. Aktivní členové jsou bionicletavern.blog.cz (Výtvory, chystané příběhy), toxicrepa.weebly.com(Chystané příběhy), bioniclestory.blog.cz (Vzpomínkový blog), minzesk,blog.cz (Příležitostné výtvory), skullwarrior.blog.cz (Chystané příběhy), lexyisuniverse.blog.cz (Psané příběhy 18+), criconia.blog.cz (Lego příběhy)\n\n"}
{"id": "313530", "url": "https://cs.wikipedia.org/wiki?curid=313530", "title": "April Wine", "text": "April Wine\n\nApril Wine je kanadská rocková skupina, založená v roce 1969. Jméno „April Wine“ si vybrali členové skupiny proto, že spolu ta dvě slova dobře zněla.\n\nSkupina April Wine patří společně se skupinami Rush a Triumph k nejvýznamnějším hard rockovým formacím v Kanadě. Skupinu zakládají začátkem roku 1969 bratři David a Ritchie Henmanovi společně se svým bratrancem Jimem Henmanem a Mylesem Goodwynem.\n\nNa jaře roku 1970 se skupina stěhuje z Halifaxu do Montréalu, kde nahrává pro hudební společnost Aquarius Records své debutové album - \"April Wine\" (1971). Zpěvák a kytarista skupiny Myles Goodwyn je autorem úspěšné písně „Fast Train“, která se v Kanadě stala hitem a skupině se tak otevírá cesta k natočení druhé dlouhohrající desky. V průběhu roku 1971 opouští skupinu Jim Henman, kterého posléze nahrazuje Jim Clench.\n\nRoku 1972 začíná April Wine pracovat na druhém albu. Producentem druhé desky se stává velmi zkušený Ralph Murphy, což se posléze ukazuje jako velmi dobrá volba. Album s názvem On Record je vydáno ještě v průběhu roku 1972. A spolupráce s Murphym přináší své ovoce. Album se setkává s velmi dobrým přijetím a skupina zažívá první mezinárodní úspěchy. Píseň „You Could Have Been a Lady“, původně nahraná v Anglii skupinou Hot Chocolate, se stává prvním obrovským hitem April Wine. Píseň se dostává na #1 místo v kanadské hitparádě a v USA proráží do Top 30 hitparády Billboard's, kde se udrží celých 11 týdnů. Na albu \"On Record\" se rovněž nachází cover verze písně „Bad Side Of The Moon“ od Eltona Johna. Za \"On Record\" obdrží skupina svoji první zlatou desku, která je předzvěstí toho, že se April Wine stanou jednou z nejúspěšnějších kanadských rockových skupin v historii.\n\nPo úspěchu alba \"On Record\" není žádným překvapením, že se v roce 1973 skupina schází v nahrávacím studiu opět s producentem Ralphem Murphym. Nahrávání třetího alba skupiny se již neúčastní bratři Henmanovi, které na začátku roku 1973 nahradili kytarista Jerry Mercer a bubeník Gary Moffet. Album je vydáno roku 1973 pod názvem \"Electric Jewels\". Příchod nových hudebníků se na albu projevil veskrze pozitivně. Oproti prvním dvěma albům je \"Electric Jewels\" mnohem energičtější a nápaditější. Album obsahuje několik do dnes fanoušky velmi oblíbených klasických April Wine písní, jako jsou například „Weeping Widow“, „Just Like That“ nebo „Lady Run Lady Hide“. Na albu se projevuje vysoký tvůrčí přínos Goodwyna and Clenche, kteří jsou autory většiny písní.\n\nNa jaře roku 1974 se vydává skupina na národní turné nazvané \"The Electric Adventure\". Toto turné je první v historii skupiny, kdy skupina využila při svoji show obrovský světelný park a pyrotechniku, které se posléze stávají neoddělitelnou a pravidelnou součástí dalších vystoupení skupiny. Jejich originální vizuální show inspirovala řadu dalších rockových hudebníků ve světě. V průběhu tohoto turné je záznamenán jeden z koncertů a ještě v roce 1974 vychází skupině první živé album jednoduše pojmenované \"Live\".\n\nMnoho lidí řadí album \"Stand Back\" z roku 1975 mezi úplně nejlepší nahrávky April Wine. Album obsahuje velké hity „Tonight Is A Wonderful Time To Fall In Love“ a „I Wouldn't Want To Lose Your Love“. Ale i ostatní písně na albu, jako jsou „Cum Hear The Band“, „Slowpoke“, „Don't Push Me Around“ nebo „Oowatanite“, jsou velmi povedené. Není proto překvapením, že album se v Kanadě velmi rychle stalo zlatým a dnes je dvojitě-platinové.\n\nV roce 1976 dochází ke změně na postu baskytaristy. Jima Clenche vystřídal Steve Lang. V nové sestavě se skupina zavírá do nahrávacího studia. Nový počin skupiny je vydán pod názvem \"The Whole World's Goin' Crazy\" (1976). Obrovský úspěch předchozího alba skupiny zapříčinil, že se poprvé v kanadské historii stala nová deska April Wine - \"The Whole World's Goin' Crazy\", díky obrovským předobjednávkám, okamžitě v den oficiálního vydání platinovou. Album obsahuje další klasiku od April Wine - baladu „Like A Lover, Like A Song“.\n\nV pořadí šesté album skupiny \"Forever for Now\" vychází v roce 1977. Dalšího kanadského milníku dosáhla skupina se singlem „You Won't Dance With Me“, který se stal nejlépe prodávaným singlem v historii. Singl se stal zlatým, samotné album pak dosáhuje rovněž na zlatou metu, posléze se stává platinovým. Vlastní album je velmi nesourodou směsicí různých hudebních žánrů - od country and western, přes latin, caribbean, blues až po rock. Důvod veškeré zvláštnosti a výjimečnosti alba lze ovšem lehce vysvětlit. Myles Goodwyn totiž postupně připravoval svůj sólový materiál, který chtěl vydat jako svoji první sólovou desku. Ovšem skupina, která byla prakticky na vrcholu, si nemohla dovolit příliš dlouhou odmlku. Proto byl nakonec sólový projekt Goodwyna přetvořen na projekt skupiny. Většina hudebníků má ve zvyku na svých sólových deskách experimentovat a výsledný materiál se zcela diametrálně odlišuje od tvorby vlastních skupin, což je i tento případ. Proto má tato deska paradoxně daleko blíž ke kupříkladu Buddy Hollymu nebo The Everly Brothers, než k April Wine.\n\nJeště v roce 1977 vydávají April Wine svoji druhou živou desku - \"Live at the El Mocambo\". Záznam koncertu byl pořízen v rockovém klubu El Mocambo Club v Torontu. Kanadská verze tohoto alba obsahovala i jednu novou studiovou nahrávku - píseň „She's No Angel“, ze které se stal další kanadský hit. Po vydání tohoto alba se rozšířil počet členů skupiny na pět hudebníků. Po ukončení letního turné 1977 se ke stávajícím členům kapely připojil Brian Greenway. Greenway byl velmi flexibilní hudebník, který ovládal zpěv, komponoval hudbu a hrál na harmoniku. Ovšem do April Wine byl přijat hlavně na post třetího (!) kytaristy. Pro tento úsek historie je pro April Wine typický hutný hardrockový zvuk, postavený na hudebním aranžmá trojice kytar. Ke konci roku 1977 uzavírá skupina novou nahrávací smlouvu s hudebním gigantem Capitol - EMI.\n\nPod křídly nového vydavatelství se pětice hudebníků v roce 1978 pouští okamžitě do nahrávání nového, v pořadí již sedmého, studiového alba. Produkce alba se ujal sám Myles Goodwyn. Na pultech se deska nazvaná \"First Glance\" objevuje ještě v průběhu roku 1978. April Wine se podařilo, i díky angažmá dalšího kytaristy, nahrát kvalitní, na kytarových riffech postavené, hardrockové album. Novým hitem skupiny se stává píseň ze singlu číslo 3 - „Roller“. Singl „Roller“ se drží celých 11 týdnů v americké hitparádě Billboard Hot 100 a samotné album \"First Glance\" se drží rovněž 11 týdnů v americké Billboard's 200 Album chart. Navíc skupina dosahuje s tímto albem dalšího velkého úspěchu - \"First Glance\" je prvním albem skupiny April Wine, které se stalo zlatým i vně Kanady.\n\nZačátek roku 1979 sliboval skupině řadu dalších úspěchů. Několik slavných skupin - Rush, Styx, Journey - projevuje zájem, aby jim April Wine dělali předskokany při jejich koncertech ve Spojených státech. Vystoupení skupiny po USA konečně pomohla skupině se zviditelnit. Američané zaregistrovali „novou“ skupinu - April Wine. Po deseti letech své existence byla konečně jedna z nejlepších skupin v Kanadě definitivně objevena. Skupina jde opět do studia a slibuje nahrání dosud nejtvrdší desky v dějinách April Wine. Ještě v roce 1979 slibované album vychází - název \"Harder ... Faster\" fanouškům skupiny slibuje mnoho.\nDvě písně se stávají hity. „I Like To Rock“ je hitem rádii v USA, zatím co „Say Hello“ zase boduje v Kanadě. Popularita těchto písní pomáhá bodovat i celému albu. V americké hitparádě Billboard 200 se \"Harder...Faster\" drží plných 40 týdnů! Úspěch alba \"Harder ... Faster\" pomohl skupině k zisku dalších zlatých a platinových ocenění, ale nyní už po obou stranách severoamerické hranice.\n\nPrvní měsíce roku 1980 absolvuje skupina April Wine velké americké turné společně s britskými Nazareth, jako jejich předkapela.\nShow křižuje po USA od jednoho města k druhému. Soubor se po celých Spojených státech neustále těší značnému zájmu pořádajících agentur. Skupina se konečně dočkala uznání. Všem je jasné, že příští šňůru po USA bude April Wine konečně v roli headlinera.\n\n\n"}
{"id": "313534", "url": "https://cs.wikipedia.org/wiki?curid=313534", "title": "Šulchan aruch", "text": "Šulchan aruch\n\nŠulchan aruch ( , „Prostřený stůl“) je halachický kodex shrnující židovské náboženské právo. Autorem tohoto díla je Josef Karo, sefardský rabín a učenec (1488–1575).\n\nJosef Karo byl jednou z vůdčích halachických autorit své generace a původně zamýšlel vytvořit \"knihu halachot\" s jejich podrobným rozborem a vysvětlením. Toto obsáhlé dílo, které sám považoval za svůj \"opus magnum\", nazval Bejt Josef. Kvůli množství zákonů a především obsáhlosti díla však Karo kromě toho vytvořil i kratší verzi, ve které shrnul pouze závěry, vyplývající z vývoje celého náboženského práva. Vzniklo tak dílo přijatelné velikosti, které zprostředkovávalo jednotlivá nařízení a náboženské zákony formou krátkých vět, jasně specifikující co je povoleno a co ne. Karo toto dílo původně považoval za krok z nouze a především jako příručku pro soudce (dajanim), kterým měla menší obsáhlost díla usnadnit hledání a kteří zároveň byli důkladně díky svému vzdělání obeznámeni s vývojem halachy, který již v Šulchan aruchu chyběl.\n\nŠulchan aruch se však díky svému pojetí stal výjimečně populárním i mezi širokými lidovými vrstvami a rozšířil se do celého židovského světa. Dnes je považován za jeden z pilířů halachy, zatímco kompendium Bejt Josef je známo pouze mezi rabínskými kruhy.\n\nProtože Josef Karo byl Sefard, vycházel při psaní svých děl ze sefardské halachy. Pro potřeby aškenázských židů bylo nutno dílo doplnit o aškenázské zvyklosti a halachu. Tohoto úkolu se ujal významný polský rabín Moše Isserlis. Ten svůj komentář k „Prostřenému stolu“ nazval \"Mapa\" (hebrejsky: „ubrus“). Aškenázské edice Šulchan aruchu vycházejí pouze s těmito dodatky, které jej činí způsobilým pro použití v aškenázském kulturním prostředí.\n\nJosef Karo při vytváření svého díla vycházel ze starších děl, především z díla \"Arba'a turim\" neboli \"Tur\" od Ja'akova ben Ašera – právě jako komentář k němu a jeho rozšíření byl původně koncipován Bejt Josef. Z něj přejal strukturu a rozdělil své dílo podle jeho vzoru do čtyř oddílů.\n\n\nKromě nejznámějšího komentáře od Mošeho Isserlise komentovala Šulchan aruch celá řada autorů, např. Gaon z Vilna, Ezechiel Landau nebo Akiva Eger. Další významné komentáře jsou:\n\n\nJeden z nejrozšířenějších komentářů k prvnímu dílu \"Orach chajim\" napsal Jisra'el Me'ir Kagan jako kolekci ostatních halachických názorů. Svůj komentář nazval \"Mišna brura\" (hebrejsky „Jasné učení“).\n\n\"Aruch ha-šulchan\" („Prostírání stolu“) je dílem litevského rabína Jechi'ela Michela Epsteina. Toto dílo porovnává halachu stanovenou v Šulchan aruchu s dřívějšími závěry, především Maimonidem a vlastními zdroji halachy v Talmudu.\n\nTzv. zkrácený Šulchan aruch, sepsaný Šlomo Ganzfriedem, maďarským rabínem v 19. století. Kicur Šulchan aruch je zkrácenou verzí původního díla, která zestručňuje vývoj samotné halachy a různé možnosti na minimum a přiklání se de facto v naprosté většině případů k nejpřísnějším variantám halachy. Zohledňuje především zvyklosti (\"minhag\"), které panovaly na Podkarpatské Rusi a v Maďarsku, kde autor žil. Také bylo reakcí na reformní hnutí. Toto dílo se ta stalo halachickou normou především v ultraortodoxním judaismu. Toto dílo se mezi ultraortodoxními židy stalo ještě více populárním než původní Šulchan aruch.\n\nKvůli absenci vypsání vývoje halachy byl Šulchan aruch odpočátku kritizován, a to především v aškenázském prostředí. Strohé formulace, které téměř nepřipouštěly diskusi, tolik potřebnou pro vývoj halachy během staletí, se staly trnem v oku řadě učenců, pro které byla diskuze esencí židovského náboženského práva. Maharal se dokonce vyjádřil o Šulchan aruchu jako o „hrobu halachy“. Absence vývoje vedla různé autory k obavám, které se v některých případech ukázaly oprávněnými, totiž k opuštění Talmudu a Tóry jakožto zdrojům a normám židovského náboženského práva na úkor Šulchan aruchu. Ještě tvrdší opozice se vytvořila proti Kicur Šulchan aruchu, který se stal nepřijatelným jakožto zdroj halachy zvláště v neortodoxních směrech judaismu.\n\n"}
{"id": "313539", "url": "https://cs.wikipedia.org/wiki?curid=313539", "title": "Milica Rakić", "text": "Milica Rakić\n\nMilica Rakić (9. ledna 1996 – 17. dubna 1999) byla tříletá srbská dívka, která byla zabita při leteckých útocích NATO na Jugoslávii v roce 1999. Milica se stala jedním ze symbolů utrpení Srbů během útoku na Jugoslávii. Srbská pravoslavná církev zvažuje její svatořečení.\n"}
{"id": "313542", "url": "https://cs.wikipedia.org/wiki?curid=313542", "title": "Útěk do divočiny", "text": "Útěk do divočiny\n\nÚtěk do divočiny (anglicky: \"Into the Wild\") je americký film z roku 2007 režiséra Seana Penna, natočený dle stejnojmenné knihy Jona Krakauera \"Útěk do divočiny\".\n\nHrdina filmu, mladý muž Christopher McCandless, který si pro sebe zvolil jméno a příjmení \"Alex Supertramp\", docestuje stopem na Aljašku, na konec cesty, kde končí poslední stopy civilizace a začíná divočina. Na zádech krosnu s potřebným vybavením a zásobami jídla, přes rameno pušku, v ruce holínky, které dostal od šoféra, vydává se do zasněžené pustiny vstříc vzdáleným horám. Hlavou se mu přitom každou chvíli honí nějaké vzpomínky na to, co poslední roky prožil. Tak dochází až k řece, kterou se snaží v darovaných holínkách projít. Předtím ale na větev u břehu napichuje svou oranžovou pletenou čepici, snad jako označení místa pro případ, kdyby se chtěl vrátit. Místo brodu je ale hlubší, než se mu na první pohled zdálo, prochází zanořen do ledové vody až po pás. Tato první komplikace jeho cesty divočinou jej nezachmuří, na druhém břehu postaví stan, rozdělá oheň, usuší oblečení a přespí.\n\nNa své další pouti objevuje věc, kterou by v divočině, vzdálené daleko od civilizace, nečekal: vrak starého autobusu. Po počáteční nedůvěře jej prozkoumá a zjistí, že jej někdo používal jako traperskou boudu. Nikdo se mu neozývá a tak začne s úklidem. Vybouchá starou matraci, založí oheň v improvizovaných kamnech a zjišťuje, že autobus je pro takové přežívání v divočině poměrně dobře vybaven. Ze svého objevu má radost, \"svůj\" autobus nazve kouzelným (magic bus) a rozhodne se jej přijmout za své obydlí. Rozhodně mu skýtá bezpečnější a pohodlnější útočiště, než kdyby musel přebývat ve svém malém stanu.\n\nProtože je rozhodnut dobývat si potravu z divoké přírody vlastníma rukama, neváhá a celou dobu loví, převážně drobnou zvěř a ptáky. Jednou se mu podaří množstvím zastřelit i losa. Nezkušený s takovou prací a celý zakrvácený, nakonec se mu podaří celé zvíře naporcovat. Připravuje ohniště na uzení, aby mohl uchovat zásoby uloveného masa do budoucna, avšak svůj závod s časem a přírodními silami prohrává: nestihne svou práci dokončit v pravý čas, na maso nakladou masařky svá vajíčka a za chvíli již masem hýbou červi. Na zkaženém masu si pochutnají už jen supi a vlci.\n\nChris aka Alex si s odporem k sobě samému umývá v řece své zkrvavené ruce a v autobuse pak zaznamenává do svého deníku, že tohoto svého činu lituje. Zabil velkého živého tvora a sobě tím neprospěl.\n\nBěhem celého svého pobytu v sobě Alex nezapře intelektuála. Mezi zásobami a vybavením, které si přinesl, měly důležité místo i knihy; jednak praktické knihy o pobytu v přírodě, kniha o poživatelných a jedovatých rostlinách i knihy filosofické. Jeho nejoblíbenějším autorem a filosofem byl Thoreau, jehož životní názory mu byly vzorem. Studoval jej již dříve, často jej citoval a nyní si jej znova a znova pročítá a jeho slova doplňuje svými poznámkami. Krom toho si vede i svůj deník, do něhož zaznamenává své zážitky, názory a jejich postupné proměny.\n\nFilmový děj, který jsme dosud pro přehlednost líčili jako jednolitý, je ovšem ve filmovém scénáři znovu a znovu přerušován Alexovými vzpomínkami na dobu uplynulých dvou let, kdy se připravoval k tomuto útěku od společnosti. Ani tyto vzpomínky se však ve filmu neobjevují zcela chronologicky, ale v kontextu určitých situací.\n\nSouhrnně řečeno, Chrisovo dětství je poznamenáno dusným rodinným prostředím, kdy profesně exponovaní a úspěšní rodiče jsou zatíženi množstvím svých vnitřních nevyřešených konfliktů, od jejichž zhoubného vlivu nelze jejich dvě děti, Chrise a jeho sestru, uchránit. Děti bývají svědky jejich hádek, výčitek atd. Krize dětské duše vrcholí ve chvíli, kdy Chris objevuje krutou pravdu, že jeho otec si \"vzal\" jeho matku v době, kdy byl již ženatý a měl děti v jiném manželství a tím pádem byl Chris i jeho sestra nemanželskými dětmi. Víc než tímto faktem byla Chrisova duše hnětena lží, ve které celou tu dobu jeho rodiče žili a své manželství před dětmi jen předstírali. Tento nedostatek se pokoušeli rodiče vynahradit dětem dostatkem materiálního blahobytu, ale u Chrise nakonec narazili na tvrdý odpor. Umožní mu studium na vysoké škole a jako odměnu za vzorně ukončené studium mu chtějí koupit nové auto a nabízí mu svou podporu na dalších výběrových studiích.\n\nChris obě nabídky stroze odmítá. Ještě silněji ale odmítá celou životní filosofii rodičů, namísto ní se ztotožňuje s autory milujícími pravdu a volnost. Svoje problémy s rodiči postupně přenáší na celou západní civilizaci s jejími výdobytky a nakonec v něm vzrůstá odpor k celé lidské společnosti jako takové. Jeho ideálem se stává život individua tváří v tvář divoké přírodě.\n\nK realizaci tohoto cíle se cele upíná, až nakonec sežene potřebné vědomosti i vybavení a prchá svým starým automobilem daleko od rodiny, aniž by se rozloučil anebo dal o sobě jakkoli komukoli vědět, a to ani své vlastní sestře, které jako jediné důvěřoval.\n\nSe svým autem dojede až do nebezpečné zátopové oblasti, kde je i s autem spláchnut mimo silnici. Bere to jako výzvu, že se musí osvobodit i od této materiální přítěže. Vyplní šek, všechny své peníze, které mu zbývají na studentském účtu, pošle na charitu, zbytek své hotovosti na místě spálí, odšroubuje značku z auta, to zanechá jako vrak pod silnicí a dále již pokračuje bez jediného centu v kapse po svých.\n\nTímto způsobem se protlouká jako vandrák dva roky po celých Spojených státech, seznamuje se po cestě s různými lidmi a každému vypráví o své touze, kterou je Aljaška. Čas od času se nechá najmout na nějakou práci, třeba na výpomoc při žních, kdy jezdí s kombajnem. Koupí si kajak a bez povolení sjede divokou řeku, při tomto ztřeštěném dobrodružství nezkušený plavec jen o vlásek vyvázne životem. Dostane se až na jih do Mexika. Při návratu zpět je zadržen na hranicích bez dokladů, uvede, že je ztratil. Zažádá o vydání nových dokladů a uvádí své vymyšlené jméno, Alexander Supertramp. Dostává postel v ubytovně, ale náhle dozraje jeho pevné rozhodnutí: vrací klíč od ubytovny a obrací své kroky, které od této chvíle míří už jen na Sever a na Západ.\n\nTakovou vzdálenost se rozhodne překonat jako hobo nákladním vlakem, ze kterého je nakonec vykopán a surově zbit příslušníkem železniční policie. Oklepe se a vyráží na stop na silnici, kde ho k sobě do strakatého kempingového vozu berou dva lehce přestárlí hippies. Cestuje nějakou dobu s nimi, mají jej rádi pro jeho čistou duši, dokonce jim mimoděk pomůže vyřešit i problémy v jejich dlouhotrvajícím vztahu. Jane se mu svěřuje, že je rovněž matkou mimomanželského syna, který od ní utekl a o kterém neví. Paralelismus těchto životních příběhů jim oběma dá možnost nahlédnout svůj vlastní problém i z druhé strany, nicméně Alexovo rozhodnutí vytrvat na svém útěku to nezvrátí.\n\nNějaký čas ještě pobyde s oběma hippíky na společném tábořišti pod \"Svatou horou\", pomáhá jim zde prodávat knížky a před vánoci se seznámí s mladou dívenkou, která žije se svými rodiči ve vedlejším kempingovém vozu. Udělají si spolu výlet na pestře pomalovanou \"Svatou horu\", po které je provází potrhlý náboženský nadšenec, který rozhlašuje nekonečnou lásku k celému světu. Šestnáctiletá dívka se do Alexe zamiluje, ale ani to jej nezviklá ve svém rozhodnutí pokračovat na sever. Rozloučí se s ní a pokračuje ve své vysněné cestě na Aljašku. Kus cesty jej veze Jane a namísto rozloučení mu dává oranžovou čepici, kterou mu na cestu upletla.\n\nNa jeho pouti mu pomáhá starý muž Ron, který jej svým terénním Fordem zaveze až k Alexovu stanu kus od horkých pramenů, u kterých žijí nudisti a další volnomyšlenkáři. Alexovy kroky však míří stále výš a svým nadšením uchvacuje i starého muže, který za ním nakonec vybíhá až na vrchol kopce, ze kterého je výhled do dálav. Zde na vrcholu si oba vyměňují názory své životní filosofie. Stařík zve Alexe do svého domu, kde žije sám, neboť jeho manželka a syn byli již dávno usmrceni při automobilovém neštěstí, které zavinil cizí opilý šofér. Muž tenkrát na tuto tragedii reagoval těžkým pitím, se kterým se mu ale podařilo skončit. Od té doby žije sám ve svém domku a přivydělává si vyřezáváním kůže. Alex se nějakou dobu přiučuje v jeho dílničce a vyrábí si kožený pásek, na kterém krok po kroku vyrývá symboly své dosavadní pouti. Na dotaz, co znamená N na konci, odpovídá: North, sever. Tím je dáno jeho konečné rozhodnutí pokračovat. Ráno si přivstane, aby mohl zmizet, ale Ron jej uhlídá a odváží svým Fordem podle Alexova přání dalších 100 mil. Na cestu mu přidá ještě několik drobností do zálesácké výbavy a teleskopické rybářské pruty. Při loučení se mu svěřuje, že je jedináček, že ani jeho rodiče neměli sourozence, takže jeho rod je odsouzen k zániku a není ani nikdo, kdo by po něm dědil. Nabízí Alexovi své přání, že jej bude adoptovat jako svého vnuka, a ten navrhuje odklad tohoto rozhovoru na dobu, až se vrátí zpátky z Aljašky.\n\nKromě Chrisových vzpomínek je do dějového scénáře filmu vloženo i několik střihů, které divákovi prostředkují i vzpomínky jeho sestry po jeho zmizení (které se k němu ovšem nedostaly, neboť veškerý kontakt byl přerušen). Chris zcela odmítal mobilní telefon a proto byli jeho rodiče odkázání na to, že mu neustále psali do jeho studentského podnájmu. Když se jim po čase vrátil celý balíček nepřečtených dopisů, okamžitě za ním jeli. Na místě se dozvěděli, že zde Chris již delší dobu nebydlí a že odešel neznámo kam. Na poště měl domluveno, aby případné dopisy nevraceli hned, ale až po čase najednou. Tím chtěl získat čas na svém útěku.\n\nAlarmovaná policie identifikovala jen Chrisovo opuštěné auto a usoudila, že se nejednalo o násilný čin, ale že Chris odešel dobrovolně. To Chrisovy rodiče nejdřív uklidnilo, ale brzy si uvědomili, že vinu jeho odchodu nesou i oni sami. Další pátrání policie již bylo bezvýsledné. Společná tragédie dříve rozhádané rodiče sblížila. Všude jej hledali, neustále na něj mysleli, jeho ztracení se stalo centrem jejich dalšího života, záběry ukazují, jak jsou zdrceni a netouží po ničem jiném, než po opětovném setkání.\n\nAlexovy poslední zásoby potravin již došly a žádnou zvěř se mu nedaří ulovit. Během sílící krize se věnuje i svým myšlenkám a meditacím o životě a pomalu si blíží poznání, že celá lidská civilizace zase není až tak zavrženíhodná, za jakou ji předtím považoval. Po devíti týdnech je Alex již tak vyhládlý, že mu je jasné, že na tomto místě již nepřežije a rozhodne se vrátit. Sbalí si krosnu a vydává se na cestu zpátky. Dochází k brodu, který je na druhé straně dosud označen napíchnutou oranžovou čepicí. Řeka je při jarním tání ale tak rozbouřená, že není možno ji překročit. Ujedou mu nohy, spadne do proudu a s vypětím všech sil je rád, že se mu podaří zachytit a vydrápat zpět na břeh. Je mu jasné, že v tuto chvíli se stal už nedobrovolným zajatcem divoké přírody, z širokého prostoru bez hranic se stává vězení, z volného a ničím nespoutaného člověka mukl. Zdrcen tímto prozřením kapituluje a vrací se na pryčnu do svého autobusu.\n\nJedinou šancí na obživu, když není maso, se stávají bylinky a kořínky. Již na pokraji šílenství z vyčerpání studuje své knížky a podle nich hledá byliny, které by mohly být k snědku. Jeho částečně zastřený mozek ale už včas nepostřehne drobný rozdíl mezi několika druhy podobné rostliny, z nich některá je jedlá, jiná nejedlá a jiná dokonce jedovatá. Až po požití je mu zřejmé, že se mýlil. Podle knížky otrávený organismus, který není léčen, zmírá vyhladověním. Snaží se ještě vyvolat zvracení.\n\nS posledními silami připisuje do knížky poslední poznatek své životní filosofie, že člověk může být šťastný jen tehdy, může-li své štěstí s někým sdílet. Nakonec se zapíná do spacáku a lehá si do autobusu s úsměvem ve tváři a s nehybným pohledem upřeným na oblohu. Sní o svém návratu a opětovném setkání se svými blízkými. Zanechá vzkaz, v němž se nepodepíše jako Alex Supertramp, ale svým občanským jménem Christopher Johnson McCandless.\n\nDivák do poslední chvíle neví, jak tento příběh může skončit. Jsme v poslední kapitole a promítací doba se chýlí ke konci. Veškeré napětí je koncentrováno do otázky, zda Chris / Alex přežije. Logika ale vede k tomu, že jediným způsobem záchrany by už musel být jen nějaký zázrak, snad helikoptéra, která by jej na poslední chvíli dopravila do nemocnice a tak splnila jeho touhu, návrat domů. Veškerý zázrak se už ale odehrál: byla jím konečná změna smýšlení mladého člověka, vnitřní smíření s jeho blízkými a odpuštění těm, kteří mu v životě ublížili. Přidání jakéhokoliv dalšího zázraku ve formě levného happy-endu by toto poselství devalvovalo.\n\nDivák, který předtím nečetl žádné recenze a ani plakát se teprve v samém závěru dozvídá, že celý film byl natočen podle reálného příběhu, který se udál v období 1990-1992. Závěrečný snímek filmu je již autentický: usmívající se Chris vyfotografoval sám sebe u autobusu svým vlastním fotoaparátem. Tento fotoaparát společně s dalšími Chrisovými věcmi a jeho tělem našli v autobuse lovci losů dva týdny po jeho smrti.\n\nV závěru filmu je poděkováno i Chrisovým rodičům a jeho sestře za statečnou pomoc, kterou při realizaci filmu poskytli.\n\n"}
{"id": "313554", "url": "https://cs.wikipedia.org/wiki?curid=313554", "title": "Berma", "text": "Berma\n\nBerma ( – okraj hráze) je úzká terasa podél břehu, sypané hráze, valu nebo opevnění. V některých případech je užívaná také jako cesta. Účelem bermy je zpevnění hráze a ochrana před jejím sesunutím nebo protržením.\n\nU opevnění se jako berma označuje prostor mezi vnitřní hranou příkopu a hradbou. Využívala se v případě nestabilního podloží, kdy nebylo možné postavit hradbu přímo na hraně příkopu. Berma je doložena na řadě pravěkých hradišť a často se využívala při stavbě raně středověkých opevnění. Mohla obsahovat překážky, které bránily útočníkům v pohybu před úpatím hradby.\n\nBerma může také znamenat terasovitou a přechodně zaplavovanou část koryta vodního toku. V moderním vojenském a silničním stavitelství se název berma někdy užívá i pro ochranný val, vzniklý při odbagrování zeminy při stavbě silnice nebo příkopu.\n\n\n\n"}
{"id": "313557", "url": "https://cs.wikipedia.org/wiki?curid=313557", "title": "Otakar Diblík", "text": "Otakar Diblík\n\nOtakar Diblík (19. srpna 1929 Brno – 12. února 1999 Praha) byl český designér. Významně se podílel na vzhledu dopravních prostředků.\n\nDiblík v letech 1948 až 1952 vystudoval obor architektury a pozemního stavitelství na Vysoké škole technické Dr. E. Beneše (nyní Vysoké učení technické v Brně). Poté spolupracoval s mnohými československými podniky (Karosa, Tatra, Zetor, Škoda a další). V roce 1968 emigroval a usídlil se v Itálii. Od následujícího roku působil jako designér v milánském studiu Bonetto, v roce 1983 se stal dokonce tamním šéfdesignérem. Na konci 80. let ale zemřel majitel a zakladatel studia Rodolfo Bonetto a Diblík pro vnitřní neshody odešel. Od roku 1990 pracoval jako vedoucí ateliéru designu Vysoké školy uměleckoprůmyslové v Praze. Zemřel na selhání srdce v ateliéru VŠUP.\n\na další\n\n"}
{"id": "313559", "url": "https://cs.wikipedia.org/wiki?curid=313559", "title": "Seznam náboženských staveb v Brně", "text": "Seznam náboženských staveb v Brně\n\nNásledující seznam náboženských staveb v Brně zahrnuje vybrané kostely, kláštery, větší kaple a vybrané stavby náboženského původu, které se nacházejí či v minulosti nacházely na území dnešního města Brna. Z drtivé většiny se jedná o stavby křesťanské, přesněji římskokatolické.\n\n\n"}
{"id": "313564", "url": "https://cs.wikipedia.org/wiki?curid=313564", "title": "Petr Orseolo", "text": "Petr Orseolo\n\nPetr Orseolo, též Petr Benátčan (1011 Benátky – mezi 1046 a 1059) byl uherským králem v letech 1038–1041 a 1044–1046. Byl synem 27. benátského dóžete Oty Orseola a dcery uherského knížete Gejzy.\n\nPrvní křesťanský panovník uherského státu svatý Štěpán ztratil roku 1031 svého jediného syna a následníka trůnu Imreho. Tím došlo k nástupnické krizi. Svého bratrance Vazula usilujícího o nástupnictví nechal Štěpán oslepit, jeho uši zalít olovem a jeho syny poslal do vyhnanství. Následníkem jmenoval syna své sestry Petra Orseola.\n\nRoku 1038 Štěpán zemřel a Petr Orseolo nastoupil na uherský trůn. Pustil se do zahraničních dobrodružství na Balkáně, bylo mu vyčítáno, že se obklopuje jen Němci a Italy a dostal se do konfliktu s císařem Jindřichem III. Českému knížeti Břetislavovi I. pomohl porazit císaře při jeho tažení do Čech (1040). Obsazením Rakous ochránil pomezní hvozdy českého souseda z jihu a dovolil mu tak vyslat moravskou vojenskou hotovost k obraně Čech. Uherská jízda se zúčastnila slavné bitvy u Brůdku.\n\nSvým jednáním poštval proti sobě Gizelu – královnu vdovu, uherské velmože i biskupy. Roku 1041 byl Petr vyhnán ze země a nahrazen švagrem Štěpána I., palatinem Samuelem Abou. Petr utekl do říše k Adalbertovi Babenberskému, markraběti bavorské východní marky, svému švagrovi. S Adalbertovou pomocí hledal zastání u císaře Jindřicha III., který byl v tu dobu plně zaměstnán novou vojenskou výpravou na české území.\n\nNa konci léta 1041 německé sbory vtrhly znovu do Čech a bez větších obtíží směřovaly ku Praze. Břetislav vzdal obranu v okamžiku, kdy k císaři přešli biskup Šebíř a mnoho velmožů. 15. října 1041 v Řezně musel Břetislav bosý a v rouše kajícníka padnout Jindřichovi k nohám, vzdát se vlády a žádat o odpuštění. Byla mu udělena milost, složil lenní hold a přísahu věrnosti císaři.\n\nPetr Orseolo v tomtéž čase získal Jindřichovu milost také, prosil za odpuštění a slíbil, že se císaři poddá, když bude znovu dosazen na uherský trůn. Císař roku 1042 vytáhl spolu s Břetislavem do Uher. Výprava byla neúspěšná. Stejně tak výprava roku 1043 nepřinesla změnu na uherském trůně. Až 5. července 1044 v bitvě u Menfö Samuela Abu porazili na hlavu a uherští velmoži začali opět masivně přebíhat k Petru Benátčanovi. Petr Orseolo byl v Székesfehérváru znovu uveden na uherský trůn. Samuel Aba byl uvězněn a posléze popraven. O letnicích 1045 Petr Orseolo složil Jindřichovi vazalský slib věrnosti; údajně se již dříve zavázal k placení tributu.\n\nRoku 1046 propuklo v Uhrách bogomilské povstání namířené proti králi i církevní hierarchii. Uherští velmoži tohoto povstání využili – král Petr byl oslepen, vykastrován a vykázán ze země. Jeho další osud je nejasný, v literatuře narážíme často na formulaci, že \"„brzy nato umírá“\" (např. Lendvai). László Kontler uvádí rok úmrtí až 1059.\n\nNa uherský trůn nastoupil Arpádovec Ondřej, jeden z mnoha synů Vazula.\n\n\n"}
{"id": "313566", "url": "https://cs.wikipedia.org/wiki?curid=313566", "title": "Islands (píseň, Mike Oldfield)", "text": "Islands (píseň, Mike Oldfield)\n\n„Islands“ je píseň britského multiinstrumentalisty Mika Oldfielda. Vydána jako jeho dvacátý třetí singl v září 1987 a v britské hudební hitparádě se umístila nejlépe na 100. místě.\n\nSingl pochází z Oldfieldova alba \"Islands\" vydaného ve stejnou dobu. Píseň „Islands“ zpívá zpěvačka Bonnie Tylerová. B stranu singlu zabírá instrumentální skladba „The Wind Chimes (Part One)“, která na albu tvoří úvodní část kompozice „The Wind Chimes Parts One & Two“.\n\nExistuje rovněž EP verze singlu na dvanáctipalcové desce. Od sedmipalcové varianty se liší prodlouženou verzí písně „Islands“ a přidanou písní „When the Nights on Fire“ z alba \"Islands\", zpívanou Anitou Hegerland.\n\n\n\n"}
{"id": "313569", "url": "https://cs.wikipedia.org/wiki?curid=313569", "title": "The Time Has Come (píseň, Mike Oldfield)", "text": "The Time Has Come (píseň, Mike Oldfield)\n\n„The Time Has Come“ je píseň britského multiinstrumentalisty Mika Oldfielda. Vydán byla jako jeho dvacátý čtvrtý singl v roce 1987 a v britské hudební hitparádě se neumístila.\n\nSingl „The Time Has Come“ pochází z Oldfieldova alba \"Islands\" vydaného v září 1987. Píseň „The Time Has Come“ zpívá tehdejší Oldfieldova přítelkyně, norská zpěvačka Anita Hegerlandová. Na B straně singlu se potom nachází výňatek z instrumentální kompozice „The Wind Chimes“.\n\nVydána byla rovněž verze na dvanáctipalcové gramofonové desce. Na ni byla navíc zařazena prodloužená verze písně „The Time Has Come“.\n\nMezinárodní verze singlu obsahují na B straně místo části kompozice „The Wind Chimes“ píseň „North Point“ (zpěv Anita Hegerlandová).\n\n\n\n"}
{"id": "313571", "url": "https://cs.wikipedia.org/wiki?curid=313571", "title": "Dendrologická zahrada", "text": "Dendrologická zahrada\n\nDendrologická zahrada může být:\n\n"}
{"id": "313575", "url": "https://cs.wikipedia.org/wiki?curid=313575", "title": "Rudolf Růžička (skladatel)", "text": "Rudolf Růžička (skladatel)\n\nRudolf Růžička (* 25. dubna 1941 Brno) je český hudební skladatel, pedagog, teoretik, hudební publicista a důležitá osobnost české i světové artificiální hudby 20. století. \n\nStudoval na brněnské konzervatoři a JAMU. Totalitním režimem pronásledovaný skladatel, hájící alternativní umění. Přednáší elektroakustické a computerové kompozice na JAMU (od roku 1969) a na Fakultě informatiky Masarykovy Univerzity v Brně (zde přednáší předměty \"Počítače a hudba I\" a \"Počítače a hudba II\").\n\nVýsledky Růžičkových uměleckých snah byly oceněny první cenou v mezinárodní soutěži Musica Nova za skladbu Gurges (1970). Stejné mety dosáhl skladatel kompozicí Tibia I. v soutěži o cenu Marcela Josseho v Paříži (1984) a v soutěži liturgických skladeb \"Mariazell '93\" konané v Salzburgu za Crucifixion I. Následovala řada dalších cen a čestných uznání. Za vynikající uměleckou činnost je Růžička vyznamenán cenou Masarykovy akademie umění v Praze (1993), je čestným členem v \"Confederation of Chivalry\" v Sydney. Neformální pocty se skladateli dostalo jmenováním stálým členem soutěžní poroty \"International Computer Music Competition NEWCOMP\" (od r. 1986), každoročně realizované v americkém Bostonu a předsedou jury mezinárodní soutěže Musica nova, konané od roku 1992 v Praze.\n\n\n\n\n"}
{"id": "313576", "url": "https://cs.wikipedia.org/wiki?curid=313576", "title": "Teidži Honma", "text": "Teidži Honma\n\nTeidži Honma ( , * 14. března 1911 v Sakata, prefektura Jamagata) je bývalý japonský hokejový brankář, který se zúčastnil zimních olympijských her v německém Garmisch-Partenkirchenu v roce 1936.\n\nJaponská reprezentace sice po dvou porážkách nepostoupila ze skupiny, ale Honma se zapsal do historie jako první hokejový brankář, který nastoupil na vrcholném světovém turnaji v masce. Masku nepoužíval ani tak proto, aby se ochránil před zraněním, ale aby chránil své dioptrické brýle.\n\n"}
{"id": "313579", "url": "https://cs.wikipedia.org/wiki?curid=313579", "title": "Flying Start", "text": "Flying Start\n\n„Flying Start“ je píseň britského multiinstrumentalisty Mika Oldfielda. Vydána byla jako jeho dvacátý pátý singl v zimě 1988 a v britské hudební hitparádě se neumístila.\n\nSingl „Flying Start“, stejně jako další tři singly, pochází z Oldfieldova alba \"Islands\", které bylo vydáno v září 1987. Píseň „Flying Start“ zpívá Oldfieldův přítel Kevin Ayers, jenž svou verzi písně vydal následujícího roku na albu \"Falling Up\". B stranu singlu zabírá výňatek z instrumentální kompozice „The Wind Chimes“. EP verze singlu má oproti sedmipalcové variantě o téměř minutu a půl prodlouženou píseň „Flying Start“.\n\n\n\n"}
{"id": "313581", "url": "https://cs.wikipedia.org/wiki?curid=313581", "title": "Sídlo městského typu", "text": "Sídlo městského typu\n\nSídlo městského typu (SMT) je oficiální označení určitého typu sídelní jednotky, jež bylo zavedeno sovětskou administrativou a jež je v postsovětských zemích dodnes používáno. Sídla městského typu jsou jakýmsi středním stupněm mezi vesnicí a městem (obdoba statusu městyse).\n\nOznačení bylo od roku 1922 používáno ve všech členských republikách bývalého Sovětského svazu, kdy pod tímto názvem byly sjednoceny statusy jako \"posad\" (Rusko) nebo \"mistečko\" (Ukrajina). Tuto praxi později převzalo Polsko (1954) a Bulharsko (1964). Všechna sídla městského typu v Polsku byla přeměněna na města nebo vesnice v roce 1972, zatímco v Bulharsku a v 5 postsovětských republikách (jmenovitě Arménie, Estonsko, Lotyšsko, Litva, Moldavsko) na začátku 1990. Dnes tento termín používá dalších 10 republik – Ázerbájdžán, Bělorusko, Gruzie, Kazachstán, Kyrgyzstán, Rusko, Tádžikistán, Turkmenistán, Ukrajina, Uzbekistán.\n\nKritéria pro udělení statusu sídla městského typu se v průběhu času měnila a nikdy nebyla striktně dodržována. Zpravidla mělo jít o sídla, jejichž hospodářství není zaměřeno převážně na místní zemědělství, tedy o místa, kde byly zakládány průmyslové podniky, či o železniční uzly, případně o rekreační střediska. SMT měla mít více než 3000 obyvatel.\n\nPro sídla městského typu ( ) v Ruské federaci nejsou v současnosti určena žádná kritéria.\n\nK 1. lednu 2008 bylo v Rusku 1361 SMT. Největší z nich je SMT Gorjačevodskij v Stavropolském kraji — 37 100 obyvatel. 104 SMT má naopak méně než 1000 obyvatel a 11 dokonce pod 100 obyvatel.\n\nNa Ukrajině je k roku 2006 celkem 886 sídel městského typu ( ). Kritéria jsou určena nařízením vlády Ukrajinské SSR z roku 1981. Ta se v podstatě shodují s obecnými pravidly uvedenými výše. Proto najdeme poměrně mnoho průmyslových SMT na Donbasu či rekreačních SMT na Zakarpatí.\n\nV Bělorusku upravuje status městských sídel ( ) zákon z 5. května 1998. Rozlišuje se městské, pracovní a lázeňské sídlo. V roce 2006 bylo v Bělorusku 90 sídel městských, 5 pracovních a 1 lázeňské.\n\nPo sovětském vzoru zavedla roku 1954. Status sídla městského typu ( ) také Polská lidová republika. Kritéria byla podobná sovětským: nejčastěji šlo o průmyslová či rekreační střediska (Karpacz, Hel, Rejowiec Fabryczny). Většina z nich později obdržela městská práva. SMT v Polsku přestala existovat roku 1972.\n"}
{"id": "313582", "url": "https://cs.wikipedia.org/wiki?curid=313582", "title": "Canisterapie", "text": "Canisterapie\n\nCanisterapie je název pro metodu pozitivního psychosociálního a fyziorehabilitačního působení na potřebné osoby, prostřednictvím speciálně vedeného a cvičeného psa nebo feny (\"canis\" = latinsky pes).\n\nKontakt se psem představuje účinné rozptýlení pro lidi trpící psychickými poruchami, depresí nebo pro ty, kteří se prostě cítí opuštěně. Například v domovech pro seniory nebo v dětských domovech, kde je pes pro děti kamarádem a tvorem, o kterého se musí starat, a tak se lépe srovnají se ztrátou rodičů.\n\nV ústavech pro mentálně a fyzicky postižené pes tvoří součást rehabilitace, protože napomáhá procvičování některých částí těla. Velmi významnou a úspěšnou metodou je polohování.\n\nU dětí se canisterapie nejčastěji využívá při práci v logopedii, rehabilitační praxi, u sluchově a mentálně postižených dětí. U autistů může pes dlouhodobým působením plnit roli prostředníka mezi jejich světem a okolím.\n\nCanisterapie se také uplatňuje jako pomocná psychoterapeutická metoda při řešení různých situací v případě, že jiné metody nejsou účinné nebo použitelné. Canisterapie zná tyto formy: aktivace, terapie, edukace a krizová intervence\n\nCanisterapie má vliv na psychologickou a sociálně-integrační stránku člověka. Vliv je tedy zásadně dvojí – psychosociální a fyziorehabilitační. Canisterapeut může psem aktivovat myšlení, paměť, komunikaci, učení se (mluvenou řeč, neverbální projevy atd.) ale i motoriku (chůzi, pohyb paží, rukou a prstů atd.). Formou terapie – po stanovení si cíle s klientem – lze úzce spolupracovat s logopedem, fyzioterapeutem, pedagogem, psychologem, ergoterapeutem, gerontologem, psychoterapeutem, zdravotním personálem atd.\n\nCanisterapii lze úspěšně zařadit do okruhu sociální rehabilitace. Vykonavatel této činnosti však musí mít kompetence v oblasti kynologie a etologie psa i sociálních dovedností (komunikace s lidmi, empatie, zvládání krizových situací, náhled do psychologie člověka, znalost diagnóz zejména cílové skupiny, kterou psem ovlivňuje apod.).\n\nMetoda polohování existuje ve fyzioterapii již od 50. let 20. století. Jde o to, že pokud se postižený klient nemůže hýbat, musíme jím pohybovat my, abychom zabránili vzniku proleženin, blokaci a procvičili svaly. Pes v polohování nahrazuje polštáře, které klienta podpírají, díky své teplotě působí na klienta velmi příjemně a díky dýchání psa se většinou zklidní i dech postiženého. Největší výsledky jsou vidět u lidí trpících svalovými křečemi (spasticita) nebo třesem.\n\nTechnika polohování v canisterapii značí zejména dvě techniky – polohování relaxační a polohování rehabilitační. V obou případech speciálně trénovaného psa na tuto techniku „přikládáme“ pokud možno k odhaleným částem klientova těla, které chceme stimulovat = prohřát, uvolnit, aktivovat, aby si je klient uvědomil. Pes má fyziologickou tělesnou teplotu oproti člověku o cca 1,5–2 stupně Celsia vyšší. Dochází k prohřátí a hlubokému prožitku čití v místech kontaktu se psem (tj. v ohybu kolenou, boky těla klienta ležícího na zádech či na břiše, záda klienta ležícího na boku, plosky nohou, šíje, tvář a temeno…). Ideální je obložit klienta více terapeutickými psy. Polohování je pro psa velmi namáhavé, nemělo by trvat déle než 15–25 minut v kuse. Běžně se výsledky polohování začínají projevovat již po 7. až 12. minutě. Úkon by měl probíhat v teplém, klientovi i psu příjemném prostředí bez rušivých vlivů (ruch – pohyb, pach, zvuky), jinak nemá účinnost. Tato technika byla poprvé zveřejněna a popsána v ČR – v Brně, českými canisterapeuty.\n\n\nNejvětší výsledky polohování se psy jsou vidět u tělesně postižených, kteří trpí svalovými křečemi nebo třesem.Stejného principu bylo, ale s úspěchem využita u pacientů s nemocemi způsobující svalový třes (např.Parkinsonova choroba).\n\n"}
{"id": "313588", "url": "https://cs.wikipedia.org/wiki?curid=313588", "title": "Magic Touch", "text": "Magic Touch\n\n„Magic Touch“ je píseň britského multiinstrumentalisty Mika Oldfielda. Vydána byla jako jeho dvacátý šestý singl v zimě 1988.\n\nSingl „Magic Touch“ byl vydán pouze v USA, Německu a Rakousku. Píseň „Magic Touch“ zpívá Max Bacon, přičemž verze s jeho zpěvem měla vyjít i na albu \"Islands\". Bacon ale měl stále kontrakt s vydavatelstvím Arista Records, takže album vyšlo s verzí nazpívanou Jimem Pricem. Na B straně singlu se nachází instrumentální skladba „Music for the Video Wall“.\n\nByla vydána i verze singlu na dvanáctipalcové desce, která obsahuje navíc píseň „Magic Touch“ v původním mixu pro album v podání Maxe Bacona.\n\n\n\n"}
{"id": "313615", "url": "https://cs.wikipedia.org/wiki?curid=313615", "title": "Irbis", "text": "Irbis\n\nIrbis (\"Panthera uncia\", dříve také \"Uncia uncia\"), též irbis horský či levhart sněžný je kočkovitá šelma z podčeledi velkých koček obývající horské masivy Střední Asie.\n\nIrbis vzhledem připomíná levharta, je o něco menší, ale robustnější. Délka těla je 103–130 cm, délka ocasu 90–105 cm. Výška v plecích dosahuje kolem 60 cm, váha 22–55 kg (samci jsou o něco mohutnější než samice). Srst je měkká, hustá (kolem 4000 chlupů na cm²) a obzvláště v zimě velmi dlouhá (na břiše až 120 mm). Na základním světlém zbarvení jsou umístěny tmavé skvrny a rozety. Dlouhý a mohutný ocas pomáhá irbisovi udržovat rovnováhu při pohybu a skocích. Kořistí irbisa jsou především horští kopytníci, příležitostně však loví i menší zvířata jako hlodavce, zajícovce či hrabavé ptáky. Jeho biotopem jsou především horské louky a pastviny, bezlesé a kamenité planiny nad horní hranicí lesa. Obvykle se pohybuje v nadmořských výškách 1500–4000 m n. m., v Himálaji byl zaznamenán dokonce až v 6000 m n. m., na Džungarském Alatau však také ve výškách pod 1000 m n. m.\n\nStav divoce žijící populace irbisů lze kvůli nedostupnosti biotopu monitorovat jen velmi obtížně, různé odhady z let 2003–2014 uvádějí čísla v rozmezí 3920–7500 divoce žijících jedinců. Druh byl od roku 1972 veden Mezinárodním svazem ochrany přírody jako ohrožený, v roce 2017 byl však překlasifikován na zranitelný. V CITES je irbis citován v příloze I, mezi druhy, s nimiž je jakýkoliv mezinárodní obchod zakázán. Přestože v celém areálu výskytu je irbis pod legislativní ochranou, největší nebezpečí pro něj stále představuje ilegální lov a pytláctví spojené s výnosným prodejem trofejí na černém trhu. Organizované projekty na ochranu irbisa začaly vznikat teprve v posledních desetiletích. V říjnu 2013 v kyrgyzském Biškeku podepsali zástupci všech 12 zemí, na jejichž území areál irbisa zasahuje, společnou deklaraci, na jejímž základě vznikl projekt Global Snow Leopard & Ecosystem Protection Program, který by měl do roku 2020 vytipovat napříč areálem výskytu nejméně 20 zdravých populací a zajistit jejich ochranu.\n\nV zajetí se daří irbisa úspěšně rozmnožovat, populace v zoologických zahradách čítá více než 500 jedinců a je považována za životaschopnou a stabilní. Plemennou knihu irbisa vede zoologická zahrada ve finských Helsinkách.\n\nIrbis není obvyklé heraldické zvíře, přesto jej najdeme například ve znaku ruské republiky Chakasie či měst Almaty a Biškek. Byl rovněž jedním z maskotů Zimních olympijských her 2014 v ruském Soči.\n\nSlovo „irbis“ pochází z mongolštiny. Do češtiny se dostalo přes ruštinu. Jedná se o jeden z názvů, které uvádí Jan Svatopluk Presl ve svém díle \"Ssavectvo. Rukověť soustavná k poučení vlastnímu\" (Praha, 1834). Slovo se, na rozdíl od některých jiných názvů navržených J. S. Preslem, ujalo a jako označení příslušného zvířete se v češtině používá dodnes.\n\nNázev „sněžný levhart“ či někdy taktéž užívaný „sněžný leopard“ poukazuje na vysokohorský biotop a podobnost vzhledu irbise s levhartem. Tímto názvem je irbis primárně označován v řadě jazyků, např. anglicky je to „snow leopard“, německy „Schneeleopard“, italsky „leopardo delle nevi“, rusky „снежный барс“ (synonymum názvu „ирбис“).\n\nRodové jméno „Panthera“ pochází z řeckého \"πάνθηρ (pánthēr)\", což je řecký název pro levharta, který je typovým zástupcem rodu. Název je složen ze dvou částí: \"pan–\" znamená „vše“ a \"thēr\" znamená „kořist“, dohromady tedy „vše je kořist“ – narážka na to, že levhart a jeho příbuzní jsou vrcholovými predátory.\n\nLatinské označení druhu (a dříve i rodu) „uncia“, stejně jako anglický název „ounce“ (synonymum k „snow leopard“), je odvozeno z francouzského „once“. Původ tohoto slova lze vysledovat k řeckému označení rysa ostrovida \"λύγξ (lunx)\". Slovo je odvozeno z indoevropského kořene \"leuk-\" značícího „světlo, jas“ – jde o narážku na zářivé oči rysa. Slovo bylo latinizováno na „lynx“ a do starofrancouzštiny převzato jako „lonce“. Úvodní „l“ bylo později mylně pokládáno za určitý člen („l'once“). Přeneseně pak byly slovem „once“ či „ounce“ označovány i ostatní kočkovité šelmy velikostí či vzhledem připomínající rysa.\n\nV zemích svého přirozeného výskytu je irbis znám pod mnoha místními názvy. Mongolsky a burjatsky se nazývá \"irbes\" nebo \"irves\", kazašsky a altajsky \"bars\" nebo \"barys\", kyrgyzsky \"ilbirs\", ladacky \"šan\", tibetsky \"zigsa\", paštunsky \"wāwrīn pṛāng\" (horský levhart), persky \"palangi barfí\" (sněžný levhart), urdsky \"barfānī čītā\" (sněžný gepard) a hindsky \"him tendua\" (हिम तेन्दुआ, sněžný levhart).\n\nPrvní zmínka o irbisovi a první vyobrazení v evropské literatuře pochází od francouzského přírodovědce Georgese de Buffona z roku 1761. Buffon ve svém spisu \"Histoire Naturelle\" uváděl, že irbis žije v Persii, kde je odchytáván a cvičen k lovu (možná šlo o záměnu s gepardem).\n\nAutorem prvního vědeckého popisu irbisa je německý lékař a přírodovědec Johann von Schreber, který druh pod názvem \"Felis uncia\" popsal v roce 1775. V roce 1831 druh pod názvem \"Felis irbis\" popsal jiný německý přírodovědec a zoolog Christian Ehrenberg. Potřetí byl druh popsán v roce 1855 americkým lékařem a přírodovědcem Thomasem Horsfieldem, tentokrát pod názvem \"Felis uncioides\".\n\nIrbis patří mezi velké kočky rodu \"Panthera\", ke kterým byl po svém popsání také původně řazen. Později však byl na dlouhou dobu přeřazen do samostatného rodu \"Uncia\" (Pocock, 1916). Lebka irbisa je morfologicky odlišná od všech ostatních druhů rodu \"Panthera\" více než lebky libovolných dvou jiných druhů rodu \"Panthera\" mezi sebou. K tomu navíc irbis nese kombinaci morfologických a etologických znaků typických jak pro velké kočky, tak pro malé kočky. Například struktura lebky je velmi podobná velkým zástupcům rodu \"Felis\", zatímco jazylka nese typické znaky zástupců rodu \"Panthera\". Teprve genetické analýzy z počátku 21. století jednoznačně prokázaly příslušnost irbisa do rodu \"Panthera\". Analýzy potvrdily blízkou příbuznost zástupců rodu \"Panthera\" (včetně irbisa) mezi sebou, přičemž levharta obláčkového (\"Neofelis nebulosa\") určily za zástupce sesterského rodu \"Neofelis\".\n\nNadále však panují nejasnosti ohledně přesného zařazení irbisa v rámci rodu \"Panthera\". Li a Zhang (2005) na základě analýzy mitochodriálních genů a jaderné DNA považovali irbisa za nejblíže příbuzného levhartovi (\"Panthera pardus\"), Johnson a kol. (2006) na základě analýzy mitochondriální DNA označil irbisa za sesterskou skupinu tygra (\"Panthera tigris\"), Wei a kol. (2008, 2011) však na základě analýzy kompletně přečteného mitochondriálního genomu usuzoval, že nejbližším příbuzným irbisa je lev (\"Panthera leo\"). Bagatharia et al. (2012), který na rozdíl od svých předchůdců již měl k dispozici kompletně přečtený mitochondriální genom lva indického (\"Panthera leo persica\"), však jako sesterské druhy určil opět lva a levharta, přičemž irbisa umístil v kladogramu mezi zmíněnou dvojici a tygra. Ke stejnému závěru dochází i Zhang a Zhang (2012). Li et al. (2016) ve své studii zkoumal rozdíly mezi fylogenetickými stromy sestavenými na základě jaderného a mitochondriálního genomu a došel k závěru, že linie irbisa byla v dávné minulosti pravděpodobně ovlivněna hybridizací, když došlo ke křížení mezi předky dnešních lvů a irbisů. Potomci z tohoto křížení měli zřejmě evoluční výhodu nad „obyčejnými“ irbisy a jimi nesené geny následně v linii irbisa převládly.\n\nPřes rozsáhlý areál výskytu rozdělený do menších oblastí naprostá většina zoologů nerozlišovala u irbisa poddruhy. Přesto se objevily pokusy o popis několika poddruhů dle geografických oblastí. Například irbisové ze severozápadu Střední Asie, Mongolska a Ruska by byli řazeni do poddruhu \"Uncia uncia uncia\" (resp. \"Panthera uncia uncia\"), zatímco irbisové ze západní Číny a Himálaje by tvořili poddruh \"Uncia uncia uncioides\" (resp \"Panthera uncia uncioides\"). Tyto snahy však nezískaly mezi odbornou veřejností výraznější podporu a platnost taxonomických označení byla donedávna nulitní.\n\nV průběhu roku 2017 vyšla studie o detailním genetickém výzkumu provedeném na 70 jedincích. Výsledky ukazují, že populace irbisa prošla asi před 8000 lety výrazným efektem hrdla láhve, jenž souvisel se změnou klimatu v oblasti Tibetské náhorní plošiny. Kvůli tomu vykazuje nízkou genetickou variabilitu. Autoři studie přesto na základě genetické odlišnosti, jasného rozčlenění populace a geografické separace doporučili rozdělit druh na tři poddruhy: \"Panthera uncia irbis\" (severní skupina z oblasti Altaje), \"Panthera uncia uncia\" (západní skupina z oblasti Ťan-šanu, Pamíru a trans-Himálaje), a \"Panthera uncia uncioides\" (střední skupina z Himálaje a Tibetské plošiny).\n\nV návrhu nové taxonomie kočkovitých šelem, publikovaném v roce 2017 Mezinárodním svazem ochrany přírody, je irbis uveden jako monotypický druh. Byla však doporučena molekulární analýza genomu himálajských a tibetských irbisů (výše uvedená studie v době publikační uzávěrky pravděpodobně ještě nebyla k dispozici), která by měla potvrdit či vyvrátit postavení těchto jedinců jako případného poddruhu \"Panthera uncia schneideri\" (výše navržené vědecké jméno \"Panthera uncia uncioides\" je považováno za nomen nudum).\n\nIrbis je poměrně velká kočka vzhledem připomínající levharta, o něco menší, avšak robustnější, s velmi dlouhým ocasem. Srst je velmi dlouhá a hustá. Na základním zbarvení, které je světlé, plavé až bílé, jsou rozmístěny černé skvrny a rozety.\n\nDélka těla s hlavou je 103–130 cm, délka ocasu 80–105 cm. Výška v plecích je kolem 60 cm. Samci jsou o něco větší než samice. Dospělý samec váží 45–55 kg, samice 22–40 kg. Výjimečně mohou být tyto hodnoty i vyšší. Rekordní hmotnosti dosáhl samec z Altaje, který vážil 68,5 kg.\n\nHlava je kulatá, vzhledem k velikosti těla poměrně malá. Lebka je relativně silná, avšak méně masivní než u ostatních druhů rodu \"Panthera\". Je však z lebek všech druhů velkých koček relativně nejširší. Čelo je široké a vysoce klenuté. Rozsáhlá nosní dutina a široké nosní kosti jsou výsledkem adaptace irbisa na vysokohorské prostředí – vzduch se zde před vstupem do plic předehřívá. Parametry lebky (u samců): největší délka 180–190 mm, největší šířka 122–134 mm, kondylobazální délka 165–173 mm; mezioční šířka 43–47 mm; největší výška lebky 71–76 mm; délka horního patra 58–63 mm.\n\nUši jsou krátké, posazené široko od sebe, tupě zaoblené, bez chvostků, v zimě téměř skryté v dlouhé srstí. Oči jsou velké, kulaté a bledé, působí dojmem, že irbis neustále hledí do dáli. Duhovka je světle zelená nebo šedá. Vousy jsou bílé a černé, o délce až 10,5 cm.\n\nDospělý irbis má podobně jako většina ostatních kočkovitých šelem 30 zubů. V horní čelisti na každé straně 3 řezáky, špičák, 3 třenové zuby a jednu stoličku, v dolní čelisti na každé straně 3 řezáky, špičák, 2 třenové zuby a jednu stoličku. Zubní vzorec je tedy formula_1. Mohutné špičáky slouží k zabíjení kořisti. Poslední horní třenový zub a dolní stolička jsou přeměněné v mohutné trháky, pomocí kterých si irbis odtrhává kusy potravy.\n\nTělo je silné a svalnaté. Zadní nohy jsou ve srovnání s jinými velkými kočkami poměrně dlouhé, uzpůsobené skokům na značnou vzdálenost (ruský zoolog S. I. Ogněv uvedl, že jím pozorovaný irbis překonal jedním skokem vzdálenost 15 m, údaj je však považován za nadsazený; běžně jsou nicméně pozorovány skoky s délkou kolem 6 m). Tlapy, především přední, jsou široké a masivní, se zatahovatelnými drápy. Stopy jsou velké a kulaté, bez otisku drápů. Stopa měří na délku 9–10 cm.\n\nOcas je velmi dlouhý, délkou přesahuje tři čtvrtiny těla, díky dlouhým a hustým chlupům se jeví velmi mohutný. Irbisovi pomáhá udržovat rovnováhu při skocích, šplhu a balancování na úzkých skalních římsách. Když irbis leží nebo sedí, ocas mívá obtočený kolem těla, aby se lépe zahřál.\nSrst je dlouhá, měkká a velmi hustá, irbisovi poskytuje nezbytnou ochranu proti chladu, který v jeho přirozeném vysokohorském prostředí panuje. Letní srst má na hřbetě a bocích délku kolem 25 mm, na břiše a ocase až 50 mm. Zimní srst je delší, na hřbetě a bocích mezi 30–55 mm, na ocase až 60 mm, na břiše až 120 mm. Hustota srsti je vyšší než u všech ostatních velkých koček (kolem 4000 chlupů na cm²) a blíží se spíše hodnotám známým od malých koček rodu \"Felis\". Na jeden krycí chlup (pesík) připadá 8 chlupů podsady.\n\nZimní srst je velmi světlá, až téměř bílá, s kouřovým nádechem. Irbis je tak dobře maskován ve svém přirozeném prostředí – skály, kameny, sníh a led. Letní srst je světlá, ohraničení skvrn je patrnější, ale kouřový nádech zimní srsti se vytrácí.\n\nZákladní barva srsti je světle šedá či světle hnědá s kouřovým nádechem. Přítomny mohou být i světle žluté tóny, nikoli však tóny jasně žluté či dokonce červené (které nalezneme třeba u levharta či tygra). Srst na hřbetě a hlavě je nejtmavší, směrem k břichu světlá. Srst na hrudi, břiše a vnitřních stranách končetin je pak plavá až téměř bílá. Boky zdobí černé či tmavě šedé skvrny ve formě rozet, uvnitř kterých se může nalézat ještě malá černá skvrna. Průměr největších rozet se pohybuje od 5 do 7–8 cm. Pouze plné skvrny se nacházejí na hlavě (zde jsou nejmenší), na krku a končetinách. Na konci hřbetu skvrny začínají splývat a mohou vytvářet podélné pruhy. Na ocase mívají skvrny formu příčných pruhů. Samotná špička ocasu je obvykle tmavá. Mláďata irbisa se vyznačují výrazně temnou pigmentací skvrn, většinou drobnějších a plných, rozet bývá jen velmi málo. Velké hnědé či černé skvrny na hřbetě směrem k ocasu splývají v podélné černé pruhy rovnoběžné s páteří.\n\nPodobně jako u tygrů či levhartů, zbarvení každého jedince je unikátní. Konkrétní zvíře lze jednoznačně identifikovat podle zbarvení.\n\nSamice se zbarvením neliší od samců. Mezi irbisy z různých geografických oblastí nejsou žádné výrazné rozdíly ve zbarvení, případně jen minimální. Je to dáno i poměrně malým (ve srovnání s ostatními velkými kočkami) areálem výskytu, vyznačujícím se ve všech svých částech přibližně stejnými životními podmínkami.\n\nDomovem irbisa je střední Asie. Areál výskytu zahrnuje horské oblasti a náhorní plošiny o celkové rozloze zhruba 1 200 000–1 800 000 km² nacházející se na území států Afghánistán, Pákistán, Indie, Nepál, Bhútán, Čína, Mongolsko, Rusko, Kazachstán, Kyrgyzstán, Tádžikistán a Uzbekistán. Areál má tvar podkovy, jejímž pomyslným středem je pohoří Pamír. Jižní rameno podkovy se táhne od Pamíru a Hindúkuše přes Karákóram, Kašmír a Himálaj (na severu pak Kchun-lun-šan) až k severním hranicím Barmy. Severní rameno směřuje přes Ťan-šan, Altaj a Sajany do západního Mongolska a jižní Sibiře. Na severu zasahuje areál až k nejjižnějšímu cípu jezera Bajkal. V Mongolsku se irbis vyskytuje kromě Mongolského a Gobijského Altaje i v pohoří Changaj.\n\nIrbis je typickým představitelem fauny horských oblastí Střední Asie. Mezi velkými kočkami je jediným druhem, který trvale obývá horské biotopy. Jeho lovišti jsou horské louky, bezlesé kamenné plošiny a morény, skalní útesy, často jej lze potkat i v zasněžených oblastech. V některých částech svého areálu výskytu však irbis sestupuje i do níže položených oblastí, do pásem kleče a horského lesa.\n\nIrbis dává přednost členité horské krajině s útesy, svahy čí úzkými údolími, s porostem alpínské vegetace, a s trhlinami, hromadami kamení či sutě, které mu skýtají vhodný úkryt jak při lovu, tak při odpočinku. V nižších polohách jako úkryt poslouží i kleč či jiná vegetace. Otevřené krajině se irbis spíše vyhýbá. Obvykle se drží nad horní hranicí lesa, ovšem lze jej potkat i zde, především v zimě.\n\nNadmořská výška biotopů obývaných irbisem se obvykle pohybuje v rozmezí 1500–4000 m n. m. Irbis je jedním z mála zvířat, která vystupují až nad hranici věčného sněhu. Na Pamíru byl několikrát pozorován v nadmořských výškách 4500–5000 m n. m. V Himálaji pak dokonce v nadmořských výškách 5400–6000 m n. m, přičemž sestupuje až do 2000 až 2500 m n. m. V létě se zde irbis nejčastěji vyskytuje v nadmořských výškách 4000–4500 m n. m.\n\nNa svazích Turkestánského hřbetu lze irbisa v létě potkat nejčastěji v nadmořských výškách kolem 2600 m n. m. Zdržuje se zde především ve skalnatých oblastech.\n\nNa Talaském Alatau se vyskytuje obvykle v nadmořských výškách mezi 1200–1800 a 3500 m n. m. Na hřebeni Kungej Alatau se irbis nejčastěji zdržuje na alpínských loukách v nadmořských výškách do 3300 m n. m, méně často pak v jehličnatých lesích (2100–2600 m n. m). Na Zailijském Alatau a v centrálním Ťan-šanu se irbis v létě pohybuje v nadmořských výškách kolem 4000 m n. m, v zimě pak sestupuje až do 1200 m n. m.\n\nNe vždy ovšem irbis obývá vysokohorské biotopy. Na některých místech žije po celý rok v nižších pohořích a na náhorních stepích v nadmořských výškách 600–1500 m n. m. I zde se drží skalnatých míst, soutěsek a úžlabin s výskytem horských ovcí (argali) a koz. V těchto nadmořských výškách byl irbis pozorován např. na Džungarském Alatau.\n\nIrbis následuje svou kořist, za kterou v létě vystupuje do alpínského a subalpínského pásma hor. V zimě, když je horská krajina pokrytá vysokou vrstvou sněhu, sestupuje do nižších poloh, často až do pásma jehličnatého lesa. Sezónní migrace mívá pravidelný charakter a odpovídá sezónní migraci hlavní kořisti irbisa – horských kopytníků.\n\nIrbis je aktivní především za soumraku a úsvitu, někdy však i během dne. Přes den obvykle odpočívá, spí či leží na skále.\n\nDoupě si vytváří v jeskyních či skalních rozsedlinách, v úkrytech mezi skalami, pod převisy či na jiných podobných místech. Stejné doupě využívá často i několik let. Z Kyrgyzského hřbetu jsou známy případy, kdy irbisové přes den využívali k odpočinku velká hnízda po supech hnědých, umístěná na nízkých, ale silných kmenech jalovce.\n\nDospělí irbisové povětšinou vedou samotářský způsob života. Mláďata však tráví poměrně dlouhou dobu s matkou. Každý dospělý irbis má své vlastní vymezené teritorium. Sledování pomocí radiotelemetrie ukázalo, že u irbisů existuje silná teritorialita mezi příslušníky téhož pohlaví, teritoria samců se však mohou překrývat s teritorii samic. I v takovém případě si však s výjimkou období páření dospělí jedinci udržují od sebe odstup. Svoje území si irbisové značí různými způsoby – většinou močí, ale i pomocí drásání země či kůry drápy.\n\nRozloha individuálních teritorií se může velmi lišit. V Nepálu, kde je k dispozici velké množství potenciální kořisti, bývá teritorium poměrně malé, od 12 do 39 km², kdežto v Mongolsku, kde je otevřený terén a řídký výskyt kopytníků, může přesáhnout 500 km².\n\nIrbis pravidelně obchází svoje území, navštěvuje shromaždiště a zimní pastviště divoké zvěře. Většinou se drží pokaždé té samé cesty, když chodí po stezkách vyšlapaných zvěří, vedoucích obvykle po hřebeni či podél říčky či potoka. Délka obchůzky bývá velmi dlouhá, na stejném místě se irbis obvykle objeví vždy jen jednou za několik dní.\n\nIrbis je predátor lovící obvykle zvěř své velikosti či větší. Je schopen skolit kořist třikrát větší, než je sám, což jako potenciální kořist vylučuje pouze dospělé velbloudy, kiangy a jaky. Základní složkou potravy jsou v celém areálu výskytu a ve všech ročních obdobích kopytníci.\n\nKořistí irbisa bývají nejrůznější druhy kopytníků: horské kozy a kozorožci – nahur modrý \"(Pseudois nayaur)\", kozorožec sibiřský \"(Capra sibirica)\", koza šrouborohá \"(Capra falconeri)\", tahr himálajský \"(Hemitragus jemlahicus)\"; horské ovce – argali \"(Ovis ammon)\", urial \"(Ovis orientalis vignei)\"; takin \"(Budorcas taxicolor)\", serau himálajský \"(Capricornis thar)\", goral tmavý \"(Naemorhedus goral)\", kabar pižmový \"(Moschus moschiferus)\", srnci \"(Capreolus sp.)\", jeleni \"(Cervus sp.)\" a divoká prasata \"(Sus scrofa)\". Drobnější kořist tvoří svišti \"(Marmota sp.)\", zajíci \"(Lepus sp.)\", pišťuchy \"(Ochotona sp.)\" či hrabaví ptáci – velekuři \"(Tetraogallus sp.)\", bažanti či orebice \"(Alectoris sp.)\". Byl zaznamenán i úspěšný útok dvojice irbisů na dvouletého medvěda plavého \"(Ursus arctos isabellinus)\".\nV Pamíru irbis loví především horské kozy a kozorožce, řidčeji argali. V Himálaji rovněž horské kozy, horské ovce, orongy \"(Pantholops hodgsonii)\", gazely tibetské \"(Procapra picticaudata)\", jaky \"(Bos grunninus)\", sviště, zajíce. V Rusku kromě horských koz loví i jeleny, srnce, argali a také soby \"(Rangifer tarandus)\".\n\nJe-li nedostatek kořisti, irbis si odejde hledat nové teritorium, případně začne napadat domácí zvěř. V některých oblastech dokonce tvoří domestikovaná zvířata jako kozy, ovce, koně či dobytek významnou součást stravy.\n\nRozbor trusu ukázal také překvapivě vysoký podíl rostlinné stravy, především trávy a větviček. Některé nalezené exkrementy sestávaly dokonce výhradně z rostlinných zbytků. Je známo, že kočky používají rostlinný materiál k podpoře trávení nebo jako laxativum, ovšem množství konzumované irbisem je mezi kočkami zcela výjimečné. Důvody nejsou zcela jasné, může jít o likvidaci střevních parazitů nebo i prostě jen o doplněk stravy.\n\nIrbisové loví většinou samostatně, plíží se ke kořisti. Když se dostatečně přiblíží, vyřítí se z úkrytu, dlouhými skoky (6–7 metrů) kořist dostihnou a skolí. Dalším častým způsobem lovu je číhání v úkrytu a skok na zvěř z vyvýšené pozice. Pokud se nepodaří vyhlédnutou kořist skolit hned napoprvé, irbis o ni může ztratit zájem, ale je schopen pronásledování až na vzdálenost 300 metrů. U velkých kopytníků po skolení útočí na hrdlo nebo šíji a snaží se kořist zardousit nebo jí zlomit vaz. Mrtvou kořist odtáhne do úkrytu, pod skálu či jinam, kde ji začne konzumovat. Dospělý irbis obvykle při jednom krmení spořádá 2–3 kg masa. Není-li vyrušován, vydrží u kořisti až týden. Způsob trhání potravy je stejný jako u velkých koček, postavení při konzumaci potravy je podobné jako u malých koček.\n\nSledování pomocí GPS obojků ukázalo, že velkou kořist irbis skolí zhruba každých 10–15 dní. Koncem léta, na podzim a začátkem zimy lze pozorovat při lovu i rodinné skupinky, sestávající obvykle ze samice a jejích mláďat.\n\nV celém areálu výskytu je irbis vrcholovým predátorem, který nemá vážnou konkurenci ze strany jiných šelem. V nižších polohách může docházet ke kompetici s vlkem \"(Canis lupus)\", na jižních hranicích areálu výskytu pak existuje možnost střetu s levhartem \"(Panthera pardus)\".\n\nIrbis na rozdíl od ostatních velkých koček nedokáže řvát, i když jeho jazylka není plně zkostnatělá. Původně se zoologové domnívali, že řvaní umožňuje velkým kočkám právě nezkostnatělá jazylka, nové výzkumy však ukázaly, že schopnost řvát je u velkých koček spojena i s dalšími morfologickými vlastnostmi hrtanu, konkrétně se stavbou hlasivek, která u irbise odpovídá malým kočkám. Nejhlasitějším zvukem je tak hluboké a táhlé sténavé volání, kterým se irbisové vzájemně volají v době rozmnožování. Irbis jinak disponuje celou škálou zvuků a projevů běžných u ostatních koček. Vrní při nádechu i výdechu, podobně jako malé kočky. Při útoku, nebo je-li rozzuřený, vydává krátký, hlasitý kašlavý zvuk.\n\nPohlavní dospělost nastává ve 2–3 letech u samic, ve 3–4 letech u samců. K páření dochází koncem zimy či začátkem jara. Říje u samice trvá 2 až 12 dní. V této době dochází k páření 12× až 36× za den, přičemž kopulace trvá 15 až 45 sekund.\n\nBřezost trvá 90–103 dní. Samice kvůli dlouhé péči o mláďata rodí obvykle jen jednou za dva roky, přičemž doupě mívá na nejnedostupnějším místě. Samec se péče o potomstvo neúčastní. Koťata přichází na svět v závislosti na geografické poloze místa vrhu buď v dubnu–květnu, nebo květnu–červnu. Samice rodí obvykle 2–3, vzácněji pak jen jedno nebo naopak 4–5 mláďat. Zaznamenané maximum je 7 koťat. Porodní váha mláděte je kolem 450 gramů (Sunquist & Sunquist (2002) udávají rozmezí 320–567 gramů), délka těla do 30 cm, délka ocasu 15–18 cm. Koťata se rodí slepá a bezmocná, vidět začínají zhruba po 7 dnech. První týdny jsou mláďata kojena mateřským mlékem a rychle přibývají na váze, 300–500 gramů za týden. Zhruba po pěti týdnech váží kolem 2,5–3 kg a začínají chodit. V této době také přecházejí na pevnou stravu. Uprostřed léta již doprovázejí matku na lovu, osamostatňují se však až druhou zimu. Sourozenci mohou po osamostatnění zůstat ještě krátkou dobu pospolu.\n\nÚdaje o délce života irbisů v divočině se kvůli obtížnosti získávání dat výrazně liší, zpráva ruské pobočky WWF z roku 2002 uvádí jako nejdelší doložený věk irbisa v divočině 13 let. V zajetí žijí irbisové výrazně déle, jsou doloženy případy irbisů starších 20 let. Zřejmě okolo 15. roku života ztrácejí irbisové schopnost reprodukce.\n\nVzhledem k obtížné dostupnosti míst výskytu a skrytému způsobu života jsou veškeré dostupné statistiky počtu irbisů v divoké přírodě založeny pouze na odhadech expertů, a je proto nutno je brát pouze jako orientační. Stav divoké populace irbisů má však díky tlaku člověka prokazatelně sestupný charakter. Lov irbisa je sice zakázán, finančně velmi atraktivní pytláctví však stále významně snižuje stavy populace divokých irbisů. Na jedné straně redukce pastvin a počtu chovaného dobytka přinesly navýšení populace hlavní kořisti irbisa – horských kopytníků, na druhé straně však zvyšující se chudoba místních obyvatel vedla ke zvýšenému používání loveckých metod a pytláctví, včetně lovu irbisa do pytláckých smyček. Dalším důvodem nárůstu nelegálního lovu na počátku 21. století bylo zvýšení zájmu o irbisí kůže a s tím spojený růst jejich cen na černém trhu.\nNa Tibetské náhorní plošině mělo výrazný dopad na irbisí populaci masové hubení pišťuch a svišťů pomocí pesticidů jakožto škůdců úrody. Irbisové tak přišli o šanci na ulovení snadno dostupné kořisti, kterou zmínění hlodavci a zajícovci představovali.\n\nK množství faktorů majících negativní vliv na stav populace patří vedle pytláctví i defenzivní chování irbisa. Irbis ve svém přirozeném prostředí nemá nepřátele (kromě člověka). Proto při střetu s člověkem není ostražitý a neprchá do úkrytu. To v otevřených horských terénech a při rozšířenosti střelných zbraní mezi místními obyvateli často vede ke smrti zvířete. Jelikož irbisové občas nepohrdnou zbytky kořisti jiných predátorů, stávají se také obětí otrávených návnad, které jsou nezákonně používány pro boj s vlky.\n\nCelkový počet divoce žijících irbisů činil podle expertního odhadu z roku 2003 mezi 4080 až 6590 jedinci. Toto rozmezí uvádí i zpráva IUCN z roku 2008. Jackson \"et al\". v roce 2010 uvedl rozpětí 4500 až 7500 jedinců, poznamenal však, že dostupné informace jsou neúplné. Zpráva GSLEP z roku 2013 odhaduje počty na 3920 až 6390 jedinců.\n\nHustota populace se v různých částech areálu výskytu výrazně liší – od 0,1 do 10 jedinců na 100 km². V Rusku je to 0,7 jedince na 100 km², v Nepálu 5–7 jedinců na 100 km², v Mongolsku 3–4 jedinci na 100 km².\n\nNásledující tabulka vychází z údajů v dokumentu \"Snow Leopard Survival Strategy\" vydaného organizací Snow Leopard Network v roce 2014. Nebyl-li konkrétní údaj v dokumentu k dispozici, je použit starší údaj ze studie McCarthyho a kol. (2003), kterou v téměř nezměněné podobě cituje i IUCN – Jackson a kol. (2008).\n\nStav divoké populace irbisů je nízký. Irbis je vzácné, málopočetné a ohrožené zvíře. Mezinárodní svaz ochrany přírody (IUCN) jej od roku 2017 eviduje jako zranitelný druh, dlouhá léta byl však evidován jako ohrožený. V Červené knize Mongolska (1997) je veden jako „velmi vzácný“, v Červené knize Ruské federace (2001) má status „ohrožený vyhubením“ (kategorie 1). Irbis je také uveden v CITES, příloze I (nejvíce ohrožené druhy, s nimiž je jakýkoliv mezinárodní obchod zakázán). Je třeba poznamenat, že výše uvedené dokumenty představují pouze legální rámec pro ochranu irbisa, naplňování ochrany v praxi je nedostatečné, jak ukazuje objem neustávajícího pytláctví a pašeráctví.\n\nOrganizované programy na záchranu irbisa v divočině začaly vznikat až v posledních desetiletích 20. století. V roce 1981 byl založen Snow Leopard Trust, první organizace zaměřená přímo na ochranu irbisa ve volné přírodě. Postupně vznikaly další organizace, například Snow Leopard Conservancy, zapojily se IUCN i WWF, ovšem vždy šlo spíše o projekty na regionální či národní úrovni. Významným mezníkem proto bylo setkání vysokých představitelů všech 12 zemí, na jejichž území areál irbisa zasahuje (viz výše uvedená tabulka), na konferenci v kyrgyzském Biškeku v říjnu 2013. Výsledkem byla společná deklarace, na jejímž základě vznikl projekt Global Snow Leopard & Ecosystem Protection Program, který by měl do roku 2020 vytipovat napříč areálem výskytu irbisa nejméně 20 zdravých populací a zajistit jejich ochranu.\n\nV Evropě byl irbis znám již koncem 18. století, první živé zvíře však bylo v Evropě k vidění až roku 1851 v zoo v Antverpách. Irbis je velmi klidné zvíře, pravděpodobně nejméně agresivní ze všech velkých koček. V zajetí se s ním proto velmi dobře pracuje, dá se snadno ochočit.\n\nPočet irbisů chovaných v zajetí byl v roce 2002 odhadován zhruba na 2000, přičemž velká část z tohoto počtu připadala na Čínu. Mimo Čínu se v chovech nacházelo kolem 600 irbisů. Přibližně 16 % v zajetí chovaných jedinců pocházelo z volné přírody, ostatní se již narodili v zajetí. Irbisové se v zajetí úspěšně rozmnožují, například roku 2000 se narodilo v registrovaných chovech v zoologických zahradách v 87 vrzích celkem 179 koťat. Populace v zoologických zahradách je považována za životaschopnou a stabilní, irbis bývá uváděn jako učebnicový příklad dobrého managementu chovu vzácného živočišného druhu. Plemennou knihu vede od roku 1976 zoo ve finských Helsinkách.\n\nV Česku chovají irbisa následující zoologické zahrady: ZOO Liberec, ZOO Ústí nad Labem, ZOO Plzeň, ZOO Jihlava. Ve všech čtyřech uvedených zoo se podařilo úspěšně odchovat mláďata.\n\nIrbis nikdy nebyl loven v extrémních množstvích. Před zákazem lovu celosvětový roční počet ulovených zvířat nikdy výrazně nepřesáhl jeden tisíc. V letech 1907–1910 činil celosvětový roční úlovek 750–800 kusů. V 50. a 60. letech 20. století se počet ročně ulovených kusů na území tehdejšího SSSR pohyboval pouze v desítkách. Přitom výkupní cena kožešin byla extrémně nízká, v průměru 3 rubly za kus. Hlavními oblastmi lovu byly Tádžikistán a Kyrgyzstán. Kožešiny se používaly hlavně jako koberce, na výrobu kožichů a kožešinových límců.\n\nNa světovém trhu byla po kožešinách irbisů vždy velká poptávka a byly vysoce ceněny. Dlouhou dobu byl irbis považován za nebezpečné zvíře a škodnou, proto lov ani lovecké metody nebyly nijak omezovány. Za zabití irbisa se dokonce vyplácela odměna. Velká poptávka byla i po živých irbisech.\n\nNa mnoha místech svého areálu se irbis dostává do konfliktu s člověkem kvůli predaci domácích zvířat. Počet útoků výrazně vzrůstá v zimě, kdy se snižuje množství přirozené kořisti v důsledku zimního spánku některých živočichů, především svišťů. Roční ztráty dobytka se různí od místa k místu a pohybují se od 1 % po více než 12 %. Na Tibetské náhorní plošině byly začátkem 90. let 20. století průměrné ztráty vyčísleny na 2 % na jednu vesnici a na některých místech mohly vzrůst až k 9,5 %. V Nepálu v Chráněné oblasti Annapurna ukázala analýza trusu irbisů přítomnost zbytků domácích zvířat v 17,8 % případů a toto množství mohlo v zimě dosáhnout až 39 %. V Ladaku napadli v zimě 1983/1984 irbisové 15 vesnic a usmrtili při tom 95 ovcí a koz a jednoho jaka. V Mongolsku byl v roce 1990 podniknut výzkum na území o rozloze 200 km², přičemž se zjistilo, že irbisové zabili osmi místním rodinám 13 koz a ovcí, 16 koní (17 %) a 7 jaků (11,9 %). V Mongolsku se irbisové zaměřují na koně (vesměs hříbata) a jaky, neboť tito jsou mnohdy ponecháváni na pastvě nehlídáni.\n\nVe vztahu k člověku je irbis velmi plachý, a i pokud je zraněný, člověka napadne zcela výjimečně. V oblasti bývalého Sovětského svazu jsou doloženy pouze dva případy napadení člověka irbisem. První případ se odehrál 12. května 1940 v blízkosti Almaty, když za bílého dne irbis napadl a vážně zranil dvě osoby. Zvíře bylo vystopováno a zabito, pitva ukázala, že irbis byl nakažený vzteklinou. Ve druhém případě, v zimě, také v blízkosti Almaty, starý a vyčerpaný, téměř bezzubý irbis skočil ze skály na člověka procházejícího pod ní. Ten šelmu zneškodnil klackem, svázal a dopravil do vesnice.\n\nNafilmovat irbisa ve volné přírodě je velmi obtížné. Důvodem je vzácnost zvířete a nedostupnost jeho biotopu. Mimo jiné i o irbisech pojednával druhý díl dokumentárního seriálu britské televizní stanice BBC \"Planeta Země\" (2006). V rámci jiného dokumentárního seriálu BBC \"Natural World\" byla v roce 2008 odvysílána epizoda „Snow Leopard – Beyond the Myth“ věnovaná irbisům.\n\nPodobu sněžného levharta (irbisa) má Tai Lung, hlavní padouch v americkém animovaném filmu pro děti \"Kung Fu Panda\" (2008).\nV roce 2000 byla jako součást série (\"Červená kniha Kazachstánu\") vyražena série mincí v nominální hodnotě 500 tenge. Na její zadní straně je irbis jdoucí po skále, se stylizovanou horou v pozadí. V roce 2008 pak byla vyražena zlatá mince rovněž v hodnotě 500 tenge, na jejíž rubové straně je hlava irbisa. Irbis je rovněž vyobrazen na kazašské bankovce s nominální hodnotou 10 000 tenge: v oběhu od roku 2003, rozhodnutím z roku 2006 stažena s oběhu, bankami přijímána k výměně až do roku 2018.\n\nPamáteční mince s vyobrazením irbisa byly vydány v roce 2000 také v Rusku v rámci souboru (\"Zachraňme náš svět\"). Vyraženo bylo celkem sedm sérií památečních mincí. Šlo o stříbrné mince v nominální hodnotě 3, 25 a 100 rublů (viz galerie) a zlaté mince s nominální hodnotou 50, 100, 200 a 10 000 rublů. Na zadní straně 50rublové mince byla vyobrazena hlava irbisa, na minci s hodnotou 100 rublů irbis na kmeni stromu připravený ke skoku, na minci s hodnotou 200 rublů stojící irbis na pozadí hor, letící orel a slunce, na minci s hodnotou 10 000 rublů pak irbis s dvěma mláďaty na pozadí hor, vesnice, letící orel a dva jezdci.\n\nNárodní banka Kyrgyzstánu vydala v letech 2012 a 2015 v rámci série (\"Červená kniha Kyrgyzstánu\") dvě mince s vyobrazením irbisa (viz galerie).\n\nJelikož irbisa ve středověku Evropa neznala, a i později byl pro Evropany velmi exotickým zvířetem, jeho vyobrazení v heraldice jsou poměrně vzácná a výhradně novodobá. Irbis se v erbech objevuje především v postsovětské oblasti. Běžnou heraldickou figurou je irbisovi podobný levhart, který mohl mít i bílou (případně stříbrnou) barvu. V ruštině byla původně slova „“ a „“ synonymy, obě označovala levharta. Postupem času se však slovo „“ vžilo jako označení pro irbisa, který byl původně označován pouze souslovím „“. V heraldice postsovětských zemí tak „“, především bílý, začal být chápán jako irbis. Okřídlený bílý „“, chápaný jako irbis, je ve znaku republiky Tatarstán či uzbeckého města Samarkand. Na znacích se však vyskytuje i běžně zbarvený (tedy skvrnitý) irbis. Jako symbol kazašského města Almaty je irbis vyobrazen na jeho znaku. Stylizovaný okřídlený irbis je ve znaku ruské republiky Chakasie. Irbisa má ve svém znaku také Biškek, hlavní město Kyrgyzstánu.\n\nHorolezcům, kteří zdolají všech pět sedmitisícovek na území bývalého Sovětského svazu, náleží neoficiální titul Sněžný leopard. Oficiální označení plakety, kterou jsou horolezci vyznamenáváni, zní „Pokořitel nejvyšších hor SSSR“ („“). Název i podoba plakety pochází z roku 1967. Plakety jsou číslované, každý držitel má „svojí“ očíslovanou plaketu.\n\nIrbis je vyobrazen na kyrgyzské státní medaili „“ („Za zásluhy“)\n\nIrbisa (rusky „“, kazažsky „“) mají v názvu a v logu dva kluby Kontinentální hokejové ligy: ruský klub Ak Bars Kazaň (ХК «Ак Барс» Казань) a kazašský klub Barys Astana (ХК «Барыс»).\n\nIrbis byl maskotem Zimních Asijských her 2011. Byl rovněž jedním ze tří zvířecích maskotů Zimních olympijských her 2014 v ruském Soči.\n\nOperační systém Mac OS X 10.6 od společnosti Apple, uvedený na trh 28. srpna 2009, nesl název \"Snow Leopard\", tedy sněžný levhart (irbis).\n\n\n\n"}
{"id": "313618", "url": "https://cs.wikipedia.org/wiki?curid=313618", "title": "Samotář (album)", "text": "Samotář (album)\n\nSamotář je studiové album Jakuba Smolíka, které vyšlo v roce 2004 jako MC a CD.\n\n"}
{"id": "313619", "url": "https://cs.wikipedia.org/wiki?curid=313619", "title": "Gjozdarja", "text": "Gjozdarja\n\nGjozdarja je řeka na západním okraji Kašgarska v autonomní oblasti Sin-ťiang v Číně. Je 345 km dlouhá. Povodí má rozlohu přibližně 14 600 km².\n\nPramení v pohoří Západní Kunlun a na horním a středním toku protéká širokou mezihorskou dolinou. Na dolním toku teče Kašgarskou rovinou.\nPrůměrný dlouhodobý průtok činí 22 m³/s.\n\nVšechna voda z řeky se využívá na zavlažování v oázách.\n"}
{"id": "313622", "url": "https://cs.wikipedia.org/wiki?curid=313622", "title": "Chci ti říct...", "text": "Chci ti říct...\n\nChci ti říct... je studiové album Jakuba Smolíka, které vyšlo v roce 2005 jako MC a CD.\n\n"}
{"id": "313625", "url": "https://cs.wikipedia.org/wiki?curid=313625", "title": "Tove Janssonová", "text": "Tove Janssonová\n\nTove Marika Jansson (; 9. srpna 1914, Helsinki – 27. června 2001, Helsinki) byla finská spisovatelka (píšící švédsky), autorka písňových textů, malířka, ilustrátorka a autorka komiksů. Jejím nejslavnějším dílem jsou knihy o skřítcích muminech a jejich přátelích.\n\nNarodila se jako nejstarší dcera v umělecké rodině sochaře Viktora Janssona a grafičky a ilustrátorky Signe Hammeearstenové-Janssonové. Její mladší bratr Per Olof byl fotografem a nejmladší Lars ilustrátorem - právě on se později výrazně podílel na rozvoji „muminího odkazu“ a převzal po své sestře například sérii komiksů o muminech.\n\nTove Janssonová patřila k švédsky hovořící menšině ve Finsku a velkou část života prožila na ostrově Klovharu, jednom z ostrovů Pellinki u Porvoo. Její životní partnerkou byla finská grafička Tuulikki Pietilä.\n\nPrvní kresby uveřejnila v patnácti letech v liberálním časopise \"Garm\". Studovala na výtvarné akademii Konstfack ve Stockholmu, poté na kreslířské škole finské Národní galerie v Helsinkách a v Paříži na École d'Adrien Holy a École des Beux Arts.\n\nPostavička Muminka se poprvé objevila v ilustracích na stránkách \"Garmu\" v roce 1940 a v roce 1945 vyšla první samostatná kniha o muminech. Právě mumini vydobyly Janssonové světový věhlas, ačkoliv napsala i řadu knih na jiné téma. Za své dílo obdržela mimo jiné cenu Hanse Christiana Andersena v roce 1966, cenu Švédské akademie v roce 1972, cenu Pro Finlandia roku 1976 a Literární cenu Selmy Lagerlöfové roku 1992.\n\n\n\nKomiksové stripy o muminech vycházely na pokračování nejprve krátce v časopise \"Ny Tid\", od roku 1954 pak pravidelně vycházely především v anglických novinách \"Evening News\" - po roce 1960 sérii převzal Lars Jansson.\n\nŘady 1-4 vyšly česky jako \"Muminek - svazek jedna\", překl. Libuše a Luboš Trávníčkovi, Praha: Argo, 2009.\n\n\n\n\n\n\n\n"}
{"id": "313630", "url": "https://cs.wikipedia.org/wiki?curid=313630", "title": "36 nejkrásnějších balad", "text": "36 nejkrásnějších balad\n\n36 nejkrásnějších balad je výběrové album studiových nahrávek Jakuba Smolíka, které vyšlo v roce 2006 jako CD.\n\n\n"}
{"id": "313632", "url": "https://cs.wikipedia.org/wiki?curid=313632", "title": "Řekni, že je nebe", "text": "Řekni, že je nebe\n\nŘekni, že je nebe je studiové album Jakuba Smolíka, které vyšlo v roce 2007 jako CD.\n\n"}
{"id": "313633", "url": "https://cs.wikipedia.org/wiki?curid=313633", "title": "Okres Ocnița", "text": "Okres Ocnița\n\nOcnița je okres v severním Moldavsku. Žije zde okolo 57 000 obyvatel a jeho sídlem je město Ocnița. Na západě sousedí s okresem Briceni, na severu s Ukrajinou a na jihu s okresem Dondușeni a s okresem Edineț. V okrese žije velký počet Ukrajinců, avšak většinovým národem jsou Moldavané.\n"}
{"id": "313635", "url": "https://cs.wikipedia.org/wiki?curid=313635", "title": "Ubuntu Studio", "text": "Ubuntu Studio\n\nUbuntu Studio je jedním z derivátů operačního systému Ubuntu, podobně jako například Kubuntu, Xubuntu, nebo Edubuntu. Jak napovídá název, je Ubuntu Studio systém zaměřený především na práci s multimédii, jejich zpracování a tvorbu.\n\nNa rozdíl od Ubuntu využívá Ubuntu Studio grafického prostředí XFCE. Na první pohled také poznáme Ubuntu Studio podle jiného barevného schématu. Na rozdíl od tradičního, fialového vzhledu se zde setkáme s modro-černým. \n\nNejdůležitějším rozdílem je ale změna v samotném kernelu. Ten je optimalizován právě pro práci s multimédii, při které musí docházet k co nejmenšímu zpožďování zvuku a obrazu. Tomu odpovídá i využití CPU prostředků. Tím se liší např od Kubuntu, Xubuntu, Edubuntu, které se liší pouze konfigurací a volbou softwarových balíčků.\n\nReal-time jádro, poprvé zahrnuto v Ubuntu Studio 8.04, bylo speciálně upraveno pro práci s audiem, videem a grafikou. Verze 8.10 toto jádro ale postrádala. Zpět se jádro vrátilo s verzí 9.04 a 9.10. Ubuntu Studio 10.04 mělo možnost real-time jádro doinstalovat (defaultně zde chybělo), a od 10.10 bylo odstraněno z repozitářů.\n\nOd Ubuntu Studio 12.04 je výchozím jádrem jádro low-latency. V základě je to stejné jádro jako u klasického Ubuntu, upravené tak, aby umožnilo stabilní práci s hudebními aplikacemi s nízkou latencí (odezvou). Vzhledem k tomu, že velká část původního real-time jádra byla implementována do standardního jádra Ubuntu a vzhledem k problémům s údržbou linux-rt jádra, Ubuntu Studio zůstalo u používání low-latency jádra.\n\nPočítače, které slouží jako hudební pracovní stanice, jsou odkázané na monitorování hardwaru, které samo o sobě pracuje s nízkou odezvou, nicméně nedovoluje editovat přímý signál jinak, než s hardwarovými efekty. Aby bylo možné editovat přímý signál, je nutné softwarové zpracování signálu, kdy většina hudebních pracovních stanic toto dokáže pouze při odezvě větší než několik desítek milisekund. Proto je výhodou low-latency jádra schopnost dosáhnout odezvy nižší než je úroveň lidského\nvnímání, 5-10 ms.\n\nPlánovač v jádru dovoluje aplikacím si okamžitě vyžádat prostředky  v CPU, což odezvu drasticky snižuje. Ve starších verzích Ubuntu Studio (9.04), v Ubuntu Studio Controls, bylo možné povolit Nice, které dovolovalo použití ovladačů a ovladačů pro grafiku při zachování nízké odezvy. Čím více záporná hodnota, tím více Nice rezervovalo prostředky CPU pro zpracování audia v reálném čase.\n\nUbuntu Studio nabízí modro-černé barevné schéma, na rozdíl od oranžovo-fialového v klasickém Ubuntu. Stejně jako v Ubuntu je možné při použití akcelerované grafické karty a vhodných ovladačů povolit pokročilé efekty pracovní plochy, které jsou dostupné ve správci balíčků Synaptic. Od verze 9.10 došlo ke změně uvítací melodie, která nahradila původní z Ubuntu.\n\nVelkou výhodou Ubuntu Studia je oproti ostatním distribucím užívajícím real-time jádro (low-latency) přístup do stejných repozitářů dostupných pro hlavní distribuci Ubuntu, správce balíčků Synaptic. To umožňuje častější aktualizaci systému a přístup k velkému množství softwaru.\n\nV minulosti chyběla live verze (spustitelná z CD/DVD nebo USB disku) a instalace rovněž neměla grafické rozhraní. Live verze je dostupná až od Ubuntu Studio 12.04. Ubuntu Studio je možné doinstalovat na již nainstalované Ubuntu instalací balíčku ubuntustudio-desktop.\n\nPo instalaci je nutná dostupnost internetového připojení pro  údržbu a aktualizaci systémových součástí.\n\nUbuntu Studio je oproti původnímu Ubuntu pochopitelně vybaveno open-source softwarem pro práci s audiem, videem a grafikou a to už ve výchozí instalaci.\n\n\n\n\n"}
{"id": "313636", "url": "https://cs.wikipedia.org/wiki?curid=313636", "title": "Mycteridae", "text": "Mycteridae\n\nČeleď Mycteridae je malá skupina brouků bez jakéhokoliv obecného jména, ačkoliv současní autoři je označují jako palm and flower beetles (brouci palem a květin).\n\nMycteridae na BioLib\n"}
{"id": "313638", "url": "https://cs.wikipedia.org/wiki?curid=313638", "title": "Kachnička mandarinská", "text": "Kachnička mandarinská\n\nKachnička mandarinská (\"Aix galericulata\") je malý vrubozobý pták z čeledi kachnovití. Pochází z Asie, kde v současné době obývá Amur, Sachalin, Japonsko, Mandžusko, Čínu a Severní a Jižní Koreu. Do Evropy byl dovezen během 18. století jako ozdobný pták, v současné době zde volně hnízdí mimo Britských ostrovů 850–3000 párů, dalších asi 7000 ptáků žije volně na území Velké Británie.\nV Česku začaly pravidelně hnízdit přibližně od roku 2011 v Brně na Svratce, kde nyní žije asi 20 jedinců.\n\nSamec kachničky mandarinské ve svatebním šatu patří mezi nejzdobnější a nejkrásnější ptáky světa. Má vysokou chocholku, péra zlaté barvy a pár jasně žlutých čepelí tvořených širokými vnitřními prapory křídelních krovek. Tyto čepele mají čistě ornamentální funkci a samec je může vztyčit nad boky. Samice a samci v prostém šatu jsou většinou olivově hnědí. Nenápadně zbarvenou samici ale snadno poznáme dle úzkého bílého proužku za okem. Jako ostatní kachny sedající na větvích má ostré drápy, které jí pomáhají při pevném uchopení větve, a dlouhý široký ocas, působící jako brzda ke zpomalení letu, když kachnička dosedá na větev.\nVyskytuje se tradičně v lesnatých oblastech kolem řek a jezer, na konci léta i v zatopených rýžových polích a mokřinách. Často je lze najít i v parcích.\n\nNejvětší aktivitu projevují kachničky ráno a večer, kdy si začínají vyhledávat potravu. Během dne odpočívají na břehu nebo na stromech rostoucích podél břehů. Nevytvářejí trvalá manželství, ale každý rok si hledají nového partnera.\nAčkoliv jsou kachničky mandarinské převážně vegetariáni, najdeme na jejich jídelníčku i drobné živočichy – např. měkkýše či malé rybky. V pozdním létě je také často najdeme na rýžových a obilných polích. Na podzim si zpestřují jídelníček také bukvicemi, žaludy a kaštany. Potravu sbírá na zemi, na stromech a ve vodě – čvachtáním, panáčkováním a jen vzácně se potápí.\n\nNadměrný lov kachničky mandarinské v její původní vlasti měl za následek velké snižování počtů a celá světová populace je dnes odhadována na 7500 párů. V Japonsku se s ochranou od roku 1947 stavy opět zvýšily, trvale působícím negativním faktorem jsou však nepříznivé změny vodních prostředí. Úspěšně byla vysazena ve Velké Británii, kde bylo napočítáno až 7000 jedinců. Jako okrasný pták je chována v mnoha uzavřených i polodivokých chovech po celé Evropě.\n\nV České republice byla kachnička mandarinská ve volné přírodě poprvé zaznamenána ve druhé polovině 19. století, kdy byl u Hodonína zastřelen kačer ve svatebním šatu. První zaznamenané hnízdění proběhlo v roce 1980 u Lednice, po roce 2003 je pozorován obecný nárůst početnosti a po roce 2011 již pravidelné hnízdění, zejména v Jihomoravském kraji. Na Svratce v Brně bylo mezi lety 2011–2018 zaznamenáno celkem 37 případů hnízdění.\n\nPo složitých zásnubních tancích vybírá samice místo pro hnízdo, což bývá nejčastěji dutina ve stromě nedaleko vody. Sezení na vejcích pak obstarává sama. Několik dní po vylíhnutí musí mláďata kachničky vyskákat z hnízda na zem. Matka pak svoje potomstvo odvede na místo, které si vybrala jako zdroj potravy. Po šesti týdnech se mladé kachničky stávají zcela soběstačnými.\n\nV Číně si lidé dříve darovávali párek kachniček mandarinských v kleci jako symbol manželské věrnosti. Později začaly tuto roli plnit kachničky vyrobené ze dřeva. V Koreji dostávají nevěsta a ženich při svatbě jako dar dvě dřevěné kachničky jako symbol přání šťastného manželství.\nSamice kachničky mandarinské mají plně funkčně vyvinutý jen jeden vaječník. Ten u velmi starých samic zakrní, a druhý, jen nedokonale vyvinutý vaječník, se začne přeměňovat na samčí pohlavní žlázu. Samice se tak změní v neplodného samce a získá samčí zbarvení.\nKachnička mandarinská je jediným druhem kachny, který se nemůže křížit s ostatními druhy. Počet jejích chromozomů se totiž liší od počtu chromozomů ostatních druhů. Z důvodu neobvyklé krásy samců v období páření bývá tento druh velmi hojně zastoupen v zoologických zahradách. V České republice je možné ho vidět například v Zoo Praha, Zoo Zlín, Zoo Děčín, Zoo Liberec, Zoo Tábor a Zoo Hluboká nad Vltavou. Na Slovensku je chován v Zoo Bojnice, Zoo Bratislava a Zoo Košice.\n\n"}
{"id": "313642", "url": "https://cs.wikipedia.org/wiki?curid=313642", "title": "Tonkin", "text": "Tonkin\n\nTonkin (vietnamsky \"Đông Kinh\") je název severní části Vietnamu, sousedící na severu s čínskými provinciemi Jün-nan a Kuang-si a na západě s Laosem. Na východě je Tonkin omýván vodami Tonkinského zálivu. Tepnou Tonkinu je Červená řeka.\n\nV Tonkinu (v tzv. Tonkinských Alpách) se nachází i nejvyšší hora Vietnamu Fan Si Pan.\n\nTonkin je místně znám též pod názvem \"Bắc Kỳ\" („Severní region“). Název Tonkin pochází ze starého názvu dnešní Hanoje \"Đông Kinh\" („Východní hlavní město“).\n\nTonkin byl též jedním ze správních území Francouzské Indočíny, v jejímž rámci bylo území dnešního Vietnamu rozděleno na Tonkin (severní část), Annam (střední část) a Kočinčínu (jižní část).\n\nTonkin zahrnuje celá území těchto moderních vietnamských provincií:\n\n"}
{"id": "313646", "url": "https://cs.wikipedia.org/wiki?curid=313646", "title": "Stehenáčovití", "text": "Stehenáčovití\n\nČeleď stehenáčovití (Oedemeridae) je skupina brouků, obecně známých v anglicky mluvících zemích jako false blister beetles (nepraví puchýřníci), někteří entomologové je označují jako pollen-feeding beetles (pyložravé brouky). Čeleď obsahuje kolem 100 rodů 1 500 druhů, jejichž larvy jsou nalézány v hnijícím dřevu a dospělí brouci (imaga) spíše na květech.\n\nStehenáčovití jsou štíhlí brouci střední velikosti s měkkým tělem a jsou nalézáni většinou na květech a listoví rostlin. Hlava je bez úzkého krku, tykadla jsou dlouhá a nitkovitá. Krovky se dozadu zužují, u některých druhů odhalují křídla. Samci mají tlustá stehna na zadních končetinách, odtud je české jméno brouků a čeledi.\n\n\n"}
{"id": "313649", "url": "https://cs.wikipedia.org/wiki?curid=313649", "title": "Sociologie konfliktu", "text": "Sociologie konfliktu\n\nSociologie konfliktu je sociologickou disciplínou, která se zabývá zdrojem vzniku konfliktu, interakcemi mezi konfliktními stranami, uvedení sil a prostředků aktérů a společenskými důsledky konfliktu. Sociologie sama o sobě není schopna dospět k jednoznačnému pojetí toho, čím se zabývá a co sama je. Není tedy překvapením, že ani pojem sociologie konfliktu nelze přesněji vymezit bez toho, aniž by se zaručila jeho univerzální platnost.\n\nPojem sociologie konfliktu je úzce spjat s pojmem sociální konflikt, tj. konflikt, kde se vyskytují alespoň dvě na sebe orientovaná individua nebo dvě skupiny. Jako příklad sociálního konfliktu můžeme uvést manželskou hádku, či konflikty mezi členy zájmových skupin, konflikty na pracovišti, či konflikty v rodinném kruhu. Dále konflikty etnické a náboženské, konflikty mezinárodní, například palestinsko-izraelský konflikt nebo konflikt mezi Greenpeace a nadnárodními těžařskými společnostmi. „Sociální konflikt je tedy v principu důsledek nedostatkovosti statků, o něž sociální aktéři usilují, a odlišnosti hodnot, které vyznávají.“ (Velký sociologický slovník, 1996:520 cit. in Znebejánek 2015: 15)\n\nSociologové v průběhu dějin přistupovali k teorii sociálního konfliktu rozdílně. Nicméně jejich rozdílné pohledy nebránily rozvoji sociologických koncepcí a analýzy konfliktu. Mezi důležité perspektivy, podle kterých lze teorie uspořádat je teorie konfliktu, strukturální funkcionalismus a teorie směny.\n\nV ohnisku metodologických úvah o konfliktu stojí problém vztahu mezi teorií a empirií. Problém metodologie a metodiky spočívá v tom, z jakých východisek vycházet při zkoumání sociálního konfliktu, od nichž se odvíjejí jednotlivé sociologické perspektivy.\n\nSociologové při zkoumání konfliktů mohou vycházet z různých předpokladů, ovšem jedním z nejdůležitějších je protiklad struktura vs. aktér. Je třeba se rozhodnout, zda sociální konflikt pramení z projevu sociálních struktur, jako jsou náboženství, etnicita, zvyky, apod., anebo ho považovat za výsledek do značné míry strukturálně nepodmíněných interakcí lidí.\n\nNapříklad Ralf Dahrendorf zcela jasně vychází z přesvědčení, že konflikt je produktem struktury autority, která není psychologickou kategorií. Objektivně lze vyjádřit jako vztah podřízenosti a nadřazenosti. Takovýto konflikt není podle Dahrendorfa definitivně vyřešitelný, neboť není možné eliminovat vliv strukturu autority, a proto je možné ho jen regulovat. Určitou roli psychologických aspektů nepopírá. Přenechává je ale psychologickému výzkumu a do svého modelu konfliktu je nezahrnuje, neboť nejsou pro výklad konfliktu rozhodující.\n\nNa druhé straně pozici aktérů zastává Louis Kriesberg. Aktéři zde vystupují jako ploditelé konfliktních situací, které vytvářejí svými interakcemi. Ty jsou také závislé na odlišné interpretaci situací aktéry, která vede právě již k zmíněným konfliktům.\n\nObě východiska mají své důsledky pro metodiku výzkumu konfliktu. Je-li východiskem struktura, nelze zkoumat konflikt tím způsobem, že budeme klást otázky lidem, kteří jsou v něm angažovaní. Poněvadž jejich odpověďmi se nelze dostat k objasnění vlivu neviditelné struktury autority. Vycházíme-li na straně druhé z předpokladu, že konflikt je důsledkem interakcí, pak se naopak musíme ptát aktérů na to, jaký význam přikládají aktům jednání druhé strany, neboť je jimi ovlivňováno jednání i jich samotných.\n\nPro některé skutečnosti sociálního konfliktu, které zdravý rozum nevypozoruje, sociologové používají modely. Model není popisem reality, ale slouží jako analytický nástroj k nalezení jevů a souvislostí mezi konflikty. Mezi nejčastější patří modely fázové, vývojové a strukturální.\n\nJako modely konfliktu můžeme rozumět popisy jevů, které uvádějí jejich prvky a vazby mezi nimi a splňují požadavek adekvátního výkladu zkoumaného jevu.\n\nModely strukturální a modely fázové nebo vývojové jsou nejdůležitější pro porozumění konfliktu. Model však není popisem reality. Tento model je sociology využíván jako analytický nástroj, který pomáhá určit, které jevy a jaké souvislosti mezi nimi mají v realitě hledat. Modely pomáhají vidět některé skutečnosti, které nevidí zdravý rozum. Tyto modely se dají použít jen omezeně, nemůžeme skrze ně vidět vše. Jsou pouze redukcí toho, co lze na jevu pozorovat. \n\nStrukturální model pracuje s nejdůležitějšími prvky zkoumaného jevu, jako je souhrn vlastností. Podle Kriesberga jsou to:\n\nVýčet prvků jiných modelů od ostatních autorů se odlišuje, nicméně povaha zůstává podobná.\n\nDalší typ strukturálního modelu struktury teorií konfliktu je od Anthonyho Oberschalla. Nestrukturuje samotný konflikt, ale naši znalost o daném konfliktu. Podle Oberschalla by měla každá úplná teorie sociálního konfliktu zahrnovat tyto nejdůležitější aspekty:\n\nVývojový (fázový) model říká, jaké fáze by měl mít studovaný konflikt. Nabývá tří forem:\nU modelu deeskalace Mitchell popisuje následující fáze:\nMetodika zkoumání konfliktu určuje závazné kroky na cestě k rozřešení určitého konfliktu.\n\nPodle Ralfa Dahrendorfa analýza konfliktu vychází ze strukturálních vlastností a sociální konflikt vidí jako konflikt skupin, který ústí ze struktury autority a jeho pozici v sociálních organizacích.\n\nAlain Touraine předložil jednu z nejpropracovanějších metodik zkoumání konfliktu a tou je sociologická intervence. Podle něj se sociální skupiny nacházejí v konfliktu, který ale nereprezentuje ústřední společenský konflikt.\n\nKonflikt je nedílnou součástí společnosti. Již od raných společenství se setkáváme s konflikty mezi etnickými, náboženskými, zájmovými skupinami. Sociologové se však tímto tématem začínají intenzivněji zabývat ve 20. století, kdy „konflikt začíná nabývat výrazně třídního charakteru.“ (Alexander 1987: 154-155 cit. in: Znebejánek 2015: 159). S postupem času vzniká konflikt i v jiných oblastech společenských vztahů. V 60. a 80. letech 20. století to byl například konflikt mezi příznivci neomezeného ekonomického růstu a ochránci přírody, nebo konflikt mezi tradičním pojetím vtahu mezi mužem a ženou, a feminismem. V globálním světě 21. století, se objevují konflikty mezi nadnárodními společnostmi, jako konflikt mezi zeměmi NATO a teroristickými skupinami, nebo mezi Světovou zdravotnickou organizací a nadnárodními tabákovými společnostmi.\n\nSociální konflikt lze považovat jak za krajně nebezpečnou záležitost, v podobě mezinárodních, rasových, náboženských, generačních, manželských či jiných konfliktů, tak i za „hybnou sílu dějin“ nebo „motor pokroku“.  \n\nObecně je dle učení marxismu i moderní sociologie velmi těžké určit, kudy hranice mezi konfliktem blahodárným a konfliktem vše zničujícím vede. Oba přístupy však tento fenomén vnímají kladně a tvrdí, že konflikt přispívá ke zdravému vývoji společnosti a zastávají názor, že potlačování konfliktu přispívá k umrtvování společenského života, stagnaci a hraničí s totalitarismem. Optimistický pohled na sociální konflikt má své opodstatnění jak teoretické, tak i historické či politické. \n\n„Po historické stránce souvisí kladné oceňováni konfliktů s viděním světa, které se prosazovalo v minulém století v přímé souvislosti s přechodem od tradiční společnosti ke společnosti moderní.“ \n\nKarl Marx, německý filozof, jenž ve své práci pojal teorii sociálního konfliktu, jako konflikt mezi třídami. Třídou potom rozumí jistou skupinu lidí, kteří si projevují jakousi solidaritu, sounáležitost a kteří jsou angažováni ve společném boji proti jiné třídě.\n\nMezi těmito třídami potom vyzdvihuje dvě hlavní, které nazývá: Průmyslová třída (buržoazie), jež zahrnuje každého, jehož příjem nepochází z dělnické práce, podle Marxe je to jen malé procento lidí, které má ale zároveň v držení většinu finančních prostředků; na druhé straně potom stojí tzv. dělnická třída (proletariát), která naopak zahrnuje všechny, jejichž příjem pochází z prodeje svých vlastních výrobních sil.\n\nKonflikt mezi těmito dvěma třídami nastává zejména proto, že vyšší (průmyslová) třída se snaží maximalizovat produkci za co nejmenší možný počet peněz, dále například proto, že plat dělníků neodpovídá vynaložené pracovní síle a v neposlední řadě i kvůli mizivé šanci na seberealizaci řadového zaměstnance.\n\nTento konflikt pak nazývá Třídní boj, ten ovšem neznamená pouze násilí, stávky, nebo protesty, ale může být také vyjádřen sabotováním pracovního procesu, nebo špatnou pracovní morálkou.\n\nVe větším měřítku může být třídní boj projevován, ze strany třídy Dělnické, členstvím v dělnických nebo socialistických stranách, nebo sympatizováním s nimi. Na druhé straně, straně zaměstnavatele, to potom může být lobbování proti zákonům, prosazovaným odbory.\n\nMax Weber a Karl Marx mají dva různé přístupy k teorii konfliktů. Marx podporuje myšlenku deviací a tvrdí, že se jednotlivci rozhodují zapojovat se do takového vzpurného a konfliktního chování v reakci na nerovnosti kapitalistického systému. Weber pojednává o střetu stratifikace a jejím dopadu na moc ve společnosti. Zdůrazňuje majetek, prestiž a sílu jako hlavní vlivy konfliktního chování skupin ve společnosti.\n\nKarl Marx však tvrdí: „Pracovník se stává tím chudší, čím více bohatství produkuje, čímž jeho produkce zvyšuje výkon a dosah. Dělník se stává tím levnější komoditou, čím více komodit vytvoří. S růstem hodnoty světa věcí probíhá přímo úměrně znehodnocování hodnoty světa lidí. Práce nevytváří pouze komodity, vytváří sebe samou a dělníka jako komoditu a činí tak v poměru, ve kterém produkuje komodity obecně.\"\n\nBritský sociolog John Rex (1925 - 2011) věnoval dvě obsáhlé kapitoly své knihy „Key Problems of Sociology“ (1962) problematice sociologie konfliktu. Inspiruje se u Marxovy teorie třídního konfliktu. Na rozdíl od Marxe ovšem připouští možnost vyhasnutí třídního konfliktu bez násilné revoluce v kapitalistické společnosti a vzniku tzv. sociálního státu. Dále Rex kritizuje především Parsonsovo pojetí teorie konfliktu - strukturální funkcionalismus. Na rozdíl od Parsonse, který vnímá sociologii jako sociální vztahy ve společnosti, ji vnímá Rex jako interakce mezi jednotlivými individui. Kromě toho se Rex vymezuje i proti Parsonsově myšlence, že sociální konflikt může mít na společnost pozitivní dopad a naopak zastává názor, že dopad sociálního konfliktu na společnost má pouze rozvracející účinky.\n\nRexův model konfliktu. Rex spatřuje hlavní příčinu sociálního konfliktu v nerovnoměrné distribuci zdrojů mezi jednotlivými skupinami. Sociální konflikt je potom výsledkem reakce racionálně uvažujících aktérů konfliktu na tuto skutečnost. Za hlavní, neboli centrální sociální konflikt považuje Rex konflikt o prostředky k žití. Za další sociální konflikty pak podle Rexe můžeme považovat konflikt o legitimizace moci nebo konflikt o kontrolu myšlenek. (ideologie)\n\nDynamika konfliktu podle Rexe. Rex rozděluje průběh sociálního konfliktu do 4 fázi.\n\nPrvní fází konfliktu je formování konfliktních skupin. Jednotlivci z podobných sociálních podmínek a s podobnými cíli vytvářejí skupinu, která následně může díky své velikosti a síle úspěšněji vytvářet tlak a sankce na opoziční skupinu. Druhou fází nazývá Rex situaci vládnoucí třídy. Po zformování 2 skupin s odlišnými zájmy se jedna skupina dostane k moci a začne se snažit legitimizovat svou moc tím, že vydává svou pravdu, jako názor všech. Druhá skupina s touto pravdou nesouhlasí a začne ji bojkotovat, v extrémním případě se začne snažit první skupinu svrhnout. Jako třetí fázi sociálního konfliktu označuje Rex revoluční situaci. Postupem času, či vlivem vývoje technologií se vlastnosti vládnoucí třídy a struktura společnosti promění a konflikt mezi oběma znepřátelenými stranami vyeskaluje do neudržitelné míry. To může skončit buďto revolucí v pravém slova smyslu, anebo třídním kompromisem. Poslední fází nazývá Rex situaci příměří. Na rozdíl od Marxe Rex říká, že tohoto stavu lze dosáhnout i bez násilné revoluce a to v případě, když si jednotlivci z vládnoucí strany uvědomí výhodnost oboustranného kompromisu. Ani tehdy ale sociální konflikt zcela nezmizí, pouze se utlumí na ideologický souboj, ve kterém strany i jejich zájmy zůstávají stejné a stále se snaží dosáhnout převahy. V ideálním případě by další generace začala vnímat obě ideologie jako jednu základní sjednocenou pravdu a sociální konflikt by tím zanikl, v reálném světě by ale takový jednotlivec musel být vnitřně rozpolcen, jelikož by byl vždy připraven zároveň hájit i kritizovat zájmy jedné ideologie.\n\nSociolog Lewis Coser je spojován se znovuoživením zájmu o sociologii konfliktu v soudobé sociologii. V roce 1956 vydal knihu Funkce sociálního konfliktu. Vycházel v ní z myšlenek německého sociologa Georga Simmela a umírněné verze strukturního funkcionalismu Roberta K. Mertona. Konflikt je brán jako předpoklad soudržnosti i předpoklad ke změně, udržuje identitu skupiny a je dobrým způsobem komunikace. Rozdělil konflikt na dva druhy: Realistický (konflikt zájmů, objektivní příčina) proti Nerealistickému (tzv. konflikt pro konflikt, bez objektivní příčiny).\n\nKoncepce teorie konfliktu německého sociologa Ralfa Dahrendorfa  je nejlépe vystihnuta v jeho díle „Třída a třídní konflikt v průmyslové společnosti“ (1957), kde polemizuje nad myšlenkami Karla Marxe a proměnami 20. let v kapitalistických zemích. Svou koncepci pak rozvinul v díle „Společnost a svoboda“ z roku 1961. Jeho cílem bylo oprostit sociologii konfliktu od funkcionálního pojetí společnosti. Je veden snahou vysvětlit, proč se západní kapitalistické země vyhnuly revolucím, i když dle učení Karla Marxe právě ty měly být prvními, kde k těmto konfliktům mělo dojít. Analyzoval a rozfázoval konflikt a dle vědeckých pravidel se pokusil vnést pořádek do konfliktu. První etapou konfliktu je neorganizovaná polarizace (lidé se názorově rozchází), následuje krystalizace zájmů (vznikají dva odlišné tábory a dochází k vyostření), poslední etapou je vyvrcholení konfliktu (hádka, stávka, boj).\n\nFrancouzský sociolog Alain Touraine prezentuje své pojetí společnosti v díle „Production de la societé“ (1973). Podle kterého k sociálnímu konfliktu dochází díky sociálním změnám ve společenských hnutích. Sociální konflikty jsou podle Tourainea konflikty mocenskými, kdy dochází k boji mezi mezi vládnoucími a ovládanými skupinami. Každá skupina má však své vlastní vnitřní konflikty. Neplatí tedy teorie Karla Marxe, podle které ovládaná třída jedné éry je předurčena ke změně společnosti a vybudování nové.\n\nTalcott Parsons byl americký sociolog a jeden z hlavních představitelů strukturálního funkcionalismu. Konflikt pokládá za prvek, který ohrožuje rovnováhu sociálního systému. Jeho zdroj je dle Parsonse nutno hledat v kulturní oblasti, konkrétně v souborech systémových a deviantních hodnot. Jedná se o sociální napětí, které je vyvolané absencí, či nedostatečnou funkcí kontrolních mechanismů. Vysvětlení konfliktu vychází z metodologického individualismu, může však dosáhnout i skupinové úrovně. Deviantní skupiny, které mohou vyvolat konflikt, jsou tvořeny individui a jejich interakcemi, nefungují jako skupiny „pro sebe“.Jako zdroj konfliktu vidí sociální napětí, které je vyvolané absencí, či nedostatečnou funkcí kontrolních mechanismů. Podle Parsonse je konflikt založen na individuálním konfliktu rolí, které vedou k vzniku kulturních konfliktů. Kvůli konfliktu rolí dochází k deviantnímu chování, produkující stav napětí.\n\nVzniká v průběhu 50. let 20. století a předpokládá, že jakákoliv forma společenského soužití vyhovuje vždy pouze jedné části společnosti, ostatní jsou k účasti na daném sociálním řádu donuceni, i když to pro ně není zpravidla výhodné. Základním východiskem tohoto paradigmatu je neodstranitelná protikladnost zájmů. Teorie konfliktů se rozšířila hlavně v USA a je spjata se jmény sociologů jako jsou Lewis Coser, Charles Wright Mills a také Ralf Dahrendorf.\n\nKonfliktualistické paradigma tedy vychází z dominance konfliktních vztahů. Tento neustálý konflikt je zdrojem dynamiky sociálního útvaru. Výraznou hodnotou, od které se toto pojetí odvíjí, je svoboda jednotlivce. Konflikt však není uvažován v rovině individuálních vztahů, neboť v tomto boji všech proti všem by se ztratil základní rozměr konfliktu a skutečnosti, které mají poznamenávat celkový charakter sociálního útvaru, by byly značně rozdrobené. Jako základní se proto uvažuje konflikt mezi velkými sociálními skupiname, ve kterých jsou důležité individuální zájmy zahrnuty v transformované podobě.\n\nZNEBEJÁNEK, František. \"Sociologie konfliktu\". 1. vyd. Praha : Sociologické nakladatelství (SLON), 2015. 172 s. ISBN 978-80-7419-177-0\n\nKELLER, Jan. \"Sociologie konfliktu.\" 1. vyd. Brno: Masarykova univerzita, 1990. 93 s. ISBN 80-210-0193-3\n\n"}
{"id": "313651", "url": "https://cs.wikipedia.org/wiki?curid=313651", "title": "Guarino Guarini", "text": "Guarino Guarini\n\nCamillo-Guarino Guarini (7. ledna 1624, Modena – 6. března 1683, Milán) byl italský matematik, filosof a známý představitel italské vrcholné barokní architektury. Guarini vytvářel stavby se složitými půdorysy, které modeloval velmi dynamickým způsobem. Známým dílem je kostel San Lorenzo v Turíně a kaple Sacra Sindone u Turínské katedrály.\n\nJe považován za nejdůležitějšího následovníka Francesca Borrominiho, byl o generaci mladší, trpěl stihomamem, neustále podezříval okolí že ho chce zavraždit/otrávit a odmítal vyjít za brány Turína. V korespondenci arcibiskupa turínského je označen za hypochondrickou povahu.\n\nUž v mládí vstoupil do řádu theatinů, vystudoval kolej na Quirinalu. Pěstoval vědeckou činnost (matematika, astronomie, přírodní vědy, teologie..). Působil jako učitel na různých theatinských kolejích, byl v Paříži, ale roku 1666 se usídlil v Turíně. Theatini si projektovali a stavěli své kostely sami a tak pravděpodobně i Guarini získal architektonické znalosti. Patřil k největším filozofům své doby, v Paříži vydal 1665 dílo \"Platica Philosophica\" (800 stran filozofických textů), byl stoupencem Aristotelova učení, racionalista.\n\nSepsal také obsáhlý traktát o architektuře \"Architettura Civile\", který doprovodil bohatou sérií mědirytů se svými projekty, ty ale vyšly dříve (1668), text až 1737. Spis vydal turínský architekt Bernardo Vittone, vyšel i v moderní edicích v letech 1964 a 1968. Jedná se o systematický výklad o architektuře rozdělený do 5 dílů, vychází z Vitruvia i z důležitých renesančních architektů 15. a 16. století.\n\nGuarini měl velký vliv na českou barokní scénu. Odkaz jeho architektury, například formování průčelí konkávními a konvexními prvky ze Santa Annunziata v Mesině (později zničeno zemětřesením), nalezneme u stavby kostela Nejsvětější Trojice v Rychnově nad Kněžnou od architekta Jana Blažeje Santiniho Aichela.\n\nNeprovedený projekt pro řeholní řád Theatiny, kteří sídlili v Nerudově ulici v Praze, dnes na místě kostela Panny Marie Matky ustavičné pomoci. Měl vliv na rozvoj českého radikálního baroka, jehož příkladem je kostel sv. Mikuláše na Malé Straně. Loď ze tří jednotek, prostřední je osmiboká a dva ovály, všechny mají boční oválné kaple s průniky – šestiúhlý presbytář a šest sloupů u oltáře. Zprohýbané průčelí, kolem dokola obíhá nepřerušená vrstva kladí. Stavby české radikální skupiny mají tři jednotky a průčelí, ale nemají souvislé kladí. Průčelí sv. Mikuláše na Malé Straně má navíc sloupy a uprostřed vložený konkávní ohyb.\n\nBorromini usiluje o jednolitost prostoru, kdy používá boční kaple, presbytář, ale všechno slévá jakoby do jednoho kusu. Guarini vytváří prostor mnohem členitější, skládá ho dohromady z relativně izolovaných prostorových jednotek vodorovně i svisle. Ten se tak sestavuje, z mnoha výrazně odlišných vrstev – tzv. teleskopický prostor (R. Wittkower). Borrominiho kostely mají výrazně symbolický ráz, jakýsi druh emblematické symboliky, která výrazně odkazuje k zasvěcení kostela, jeho stavebníkovi. Architekt používá výraznou číselnou symboliku. U Guariniho se to tak výrazně neprojevuje, podle některých historiků v sobě jeho kostely nemají nic symbolického. Rozhodně, ale jeho stavby symboliku mají. Jde o jiný druh symboliky, než u Borrominiho. Guarini svoje kostely stavěl jako obrazy světa (jak Bůh stvořil svět), silně v to věřil. Bůh tvořil svět na základě matematických a geometrických základů, což odkazuje k Platonské teorii, proto by měla být označena jako kosmologická symbolika.\n"}
{"id": "313653", "url": "https://cs.wikipedia.org/wiki?curid=313653", "title": "Claymore (manga)", "text": "Claymore (manga)\n\nClaymore (v japonském originále クレイモア, \"Kureimoa\") je japonský anime seriál žánru „dark fantasy“. Napsal a ilustroval ji Norihiro Yagi pro Monthly Shonen Jump. Má 26 epizod (v seriálu nazývaných \"scény\"), poslední vyšla 25. září 2007.\n\nClaymore se odehrává ve fiktivní fantasy říši na úrovni středověku, kde kromě lidí existují bytosti zvané Yoma – nestvůry živící se lidskými orgány, schopné brát na sebe lidskou podobu a tak žít nepozorovaně mezi lidmi. Snězením mozku své oběti dokážou vstřebat její vzpomínky. Po zabití z nich prýští fialová krev.\n\nProti hrozbě těchto nestvůr existuje tajná organizace, sdružující bojovnice, pojmenované Claymore po mohutných obouručních mečích, s nimiž proti Yoma bojují. Claymore mají nadlidské schopnosti, jsou velmi zdatné, mrštné mají nesmírný postřeh; jsou silné a odolné a vystačí s minimem jídla na několik dnů. Některé z nich dokáží rychle regenerovat svoje zranění a dokonce i údy useklé v boji. Organizace, která Claymore sdružuje, přijímá prosby vesnic a měst kraje, které sužují Yoma, po čemž na ono místo vyšle jednu nebo více Claymore a o pár dní později do dané obce zavítá poutník v černém, aby vybral poplatek za zabití všech Yoma. Organizace (v celém seriálu není zmíněno její jméno) si taktéž Claymore řadí v jakémsi žebříčku, kde ty nejlepší Claymore mají fenomenální schopnosti, co se týče útoku, hbitosti, speciálních schopností apod. Claymore dokáží též vycítit Yoma i ostatní svého druhu na míle daleko. Mezi obyčejnými lidmi jsou ale vnímány přinejmenším s odstupem.\n\nClaymore i Yoma mají tzv. Yoki, což je energie, která je schopna jejich těla povznést do stádia \"probuzení\", které by se dalo popsat jako metamorfóza na vyšší vývojový stupeň. Jejich podoba dozná znatelných změn - většinou jsou větší, mají více končetin, drápů, zubů, apod. - u každého je tento stádium jiné. Yoma jsou v tomto stádiu ještě mnohem nebezpečnější a obyčejný smrtelník proti nim nemá šanci. Zatímco Yoma se ze stádia probuzení dokáže dostat zpět, Claymore to nedokáží a pokud se zcela probudí, stávají se hrozbou a ostatní Claymore mají za povinnost tyto bytosti zabít.\n\nClaymore se odehrává v několika časových rovinách a v podstatě sleduje vztahy mezi hlavními bojovnicemi a lidmi.\n"}
{"id": "313656", "url": "https://cs.wikipedia.org/wiki?curid=313656", "title": "Jan Pospíšil (právník)", "text": "Jan Pospíšil (právník)\n\nJan Pospíšil (13. srpna 1916 – září 2010) byl český právník, politický vězeň komunistického režimu a autor, specializující se na dobu komunistické zvůle. \n\nZákladní i středoškolské vzdělání absolvoval v Brně, stejně jako Právnickou fakultu, kterou ukončil v roce 1939. Za druhé světové války pracoval nejprve manuálně, později jako nuceně nasazený úředník. Poté působil na úřadu vlády (1945–1946), od roku 1946 do roku 1948 byl osobním tajemníkem ministra Stránského.\n\nV roce 1949 byl zatčen Státní bezpečností, vyslýchán a brutálně mučen. V březnu 1950 byl ve vykonstruovaném procesu odsouzen k 20 letům vězení. Před svým propuštěním v roce 1960 vystřídal ta nejtvrdší vězení a koncentrační tábory, kterými komunistický režim v Československu disponoval.\n\nPo propuštění vystřídal řadu manuálních zaměstnání, do důchodu odešel v roce 1980. \n\nByl jedním ze zakladatelů K 231 a Konfederace politických vězňů. Od roku 1962 se zabývá studiem historie a zločinů páchaných StB, v letech 1993–1998 pracoval na ÚDV. Jako expert na danou problematiku spolupracoval s Českou televizí i rozličnými autory.\n\nÚzce spolupracoval s Jaroslavem Pospíšilem na knihách:\n\n\n"}
{"id": "313660", "url": "https://cs.wikipedia.org/wiki?curid=313660", "title": "Dějiny šílenství", "text": "Dějiny šílenství\n\nDějiny šílenství: Hledání historických kořenů pojmu duševní choroby () je kniha francouzského filosofa Michela Foucaulta z roku 1961. Jedná se o první Foucaultovu významnou publikaci. Kniha zkoumá vývoj významu šílenství pro evropskou kulturu, právo, politiku, filosofii a medicínu od středověku až do konce 18. století. Zračí se v ní Foucaultův přechod od fenomenologie ke strukturalismu: i když k popisu šílence jako „jiného“ používá jazyka fenomenologického, přisuzuje tento vývoj vlivu specifických sociálních struktur. \n\nKniha se vyvinula z Foucaultova dřívějšího psaní o psychologii, z jeho vlastních psychologických potíží a jeho zkušeností s prací v mentálním ústavu a byla napsána zejména mezi roky 1955 a 1959, zatímco pracoval na kulturně-diplomatických a vzdělávacích pozicích ve Švédsku (jako ředitel francouzského kulturního centra při Univerzitě v Uppsale), Německu a Polsku.  \n\nSám Foucault byl významným představitelem francouzské intelektuální avantgardy. Od roku 1970 působil jako profesor na francouzské Collège de France, ale velmi mnoho času trávil mimo Francii, kde se účastnil konferencí s politickými militanty, specialisty na duševní nemoci a s kolegy z ostatních univerzit. Po dokončení manuskriptu \"Dějin šílenství\" ho na doporučení Jeana Hyppolita odevzdal jako disertační práci, za kterou obdržel \"doctorat d´état\", nejvyšší titul udělovaný francouzskými univerzitami.\n\nJeho praxe v psychiatrické léčebně ho ovlivnila natolik, že se rozhodl zkoumat šílenství v průběhu historie. Foucault považuje dějiny vědění ani ne tak za proces týkající se růstu, ale spíše za proces týkající se proměny a historické proměny pojetí šílenství jsou mu v tomto příkladem. Popisuje prostor, který zastřešuje určitou sociální menšinu, která je ztělesněním toho, co je označováno za „nelidské“. Tento prostor je napříč dějinami trvalý, ale jeho obsah se mění (lepra, pohlavní choroba, nerozum, duševní nemoc). Foucault jakožto genealog sestupuje až k samotným kořenům dějin a za pomocí metod odlišujících se od běžné praxe se pokouší o jejich rekonstrukci. Jeho hlavním záměrem v knize bylo blíže určit to, co bylo v konkrétní historické epoše možné poznat o duševní nemoci.\n\nFoucault se zabývá vývojem konceptu šílenství ve třech fázích: během renesance, klasicismu (pozdní 17. a většina 18. století) a moderní doby. Uvádí, že během renesance byli šílení v umění vyobrazováni jako držitelé určité moudrosti – znalosti hranic našeho světa – a v literatuře jako odhalení rozdílu mezi tím čím lidé jsou a čím dělají, že jsou. Renesanční umění a literatura znázorňovaly šílené jako zapojené do světa rozumu a zároveň reprezentující mystické síly kosmické tragédie, ale renesance byla také počátkem objektivního popisu rozumu a nerozumu (sledovaných jakoby shora) v porovnání s intimnějšími středověkými popisy z nitra společnosti.   \n\nFoucault prohlašuje, že na počátku období osvícenství v polovině 17. století bylo racionální reakcí na šílené, kteří byli do té doby na samém pokraji společnosti, jejich naprosté oddělení od společnosti jejich izolací společně s prostitutkami, pobudy, rouhači a jim podobnými v nových institucích založených napříč Evropou – tento proces nazývá „velké uvěznění“. Na stav vyvrženců bylo nahlíženo jako na jejich vlastní morální chybu. Na ně samotné poté bylo pohlíženo jako na ty, kteří si dobrovolně vybrali prostituci, tuláctví, rouhání, nesmyslnost atd. a režimy těchto nových racionálních institucí pečlivě využívaly metody „cukru a biče“ s cílem zvrátit jejich rozhodnutí.\n\nSociální síly, které Foucault vidí za tímto uvězněním, zahrnují potřebu mimosoudního mechanismu pro zbavení se nežádoucích osob a snahu regulovat nezaměstnanost a výši mezd (levná pracovní síla dílen tlačila dolů mzdy svobodných dělníků). Tvrdí, že konceptuální rozdíl mezi šíleným a racionálním byl v jistém smyslu produktem tohoto fyzického rozdělení na uvěznění: uvěznění učinilo šílence pohodlně dostupnými lékařům, kteří začali vnímat šílenství jako přirozený objekt hodný studia a poté jako nemoc, která má být vyléčena.\n\nPro Foucaulta začalo moderní období na konci osmnáctého století vytvořením míst výhradně určených pro držení šílenců pod dohledem lékařů a tyto nové instituce byly výsledkem smíchání dvou motivů: nový cíl byl léčit šíleného mimo rodinu, která si nemohla dovolit potřebnou domácí péči, a starý účel omezovat nežádoucí projevy šílenců pro ochranu společnosti. Tyto hlavní rysy byly ztraceny a instituce byly brzy považovány za jediné místo, kde lze terapeutickou léčbu poskytnout. Foucault vnímá tento formálně osvícenější a soucitnější způsob zacházení s šílenými ve zmíněných moderních lékařských zařízeních jako stejně krutý a manipulativní jako bylo zacházení v dřívějších, racionálních institucích.\n\nSociolog José Guilherme Merquior argumentuje, že ačkoliv Foucault vyzdvihuje otázku o vlivu sociálních sil na význam a reakce na abnormální chování, \"Dějiny šílenství\" jsou tak protkané významnými faktickými chybami a chybnými interpretacemi, že je jejich význam minimální. Merquior podotýká, že existují hojné důkazy o všeobecné krutosti a uvěznění šílených v průběhu věků, o kterých Foucault tvrdí, že bylo šílenství vnímáno jako posedlost moudrostí, a že Foucault tedy čerpal ze selektivně vybíraných dat, která podporují jeho tvrzení, zatímco ignoroval protikladné důkazy. Šílenství bylo křesťanskými Evropany typicky spojováno s hříchy, poznamenává Merquior, a bylo tedy vnímáno jako mnohem méně neškodné, než Foucault naznačuje. Mequior vnímá dílo jako „volání po osvobození dionýsovského lidu“ podobné O. Brownovu dílu \"Life against Death\" (1959) a jako inspiraci pro Anti-Oidipa Gillese Deuleuze a Félixe Guattariho (1972).\n\nPsycholog Kenneth Lewes píše, že kniha je příkladem „kritiky instituce psychiatrie a psychoanalýzy“, která se objevila jako část „obecného zvýšení morálních hodnot v šedesátých letech 20. století“. Lewes nahlíží na Foucaultovu práci jako na podobnou, ale hlubší verzi díla \"The Myth of Mental Illness\" (1961) od Thomase Szasze.\n\nFilozof Garry Gutting o Foucaultovi napsal: \"„Reakce profesionálních historiků na Foucaultovovo dílo \"Dějiny šílenství\" se při prvním čtení zdají být rozpolcené, ne-li polarizované. Existuje mnoho uznání jeho klíčové role, počínaje ranou recenzí Roberta Mandroua v žurnálu Annales, charakterizující ji jako „krásnou knihu“, která bude mít „ústřední význam pro naše porozumění Klasickému období“. Po dvaceti letech Micheal MacDonald potvrdil Mandrouvo proroctví. „Kdokoliv, kdo píše o dějinách šílenství v rané moderní Evropě musí vycházet ze zjištění Foucaultovy slavné knihy, \"Dějiny šílenství\".“ Pozdější podpora byla ještě silnější. Jan Goldstein: „Pro svůj empirický obsah a silnou teoretickou perspektivu si práce Michela Foucaulta zasluhuje zvláštní a hlavní místo v historii psychiatrie.“ Roy Porter: „Čas potvrdil, že \"Dějiny šílenství\" je nejhlouběji pronikající práce napsaná o historii šílenství.“ Konkrétněji, Foucault byl nedávno předznamenán jako prorok „nové kulturní historie“. Ale také kritiky jsou rozšířené a často zahořklé.“\"\n"}
{"id": "313667", "url": "https://cs.wikipedia.org/wiki?curid=313667", "title": "Heraldické znaky českých zemí", "text": "Heraldické znaky českých zemí\n\nTento článek pojednává o historii českých zemských znaků. Během dlouhé historie českého státu měl monarcha vládnoucí nad Čechami z titulu českého panovníka možnost se prezentovat několika různými znaky. Mezi znaky, které patřily českému panovníkovi, byly především znaky Čech, Moravy a Slezska, které ho provázely od vzniku znaků až dodnes. Nicméně mohl také používat i zemské znaky dalších zemí, které se postupem času od vlivu českého panovníka odtrhly. Mezi tyto země patřily především obě Lužice, Braniborsko, Horní Falc a na přechodné období i Lucembursko.\n\nMáme-li vedle sebe zastoupenu řadu znaků zemí (tzv. znakovou galerii), pak každý znak představuje jen onen jeden celek. V případě galerie \"Současné znaky historických českých zemí\" se jedná o znakovou galerii všech historických zemí tvořících současnou Českou republiku - znak Čech, Moravy a (části) Slezska. Pokud je někde znak (našeho) dvouocasého lva představen samostatně, chápeme jej nejenom jako znak Čech, ale i českých zemí (někdejší koruny, nyní republiky).\n\nPůvodním znakem Českého knížectví se stala svatováclavská plamenná orlice, jelikož byla erbem vládnoucího českého rodu, Přemyslovců. Nejstarší a zřejmě úplně první doklad pro tuto heraldickou figuru pochází z mincí knížete Bedřicha z období 1179–1181. Je na nich orlice s roztaženými křídly obklopená symetrickými křížky, což zřejmě mělo představovat plameny obklopující křídla. Další doklad tohoto erbu pak pochází z jezdecké pečeti Přemysla Otakara I. z let 1192–1193. Podle dokladů z pečetí pak Přemysl Otakar I. a jeho nástupce Václav I. používali erb plamenné orlice až do roku 1253 (úmrtí Václava I.). Původ orlice v plamenech se odvozuje od erbu římských císařů, kteří měli od Fridricha I. erb černé orlice ve zlatém poli (Přemyslovci přijali podobné znamení jako symbol blízkosti císařského dvora a výrazu prestiže mezi říšskou aristokracií). \n\nNejstarší dochované barevné vyobrazení znaku Čech představuje fresková výzdoba sálu hradu Gozzoburg v Kremži z doby okolo roku 1270. Další barevné vyobrazení dvouocasého lva i barevné vyobrazení plamenné orlice se dochovalo v pasionálu abatyše Kunhuty, vytvořeném v letech 1313–1321, kde jsou oba znaky, spolu se znakem sv. Jiří (kterému byla zasvěcena klášterní bazilika), společně umístěny nad trůn abatyše Kunhuty. V díle samém je znak dvouocasého lva popsán jako znak Čech a znak plamenné orlice je popsán jako znak sv. Václava.\n\nUž v průběhu 13. století se začala černá orlice v plamenech spojovat s postavou svatého Václava.\n\nVe středověku o původu černé plamenné orlice kolovalo několik legend. Jednu z nich, historicky nevěrohodnou, zachytil (vytvořil?) neznámý kronikář Dalimil na počátku 14. století. Podle ní je počátky této orlice třeba hledat kolem roku 1020 v souvislosti s únosem Jitky ze Svinibrodu mladým Přemyslovcem Břetislavem. Jitčin otec, císař (Dalimil jej nejmenuje), podle Dalimila pohrozil, že v odvetu za únos poplení Čechy ohněm; Jitka mezi Břetislavem a otcem dohodla smír a císař svému novému zeti údajně dal právo, kdykoli se vydá na jeho dvůr, krajinu kolem sebe poplenit ohněm. Nejenže však takové právo je samo o sobě sotva představitelné, Dalimil popletl Jitčiny rodinné vztahy (jejím otcem byl nordgavský markrabě Jindřich Babenberk) a především umístil počátky přemyslovského heraldického znaku do období, které o jedno století předcházelo samotnému vzniku heraldiky.\n\nDalší, rovněž historicky nepodložená a nevěrohodná heraldická legenda spojuje počátky plamenné orlice se Štilfrídem, který je částečně podobný s hrdinou německých bájí, \"Siegfriedem\". Tato legenda vypráví o bájném českém knížeti Štilfrídovi, který se vydal získat svými skutky polepšení svého erbu z kotle (podle Dalimilovy kroniky dostal tuto figuru kníže Boleslav I. za trest kvůli vraždě svého bratra Václava od císaře po porážce roku 964, avšak v 10. a 11. soletí ještě žádné heraldické znaky neexistovaly) na orlici. Tento kníže se dostal na dvůr krále, který byl napaden jiným králem a právě v této chvíli se projevila odvaha Štilfrída a nabídl se, že bude bojovat proti dvanácti nepřátelským rytířům v rovném souboji a poté, co všechny porazil dostal do štítu orlici. Jméno Štilfríd ukazuje na původ německý (Stillfried), souboje se 12 reky připomínají jinou staroněmeckou báji, „Růžovou zahradu“. Další nejasnost do této báje vnáší to, že vše splynulo ještě s další pověstí, alespoň co se jména týče, o báječném knížeti Strojmíru (v Kristianově kronice) čili Stůjmíru, jenž byl prý zvolen knížetem proti Bořivojovi I., a který byl totožný se Stanimírem, který byl Dalimilem mylně uveden jako protivník Fridricha do 12. století, přesněji do roku 1174.\n\nAnonymní kronikář Dalimil přináší i legendu o změně českého znaku z orlice na lva. Podle Dalimila získal roku 1158 český kníže Vladislav II. od Fridricha Barbarossy královský titul a zároveň jako erb stříbrného lva s jedním ocasem na červeném poli. Avšak ani tato pověst se nezakládá na skutečnosti. V roce 1213 je poprvé lev použit na pečeti moravského markraběte Vladislava Jindřicha, avšak není zřejmé, zda se jednalo o tentýž symbol, který se později stal znakem českých králů a českého království (z vyobrazení pečeti není rozeznatelný především počet ocasů). První nesporné vyobrazení dvouocasého lva (téměř jistě stříbrného na červeném poli) pochází až z roku 1247 z pečetí moravského markraběte Přemysla II. a pečeti města Brna z téhož roku. Dvouocasým lvem se Přemysl reprezentoval jako moravský markrabě a teprve od roku 1253, kdy po smrti Václava I. nastoupil na pražský trůn, jej začal používat jako symbol svého královského titulu (pro Moravu pak vytvořil nový symbol šachované orlice). Dvouocasost Přemyslem užívaného lva se obvykle vysvětluje jako symbol jeho spoluvlády s otcem Václavem. Tento znak s různými drobnými změnami ve výzdobě zůstal znakem Českého království až do roku 1918 a jako znak Čech až dodnes.\n\nKronikář Dalimil má ve svém díle i pověst o rozmnožení jednoocasého lva údajně získaného Vladislavem II., podle ní Přemyslu Otakarovi I. polepšil o druhý ocas beze změny tinktury římský král Ota IV. za pomoc při potlačování saského povstání (Dalimil však spojuje dvouocasého lva s tímto panovníkem mylně, Přemysl Otakar I. vždy používal plamennou orlici).\n\nO zisku figury lva do znaku také vypráví jiná heraldická legenda o Bruncvíkovi, která navazuje na legendu o Štilfrídovi. Tato legenda se zdá být inspirovaná také německými bájemi, mimo jiné o Jindřichu Lvovi, odkud je také vyvozován název hlavní postavy, Bruncvíka, vzhledem k tomu, že Jindřich byl z Brušvíku (staroněmecky \"von Bruneczwig\"). Dříve se myslelo, že Bruncvík měl představovat českého knížete Vladislava II., ale tento názor se ukazuje jako chybný především vzhledem k Vladislavovým skutkům, podle kterých Bruncvík byl spíše jeho syn Přemysl Otakar I.\n\nProblémem pro doložitelnost jiného výkladu zůstává, že případné tvrzení o \"možném společném rodovém\" znamení \"všech\" Přemyslovců (od konce 12. do poloviny 13. století) není doložitelné. Kromě ústředního panovnického (pražského) symbolu orlice - a to až do změn provedených Přemyslem Otakarem II. po polovině 13. stol., jsou dochovány jen pečeti suverénních vladařů (v případě českého krále je to orlice; u moravských markrabat lev, s otázkou sporného počtu ocasů (?), přitom zcela bez ohledu na příbuzenský vztah jednotlivých markrabat; nebo údělníků - Děpolticů, kteří spojují obě figury). Chybí nám pečetní heraldické znamení Přemyslovce \"bez titulu\" (bez přímé územní vlády), které by doložilo \"společné rodové znamení\". Navíc v té době žilo velmi málo příslušníků rodu a všichni postupně velmi rychle vymřeli bez potomstva, až na posledního Přemysla Otakara II..\n\nNavíc kvůli skutečnosti, že král Přemysl Otakar I. pečetil jen orlicí a jeho syn, mladší král Václav I. (ještě jako plzeňský a budyšínský údělník) a dědic také logicky jen orlicí (a stejně tak, když byl králem), což by jasně naznačovalo dědičný rodový erb orlice, zatímco ale odbojný syn Václava I. Přemysl Otakar II. se velmi důsledně odlišuje \"svým markraběcím lvem\", musíme konstatovat, že již od počátku 13. století (viz po následnickém sporu bratří Přemysla Otakara I. a Vladislava Jindřicha) zde byl nezávisle vedle sebe \"osobní a vladařský či v zárodku dynastický\" znak jak českého panovníka (orlice - viz v linii symbolů Přemysla Otakara I. a jeho syna Václava I.), tak i moravských markrabat, celkem důsledně užívajících lva (bez ohledu na to, zda šlo o bratry či syny českého krále s orlicí). Výjimkou byl jen markrabě Přemysl (+1239) pečetící (z politických a rodinných důvodů) jak lvem tak orlicí (roku 1233).\n\nOd počátků heraldické symboliky v Čechách a na Moravě tak jakoby byla zjevná snaha o dvě odlišná znamení pro dvě (nezávislé) země a potenciální (\"českou primogenituru a moravskou sekundogenituru\" - vše v Evropě té doby obvyklé). Jen Přemysl Otakar II. (jako poslední svého rodu v polovině 13. století) pak učinil onu zásadní a konečnou proměnu. Provedl \"prohození\" symbolů. Svého již slavného dvouocasého lva si odnesl z Moravy do Čech, navíc s babenberským břevnem vyženěného rakouského dědictví atd., na Moravu pak uvedl orlici stříbrno-červeně šachovanou. \"Stará\" černá plamenná orlice se stala \"volnou\" - nadále již \"jen\" tzv. svatováclavskou.\n\nProto ostatně (po vymření Přemyslovců 1306) nejen Jan Lucemburský, ale i dnes považujeme za (\"souhrnný\" - nejstarší) dynastický erb Přemyslovců právě onu jedinečnou plamennou (svatováclavskou) orlici (Přemyslovci byli ostatně potomky bratra sv. Václava), a ta je také historicky nejstarší doložené panovnické znamení (navíc v souvislosti s královským titulem).\n\nAž do Přemysla Otakara II. není situace rozhodně ustálená a nelze jednoznačně mluvit o jednotném rodovém erbu (společném pro všechny členy Přemyslovců), natožpak konstituovaní zemských znaků (Čech a Moravy). To vše je opravdu až zásluha Přemysla Otakara II. (a jeho komplikované cesty k moci), když se stal posledním žijícím Přemyslovcem a hlavou několika zemí (království, vévodství a markrabství), v důsledku rakouského dědictví - s nutností jasné heraldické definice složité titulatury personální unie.\n\nPrvní potvrzený moravský zemský znak, který byl používán moravským markrabětem Vladislavem Jindřichem, byl totožný se zemským znakem Čech. První znak s orlicí pochází ze 13. století. Celá orlice se objevila roku 1233 na pečeti při listině, kterou markrabě moravský Přemysl I. postoupil louckému klášteru patronátní právo v Příměticích. První kostkování na orlici je vidět až na jízdních pečetích krále Václava II. z konce 13. století, která má orlici umístěnou na štítu a dvouocasého lva na praporu. Znak s vpravo hledící a stříbrnočerveně kostkovanou orlici na modrém poli již panovníci z lucemburského rodu používají na svých listinách výhradně.\n\nPočátky znaku Moravy i Čech sahají do doby vzniku evropské heraldiky a uplatnily se zde archetypální (původní) symboly nejmocnějších zvířat – lva a orlice. Přemyslovci, jako čeští králové, užívají od přelomu 12. a 13. století důsledně orlici (tzv. plamennou či svatováclavskou), děpoltická větev rodu spojuje lva s polovinou orlice, zatímco přemyslovská moravská markrabata nosí na svých štítech jen lva, poprvé doloženého roku 1213, kdy král Přemysl Otakar I. v roce 1213 vydal listinu, kterou zaručil chotěšovskému klášteru ves Uherce. Lev je přemyslovskými moravskými markrabaty používán až do vlády Přemysla Otakara II. padlého v bitvě na Moravském poli 1278. K listině pro chotěšovský klášter krom Přemyslovy pečeti ještě připojili svoje pečeti jeho bratr, markrabě Vladislav a jejich příbuzní Děpolt a Soběslav. Právě na pečeti Děpolta je vidět půl lva a půl orlice (na zbylých dvou pečetích není vidět nic). Výjimkou byl pouze markrabě Přemysl (1209-1239), který pečetil v roce 1233 oběma znaky (lva i orlice) neznámých tinktur.\n\nPřemysl Otakar II., jako moravský markrabě a tzv. mladší král (odbojný vůči svému otci králi Václavovi I.), měl ve znaku dvouocasého lva (od roku 1247, viz též na pečeti Brna), který se ale ještě za jeho života stává konečným symbolem královských Čech a přeneseně též svazku zemí Koruny české (dodnes jej v této podobě vidíme v malém státním znaku České republiky).\n\nPlamenná orlice je nadále trvalým symbolem sv. Václava, zemského patrona a věčného panovníka (jemuž náleží i královská Svatováclavská koruna). Po vymření Přemyslovců (1306) je pak tento \"uprázdněný\" erb plamenné orlice udělen králem Janem Lucemburským městu Tridentu. Jakmile po smrti krále Václava I. (+1253) usedá Přemysl Otakar II. na český trůn, jeho \"z Moravy přenesený\" dvouocasý lev se stává znakem Čech a jako \"nový\" znak markraběcí Moravy se definitivně objevuje orlice (doložená na jeho pečeti 1262).\n\nJejí stříbrno-červené (tj. v praxi bílo-červené) šachování, včetně zlaté koruny a zbroje (zobáku a pařátů), máme doložené na nejstarším dochovaném barevném vyobrazení (vedle znaku Čech již v podobě dvouocasého lva) přímo z doby života a vlády Přemysla Otakara II. (jejich tvůrce) ve freskové výzdobě kremžského Gozzoburgu z doby okolo roku 1270.\n\nVšechna další moravská markrabata, čeští králové i císařové z nástupnických dynastií již tohoto symbolu užívala beze změny až do vzniku Československé republiky v roce 1918. Výjimkou je epizodické období 1915-1918 v letech první světové války (válečné mašinérie a stanného práva), kdy bylo stříbrno-červené šachování nahrazeno zlato-červeným (čili změnou bílé na žlutou). Změna šachování vznikla na základě císařského privilegia z roku 1462 a především díky snaze zemské samosprávy po roce 1848 (v době politických a národnostních bojů).\n\nKdyž se ve Vídni roku 1462 vzbouřili proti císaři Fridrichu III., vyslal král Jiří z Poděbrad vojsko císaři na pomoc. Fridrich III. pak 7. prosince 1462 za pomoc proti rakouským stavům na žádost zástupců moravských stavů vydal erbovní listinu, jíž stavům moravského markrabství udělil znak, v němž je stříbrné a červené šachování moravské orlice změněno na červené a zlaté. Tento Fridrichův majestát nebyl nikdy potvrzen moravským markrabětem a českým králem Jiřím z Poděbrad (na rozdíl od obdobného císařského majestátu pro Pražany, potvrzeného králem Vladislavem II.). Fridrichova listina tak byla nadále (jen okrajovou a v praxi neuplatňovanou) součástí rozsáhlých stavovských privilegií, později opakovaně potvrzovaných moravskými markrabaty, např. v roce 1628 císařem Ferdinandem II. v rámci pobělohorského vypořádávání se s českými zeměmi, bez zkoumání jednotlivostí, mezi dalšími důležitějšími privilegii společně potvrzenými jako celek, neporušujícími především pobělohorské Obnovené zřízení zemské. Úřady tedy stále užívaly (původní) stříbrno-červené šachování orlice a např. i roku 1836 byl vydán úřední popis znaků všech rakouských zemí s „bíločervenou“ moravskou orlicí.\n\nV předbřeznové době, kdy ve slovanských částech Rakouska sílilo vědomí slovanství, chtěly moravské stavy (na popud poslance Josefa Cibulky či Aloise Vojtěcha Šembery) demonstrovat svou oddanost habsburské dynastii a opět se přihlásily k pozapomenutému erbovnímu polepšení z roku 1462. Stavy proto požádaly dvorskou kancelář, aby potvrdila orlici žlutočervenou. Zemský „selský“ sněm z revolučního roku 1848 se usnesl na tom, že: „... země moravská podrží dosavadní svůj erb zemský, totiž orlici vpravo hledící, v poli modrém a zlatočerveně kostkovanou. Zemské barvy jsou zlatá a červená“. I když byl sněm úředně rozpuštěn, ministerstvo vnitra tento požadavek následujícího roku (1849) potvrdilo a poté dalo ministerstvo vnitra souhlas s užíváním zlaté a červené na zemském znaku roku 1880. Tím však otázka moravských barev nebyla vyřízena, protože moravský znak ve velkém a středním císařském znaku zůstával nezměněn, avšak bylo povoleno užívat znak v podobě zachycené na krátce předtím vydaném tablu pro národní školy, tzn. se zlatočerveně šachovanou orlicí. Na velkém a středním habsburském znaku bylo nadále stabilně používáno původní stříbrnočervené šachování. Tímto Morava používala jiný znak, než císařství pro své diplomatické účely a to až do 1915, kdy bylo šachování ve středním znaku změněno na zlatočervené.\n\nOd roku 1918 je šachování závazně stříbrno/bílo-červené v duchu státních barev (bílo-červeno-modré trikolóry). Z právního hlediska bylo výslovně potvrzeno zákonem č. 252/1920 Sb., naposledy zákonem č. 3/1993 Sb., ve smyslu Ústavy České republiky, hovořící jasně o Čechách, Moravě a Slezsku. \n\nMoravští Lucemburkové nosili na přilbě svého znaku jako klenot křídlo se dvěma černými a dvěma zlatými svislými pruhy, přikryvadla byla černá, podšitá hermelínem. V pozdější době se však jako klenot moravského erbu ustálila tatáž orlice jako ve štítě, vyrůstající ze zlaté korunky. Přikryvadla nesla barvy štítu.\n\nStříbrno-červeně šachovaná moravská orlice je dnes nedílnou součástí velkého státního znaku České republiky a dále znaků krajů Jihomoravského, Olomouckého, Zlínského, Moravskoslezského, Pardubického a Vysočiny. Jihomoravský kraj kromě stříbrno-červeně šachované orlice (výjimečně) užívá ve čtvrceném znaku (uděleném roku 2004) právě ještě onu variantu zlato-červeného šachování orlice (oficiálně jakožto symbol smíření s někdejším německým obyvatelstvem), umístěnou v posledním čtvrtém poli. Vedle uvedených krajů je historické území Moravy obsaženo i v Jihočeském kraji (Dačicko, Slavonicko, Českorudolecko), který však ve znaku moravskou orlici nemá. Stříbrno-červeně šachovaná moravská orlice je také součástí např. městských znaků moravských měst: Jevíčka, Moravské Třebové, Olomouce a Znojma, a její různě upravené varianty nebo části najdeme i v mnoha dalších komunálních znacích na celé Moravě. Naopak zlato-červeně šachovanou orlici má ve znaku Královo Pole, Napajedla či Mariánské Hory. Dříve také Znojmo či Olomouc.\n\nZnak Slezska jako celku – černá orlice s perisoniem ve zlatém poli – vznikl převzetím dynastického erbu vládnoucích (dolno)slezských Piastovců po roce 1335, kdy se vymřením této dynastie ve Vratislavském knížectví první část Slezska ocitla pod přímou vládou českého krále, a 1348, kdy bylo Slezsko jako jedna z českých korunních zemí právně založeno. Mezi nejstarší dochované doklady použití znaku v tomto významu patří majestátní pečeť Václava IV. z r. 1363, užívaná v kancelářské praxi, a výzdoba Staroměstské mostecké věže v Praze ze 70.-80. let 14. století, představující jeden z prvních příkladů veřejné prezentace slezského znaku.\n\nOrlice ve znaku byla původně zobrazována nekorunovaná, od poloviny 18. století trvale nese na hlavě královskou korunu. Po oddělení většiny území Slezska od České koruny a připojení k Prusku (1742) se v roce 1815 stala varianta slezského znaku i symbolem nově utvořené pruské Provincie Slezsko; v tomto znaku je ovšem orlice korunována korunou knížecí.\n\nPro užší symbolizování Horního Slezska, jedné z částí Slezska jako celku, bývá používán někdejší erb Piastovců hornoslezských, zlatá orlice v modrém poli. Ta pak také byla od r. 1920 symbolem Slezského vojvodství v obnoveném Polsku.\n\nZnak měly Lužice nejprve společný: červeného býka v stříbrném poli. Ale později Wiprecht z Grojče přijal dosavadní znak města Budyšína pro celé Budyšínsko. Po připojení Zhořelecka užívalo se téhož znaku pro celou Horní Lužici. Odtud se stal původní lužický znak znakem dolnolužickým, kdežto Horní Lužice měla ve znaku zlatou zeď o trojím cimbuří a s černými zadními pruhy v modrém poli. Po oddělení Lužic v roce 1635 si vymínila Koruna česká podržení obou znaků. Od roku 1815 obou znaků užívalo také Prusko a hornolužického pak Sasko pro svou část Horní Lužice.\n\n\n"}
{"id": "313676", "url": "https://cs.wikipedia.org/wiki?curid=313676", "title": "Juan Trippe", "text": "Juan Trippe\n\nJuan Terry Trippe (27. června 1899 – 3. dubna 1981) byl americký podnikatel a zakladatel Pan Am (Pan American World Airways). Narodil se v New Jersey, promoval v The Hill School v roce 1917 a poté studoval Yale University v roce 1921. Začínal pracovat na Wall Street, tato práce ho brzy přestala naplňovat. Po obdržení dědictví pracoval v New York Airways, letecké službě pro bohaté a mocné.\n\nSpolu s některými bohatými přáteli z Yale, Trippe investoval do letecké linky jménem Colonial Air Transport. Zaujatý operováním v Karibiku Trippe vytvořil Aviation Company of the Americas. Společnost se sídlem na Floridě se stala nováčkem Pan Am. První let společnosti Pan Am se uskutečnil 28. října 1927, západně od Key West až do Hawany. Později Trippe koupil China National Aviation Corporation, poskytoval leteckou dopravu v Číně a stal se společníkem v Panagra. Ve třicátých letech se stal Pan Am první leteckou společností, která křížila Pacifik se slavnými hydroplány Clipper.\n\nTrippe sloužil jako předseda a palubní velitel letecké linky. Pracoval tam dva roky, avšak poté přišla 2. světová válka a Trippe místo opustil. Akcionář Sonny Whitney nastoupil na místo po Trippeovi, ale Trippe se nakonec vrátil zpět. Juan to Whitneymu nemohl prominout dlouhou dobu. Jednou Trippe dokonce souhlasil, že se s Whitneyem setká a půjdou spolu na oběd ke smíření, ale krátce po opuštění své kanceláře v budově Chrysleru změnil názor a vrátil se do kanceláře.\n\nTrippeova letecká společnost pokračovala expanzí po celém světě během 2. světové války.\nPan Am byla jedna z mála leteckých společností, které nebyly dotčeny válkou.\n\nTrippe je zodpovědný za několik inovací ve světě letecké dopravy. Firma věřící v myšlenku na cestu letadlem pro všechny. Trippe je počítán jako otec turistické třídy v leteckém průmyslu. Trippe rychle rozpoznal příležitosti, které představovaly tryskové motory a objednal několik Boeingů 707 a letadla McDonnell Douglas DC-8. Pan Am byla první společnost, která měla let proudovým letadlem v říjnu 1958. Letěla 707 z Idlewild International Aiport (nyní JFK) do Paříže. Nová proudová letadla dovolila Pan Am představit levnější jízdné s více cestujícími.\n\nV roce 1965 se Trippe potkal s kamarádem jménem Bill Allen, který pracoval u Boeingu, kde se produkovalo o hodně větší letadlo než 707. Výsledkem byl Boeing 747 a Pan Am byl první zákazník.\n\nTrippe původně věřil, že 747 budou určeny na přepravu nákladu a byly by nahrazeny rychlejšími nadzvukovými letadly, která pak byla modernější. Nakonec výroba nadzvukových linkových letadel se nedokázala uskutečnit kromě Concorde a Tupolev Tu-144 a 747 se stal ikonickou představou o mezinárodním cestovním ruchu.\n\nTrippe zanechal vedení firmy Pan Am v roce 1968. Dále však navštěvoval setkání správních rad a udržoval kancelář v budově na Park Avenue. Jeho první nástupce Harold Gray odešel z vedení do výslužby brzy poté, co onemocněl rakovinou. Najeeb Halaby, další předseda, byl příliš agresivní a impulsivní a mnoho ředitelů propustil. Generál William Seawell byl další předseda v řadě. Trippe zemřel během jeho funkčního období v Los Angeles v roce 1981 a je pohřben na hřbitově Green-Wood v Brooklynu, New York.\n\nV roce 1985 mu byla in memoriam udělena medaile Svobody prezidentem Spojených států Ronaldem Reaganem.\n\nAčkoli je to neuvěřitelné, Juan Trippe byl z jedné půlky Kubánec a z druhé severní Evropan. Jmenoval se po kubánském nevlastním otci jeho matky. Údajně Juan Trippe neměl rád své jméno a dokonce zvažoval, že si ho změní. Tato myšlenka ho naštěstí opustila – zjistil totiž, že mu jeho jméno nese určité výhody při vyjednávání v latinské Americe, protože lidé si mysleli, že byl Hispánec.\n\nJeho manželka Elizabeth \"Betty\" Stettinius Trippe (1904–1983) byla sestra Edwarda Stettinia Jr., který pracoval jako tajemník pro dva prezidenty Spojených států Franklina D. Roosevelta a Herryho S. Trumana.\nElizabeth měla 4 děti Elizabeth (\"Betsy\"), John Terry, Charles White a Edward Stettinius Trippe.\n\n\n"}
{"id": "313682", "url": "https://cs.wikipedia.org/wiki?curid=313682", "title": "Diethylether", "text": "Diethylether\n\nDiethylether (též ether, éter nebo ethoxyethan) je ether ethanolu. Za běžných podmínek se jedná o čirou, bezbarvou a extrémně hořlavou kapalinu s nízkým bodem varu a charakteristickou nasládlou vůní. Je nejrozšířenějším členem třídy sloučeniny obecně nazývaných ethery. Je izomerem butanolu. Diethylether má funkční vzorec CH-CH-O-CH-CH. Je často používaným rozpouštědlem a dříve též celkovým anestetikem. Ve vodě se rozpouští jen omezeně (6,9 g/100 g). Difuze diethyletheru ve vzduchu je 0,74×10 m/s (298 K, 101,325 kPa).\n\nAlchymista Ramón Llull údajně objevil diethylether v roce 1275, ale v současnosti o tom neexistují žádné důkazy. Látku poprvé syntetizoval Valerius Cordus v roce 1540 a nazval ji \"olej sladkého vitriolu\" (oleum dulcis vitrioli) - to proto, že byl diethylether původně získán destilací směsi ethanolu a kyseliny sírové (známé jako \"olej vitriolu\"), a zaznamenal některé z lékařsky významných vlastností. Přibližně ve stejné době objevil Theophrastus Bombastus von Hohenheim, známý spíše jako Paracelsus, analgetické vlastnosti etheru. Název ether dal látce August Siegmund Frobenius v roce 1730.\n\nPředpokládá se, že je diethylether metabolizován enzymem ze skupiny cytochromu P450.\n\nDiethylether inhibuje alkoholdehydrogenázu a proto zpomaluje metabolismus ethanolu. Inhibuje také odbourávání jiných látek vyžadujících oxidativní metabolismus např. valium nebo diazepam .\n\nDiethylether je běžným laboratorním rozpouštědlem. Má omezenou rozpustnost ve vodě, proto se často používá pro extrakci kapalina-kapalina. Protože má menší hustotu než voda, vrstva diethyletheru je nahoře. Diethylether se využívá také jako rozpouštědlo pro Grignardovu reakci a pro mnoho dalších reakcí využívající organokovová reagencia. Zvláštní význam má jako rozpouštědlo při výrobě celulózových plastů, například acetátu celulózy. Diethylether má vysoké cetanové číslo (85 - 96) a používá se jako startovací kapalina pro naftové a benzinové motory, díky jeho vysoké těkavosti a nízké samozápalné teplotě. Ze stejného důvodu je také složkou palivové směsi pro karburované motory zažehované kompresí (používané v leteckém modelářství) kde se míchá s petrolejem a ricínovým olejem v poměru 47% petroleje, 33% éteru a 20% ricínového oleje.\n\nWilliam Morton se účastnil první veřejné demonstrace použití etheru k anestezii 16. října 1846 v Ether Dome v Bostonu. Crawford Williamson Long však jeho použití jako celkového anestetika v chirurgii demonstroval soukromě úředníkům v Georgii již 30. března 1842\n\nEther se někdy používal namísto chloroformu, protože má vyšší terapeutický index, větší rozdíl mezi doporučeným dávkováním a toxickým předávkováním (~1,5 - 2,2). Ze stejného důvodu (a také díky nízké ceně) je stále preferovaným anestetikem v některých rozvojových zemích .\n\nDíky asociacím s Bostonem se používání etheru stalo známé jako \"Yankee Dodge\".\n\nDnes se ether používá jen zřídka. Používání hořlavého etheru mizelo s tím, jak se stala dostupná nehořlavá anestetika, například halothan. Navíc má diethylether mnoho nežádoucích vedlejších účinků, například postanestetickou nauseu a zvracení. Moderní anestetika, například methylpropylether (Neothyl) a methoxyfluran (Penthran) mají tyto účinky podstatně menší.\n\nSměs s ethanolem se používala ve zdravotnictví jako desinfekční (a zároveň očišťující) prostředek pod názvem étéralkohol.\nDiethylether lze také použít k anestezii klíšťat při jejich odstraňování z kůže. Diethylether způsobí uvolnění klíštěte, takže se již hlavičkou nedrží v kůži.\n\nAnestetické účinky etheru z něj dělají rekreační drogu, byť ne populární. Diethylether není tak jedovatý jako jiná rozpouštědla zneužívaná jako rekreační drogy. Fyzickou závislost nezpůsobuje, návyk ovšem ano.\n\nEther smíšený s ethanolem se v 19. století, během jednoho ze západních tažení proti konzumaci alkoholu, prodával jako všelék a rekreační droga. Tehdy se považovalo za neslušné, aby dámy požívaly alkoholické nápoje, proto někdy místo nich konzumovaly drogy s obsahem etheru. Jednou z tehdy prodávaných látek byl lék proti kašli zvaný hofmanské kapky s obsahem etheru i alkoholu. Ether je obtížné požívat samotný, proto se pro rekreační užívání často míchal s jinými drogami, například ethanolem. Lze ho též užívat inhalačně. V oblasti Malé Litvy (na pravém pobřeží dolního toku Němenu a na pobřeží Kurského zálivu, nejvíce v litevských okresech Šilutė a Tauragė) je dosti silně rozšířen zvyk užívat étér (zde jej nazývají Anodia), nejčastěji nakapaný nebo nalitý na cukr. V této oblasti se častěji než jinde vyskytují úmrtí po předávkování takovýmto způsobem užívaného étéru. Zdrojem étéru v této oblasti nejčastěji bylo a dosud je pašeráctví z Kaliningradské oblasti Ruska. Podobným způsobem jako v Malé Litvě byl étér populární také mezi Lemky.\n\nVzhledem k nemísitelnosti etheru s vodou a ke skutečnosti, že se v něm výborně rozpouštějí nepolární organické sloučeniny, se používal také při výrobě volné kokainové báze a je uveden v Tabulce II Úmluvy OSN proti nedovolenému obchodu s omamnými a psychotropními látkami jakožto prekurzor\n\nDiethylether se jen zřídka připravuje v laboratořích, protože je to nebezpečné a ether je pro legální laboratoře snadno dostupný. Většina diethyletheru vzniká jako vedlejší produkt hydratace (ve fázi par) ethylenu na ethanol. Tento proces využívá jako katalyzátor kyselinu fosforečnou na pevném nosiči a lze ho upravit tak, aby vznikalo více etheru, je-li to třeba. Dehydratace ethanolu (ve fázi par) na katalyzátoru oxidu hlinitém může poskytnout výtěžnost diethyletheru až 95 %.\n\nDiethylether lze připravovat jak v laboratořích, tak v průmyslovém měřítku kyselou syntézou. Ethanol se smísí se silnou kyselinou, typicky kyselinou sírovou HSO. Kyselina disociuje a způsobuje vznik vodíkových iontů H. Vodíkový iont protonuje elektronegativní atom kyslíku v molekule ethanolu, což dává molekule kladný náboj:\n\nNukleofilní atom kyslíku deprotonovaného ethanolu substituuje molekulu vody z protonované (elektrofilní) molekuly ethanolu, čímž vzniká voda, vodíkový iont a diethylether.\n\nReakce musí probíhat při teplotách pod 150 °C, aby bylo zajištěno, že produktem této reakce není eliminační produkt (ethylen). Při vyšších teplotách se ethanol dehydratuje na ethylen. Reakce, při níž vzniká diethylether, je zvratná, takže se nakonec ustaví rovnováha mezi reaktanty a produkty. Pro dobrou výtěžnost je potřeba, aby se ether oddestilovával z reakční směsi dříve, než se převede zpět na ethanol (využití Le Chatelierova principu).\n\nJinou reakcí, kterou lze použít pro přípravu etherů, je Williamsonova etherová syntéza, kde alkoxid (připravovaný rozpouštěním alkalického kovu v alkoholu) provádí nukleofilní substituci na alkylhalogenidu.\n\nDiethylether je náchylný na tvorbu peroxidů a může tvořit výbušný diethyletherperoxid. Peroxidy mají vyšší teplotu varu a po vyschnutí vybuchují již při pouhém dotyku. Diethylether se proto typicky dodává se stopovými množstvími antioxidantu BHT (2,6-di-terc-butyl-4-methylfenol), který tvorbu peroxidů omezuje. Jako stabilizátor se používá také fenidon v koncentraci 0,001 % (10 ppm)..\nPři uložení etheru na hydroxidu sodném se vznikající peroxidy vysráží. Vodu a peroxidy lze odstranit buď destilací ze sodíku a benzofenonu, anebo průchodem přes sloupec aktivovaného oxidu hlinitého.\n\nDiethylether je extrémně hořlavá látka. Je potřeba se vyhnout styku s otevřenými plameny, ale i s elektricky ohřívanými zařízeními, protože se ether snadno vznítí od plamene nebo jiskry. Teplota samovznícení je pouze 170 °C, takže lze diethylether zapálit i jen horkým povrchem bez plamene či jiskry. Běžnou praxí v chemických laboratořích je použít pro ohřívání nebo destilaci etheru páru.\n\nEthery jsou známy snadným přechodem deflagrace v detonaci a poměrně širokým rozsahem mezi dolní a horní mezí výbušnosti par, takže exploze par jednoduchých etherů mají mnohem závažnější účinky než exploze jiných rozpouštědel.\n\nPři koncentraci 200 ppm jsou páry diethyletheru zjistitelné čichem jako dráždivé. Do 400 ppm se neprojevují žádné významné účinky. Koncentrace 2 000 ppm již působí lehce narkoticky, koncentrace 35 000 ppm (3,5 %) vyvolává během 30 minut hlubokou narkózu.\n"}
{"id": "313687", "url": "https://cs.wikipedia.org/wiki?curid=313687", "title": "Chocholouš obecný", "text": "Chocholouš obecný\n\nChocholouš obecný (\"Galerida cristata\") je malý pěvec z čeledi skřivanovití. Do poloviny 20. století v ČR velmi hojný, v 21. století zaznamenán drastický úbytek.\n\nChocholouš obecný tvoří téměř 40 poddruhů, z nichž obecný název mají:\n\nJe rozšířený v Eurasii od Portugalska po severovýchodní Čínu a východní Indii a v celé severní části Afriky až po Nigérii.\n\nChocholouš obecný je o něco větší než vrabec domácí; je nepatrně větší než skřivan polní, jemuž se podobá, ale na hlavě má trochu větší chocholku než skřivan. Dlouhá špičatá chocholka je vidět v zadní části temene i složená (na rozdíl chocholky skřivana polního, která vidět není). Zobák je dlouhý a špičatý, dolní čelist je rovná. Ocas je poměrně krátký. Podobně jako ostatní skřivanovití není nápadně zbarvený. Svrchu je světle hnědý s tmavými skvrnkami, zespodu je špinavě bílý, s nápadnými skvrnkami na prsou. Na rozdíl od skřivana polního postrádá bílá pera na ocase. Zobák a končetiny má růžové. Sameček se zbarvením neliší od samičky.\n\nHlas: Na jaře se ozývá z vyvýšeného místa nebo v letu. Nápadné je volání „díídidrrié“ nebo vábení „dluji“, které lze slyšet po celý rok. Zpívá za letu i na zemi.\n\nChocholouš obecný se vyskytuje jednotlivě nebo v párech. Vyhledává otevřené suché plochy s řídkým rostlinným porostem s pokryvností pod 50 %. Jsou jimi různá území zarůstající ruderální vegetací, např. rumiště, staveniště, železniční náspy, cvičiště, průmyslové čtvrti – tedy místa bez souvislé travní plochy – zejména v blízkosti lidských sídel. (Proces synantropizace začal přibližně před 50 lety a projevuje se i v zimě.) Častěji jej spatříme na zemi, kde se pohybuje drobnými krůčky.\n\nHnízdní revír obsazuje již v únoru, nejpozději v březnu. Hnízdí dvakrát do roka, od poloviny března do poloviny července. Hnízdo je umístěno na zemi v jamce, která je hluboká 7 cm a široká 13 cm a kterou vyhrabuje a vytlačuje samička.\n\nMateriál tvoří vždy suché části rostlin (stébla, listy, kořínky), někdy jednotlivá pírka, vystýlku jemnější rostlinné části, někdy i srst a pírka. Hnízdo staví jen samička, která se stavebním materiálem létá 20–40 m, přičemž samec ji doprovází. Stavba trvá 2–4 dny, ovšem někdy samička hnízdo přistavuje ještě při hnízdění či dokonce při krmení mláďat.\n\nPrvní vejce snese samička 3–5 dní po skončení stavby hnízda. Klade 3–5 (2–6) vajec velikosti 22,5 × 16,7 mm,; vejce snáší denně a sedět na nich začíná po snesení posledního vejce (při větší snůšce někdy již od snesení třetího). Sedí na nich jen ona, sameček ji hlídá a doprovází za potravou. O mláďata pečují oba rodiče – s potravou přilétají na dva až tři metry k hnízdu a zbytek dojdou. Doba sezení je 12–14 dní. Mladí, ještě nevzletní ptáci opouštějí hnízdo po 9–10 dnech, při vyrušení dokonce po šesti dnech. Krmeni mimo hnízdo jsou do stáří dvaceti dnů, přičemž ve stáří 14–16 dní již létají. Rodiny se drží pohromadě do srpna až října; poté se mladí ptáci sdružují do hejnka.\n\nPotrava je rostlinná i živočišná podle potravní nabídky v daném období. Hlavní složkou potravy jsou semena (trav, plevelů, máku; kromě ovsa je nevylupuje), řidčeji požírá úkrojky zelených listů rostlin, ve městech i odpadky rostlinného původu (chléb). Z živočichů jsou to drobní bezobratlí, zejména hmyz a jeho vývojová stadia (brouci, dvoukřídlí, motýli, rovnokřídlí, blanokřídlí, ploštice, pošvatky), pavouci a žížaly (Lumbricidae). Mláďata krmí drobnými bezobratlými živočichy. Potravu sbírá ze země, kterou rozhrnuje zobákem až do hloubky 2 cm; občas chytne i pomalu a nízko letící hmyz.\n\nV ČR je stálým ptákem. O výskytu jsou zprávy již ze 14. století. Vyskytuje se především v nížinách až pahorkatinách; do hor nevystupoval nikdy příliš vysoko a v posledních letech z vyšších nadmořských výšek vymizel zcela. Patrný je ústup ze zemědělské krajiny; úplná závislost na urbánních biotopech jej v současnosti (2002) řadí mezi vysloveně synantropní druhy.\n\nJeště před několika lety patřil mezi poměrně hojné druhy, v současné době jeho početnost stále klesá a dle vyhlášky 395/1992 Sb. spadá mezi ohrožené druhy. Početní stav byl odhadován v období 1985–1989 na 1100–2200 hnízdících párů, v letech 2001–2003 na necelou polovinu, 500–1000 párů. Nejhojněji se nyní vyskytuje asi na střední a jižní Moravě. I přes drastický úbytek je zařazen pouze do kategorie EN – ohrožený druh.\n\nZ hlediska doby vzniku je jméno chocholouš české, předobrozenecké.\n\nJméno chocholouše vzniklo podle jeho vzhledu, resp. tělesného znaku – podle vztyčených pírek na hlavě, která tvoří chocholku. Slovo chochol mělo původně podobu *kocholъ a počáteční \"k-\" buď zůstalo (moravské kochulka je chocholka), nebo podlehlo změnám a změnilo se např. na \"ch-\" (chocholouš).\n\nNářeční jména pro chocholouše jsou např. chocholoušek, lašsky chocholuš, pepíš, pepíška, pipíška (jméno vychází ze slovesa pípat, je tedy onomatopoické, podle vysokého hlásku ptáka), dále hanácké a chodské trpělka, trpílka, trapilka, východomoravské trpěłka (u Kopřivnice), moravské trpinka a trpilka (samička chocholouše), trpil (samec). Jméno mohlo být na chocholouše přeneseno později, označovalo skřivana, nebo tak mohli být nazýváni oba ptáci. Jméno bylo utvořeno z citoslovce \"dyrli\", podle něhož byl skřivan nazýván drlice, chocholouš nazýván drlicě. Citoslovce mohlo být reprodukováno i jako tirpi „trpím“ (odtud interpretace chocholoušova hlasu jako trpím) a na základě lidové etymologie pak bylo jméno změněno na trpělka (je u nás celou zimu, během níž trpí). Na základě toho vzniklo lidové přirovnání „trp jak ten ftáček trpělka“. Moravské drdołka vzniklo podle chocholky na hlavě. Úsloví související s moravským trpěłka: „Trpěla, až jí drdołka narostla.“ Jungmann uvádí pepich, pepiška = trpělka (\"Alauda cristata\"). Kněžourek uvádí lidová jména chocholka, chocholoušek, skřivan chocholatý, kotulka, trpělka. Nepotvrzená lidová jména pro chocholouše jsou bábička, hlušiček.\n\nOd základu chochol existuje více lidových jmen a označují různé ptáky, kteří mají na hlavě chocholku, např. brkoslav = chocholáč, chocholouš, chocholoušek, chocholuše; dudek = chocholouček, chocholoušek; polák chocholačka (\"Aythya nyroca\") = chocholačka; slučka malá (\"Lymnocryptes minimus\") = chocholouš; sýkora parukářka (\"Parus cristatus\") = chocholata, chocholka.\n\nStarší označení pro chocholouše obecného trpělka (viz) použil Vilém Mrštík v románu \"Zumři\".\n\n\n\n"}
{"id": "313703", "url": "https://cs.wikipedia.org/wiki?curid=313703", "title": "Khoisanové", "text": "Khoisanové\n\nKhoisanové (v moderní namaštině rovněž Khoe-Sān) je zastřešující termín pro původní obyvatele jižní Afriky, které se používá pro souhrnné označení skupin \"Khoikhoiů\" a \"Sanů\". Souhrnné pojmenování Khoisanové vzniklo kombinací názvů obou etnik. Khoisanové jako celek představují vedle Bantuů dvě hlavní etnické skupiny obývající region jižní Afriky. Dnes žijí převážně v regionech Jihoafrické republiky, Botswany a Namibie.\n\nPředpokládá se, že Khoisanové dříve kromě jižní Afriky obývali i celou jihovýchodní a východní Afriku (dnešní Etiopii, Keňu nebo Tanzanii). Tyto oblasti Afriky se srážkami nižšími než 1000 mm od mladého paleolitu již na základě dřívějších archeologických nálezů obývala tzv. sangoanská kultura (předchůdkyně khoisanské) a kosterní pozůstatky těchto obyvatel jsou podobné právě Khoisanům, což tento předpoklad potvrzuje.\n\nZ oblastí jihovýchodní a východní Afriku byli nicméně Khoisanové před více než 1500 lety vytlačeni vyspělejší skupinou Bantuů, která sem expandovala z dnešního Konga ve střední Africe. Po zhruba 1000 letech od této události došlo k prvnímu kontaktu mezi Khoisany a Evropany. V rámci holandské kolonializace nicméně byla jejich populace zotročena a zdecimována, a to jak vojensky, tak nechtěně dovezenými pravými neštovicemi. Mezi lety 1904 a 1907 pak v rámci německé kolonializace dokonce docházelo k cílené genocidě těchto skupin. Odhaduje se, že v důsledku těchto událostí zahynulo až 10 000 Khoikhoiů, polovina celé tehdejší populace.\n\nPo pádu apartheidu v roce 1994 byli Khoisanům přiznána plná práva a byl jim udělen status původních obyvatel. Přesto jim však nebyla vrácena jejich původní půda a majetek, což je předmětem soudních a politických sporů.\n\nKhoisanové mluví kojsanskými jazyky, které mají oproti indoevropským jazykům řadu specifik, například typickou skupinu souhlásek, tzv. mlaskavky, které v písemné formě reprezentují znaky „/“, „!“, „#“ a „//“. Kvůli tomu byly Khoisanové (a zejména Khoikhoiové) v dobách holanské nadvlády nazýváni „Hotentoty“. Toto označení je dnes nicméně vzhledem ke své rasistické konotaci a koloniálnímu původu vnímáno například v Jihoafrické republice jako hanlivé a velmi ofenzivní.\n\nKhoisanové se dle moderních genetických výzkumů řadí mezi nejstarší skupinu žijících lidí vůbec a také jednou z geneticky nejrozmanitějších. Studie z roku 2012, která metodou molekulárních hodin zkoumala genetické markery DNA, ukázala, že se geneticky nejvíce podobají původním předkům všech lidí, kteří před více než 60 000 lety v rámci velké migrace opustili Afriku, pravlast všech lidí.\n\nO Khoisanech se ve své knize \"O původu člověka\" z roku 1871 zmiňoval i Charles Darwin, kdy komentoval výraznou steatopygii a prodloužené malé stydké pysky u žen.\n"}
{"id": "313709", "url": "https://cs.wikipedia.org/wiki?curid=313709", "title": "Křováci", "text": "Křováci\n\nKřováci (San, Sho, Basarwa, Kung nebo Khwe) jsou původní obyvatelé jižní Afriky, osídlují většinu oblastí Zimbabwe, Lesotha, Mosambiku, Svazijska, Botswany, Namibie a Angoly.\n\nV minulosti obývali celou jižní polovinu Afriky, jak o tom svědčí dochované skalní rytiny a kresby. Byli však zatlačeni bantuskými kmeny a později i bělochy do nejpustších oblastí Namibie a Botswany. Původně byli lovci a sběrači částí khoisanské jazykové skupiny.\n\nOd střední doby kamenné žijí dosud téměř nezměněným způsobem života, který je na velmi nízké civilizační úrovni (neustále putují krajinou a sbírají rostlinné hlízy, hmyz, larvy, červy a měkkýše). V důsledku vládou ustanovené modernizace programů i zvýšenému riziku lovu a sběračského životního stylu byli během 90.let nuceni přejít k chovu.\n\nV první polovině 19. stol. Evropané v Africe obvykle považovali Křováky za nejnižší formu člověka, často je přirovnávali k orangutanům a existuje dokonce příběh o tom, že holandští osadníci v Jižní Africe jednoho Křováka zastřelili a jedli jeho maso, protože ho považovali za lovnou zvěř, a ne za člověka.\n\nDnes žije Křováků asi 50 000. Byli také najímáni armádami, neboť se dokáží přizpůsobit měnícím se přírodním podmínkám (obývají totiž krajinu, kde je v noci zima, ve dne horko a stále tam vane vítr) a sami si najdou potravu.\nMluví různými jazyky, z nichž všechny zahrnují „mlaskavé“ zvuky, zastoupeny písemnými symboly, jako je ! nebo /.\n\nKřováky lze taktéž pojmenovat termíny San, Khwe, Sho, Bušmeni a Basarwa. Pojem San (Sanové) byl historicky používán jejich etnickými příbuznými a historickými rivaly kmenem Khoikhoi. Jméno 'San' (interpunkční znaky zastupují různé kliknutí souhlásek) pochází z Khoisenského slova sonqua, což znamená „ti bez dobytka“ a byl hanlivý, protože se odlišuje od toho, jak nazývali Khoikhoi sebe, což bylo \"První lidé\".\n\nZápadní antropologové přijali název San v 70. letech 20. století, odkdy se i nadále tomuto pojmenování dává ve vysokoškolských kruzích přednost. Pojmenování 'křovák' (v nizozemštině Boschjesmans), bylo poprvé použito roku 1652, kdy takto nizozemští osadníci popsali lovce-sběrače, které potkali. Tento výraz se běžně používá, ale liší se názory na to, zda je vhodný, protože je někdy vnímán pejorativně.\n\nAngola nemá pro Sany oficiální termín, ale někdy jsou označováni jako Křováci, Kwankhala nebo Bosquímanos (portugalský výraz pro Křováka). V Lesothu jsou označováni jako Baroa, což je oblast, odkud Sesothský název Jižní (Boroa) pochází. Ani Zambie a také Zimbabwe nemají oficiální název, i když v tomto případě se někdy používají pojmy Amasili a Batwa.\nV Botswaně se oficiálně používá termín Basarwa, který je pro některé skupiny Křováků částečně přijatelný, přestože Basarwa a označení v jazyce Tswana má také negativní význam.\n\nPřibližně před 60 000 lety tvořily národy subsaharské Afriky jeden kmen, pravděpodobně pokolení Khoe/San. Lidé mluvící bantusky byli také odnoží tohoto pokolení. Kolem roku 1000 př.n.l. se Bantuské kmeny začaly rozšiřovat do Křováky obydlených oblastí a tlačily je do více nehostinných míst, jako je poušť Kalahari.\nKřováci mají ranou, vyspělou kulturu, svědčí o tom archeologické údaje. Například před 10000 až 20000 lety migrovali z regionu Botswany na jih až k masívu Waterberg. Opustili skalní malby v oblasti Lapala Wilderness a Goudriver zaznamenávající jejich život a dobu, včetně charakteristik nosorožců, slonů a různých druhů antilop.\n\nKřováci poskytli množství informací nejen na poli antropologie a genetiky, ale také na poli týkajícího se změn jejich životního stylu. Podle Dr. Bena Smithe nasvědčují genetické důkazy tomu, že jsou Sanové jedním z nejstarších, ne-li dokonce nejstarší národ na světě. Jejich existence se vrací až 60 000 let zpět.\n\nMají genetické stopy, které nemá nikdo jiný na světě, a ty je řadí do kořenů rodokmenu lidské rasy – jsme s nimi ve vztahu, ale nejsou s námi úzce příbuzní. Mají jedinečné znaky, které my nemáme. Genetické důkazy naznačují, že jejich předkové předcházeli genetickým změnám zbytku lidské populace.\nPodle Spencera Wellse u nich mohou lidé nakonec dohledat své genetické dědictví.\n\nKřováci jsou malého vzrůstu, výška je jen okolo 145 cm, přičemž jejich trup je relativně dlouhý, zatímco končetiny jsou krátké (velmi malé jsou ruce a chodidla). Kůže Křováků je vrásčitá, což je způsobeno nedostatkem vody (ve vráskách se totiž udržuje stále vlhkost, takže se nemůže vysušovat pleť) a malým výskytem podkožního tuku. Jejich vlasy jsou kudrnaté, velmi krátké a shlukují se v drobné chomáčky. U žen je silně vyvinuta steatopygie (hromadění podkožního tuku v oblasti hýždí).\n\nSanové jsou tradičně rovnostářská společnost. Status velitele se dědí, autorita náčelníků je však omezena a Křováci se místo toho rozhodují mezi sebou na základě dohody.\n\nPostavení žen je relativně rovné. Kvůli stravě velmi chudé na tuky mají ženy obvykle první menstruaci pozdě a počínají děti až kolem 18-19. roku života. Kvůli nedostatku mateřského mléka a velkým migracím, které ztěžují péči o dítě, jsou věkové rozdíly mezi dětmi zhruba 4 roky.\n\nDěti jsou velmi dobře vychované a vlídně se s nimi zachází. Tráví velkou část dne hraním s ostatními dětmi a nejsou rozděleny podle pohlaví. Také je nikdo neučí, aby se musely podřizovat, či byly kruté vůči druhému pohlaví.\n\nŽeny sbírají kořínky a náhodně nalezené plodiny a muži loví pomocí otrávených šípů a kopí antilopy. Tyto „hony“ často trvají celé dny, ale oddech je pro Křováky také velmi důležitý.\n\nNástroje si vyrábějí z kostí, trávy, rostlinných vláken a dřeva. Protože žijí v oblastech s nedostatkem vody, nechovají ani dobytek ani psy.\n\nTráví velké množství času konverzací, legrací, hudbou, posvátným tancem. Nemají vesnice, jejich obydlí jsou dočasná a zhotovují je z trávy nebo ze dřeva, které shromáždí. Někdy se nezdržují ani tím a jenom si kolíky vyznačí prostor svého dočasného pobytu. Křováci se neustále stěhují a hledají začínající zeleň. Přístřešky formují do kruhu v blízkosti stálého vodního zdroje. Všechen svůj nepatrný majetek nosí stále s sebou. Mnoho Křováků, kteří byli nuceni opustit své pozemky, nyní žije v osadách v oblastech, které jsou nevhodné pro lov a ani sběr – pomáhají si tím, že pěstují potraviny, nebo pracují na rančích.\n\nSanové mají nejdéle pokračující tradiční umění na světě. Obecnými rysy jihoafrického umění Sanů jsou představy, které pronikají celým jejich poznáním všech možných oblastí.\n\nMezi skupinami Sanů je nejdůležitější rituál Velký tanec. V tomto tanci si Sanové navodí trans (říkají, že zapřahují jakousi duchovní sílu, která je jako elektřina). Tuto energii používají při léčení, lovu, odstraňování společenského napětí a k přivolání deště. Jsou to aspekty odrážející se v jeskynním umění Sanů částečně proto, že má pro Sany tento tanec velký význam, ale také proto, že výroba jeskynního umění se zdá být součástí transu.\n\nObrazy jeskynního umění nejčastěji zachycují spíše jen části tance než celé taneční scény. Rysy tohoto zvláštního tance jsou: jednotlivec či malé skupinky tanečníků se ohýbají dopředu, nosí taneční chřestítka, drží ocas pakoně žíhaného nebo taneční hole, ale také krvácejí z nosu.\n\nKolem těchto částí tance jsou umístěna zvířata, ale nejde jen o náhodný výběr zvířat. Jsou to zvířata, která mají zvláštní nadpřirozenou sílu, a tato zvířata se pak na malbách často opakují. Patří k nim především antilopa losí, pokládaná za oblíbené zvíře boha Kaggena (Kudlanka, Mantis). Sanové z těchto zvířat v tanci čerpají sílu a jeskynní malby to někdy ukazují. Tanečníci jsou zobrazováni se zvířaty, také například s kopyty, či hlavami, což znázorňuje jejich sílu.\n\nUmění také ukazuje jiné magické a světské věci jako dešťová zvířata (personifikované dešťové mraky a déšť, většinou v podobě nosorožce či buvola), monstra a lidské duše, které se setkaly s tanečníky na svých cestách z těla ven. Umění Sanů tedy máme chápat jako hluboce duchovního umění, které spojuje a s ostatními sdílí duchovní poučení Sanů a zkušenosti generací.\n\nV polovině Botswany leží Centrální přírodní rezervace Kalahari (CKGR), rezervace vytvořená k ochraně tradičních území 5000 Ganů, Gwiů, Tsila Křováků (a jejich sousedů Bakgalagadi) a přírody, na které jsou závislí. Počátkem 80. let 20. století byly v rezervaci objeveny diamanty. Brzy nato bylo Křovákům vládními ministry nařízeno, aby tuto rezervaci kvůli nálezu diamantů opustili.\n\nOd poloviny 90. let 20.století začala vláda Botswany zavádět politiku přemístění, jejímž cílem bylo přesunout Křováky z pozemků jejich předků v Přírodní rezervaci do nově vytvořených sídel. Ve třech velkých odsunech, které proběhly v letech 1997, 2002 a 2005, byli téměř všichni Sanové vytlačeni. Jejich domovy byly demontovány, školy a zdravotní střediska byla uzavřena, jejich zásobárny vody byly zničeny a zastrašení lidé byli odvezeni pryč.\n\nNyní žijí v obnovených táborech mimo území rezervace. Málokdy jsou schopni něco ulovit a pokud tak učiní, jsou zatčeni a zbiti, jsou závislí na vládních almužnách. Navíc jsou chycení do spárů alkoholismu, nudy, depresí a nemocí, jako je TBC a HIV/AIDS. Pokud se nevrátí na území svých předků, jejich unikátní společnost a způsob života budou zničeny a mnoho z nich zemře.\n\nPřestože vláda kategoricky popřela, že by bylo přemísťování nucené, nedávný rozsudek soudu potvrdil, že přesidlování bylo protiústavní a protizákonné a obyvatelé byli násilně vyhnáni.\nOficiální důvody vlády pro přijetí této politiky jsou, že postupem času bylo zřejmé, že mnozí obyvatelé z CKGR již byli nebo si přáli stát se usedlými zemědělci, pěstovat plodiny a chovat hospodářská zvířata, a že se lov a sběr staly zastaralými prostředky k udržení jejich životních podmínek.\n\nOdpůrci této politiky tvrdí, že vládní záměr byl vyčistit oblasti (ve velikosti Dánska) pro lukrativní cestovní ruch a pro těžbu diamantů. To je však na oficiální vládní internetové stránce usilovně popíráno.\nTito odpůrci dále uvedli, že skupina Křováků jako celku má pouze nepatrný hlas v národním politickém procesu a nepatří mezi skupiny kmenů uznané v ústavě Botswany.\n\nV průběhu generací mají Křováci z jižní Afriky i nadále splývat s africkým obyvatelstvem, zejména s podskupinou Griqua, kde jsou lidé mluvící převážně Khoisansky, a také mají některé unikátní kulturní znaky, které je staví mimo zbytek Afričanů.\n\nDne 13. prosince 2006 vyhráli Křováci v dlouhotrvajícím případu historicky první soudní spor proti vládě. Soud počínání vlády označil jako \"nezákonné a protiústavní\". Bylo také zjištěno, že Křováci byli vládou \"násilně a neoprávněně zbaveni svého majetku\". Přestože jsou Křováci v Botswaně nejchudšími občany, případ se stal nejdelším a nejdražším v dějinách země.\n\nNicméně soud nedonutil vládu poskytnout Sanům služby, jako je především voda pro ty, kteří se vrátili do rezervace. Od roku 2006 bylo více než 1000 Křováků určeno k návratu do své rezervace, jedné z největších Afrických chráněných přírodních rezervací. Ale pouze malému počtu domorodců se to skutečně podařilo.\nV dubnu 2008 kritizoval Mezinárodní soud pro lidská práva (UNHRC) Botswanskou vládu za to, že nepovolila některým Sanům návrat. I přes prohru u soudu udělala vláda vše, co mohla, aby jim jejich návrat znemožnila.\n\nMezi jinými jim zakázala používat vodu z vrtu, odmítla vydat jednorázové povolení k lovu na jejich pozemku (navzdory rozhodnutí vrchního soudu Botswany v prosinci, že její odmítnutí vydat povolení bylo nezákonné). Kvůli lovu zvěře bylo zatčeno více než 50 Křováků, zakázala jim přivést svá malá stáda koz zpět do rezervace. Stovky se jich stále trápí v obnovených táborech, neschopni nebo příliš vystrašeni vrátit se domů, a těm, co odešli zpět na území předků, se snaží znemožnit život.\n\nKřováci, Survival (mezinárodní organizace pro ochranu kmenů) a mnoho dalších pozorovatelů se domnívají, že Křováci byli vypuzeni proto, že je jejich země je bohatá na diamanty. Jejich rezervace leží uprostřed nejbohatší diamanty produkující oblasti na světě. V rezervaci je nejméně jedno hlavní diamantové naleziště Křováckou komunitou nazývané Gope. V rezervaci se nachází i mnoho dalších sopečných hornin obsahujících diamanty.\n\nSpolečnost De Beers prodala v květnu 2007 svá naleziště Gope jiné společnosti Gem Diamonds za 34 milionů dolarů. Nejvyšší výkonný ředitel Gem Diamonds nazývá Gope problematickým majetkem společnosti De Beers, právě kvůli kampani Křováků. Gem Diamonds veřejně prohlásil, že obsahuje více než 2,2 miliardy dolarů v diamantech (v cenách roku 2007) a hodlá dále rozvíjet důl Gope, kde jsou ekonomické podmínky velmi příznivé.\n\nVláda Botswany je v tuto chvíli v procesu schvalování dolu, ale již prohlásila, že Gemu nesmí poskytovat Křovákům vodu. Přesto ale vyhradila právo užívat vodu z vrtů Gemu volně žijícím zvířatům.\n\nJedním ze způsobů, jakým vláda Botswany znemožňuje většímu množství Křováků návrat do Centrální přírodní rezervace Kalahari, je přerušení dodávek vody. Před vystěhováním získávali Křováci vodu z vrtu komunity Mothomelo. Cisterna přivážela vodu do ostatních osad jednou za měsíc. Během vystěhovaní vláda zastavila tuto službu, odstranila všechny vodní zásobníky a vzala vrtům čerpadla, bez nichž jsou k ničemu.\n\nKřováci se vrátili do rezervace před i po svém vítězství u soudu. Získávali vodu z „pánví“ – deštěm plněných proláklin v písku, z melounů a kořenů. V suché sezóně je život nesmírně obtížný, nejméně jedna žena zemřela na vyhladovění a žízeň. Vláda zakázala Křovákům znovu otevřít a používat vrty, a to i přesto, že obyvatelé buše nabídli, že zaplatí náklady provozu.\n\nDiamantovým společnostem je však povoleno používat jakoukoli vodu, kterou budou potřebovat, a dokonce naznačil, že firmy mohou safari společnosti vyhloubit nové vrty pro volně žijící zvířata.\n\n"}
{"id": "313710", "url": "https://cs.wikipedia.org/wiki?curid=313710", "title": "Seznam písní Miluše Voborníkové", "text": "Seznam písní Miluše Voborníkové\n\nToto je seznam písní, které nazpívala Miluše Voborníková.\n\n\n(h:/t:) – doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n"}
{"id": "313712", "url": "https://cs.wikipedia.org/wiki?curid=313712", "title": "Děkanát Břeclav", "text": "Děkanát Břeclav\n\nDěkanát Břeclav nebo děkanství břeclavské je územní část brněnské diecéze. V současné době zahrnuje 12 římskokatolických farností. Funkci děkana vykonával od července 1999 do července 2014 P. Mgr. Josef Ondráček, farář farnosti Břeclav. Od 1. srpna 2014 byl jmenován děkanem R. D. ThLic. Josef Chyba, farář ve farnosti Lanžhot. Ten se od srpna 2017 stal farářem v Břeclavi.\n\n"}
{"id": "313715", "url": "https://cs.wikipedia.org/wiki?curid=313715", "title": "Křovák", "text": "Křovák\n\nKřovák může označovat:\n"}
{"id": "313716", "url": "https://cs.wikipedia.org/wiki?curid=313716", "title": "Dacia Logan", "text": "Dacia Logan\n\nOsobní automobil Dacia Logan (v Rusku, Iráku a Jižní Americe označený Renault Logan, v Mexiku jako Nissan Aprio a v Íránu jako Renault Tondar) společně vyrábí rumunská automobilka Dacia a francouzská automobilka Renault. Vyrábí se i jako dodávka nebo pick-up, nejčastější jsou však obyčejné rodinné vozy.\n\nDacia Logan mělo být levné auto, které mělo nahradit zastaralé Dacie 1300/1310 vycházející z Renaultu 12. Logan je výsledek projektu X90 z roku 1999. Začal se vyrábět v roce 2004.\n\nV roce 2012 byla na pařížském autosalonu představena zcela nová verze Logan II.\n\nLogan MCV byl představen v roce 2006 v Paříži. Je to kombi verze Loganu sedan. Prodávat se začal v říjnu 2006 v Rumunsku, stojí mezi 8200 € a 11600 €, v jiných zemích se prodává od roku 2007.\n\nLogan VAN se byl představen 23. ledna 2007 v Bukurešti. Objem zavazadlového prostoru je 2500 l a hmotnost 800 kg.\n\nVerze pickup byla představena 10. října 2007. Prodává se od roku 2008.\n\nLogan S2000 byl třetím dokončeným vozem pro tuto kategorii závodů rallye. Vůz však nebyl zatím nasazen do závodů a byl pouze testován. Automobilka Renault uvažovala, že komponenty využité v tomto speciálu využije pro závodní vůz Renault.\n\nLogan MCV je pětimístný vůz se zavazadlovým prostorem o objemu 573 l. Opěradlo zadního sedadla je dělené (1/3-2/3) a sklopné. Práh zavazadlového prostoru je nízký.\n"}
{"id": "313723", "url": "https://cs.wikipedia.org/wiki?curid=313723", "title": "Dacia 1310", "text": "Dacia 1310\n\nDacia 1310 je automobil vyráběný rumunskou automobilkou Dacia, je to zmodernizovaná Dacie 1300 (Dacia 1300 je upravený Renault 12). Vyráběl se ve verzi sedan a kombi.\n\n"}
{"id": "313724", "url": "https://cs.wikipedia.org/wiki?curid=313724", "title": "Dacia 1300", "text": "Dacia 1300\n\nDacia 1300 je osobní automobil vyráběný rumunskou firmou Dacia mezi lety 1969 a 1983. Má stejnou konstrukci i design jako Renault 12. Většina automobilů byla používána ve Východním bloku, exportované automobily byly známy pod názvem Dacia Denem. V roce 1983 automobil nahradila upravená verze Dacia 1310, která se vyráběla až do roku 2006.\n"}
{"id": "313725", "url": "https://cs.wikipedia.org/wiki?curid=313725", "title": "Dacia 1100", "text": "Dacia 1100\n\nDacia 1100 byl osobní automobil vyráběný rumunskou firmou Dacia v letech 1968 - 1971. Byl to Renault 8, který se montoval v Rumunsku v Pitești ale součásti se dovážely z Francie. Postupně se přidávalo víc rumunských součástí (např. pneumatiky nebo topení), ale základní součástky a tělo stále přicházely z Francie.\n"}
{"id": "313732", "url": "https://cs.wikipedia.org/wiki?curid=313732", "title": "Szentendre", "text": "Szentendre\n\nSzentendre (, , , ) je město v Maďarsku, v Pešťské župě, několik kilometrů severně od Budapešti. Je okresním městem stejnojmenného okresu.\n\nV roce 2005 zde žilo necelých 24 000 obyvatel. Szentendre je jedním z nejvyhledávanějších turistických cílů v Maďarsku a turistika je jedním z nejdůležitějších zdrojů příjmů města. Město je známé také tím, že do začátku druhé světové války bylo významnou uměleckou kolonií.\n\nNa počátku našeho letopočtu, kdy byla tato oblast osídlena keltskými kmeny sem pronikaly římské legie a Augustus ji připojil k Římské říši,Vespasianus zde založil provincii Panonie. Na místě, kde leží dnes Szentendre stavěli Římané vojenský tábor, který pojmenovali \"Ulcisia Castra\" (vlčí hrad nebo tábor). Ve 4. století to byl dobře opevněný strategický bod. Možná se zde nacházelo i zimoviště římské dunajské flotily. V této době byla pevnost přejmenována na \"Castra Constantina\" (podle císaře Konstantina Velikého). Tábor čelil náporu barbarů a nakonec byl vyvrácen Huny roku 430. Později na tomto strategickém místě sídlili Avaři. Když sem vpadli maďarští válečníci, tak si toto místo za své sídlo zvolil kníže Kurszán.\n\nVe středověku spadala tato oblast pod biskupství ve Veszprému a za Karla Roberta z Anjou roku 1318 se stala královským zbožím. V 15. století se zde začínali usazovat ti přistěhovalci z Balkánu, kteří odmítali žít pod tureckou nadvládou. Turci však roku 1541 dobyli nedaleký Budín a součástí Osmanské říše se stalo i Szentendre. V té době již bylo Szentendre srbsko-dalmatinsko-řeckým městem. Po roce 1684, kdy Turci odtáhli, došlo k oživení místní ekonomiky a byly stavěny školy a kostely. Kvetoucí město ale zasáhla ohromná povodeň roku 1838. O povodni se psaly knihy (Mór Jókai) a stavěly se jí pomníky (např. reliéf na kostele sv. Františka v Pešti). Roku 1888 sem byla zavedena železnice. Mezi světovými válkami se Szentendre stalo cílem mnoha umělců, kterým se Budapešť zdála být příliš hlučná a nenacházeli tam tvůrčí klid. Vznikla zde plodná umělecká komunita. Dnes se městečkem valí každý den tisíce turistů.\n\nSzentendre bylo vždy městem, kde žili lidi různých národností a různého vyznání. Najdeme zde proto kostely katolické, protestantské i pravoslavné. Synagoga již zanikla, dnes se v centru města nachází jen židovská modlitebna. Věže kostelů nejrůznějších vyznání ční nad městem jako symbol harmonické koexistence všech vyznání ve městě. Takto to znázornila nejslavnější místní umělkyně Margit Kovácsové v jedné své kompozici. Dodnes jsou kostely nazývány podle města, ze kterého přišli uprchlíci, kteří jej vystavěli.\n\n\n\n\nV Szentendre se nachází rozlehlý skanzen\n\n\n"}
{"id": "313733", "url": "https://cs.wikipedia.org/wiki?curid=313733", "title": "Východní konference (NHL)", "text": "Východní konference (NHL)\n\nVýchodní konference (anglicky \"Eastern Conference\", francouzsky \"Conférence de l'Est\") je jedna ze dvou konferencí severoamerické hokejové NHL, do kterých jsou rozděleny týmy v této soutěži. Druhou z nich je Západní konference.\n\nZaložena byla v roce 1974 pod názvem Konference Prince z Walesu (nebo Walesova konference, anglicky \"Prince of Wales Conference\" a \"Wales Conference\"), když NHL přerozdělila své kluby do dvou konferencí a čtyř divizí. Protože toto rozdělení nebylo odvozeno od geografického umístění týmů, byly pro konference i divize použita jména významných osob, v tomto případě prince z Walesu. Toto rozdělení NHL bylo opět změněno v roce 1981, aby odpovídalo geografii. Jméno Walesově konferenci zůstalo a byly do ní zařazeny týmy z východní části Ameriky. Název konference byl na současný geografický změněn v roce 1993, aby byl přístupný i pro nehokejové fanoušky. Důvodem byla i skutečnost, že geografické názvy pro své konference a divize už tehdy využívaly i další velké americké sportovní soutěže (NBA, NFL, MLB).\n\nPodle původního názvu se předává vítězi Západní konference trofej s názvem Prince of Wales Trophy.\n\nWalesova konference původně sestávala z Adamsovy divize a Norrisovy divize. Roku 1981 proběhla výměna divizí; Norrisova divize přeřazena do Konference Clarence Campbella a do Walesovy konference se nově dostala Patrickova divize. Při změnách v roce 1993 byly obě divize zrušeny a nahrazeny nově vzniklou Atlantickou a Severovýchodní divizí. K dalšímu přeuspořádání došlo roku 1998, kdy se součástí konference stala nově vytvořená Jihovýchodní divize. Ta byla v roce 2013 zrušena a její týmy se přesunuly do zbylých dvou divizí, které od té doby tvoří Západní konferenci. Zároveň došlo k jejich přejmenování: z Atlantické se stala Metropolitní divize a ze Severovýchodní se stala Atlantická divize.\n"}
{"id": "313743", "url": "https://cs.wikipedia.org/wiki?curid=313743", "title": "Třída Atlanta", "text": "Třída Atlanta\n\nTřída Atlanta byla třída lehkých křižníků amerického námořnictva z období druhé světové války. Křižníky byly původně projektovány jako vůdčí lodě torpédoborců, ale nakonec se z nich staly efektivní protiletadlové křižníky, sloužící k protiletadlové obraně svazů amerických letadlových lodí. Celkem bylo postaveno 11 jednotek této třídy. Ve službě byly v letech 1941–1956. Za druhé světové války byly dva křižníky potopeny. Ostatní byly do roku 1956 vyřazeny.\n\nPrůkopníky ve stavbě protiletadlových křižníků byly Britové, kteří pro Royal Navy nejprve přestavěly několik prvoválečných lehkých křižníků třídy C a v letech 1940–1942 postavily šestnáct protiletadlových křižníků třídy \"Dido\", vyzbrojených deseti 132mm kanóny. Britské zkušenosti s loděmi této kategorie se odrazily v americké konstrukci, která však byla výrazně větší a lépe vyzbrojená.\n\nCelkem bylo postaveno 11 křižníků této třídy. Na stavbě se podílely loděnice Federal Shipbuilding and Drydock Company v Kearny, loděnice Bethlehem Steel Corp. ve Fore River v Quincy a San Francisku.\n\nJednotky třídy \"Atlanta\":\nPro výzbroj nových křižníků byly zvoleny 127mm kanóny Mk.12 umístěné na křižníky v počtu šestnácti kusů. Děla byla rozmístěna do osmi dvoudělových věží, podobných těm, které se později uplatnily u torpédoborců třídy \"Allen M. Sumner\". Šest z nich se nacházelo v ose lodě po třech na přídi a na zádi, zatímco zbylé dvě byly v zadní části po stranách nástavby. Hlavní výzbroj doplňovalo dvanáct 28mm kanónů umístěných po třech až čtyřech hlavních. Později je nahradily účinnější 40mm kanóny Bofors. Výzbroj doplňovaly dva čtyřhlavňové torpédomety ráže 533 mm. U lodí, které následovaly po \"San Juan\" byly vypuštěny dvě boční dělové věže hlavní ráže.\n\nPancéřování křižníků bylo velice slabé. Jednalo se o boční pancéřový pás, který se z 88 mm ztenčoval až na 50 mm. Paluba měla tloušťku 50 mm, dělové věže 38 mm a stanoviště řízení palby 98 mm.\n\nPohonný systém skládající se ze čtyř kotlů Babcock & Wilcox a dvojice turbínových soustrojí Westinghouse, roztáčejících dva šrouby mohl lodi udělit rychlost až 33,6 uzlů.\n\nVšechny lodě bojovaly na pacifickém bojišti a sloužily především k ochraně svazů letadlových lodí. První série křižníků (\"Atlanta\", \"Juneau\", \"San Diego\" a \"San Juan\") byla dokončena na přelomu let 1941–1942 a od počátku se zapojila do bojů v Pacifiku. \"Atlanta\" se zúčastnila bitvy u Midway a všechny čtyři se společně zapojily do bojů o ostrov Guadalcanal. Jednalo se o bitvu u Východních Šalomounových ostrovů, bitvu u ostrovů Santa Cruz a také o bitvu u Guadalcanalu, kde byla ztracena jak \"Atlanta\", tak \"Juneau\" a to za velkých ztrát na životech posádky.\n\nDruhá skupina lodí třídy skládající se z lodí \"Oakland\", \"Reno\", \"Flint\" a \"Tucson\" byla dokončena v rozmezí let 1943–1944. Stejně jako první skupina, se tyto lodě podílely na bojích v Pacifiku a především doprovázely svazy letadlových lodí.\n\nTřetí skupinou lodí tvořily \"Juneau II\", \"Spokane\" a \"Fresno\", které byly dokončeny až po válce. U nich byla změna výzbroje největší, tvořilo ji 12 kusů 127mm děl, 32 kusů 40mm kanónů a 20 kusů 20mm kanónů, přičemž torpédomety už nebyly montovány.\n\nPo válce docházelo u všech lodí k dílčím modernizacím, ale jako takové rychle zastarávaly, jelikož s nástupem proudových letounů a řízených střel se účinnost jejich kanónů rapidně snižovala. V jejich roli je nahradily raketové křižníky, které byly navíc schopné plnit daleko širší spektrum úkolů. Protiletadlové křižníky třídy \"Atlanta\" byly ze služby vyřazovány na sklonku 50. let a v průběhu 60. let skončily v hutích.\n\n\n"}
{"id": "313746", "url": "https://cs.wikipedia.org/wiki?curid=313746", "title": "Západní konference (NHL)", "text": "Západní konference (NHL)\n\nZápadní konference (anglicky \"Western Conference\", francouzsky \"Conférence de l'Ouest\") je jedna ze dvou konferencí severoamerické hokejové NHL, do kterých jsou rozděleny týmy v této soutěži. Druhou z nich je Východní konference.\n\nZaložena byla v roce 1974 pod názvem Konference Clarence Campbella (nebo Campbellova konference, anglicky \"Clarence Campbell Conference\" a \"Campbell Conference\"), když NHL přerozdělila své kluby do dvou konferencí a čtyř divizí. Protože toto rozdělení nebylo odvozeno od geografického umístění týmů, byly pro konference i divize použita jména významných osob, v tomto případě Clarence Campbella. Toto rozdělení NHL bylo opět změněno v roce 1981, aby odpovídalo geografii. Jméno Campbellově konferenci zůstalo a byly do ní zařazeny týmy ze západní části Ameriky. Název konference byl na současný geografický změněn v roce 1993, aby byl přístupný i pro nehokejové fanoušky. Důvodem byla i skutečnost, že geografické názvy pro své konference a divize už tehdy využívaly i další velké americké sportovní soutěže (NBA, NFL, MLB).\n\nPodle původního názvu se předává vítězi Západní konference trofej s názvem Clarence S. Campbell Bowl.\n\nCampbellova konference původně sestávala z Patrickovy divize a Smytheovy divize. Roku 1981 proběhla výměna divizí; Patrickova divize přeřazena do Konference Prince z Walesu a do Campbellovy konference se nově dostala Norrisova divize. Při změnách v roce 1993 byly obě divize zrušeny a nahrazeny nově vzniklou Centrální a Pacifickou divizí. K dalšímu přeuspořádání došlo roku 1998, kdy se součástí konference stala nově vytvořená Severozápadní divize. Ta byla v roce 2013 zrušena a její týmy se přesunuly do Centrální a Pacifické divize, které od té doby tvoří Západní konferenci.\n"}
{"id": "313747", "url": "https://cs.wikipedia.org/wiki?curid=313747", "title": "Larkhall", "text": "Larkhall\n\nLarkhall je skotské město, nacházející se necelých 30 kilometrů jihovýchodně od Glasgow. Podle údajů z roku 2001 žije ve městě 15549 obyvatel. Toto průmyslové město bylo dříve známo jako centrum těžby a textilního průmyslu. Nedaleko města se nachází \"Morgan Glen viaduct\", nejvyšší viadukt ve Skotsku. Přestože je Larkhall konečnou železniční stanicí, od roku 1965 do roku 2005 zde díky Beechingově reformě žádná trať nebyla.\n"}
{"id": "313750", "url": "https://cs.wikipedia.org/wiki?curid=313750", "title": "Göygöl (rajón)", "text": "Göygöl (rajón)\n\nGöygöl, dříve Xanlar, je rajón v severozápadním Ázerbájdžánu, v blízkosti druhého největšího města Ázerbájdžánu Gəncə.\n\n25. dubna 2008 bylo dle rozhodnutí Ázerbájdžánského parlamentu přejmenováno z dřívějšího \"Xanlar\" na Göygöl, podle slavného ázerbájdžánského Modrého jezera, které se v ázerbájdžánštině nazývá \"Göy-göl\".\n\nSprávním centrem rajónu je stejnojmenné město Göygöl, které bylo založeno roku 1819 jako německá osada \"Helenendorf\".\n\nƏzizbəyov qəsəbəsi, Xasabağ kəndi, Aşıqlı, Köşkü, Sarısu, Qarabulaq,\nGürzalılar, Çaylı, Pənahlılar, Dozular, Xəqani, Balçılı, Nadel, Qırıxlı, Cümşüdlü,\nHaçaqaya, Sərkarh, Qizilca, Qizilca stansiyasi, Yeni Qizilca, Danayeri,\nYalqışlaq, Tülallar, Mollacəlilli (Yeni Əlibayramlı), Çaykənd, Yeni Zod, Göyçəkənd,\nMixaylovka, Toğana, Ağsu, Əzgili, Quşqara, Üçtəpə, Səmədli, Bəhrambəy,\nAlmədətli, Firuzabad, Topalhəsənli, Çiçəkli, Dərələyəz, Gəncə qəsəbəsi, Zurqes (Aşağı Çiçəkli), Səhriyar, Kərəmli, Murovdağ (Qəsəbə)\n\n"}
{"id": "313753", "url": "https://cs.wikipedia.org/wiki?curid=313753", "title": "Obětní beránek", "text": "Obětní beránek\n\nObětní beránek hrál důležitou roli v období před zničením jeruzalémského Chrámu (70 n. l.) důležitou roli v liturgii Dne smíření. Na obětního beránky byly symbolicky položeny viny izraelského lidu a beránek byl poté vyhnán do pustiny jako oběť smíření mezi Bohem a člověkem.\n\nV přeneseném smyslu bývá jako \"obětní beránek\" (též \"obětní kozel\") označován člověk (nebo skupina lidí), který je považován za původce všech možných příčin našich vlastních obtíží, osobních chyb či kolektivních nedostatků. \n\nPojem má kořeny ve starých rituálních obětech. Obětní kozel (nikoli beran) se vyskytuje ve Starém zákoně v příkazech Hospodina pro den smíření (jom kipur). Áron vloží na hlavu kozla určeného pro Azazela všechny hříchy Izraele a odešle ho do pouště.\nPodobné očišťovací rituály se vyskytovaly i u dalších národů včetně starých Řeků, kde očištění (katarze) polis pro odvrácení neštěstí či nepřízně probíhalo vložením zla na zvolenou osobu nebo zvíře (zvané \"farmakos\") a jeho vyhnání a případné rituální zabití.\n\nPojetí zástupné oběti je silně přítomno i v křesťanském učení. Ježíš Kristus se obětuje a snímá tak hříchy lidstva. Jan Křtitel ho proto označil za beránka Božího s odkazem na pesachového beránka, který se obětoval právě v době Velikonoc. Odtud také záměna obou obvyklých obětních zvířat v českém sousloví.\n\nErving Goffman řadí teorii obětního beránka do dramaturgické sociologie. Dle jeho knihy \"Všichni hrajeme divadlo\" je obětní beránek pouze jedna z rolí v životě – sociální role, ve které se přizpůsobujeme určité sociální skupině ⇒ své negativní činy převedeme na beránka a toho potom zničíme = obětujeme.\n\nPodle Sigmunda Freuda jde o ego-obrannou funkci – sebeobrana ega mechanizmem projekce: jedinec vytěsní nepřijatelné impulsy a pak vyjadřuje hostilní postoje vůči druhým, u kterých tyto impulsy vidí – například negativní postoje vůči menšinám mohou sloužit ego-obranné funkci (= obviňování skupin z osobních a společenských problémů).\n\n\"K jevu obětního beránka často dochází:\"\n\n\"Cíle:\"\n\n\"Dosažení cílů:\"\n\n\n"}
{"id": "313758", "url": "https://cs.wikipedia.org/wiki?curid=313758", "title": "Odysea času", "text": "Odysea času\n\nOdysea času (anglicky \"A Time Odyssey\") je série románů napsaných Arthurem C. Clarkem a Stephenem Baxterem. Série obsahuje tyto knihy:\n\n\nPříběh je založen na Clarkově předchozí knize \"\" (anglicky \"Space Odyssey\"). Děj první knihy se odehrává v novém alternativním světě (nazývaný Mir), který vytvořili mimozemšťané zvaní \"Prvorození\", ten obsahuje lidský svět v různých časových obdobích až po rok 2037. Mohou se tak setkat armády Alexandra Velikého ze 4. století př. nl, hordy Čingischána ze 13. století, opočlověk se svým mládětem, posádka průzkumného vrtulníku, posádka vesmírné lodi Sojuz či britský voják z 19. století. Většina tohoto světa je pustá a jediné větší město je Chicago v Americe, kde však panuje chaos.\n\nDruhá kniha sleduje hrdinku Bisesu z prvního dílu po návratu do Londýna roku 2037. Třetí kniha popisuje budoucí události na Miru i na Zemi.\n\n"}
{"id": "313759", "url": "https://cs.wikipedia.org/wiki?curid=313759", "title": "Irský teriér", "text": "Irský teriér\n\nIrský teriér je plemeno psa vyšlechtěné, jak název napovídá, v Irsku v 19. století jako univerzální pes místních rolníků. Byl používán především k lovu, k hlídáni usedlostí, hubení hlodavců a drobných šelem v hlídaném objektu. Uplatňoval se i jako pastevecký pes. Dnes je chován především jako rodinný a společenský pes.\n\nIrský teriér v dnešní podobě vznikl na území Irska v druhé polovině 19. století.\nJako všechna plemena irských teriérů jsou prapředkové irského teriéra psi, které z kontinentu na ostrov přinesli předkové dnešních Irů – keltští Goidelové, kteří ostrov osídlili okolo 4. století př. n. l. Jedná se tudíž o paralelní vývojovou linii staroanglického teriéra.\n\nv 17. a 18. století byli v Irsku běžně psi s vahou přes 25 kg, kteří se používali v boji. Po nich získal moderní irský teriér neohroženost, tvrdost a bojovnost. Začátkem 19. století byla pod pojmem irský teriér rozuměna nedefinovatelná směsice psů krátkonohých, dlouhonohých s různým typem srsti, rozdílnou stavbou lebky a těla. Rozdíly byly nejen ve velikosti , ale i v barvě srsti. Srst měla barvu od žluté, až po červenou, šedou, černou s tříslovým pálením a dokonce se vyskytovali bílí, strakatí, a břidlicově modří psi. Je třeba si uvědomit, že černá a tříslová (black – and – tan) barva je původní barva teriérů. Této barvě dávali Irové vždy přednost před bílou, protože psy této barvy spojovali s anglickými teriéry a proto ji u svých psů neměli v oblibě. Psi pšenicové barvy se vyskytovali převážně v hrabství Cork, zatímco psi červení pocházeli z oblasti kolem města Ballymena. Pro psy z okolí řeky Imaal byla typická modrošedá barva a protáhlá stavba těla s krátkýma nohama\n\n. F.M.Jowett se domnívá, že původ irského teriéra je třeba hledat u Starého drsnosrstého Black and Tan teriéra.\n\nPrvní zmínky o irském teriéru jsou datovány okolo roku 1847. Tito psi ale neměli s moderním irským teriérem nic společného. Byli rozděleni do dvou váhových kategorií – pod 9 liber a nad 16 liber. Byli to psi střapatí s kupírovanýma ušima, někteří typově podobní skotskému teriéru, jiní spíše připomínající knírače.\n\nSystematické šlechtěni irského teriéra je spjato s rokem 1879, kdy byl založen chovatelský klub pro irské teriéry. Na generálním shromáždění tohoto klubu v roce 1889 byl prosazen zákaz kupírování uší. Není bez zajímavosti, že tento krok vedl Kennel Club k všeobecnému zákazu kupírování uší.\n\nModerní irský teriér vznikl v sedmdesátých letech 19. století několikanásobným spářením psa “Kiliney Boy“, jehož matka byla černá s tříslovým pálením, s intenzivně červenou fenou „Erin“, která měla neobyčejně tvrdou srst. Potomci těchto psů měli většinou tmavočervenou barvu a tvrdou srst. Stali se prototypem typického irského teriéra. Černá barva s pálením, kterou měla matka „Kiliney Boye“ a která se u některých potomků projevila, byla systematicky jako nežádoucí dalším chovem eliminovaná. Přesto ještě dnes po více jak sto letech se zcela výjimečně vyskytne štěně zbarvené black and tan.\nPůvodně značné rozdíly ve stavbě těla, velikosti, váze, barvě a typu srsti se začaly systematickým chovem rychle ztrácet, irský teriér se začal prezentovat jako typově vyzrálé plemeno a tak mohl být v roce 1881 vypracován první popis plemene. Ten ještě připouštěl mimo žlutého a červeného zbarvení srsti také barvu šedou ve všech odstínech a bílé skvrny na tlapkách. V roce 1897 v Liverpoolu byl standard rasy revidován. Šedé odstíny srsti stejně tak jako bílé znaky na tlapkách v novém standardu již nebyly tolerovány.\nIrský teriér je středně velký, neobyčejně odvážný a sebevědomý pes. Vůči jiným psům je dominantní, přestože sám konflikty nevyhledává, výzvu k boji přijímá bez jakéhokoliv váhání. Vůči člověku je přátelský, vyrovnaný a neútočný.\nJe ideálním průvodcem člověka jak ve městě tak na venkově. Správně vychovaný irský teriér představuje ideální typ domácího psa. Je velmi inteligentní, lehko vychovatelný. Při výchově je třeba ale velká dávka citu a důslednosti. Je ideálním partnerem pro děti, které vždy brání proti jakémukoliv příkoří a násilí. Přes jeho vysoký temperament neštěká. Pokud štěká, je to poslední varování. Při silném hnutí mysli se mu ježí srst na zátylku. Rád loví. Při lovu útočí na vše živé, co má kožešinu nebo peří. Pro jeho bojovnost, tvrdost a neohroženost získal přezdívku “Red Devil” (červený ďábel) nebo “Dare Devil” (odvážný ďábel).\nIrský teriér byl původně vyšlechtěn jako všestranný lovecký a hlídací pes. Pro jeho všestranné lovecké vlastnosti, jeho odvahu, obratnost, vytrvalost a inteligenci byl dokonce v britských koloniích s oblibou používán při lovu velkých kočkovitých šelem jako tygrů a lvů. Traduje se, že tři irští teriéři byli schopni zadržet a „zaměstnat“ takovouto kořist do příchodu lovce. Právě při lovu na velké kočkovité šelmy získal své přezdívky jako „Red Devil“.\n\nDnešní využití:\n\nVyžaduje hodně pohybu. Dokáže se však plně přizpůsobit rytmu života své rodiny. Srst se musí pravidelně upravovat – trimovat (= vytrhávání odrostlé srsti). Výcvik, který je v každém případě žádoucí, musí být veden velice konsekventně, ale citlivě. Hrubým zacházením vznikne rychle u irského teriéra nechuť k práci a nedůvěra ke svému pánovi.U dospívajících psů bývá mnohdy nutné vylepování uší, protože jinak odstávají.\n\n"}
{"id": "313761", "url": "https://cs.wikipedia.org/wiki?curid=313761", "title": "Šlomo Argov", "text": "Šlomo Argov\n\nŠlomo Argov (: שלמה ארגוב, žil 14. prosince 1929 – 23. února 2003) byl prominentní izraelský diplomat. V době, kdy vykonával funkci izraelského velvyslance ve Spojeném království, na něj byl spáchán atentát. Tento čin se stal záminkou pro první libanonskou válku.\n\nNarodil se v Jeruzalémě. Jako mladík mladík vstoupil do Palmach a později i do Izraelských obranných sil. Během izraelské války o nezávislost byl zraněn, v armádě ale zůstal. V roce 1950 začal v studovat na Georgetown University ve Washingtonu. Promoval v roce 1952 a dále vystudoval mezinárodní vztahy na londýnské Vysoké škole ekonomické v roce 1955.\n\nDiplomatickou kariéru zahájil v roce 1959. Sloužil v Ghaně, ve funkci generálního konzula v Nigérii, Washingtonu a New Yorku.\n\nJeho první velvyslanecké umístění přišlo v roce 1971. Argov se stal izraelským velvyslancem v Mexiku. Zde zůstal do roku 1974. Po období stráveném na ministerstvu zahraničí ve funkci náměstka generálního ředitele pro informace byl v roce 1977 jmenován velvyslancem v Nizozemsku. V tomto přidělení setrval dva roky. Poté byl v roce 1979 jmenován velvyslancem ve Velké Británii, což je jedna z nejvýznamnějších pozic v izraelské diplomatické službě.\n\nDne 3. června 1982 Argovova, odjíždějícího z banketu v hotelu Dorchester, postřelili tři útočníci. Stalo se to v Park Lane v Londýně a atentátníci patřili k Organizaci Abú Nidala. Argov útok přežil, ale strávil tři měsíce v kómatu a až do své smrti zůstal paralyzovaný. Následným vyšetřováním bylo zjištěno, že atentátníci připravovali další atentát, tentokrát proti vyslanci OOP v Londýně. Abú Nidal, který byl v opozici proti Jásiru Arafatovi se snažil vyprovokovat útok Izraelských obranných sil proti OOP sídlící v Libanonu. To se povedlo a v následujících dnech Izrael zahájil Operaci Mír pro Galileu známou též jako První libanonská válka.\n\nSamotný Argov, upoutaný na lůžko invazi do Libanonu kritizoval jako „beznadějné dobrodružství“.\n\nPo svém zranění byl Argov hospitalizován v Jeruzalémě až do své smrti 23. února 2003.\n\n"}
{"id": "313763", "url": "https://cs.wikipedia.org/wiki?curid=313763", "title": "Břetislav Vachala", "text": "Břetislav Vachala\n\nBřetislav Vachala (* 27. července 1952, Jaroměř) je český diplomat, egyptolog a arabista. V letech 1993–1997 působil jako český velvyslanec v Egyptě a Súdánu, v období 2000–2005 byl ředitelem Českého egyptologického ústavu FF UK. Specializuje se na překlady staroegyptských literárních děl.\n\n\n"}
{"id": "313769", "url": "https://cs.wikipedia.org/wiki?curid=313769", "title": "Francis A. Pratt", "text": "Francis A. Pratt\n\nFrancis Ashbury Pratt (15. února 1827, Jay, New York, USA – 10. února, 1902, Hartford, Connecticut, USA) byl americký inženýr, vynálezce, podnikatel a spoluzakladatel firmy Pratt & Whitney.\n\nPratt a Amos Whitney v roce 1860 založil společnost Pratt & Whitney. Firma vyráběla stroje, nářadí a nástroje pro výrobce šicích strojů, ale také stroje pro výrobu zbraní. \n\nV roce 1885 navrhl frézu pro hartfordskou společnost George S. Lincolna, té bylo později pod názvem „Lincoln Miller“ (\"Lincolnova fréza\") vyrobeno a prodáno více než 150 000 kusů. Stroj se tak stal nejdůležitějším obráběcím strojem závěru 19. století v USA. \n\nV roce 1898 odešel na odpočinek. Zemřel v roce 1902 v Hartfordu.\n\n"}
{"id": "313772", "url": "https://cs.wikipedia.org/wiki?curid=313772", "title": "Humanitní environmentalistika", "text": "Humanitní environmentalistika\n\nHumanitní environmentalistika je oborem environmentalistiky, vyučovaným na Katedře environmentálních studií Fakulty sociálních studií Masarykovy univerzity. Jako studijní obor byla založena roku 1998 Prof. RNDr. Hanou Librovou, CSc. na Filozofické fakultě Masarykovy univerzity. O rok později Hana Librová založila (a do r. 2003 vedla) Katedru environmentálních studií na nově vzniklé FSS MU. Postupem času se obor na bakalářském a magisterském stupni přejmenoval na Environmentální studia.\n\nVedle Hany Librové stáli u zrodu oboru např. prof. PhDr. Jan Keller, CSc., doc. RNDr. Pavel Nováček, CSc. anebo prof. PhDr. Libor Musil, CSc. V současné době vede katedru doc. Mgr. Bohuslav Binka, PhD. Dále zde působí mimo jiné ekologická ekonomka RNDr. Naďa Johanisová, PhD., environmentální estetik doc. Mgr. Karel Stibral, PhD., krajinný ekolog a zemědělský inženýr Ing. Zbyněk Ulčák, PhD. či ekopsycholog PhDr. Jan Krajhanzl, PhD.\n\nEkologickou krizi obor zkoumá očima humanitních věd. Chápe ochranu životního prostředí jako společenský postoj a zkoumá vztah ekologie a společnosti. Cílem je pochopit vztah přírody a společnosti na pozadí přírodovědných, historických a kulturních znalostí, a hledat možná východiska v konkrétních souvislostech sociálních, ekonomických, právních, politických, religionistických a dalších.\n\nRomantická ekologie je společenská tendence ve 2. polovině 19. století, kdy se lidé začali zajímat o přírodu a snažili se ji především esteticky zkrášlovat. Tak pomáhali i životnímu prostředí. Charakteristickými je pro ni vytváření parků, jezírek a vyhlídek. V souvislosti s touto tendencí vznikají také okrašlovací spolky.\n\nV roce 1968 byl založen tzv. Římský klub, díky jeho vědecké činnosti vznikla i kniha Meze růstu, která je společným dílem manželů Meadowsových a J. Randerse. Kniha popisuje vývoj životního prostředí ve 21. století, kdy dojde k prudkému populačnímu poklesu v důsledku znečištění, vyčerpání úrodnosti obdělávatelných půd a nedostupnosti energetických zdrojů. Kontroverzní kniha vyvolala společenskou diskuzi a další otázky společné budoucnosti člověka a Země. V roce 1992 vydali stejní autoři knihu \"Překročení mezí\", v níž reflektují závěry své předchozí knihy. Některé jsou zpochybněny, nicméně stále je zde upozorňováno na nutnost bojovat proti globálnímu oteplování.\n\nEnvironmentalistickou teorii Gaia v 70. letech formuloval James Lovelock. Planeta Země je zde popsána jako jediný velký ekosystém, živý a reagující organismus. Negativní působení člověka jej ovlivňuje. Důsledky tohoto ničení Lovelock popsal ve své nové knize \"Odplata Gáii\" (2006), kde varuje před nedostatkem času na řešení ekologické krize - zabránit se jí již nedá, musíme se připravit na rozpad civilizace. Lovelock: Pomsta planety Gáia \n\nDo oblasti humanitní environmentalistiky patří také hlubinná ekologie norského filozofa Arneho Naesse. Jejím principem biocentrický přístup k přírodě, ekologie jako sobecká potřeba, identifikace se Zemí a ochrana přírody k vlastnímu užitku. Jen tak se doopravdy ztotožníme s přírodou a budeme schopni ji efektivně a trvale ochraňovat.Hlubinná ekologie\n\n\n"}
{"id": "313773", "url": "https://cs.wikipedia.org/wiki?curid=313773", "title": "Ladislav Bareš", "text": "Ladislav Bareš\n\nLadislav Bareš (* 11. dubna 1952, Plzeň) je český egyptolog a arabista, v letech 2006 až 2012 ředitel Českého egyptologického ústavu FF UK. Specializuje se na egyptskou archeologii a náboženství Pozdní doby, podílí se na výzkumu šachtových hrobek v Abúsíru. V roce 1998 objevil hrobku egyptského kněze Iufaa.\n\n"}
{"id": "313776", "url": "https://cs.wikipedia.org/wiki?curid=313776", "title": "Dacia SuperNova", "text": "Dacia SuperNova\n\nDacia SuperNova je malý hatchback vyráběný mezi lety 2000 a 2003. Je to první auto vytvořené ve spolupráci Renaultu a Dacie. Je to ve skutečnosti Dacia Nova upravená Renaultem - má motor z Renaultu Clio a pětistupňovou manuální převodovku. Auto stálo 5800€. Maximální rychlost je 162 km/h, objem motoru má 1390 cm.\n"}
{"id": "313780", "url": "https://cs.wikipedia.org/wiki?curid=313780", "title": "Východní konference", "text": "Východní konference\n\nVýchodní konference (anglicky Eastern Conference) může být:\n"}
{"id": "313782", "url": "https://cs.wikipedia.org/wiki?curid=313782", "title": "Administrativní dělení Gruzie", "text": "Administrativní dělení Gruzie\n\nGruzie je ze správního pohledu rozčleněna do celkem dvanácti regionů, z nichž dva tvoří autonomní republiky a jeden je tvořen pouze hlavním městem Tbilisi a okolím. Ostatních devět regionů tvoří kraje (gruzínsky: მხარე, \"mchare\").\n\nObě autonomní republiky Adžárie i Abcházie byly zřízeny v době sovětské vlády a jejich existence je uznána gruzínskou vládou. Abcházie je separatistickou oblastí usilující o úplnou nezávislost na Gruzii. Po roce 2008 se jí dostalo společně s dalším gruzínským územím Jižní Osetie uznání ze strany Ruska a dalších zemí (viz Mezinárodní reakce na vyhlášení nezávislosti Abcházie a Jižní Osetie). Ze zákona je nejvyšším představitelem Abcházie Předseda nejvyšší rady (exilový), jenže hlavou Abcházie je de facto prezident Abcházie.\n\nAdžárie se původně podobně jako Abcházie snažila odtrhnout od Gruzie. Když byl v roce 2004 sesazen adžarský vůdce Aslan Abašidze, Adžárie se vzdala separatismu a podřídila se centrální vládě v Tbilisi. Jejím nejvyšším představitelem je nyní Předseda vlády Adžárie.\n\nMchare v dnešní podobě existují na základě prezidentských dekretů z let 1994 až 1996, do jejichž čel hlava státu dosazovala \"státní komisionáře\" (gruzínsky: სახელმწიფო რწმუნებული), zkráceně guvernéry. Krajské uspořádání existovalo dříve, ale bylo z důvodu předešlých konfliktů s odštěpeneckými republikami prakticky nefunkční.\n\nProblematickou oblastí je území separatistické Jižní Osetie, bývalé Jihoosetinské autonomní oblasti. Ta se rozkládá ve značné části kraje Šida Kartli a na malých příhraničních částech okolních krajů. Problém vznikl na konci sovětské éry, kdy Jižní Osetie požadovala širší autonomii a změnu stuatutu na autonomní republiku (jako Adžárie a Abcházie). Ještě před rozpadem SSSR ale gruzínské vedení Jihoosetinskou AO zcela zrušilo a území začlenilo do státu jako běžné rajony. V reakci na tento krok představitelé Jižní Osetie vyhlásili 11. listopadu 1991 samostatnou republiku, kterou Gruzie a většina světa neuznává.\n\nGruzínské kraje se pak dále ještě dělí do okresů, dříve nazývaných rajóny. Velikostně odpovídají okresům v ČR nebo tvoří samostatná okresní města s přilehlým okolím. Hlavní město Tbilisi má statut kraje a dále se již do menších územně-správních celků nedělí.\n- Zemo Abchazia (Okres Ažara) podmínečně zahrnut do kraje Samegrelo-Horní Svanetie.\n\n- Oficiální statistiky z Abcházie nejsou k dispozici buď z části, nebo zcela.\n\n- Oficiální statistiky z Jižní Osetie nejsou k dispozici.\n\n- Okres Tkvarčeli nemá v Gruzii platnou právní podobu, protože byl zřízen mezinárodně neuznanou vládou Abcházské republiky.\n\nhttp://www.geostat.ge/index.php?lang=eng\n"}
{"id": "313784", "url": "https://cs.wikipedia.org/wiki?curid=313784", "title": "El Puerto de Santa María", "text": "El Puerto de Santa María\n\nEl Puerto de Santa María je španělské přístavní město v metropolitní oblasti Cádizu v západní Andalusii. Žije zde 83 000 obyvatel.\n\nPodle Homérovy Odyssey město založil Menestheus, uprchlík z trojské války, který se usídlil v ústí řeky Guadalete a založil město nazvané Menesthéův přístav.\n\nV roce 711, po arabské invazi ze severní Afriky, bylo město přejmenováno na Alcante (Alcanatif), což znamená Přístav soli. Jméno bylo odvozeno ze starého průmyslu na výrobu soli který zde provozovali Féničané a Římané.\n\nV roce 1260 město dobyl Alfons X. Kastilský a přejmenoval je na Santa María del Puerto. Ve svých \"Zpěvech k Panně Marii\" děkuje za zázračné uzdravení svých nohou v tamním kostele.\n\nDruhá výprava Kryštofa Kolumba vyrazila právě z tohoto města. Její navigátor Juan de la Cosa zde v roce 1500 nakreslil mapu světa, první mapu na níž je zachycen Nový svět. Kolumbus město navštívil už roku 1480, hledaje pomoc pro své plány. Ve městě později sídlila řada bohatých kupců, kteří provozovali obchod s Amerikou. V 16. a 17. století bylo město zimním přístavem královských galér. V 19. století zde sídlil generální štáb francouzské armády pod velením Josefa Bonaparta (1801 - 1812) během Španělské války za nezávislost.\n\nVe městě je díky jeho bohaté historii mnoho muzeí a pomníků; rovněž je pouhý kousek cesty od Cádizu.\n\n\n\n"}
{"id": "313789", "url": "https://cs.wikipedia.org/wiki?curid=313789", "title": "Linduška lesní", "text": "Linduška lesní\n\nLinduška lesní (\"Anthus trivialis\") je malý pěvec z čeledi konipasovitých.\n\nU lindušky lesní se rozlišují 3 poddruhy. Celou Evropu a západní Sibiř obývá linduška lesní evropská (\"Anthus trivialis trivialis\"), další 2 poddruhy žijí ve střední Asii jižně po Afghánistán.\n\n\nSvrchu je šedohnědá s olivovým nádechem a černými čárkami, zespodu bílá s teple žlutavou, hustě černě čárkovanou hrudí. Končetiny má růžové. Obě pohlaví jsou zbarvena stejně. Od velice podobné lindušky luční se liší hlavně následujícími znaky: o něco silnějším zobákem, výraznější kresbou hlavy, nápadnějším kontrastem mezi teple žlutavou hrudí a bílým břichem, tenkými čárkami na bocích (u lindušky luční stejně silné jako čárky na hrudi), růžovým kořenem zobáku a krátkým zahnutým zadním drápem.\n\nVábí drsným „psip“. Při zvučném zpěvu složeném z několika odlišných hlasitých trylků vzlétá z vrcholu stromu, stoupá do výše, a poté s šikmo nahoru rozevřeným ocasem a volně visícíma nohama padá na jiný strom.\nMá evropsko-turkestánský typ rozšíření. V Evropě areál sahá od severního Španělska, jižní Itálie a Řecka až po Skandinávii, v Asii od severu Malé Asie přes západní Sibiř východně až po Bajkal a Jakutsk. Přísně tažný druh, zimující v tropické Africe a Indii, s hlavními zimovišti na území západní a východní Afriky. Evropská populace je odhadována na 27-42 milionů párů a v posledních letech vykazuje mírně klesající trend.\n\nV ČR hnízdí na většině území od nížin až po subalpínský stupeň hor (nejvýše na Sněžce do 1 500 m n. m.). Její stavy pomalu klesají; v letech 1985-89 byla celková početnost odhadnuta na 500 000-1 000 000 párů, v období let 2001-03 na 450 000-900 000 párů.\n\nPřílet na naše území probíhá od poloviny března do konce dubna, odlet od srpna do září.\n\nHnízdí ve světlých lesích, na jejich okrajích, mýtinách, pasekách, v polních lesících i v otevřené krajině s rozptýlenými stromy a keři.\n\nHnízdí jednotlivě, monogamně. Na hnízdiště se jako první vracejí víceletí samci, následovaní víceletými samicemi a jednoročními samci. Samci vykazují značnou míru věrnosti k hnízdišti; podle studií se do stejného teritoria vrací 70-79 % samců, přičemž ostatní hnízdí ve vzdálenosti do 1300 m. Hnízdo staví samotná samice dobře skryto na zemi, často na svahu, u drnu apod. Postaveno je ze suchých trav, mechu, kořínků a listí a vystláno jemným rostlinným materiálem. Hnízdí většinou 2x, vzácně i 3x ročně od května do července. Úplná snůška čítá nejčastěji 5, řidčeji 4 nebo 6 variabilně zbarvených, tmavě skvrnitých vajec o rozměrech 20,4 x 15,4 mm. Inkubace trvá 12-14 dnů, sedí samotná samice. O mláďata, která hnízdo opouštějí ve věku 10-12 dnů, pečují oba rodiče. Pohlavně dospívají kolem 1. roku života.\n\nZ 52 československých hnízd byla mláďata úspěšně vyvedena ze 73 % hnízd, zbylých 27 % bylo zničeno. Hnízdní parazitismus ze strany kukačky obecné byl v Evropě z 380 snůšek zaznamenán u 7,5 % hnízd, z 52 československých hnízd pak ve 2 hnízdech.\n\nV potravě převládá hmyz, hlavně motýli a dvoukřídlí, a dále jiní bezobratlí, včetně pavouků a drobných měkkýšů. Na jaře a na podzim jsou v potravě zastoupena také semena a plody rostlin. Potravu hledá na zemi nebo v nízké vegetaci, někdy též na stromech (na rozdíl od podobné lindušky luční).\n\n\n"}
{"id": "313798", "url": "https://cs.wikipedia.org/wiki?curid=313798", "title": "Dramaturgická sociologie", "text": "Dramaturgická sociologie\n\nDramaturgická sociologie je obor interpretativní sociologie. Jejím zakladatelem je americký sociolog Erving Goffman (1922–1982). Principy dramaturgické sociologie jsou obsaženy v jeho knize \"Všichni hrajeme divadlo\" (1959). Dramaturgický přístup, za jehož pomoci lze analyzovat organizované společenství, sleduje sociální interakci z pohledu řízení a ovládání dojmů, kterými účastníci této interakce působí na ostatní účastníky. Erving Goffman využil metafory divadla, na níž ukázal, že aktéři společenské interakce přijímají určité role, jež před svým obecenstvem hrají, čímž ovlivňují dojem, který si o nich ono obecenstvo vytvoří.\n\nTento dojem je vytvářen za pomoci dvou hledisek, a to sice: činnostmi, jimiž se záměrně jedinec snaží určitý dojem vyvolat, což především probíhá formou verbální komunikace; a tím, jak působí na své obecenstvo v širším slova smyslu, např. gesty. Souhrnně se jedná o tzv. management dojmů. Obě dvě hlediska mohou být nicméně vědomě jednajícím ovlivňována, v takovém případě ostatním předává nepravdivou informaci, k čemuž využívá lsti a přetvářky. Podobně jako se divadelní herec soustředí na svůj výkon, se tedy i člověk v interakci s ostatními vědomě snaží svým jednáním vyvolat nějaký dojem. Například lékař se před pacienty pomocí těchto prostředků snaží vyvolat dojem důvěryhodného, vzdělaného a slušného člověka, přičemž jakmile ordinaci opustí a nevystupuje před publikem v roli lékaře, může se chovat vulgárně, porušovat lékařskou přísahu a podobně.\n\nJedinec má na výběr mnoho motivů, proč usiluje o vyvolání určitého dojmu, mezi něž mimo jiné patří společenské postavení, tradice, dosažení společenského konsensu, klamání, vypočítavost atd. Okolí pak posuzuje pravdivost vyvolávaného dojmu dle aspektů, jež jednající nedokáže zdánlivě ovlivnit. Pokud ale jedinec, který se svým představením snaží vyvolat určitý dojem, kontroluje i tyto zdánlivě neovladatelné aktivity, vytváří si jakousi scénu, na níž probíhá hra mezi všemi zúčastněnými aktéry, kteří neustále utajují a odhalují, co je pravdivé, a co nikoli. Účastníci každé sociální interakce si tedy situaci určitým způsobem interpretují, což je ovšem více než na objektivní pravdě založeno na tom, jaká tvrzení budou aktéry situace respektována.\n\nJedinec, který se snaží u obecenstva vyvolat určitý dojem, může ke své roli přistupovat různými způsoby. Existují dva extrémy přístupu k roli, kterou hraje, každý však stojí v prostoru mezi nimi a k jednomu z těchto protipólů inklinuje. Jednak je to ztotožnění s rolí, kdy ji jednající přijme za faktickou realitu, (ve výše zmíněném případu lékaře by se jednalo například o profesionální a odměřené chování i mimo prostor ordinace) jednak je to naprostý distanc od role, kterou v zákulisí nepřijímá (lékař se mimo svou práci chová nezodpovědně, např. užívá drogy, nepomůže zraněnému kolemjdoucímu). Může i využívat své role účelově k dosažení jiného cíle, při čemž nemusí sledovat, jaký dojem si o něm druzí vytvoří. Jedinec takto vystupující bývá označován za cynika.\n\nGoffman rozlišuje sedm důležitých hereckých výkonů:\n\n1. Přesvědčení o roli, jíž člověk hraje spočívá v působení na pozorovatele tak, aby vystupujícího brali vážně a skutečně věřili, že viděná postava má své zdánlivě charakteristické vlastnosti. V extrémní situaci se může jedinec se svou úlohou zcela upřímně ztotožnit, anebo s ní naopak není vůbec ztotožněn.\n\n2. Fasáda je standardní výrazové vybavení, které jednotlivec záměrně či mimoděk užívá během svého výkonu. Fasáda se dělí na „scénu,“ dále ji obsahují „vzhled“ a „způsob vystupování“\n\n3. Dramatické zachycení skutečnosti zahrnuje náznaky při činnosti jednotlivce, které dramaticky zvýrazňují a dokreslují skutečnosti, na které chce své obecenstvo zvláště upozornit.\n\n4. Idealizace funguje při předkládání některých poněkud abstraktních tvrzení skrze fasádu. Jedná se o idealizovaný pohled, aby se vyhnul zmatení a zdůraznil jiné výkony.\n\n5. Udržování kontroly nad výrazovými prostředky znamená, že účinkující se musí snažit vyhýbat narážkám, které k jeho roli nepatří. Přestože se může stát, že některé z nich pozorující přehlédnou, ale může se stát že nevýznamný a náhodným gestům budou přikládat velký význam a celou roli špatně pochopí.\n\n6. Zkreslení skutečnosti odkazuje na špatné pochopení zprávy, které nutí účinkujícího stavit se do role, kdy si dává velký pozor na vyjadřování. Tím pádem má obecenstvo pocit, že je podváděno, přestože role může být zcela upřímná.\n\n7. Mystifikace je posledním hereckým výkonem, který spočívá v ukrytí něčeho od pozorujících. To může vést k zvýšení jejich pozornost nebo naopak k poškození celé úlohy, pokud budou mít pocit podvodu.\n\nVybavení a prostředky, které jedinec během svého vystoupení využívá, Goffman označuje jako fasádu. Součástí fasády pak je scéna, tedy prostředí zahrnující kulisy a rekvizity (nábytek, výzdoba a další předměty), kde se vystoupení respektive jednání člověka odehrává. Lékařská ordinace se vším svým vybavením je tak například scénou pro vystupovaní ordinujícího doktora. Druhou součást fasády Goffman označuje jako \"osobní fasádu\". Jsou to znaky přímo spojené s osobou vystupujícího. Takové znaky mohou být stálé a neměnné, například nebo barva pleti, nebo relativně proměnlivé jako třeba oděv, gestikulace nebo hodnost. Osobní fasádu lze dělit na vzhled a způsob vystupování.\n\nGoffman označuje regiony jako prostory, které jsou ohraničené bariérami vnímání. Odlišují se od sebe stupni ohraničení a komunikací s okolím, kterou v daném časoprostoru zvolíme. Například cihlové stěny poskytují daleko větší intimitu než stěny skleněné, které jsou typické pro kancelářské budovy. V naší společnosti se představení odehrává nejčastěji v interiéru, tedy je silně oddělené od ostatního okolí. Celý výstup, se tak krom daného prostoru, pojí i s konkrétním časovým úsekem, kdy je možné představení sledovat.\n\nPro označení místa, kde probíhá představení naučené role, užívá Goffman termín „přední region“. V něm jsou připraveny veškeré rekvizity a pomůcky pro provedení výkonu. Takto připravený prostor nazýváme „scénou“. Výkon jednotlivce v předním regionu, má vzbudit dojem, že jeho činnost splňuje dané normy. Tyto normy, můžeme rozdělit do dvou uskupení. První je způsob, jakým se účinkující chová k obecenstvu, se kterým hovoří nebo gestikuluje. Toto uskupení označuje jako záležitost zdvořilosti (způsob vystupování). Pro druhou skupinu norem, která se týká způsobu chování účinkujícího vůči publiku, které je v dohledu nebo doslechu ale nemusí s ním hovořit, nazývá „konvence“ (např. vzhled).\n\nKonvence můžeme dále dělit na morální (pohlavní slušnost, respektování svatých míst…) a instrumentální (povinnosti, které může zaměstnanec požadovat po zaměstnancích). Jednou z forem konvence je „předstíraná práce“. V mnoha společenstvích je vyžadováno na zaměstnancích, aby se při přítomnosti nadřízených osob chovali podle norem. Například dělníci, kteří mají svou práci již hotovou, se snaží při příchodu předáka tvářit, že pracují. Důvodem tohoto falešného divadla je snaha dodržet očekávanou normu a vyhnout se případnému přidělení další práce.\n\nPříkladem „předního regionu“ může být restaurace, kde se číšníci snaží vystupovat podle očekávání zákazníků. Usmívají se, vyjadřují se spisovně, mají správné držení těla a podobně. Dalším příkladem může být ordinace u lékaře. Zde vystupuje před pacienty a volí podle toho své chování a vystupování.\n\nZadní region nebo zákulisí je prostor, který slouží pro vystoupení z role. Můžou zde být skladovány předměty fasády nebo osobní artefakty (mobilní telefon, alkohol…). V zákulisí se jednotlivci i skupiny připravují na své vystoupení v prvním regionu. Zde můžou trénovat své vystoupení, odstranit chyby, vzdělat nováčky, případně vyhodit slabší články. Zde můžou relaxovat a uvolnit se. Goffman uvádí příklad spisovatelky Simone de Beauvoirové, která ve své knize Druhé pohlaví popisuje zákulisní činnost na chování žen v nepřítomnosti mužů. Žena podle ní před mužem vždy něco hraje. Snaží se působit slabší a předstírá přijmutí svého nižšího postavení. Využívá k této hře kostýmy, naučné fráze a teatrálnosti. S ostatními ženami se cítí být mimo jeviště. Chová se uvolněněji, připravuje si líčidla, kostýmy a taktiku na další vystoupení.\n\nV zadním regionu jsou viditelná důležitá tajemství a účinkující, kteří vystoupili ze své role. Z toho důvodu je očekávající, že pro diváky nebude přístup do zákulisí možný. Důvodem je únik informací ale především ztráta iluzí, které má divák o účinkujících. Jako příklad můžeme uvést kuchyni v restauraci. Personál se zde chová familiárně, podle místních zvyklostí. Číšníci zde mohou mluvit hrubě a vystupovat uvolněně. Pokud by se některému ze zákazníků naskytl pohled do kuchyně, hrozí, že to zničit jeho představy o úrovni restaurace. Dalším příkladem mohou být zaměstnanci pohřební služby. Jinak vystupují před pozůstalými a jinak v místnosti, kde zesnulé připravují do rakve. Pokud si mají pozůstalí ponechat iluzi, že jejich příbuzný „jen spí“ nesmí jim být umožněn přístup do prostor, kde jsou mrtvoly vysušovány, vycpávány a líčeny.\n\nVšechna místa, která nejsou vymezena předním ani zadním regionem, nazýváme zbytková neboli “vnějšek”. Je to prostor, kde jednotlivci nejsou součástí představení, nazýváme je proto “nezasvěcenci”. Představa vnějšku odpovídá představě o organizovaných společenstvích. Střetávají se zde nezávisle na sobě herci i diváci a nejsou součástí žádného představení.\n\nRozumí se jím soubor jednotlivců, kteří společně spolupracují na realizaci jedné úlohy.Pro udržení žádaného dojmu ze společného představení se musí členové týmu spoléhat jeden na druhého z čehož tým čerpá svou soudržnost. Členové takového týmu se pak vzhledem ke společnému vystoupení navzájem nezbytně definují jako zasvěcené osoby, neudržují před sebou v rámci týmu stejnou fasádu jako před publikem a ani nemohou. Mezi členy panuje tedy určitá familiárnost či důvěrnost. Pokud se opět vrátíme k případu lékaře, ten takový tým může vytvořit například se svou ordinující sestrou, kdy mohou například za zavřenými dveřmi pomlouvat pacienty nebo se jiným neadekvátním způsobem chovat mimo přítomnost pacientů.\n\nDiskrepantní roli naplňují jedinci, kteří se sice nepodílí přímo na vystoupení týmu, přesto znají některá důvěrná tajemství či informace, které obecenstvo nemá. Příkladem takového role může být taková, která jedince přivádí do organizovaného společenství v přestrojení. Může to být konfident, který se vydává za člena týmu s cílem získat z něj důvěrné informace nebo naopak volavka, což je člen týmu, který předstírá příslušnost k obecenstvu. Například falešný zákazník, který se v obchodě snaží svým předstíraným zájmem přitáhnout další nic netušící zákazníky nebo člověk vydávající se za lékaře, aby se dozvěděl důvěrné informace o pacientech. Diskrepantní rolí může být i tipař, čili jakýsi auditor v přestrojení. Takovým tipařem je třeba policista, který předstírá zájem o služby prostitutky, aby ji pak mohl nahlásit. Další diskrepantní rolí, která je zmiňována je role prostředníka, tedy jakéhosi dvojitého agenta, který zná tajemství dvou stran a u obou vzbuzuje dojem, že jejich tajemství zachová a že je ji oddán více než straně druhé.\n\nGoffmanova dramaturgická sociologie je hodnocena různě. Stala se populární po jeho smrti, protože vtipnou a srozumitelnou formou analyzuje každodenní život lidí. Ani dnes není jeho dílo čteno a interpretováno ustáleným způsobem. Jestliže pro jedny představuje především „\"sociologii přetvářky\"“ pak pro druhé se stává jedním z východisek výkladu základních rysů autogeneze sociálního řádu.\n\nNa Goffmanovu dramaturgickou koncepci v roce 2010 navázal výzkum Oxfordské univerzity, který sledoval oblast uživatelských interakcí v prostředí sociálních médií a porovnával ji s klasickou sociální interakcí. Dle autora je možné Goffmanovu perspektivu aplikovat i na toto virtuální prostředí, při čemž ale nesmí být opomenuty zásadní rozdíly, které sociální média od původního způsobu interakce odlišují. Hledejme je především ve skutečnosti, že klasická interakce se váže na určitý čas, místo a obecenstvo, zatímco v případě sociálních sítí účastníci využívají tzv. artefakty, což jsou stabilní prvky, jež aktér zanechává na dané sociální síti. Nově také o tom, kdo bude mít k artefaktům přístup, rozhoduje třetí strana, a tak v tomto prostředí můžeme vysledovat rozpad původní struktury, která pracovala se zákulisím a privátnem jakožto dvěma synonymními jevy. To již zde neplatí.\n\n\n\n"}
{"id": "313801", "url": "https://cs.wikipedia.org/wiki?curid=313801", "title": "Zedník (rozcestník)", "text": "Zedník (rozcestník)\n\nZedník může být:\n\n\n\n"}
{"id": "313803", "url": "https://cs.wikipedia.org/wiki?curid=313803", "title": "Samegrelo – Horní Svanetie", "text": "Samegrelo – Horní Svanetie\n\nSamegrelo – Horní Svanetie, též (z gruz.) Samegrelo-Zemo Svaneti (), je gruzínský kraj (region, gruz. \"mchare\") nacházející se na západě země. Skládá se z historických provincií Samegrelo (též Mingrelie nebo Megrelie), Horní Svanetie (též Zemo Svaneti) a krajské metropole Zugdidi.\n\nRozloha tohoto regionu 7441 km² představuje až 10,6 % rozlohy Gruzie a žije v něm na 466 tisíc obyvatel. Hustota osídlení je tak okolo 72 obyvatel na km². Obyvatelstvo je nejvíce soustředěno v krajském městě Zugdidi a ve větších okresních městech. Samegrelo-Zemo Svaneti hraničí na severovýchodě s regionem Rača-Lečchumi a Dolní Svanetie, na jihovýchodě s regionem Imereti a na jihu s regionem Gurie. Na západě pak má hranici se separatistickou republikou Abcházie.\n\nTerén regionu Samegrelo-Horní Svanetie je velmi členitý. Na jihozápadě kraje se nachází pobřeží Černého moře, do kterého se vlévá řeka Rioni tekoucí přes kolchidskou nížinu, tvořící jih regionu. Na sever od Kutaisi se terén postupně zvedá do nadmořských výšek k tisíci metrům nad mořem a ve Svanetii krajina přerůstá až ve vysokohorský terén Svanetského hřebene, kde se nachází nejvyšší hora Gruzie Šchara (5201 m) a přes hranici s Ruskem i Elbrus, nejvyšší hora Velkého Kavkazu. Výraznou část plochy regionu zaujímají lesy, jenž zabírají podle odhadů 3 tisíce km², tedy asi 40 % rozlohy kraje.\n\nZatímco u moře a v nížině převládá spíše subtropické klima, v horském pásmu na severu kraje vládne mírné, až subalpinské a alpinské podnebí.\n\nV Samegrelu-Horní Svanetii se nachází více než dva tisíce řek, říček a potoků. Nejvýznamnější jsou Chobisckali (150 km), Techuri (101 km), Abašisckali (66 km). Krajem protékají i jiné významné řeky, například Inguri (94 km), Rioni (88 km) a Cchenisckali (44 km), které ovšem pramení jinde (jsou ve skutečnosti delší, než je uvedeno v závorkách, kde je pouze napsáno, jak je dlouhé jejich koryto na území kraje) a jejich význam celkově převyšuje význam pro tento region. Význam mají spíše menší horské říčky s velkým spádem, díky nimž je možné provozovat v kraji, hlavně ve Svanetii, velké množství vodních elektráren, které produkují až 13 % (přes 3 miliony kilowatt) veškeré elektřiny vyrobené v Gruzii tímto způsobem.\n\nKromě řek se v kraji nachází i několik jezer, z nichž nejvýznamnější je Paliastomi, a přehrada zvaná Džvari nebo častěji Inguri. V regionu se vyskytuje také velké množství podzemní vody, která tvoří až 25 % veškerých místních zásob vody.\n\nJak už bylo popsáno výše, významnou část hospodářství tohoto regionu tvoří výroba elektřiny. Region ovšem nenabízí jen to, nachází se zde mnoho nalezišť nerostných surovin. V okrese Chobi jsou ložiska ropy a zemního plynu a v deltě řeky Rioni se nacházejí bohatá naleziště rašeliny. Významná jsou i ložiska vysoce kvalitního mramoru, rudy síranu barnatého či arsenu nebo sádrovce. V regionu se těží i suroviny využitelné pro stavební práce, jakými jsou vápenec, obkladový kámen, písek, štěrk a glaukonit. Na řece Enguri se ještě nacházejí roztroušeně malá ložiska zlata.\n\nRegion Samegrelo-Horní Svanetie je sice surovinově bohatý, ale obyvatelstvo se živí převážně zemědělstvím. Věnuje se mu téměř 350 tisíc lidí, což představuje takřka 75 % z celkového počtu obyvatel regionu.\n\nDalší oblastí hospodářství, která se v regionu provozuje, je turistický ruch. Kraj disponuje díky krásné zachovalé přírodě, historickým centrům měst a dalším památkám velkým množstvím sportovního či kulturního vyžití. Za zmínku stojí například muzeum v Zugdidi a vysoké hory ve Svanetii s malebnými středověkými vesničkami, zapsané na seznamu světového kulturního dědictví UNESCO. Ke zdárnému rozvoji turismu musí ovšem kraj vynaložit značné finance na zřízení potřebné sítě hotelů a restaurací.\n\nRegion Samegrelo-Horní Svanetie se dále dělí na devět okresů, z nichž některé nesou název svého okresního města.\n\n\n"}
{"id": "313807", "url": "https://cs.wikipedia.org/wiki?curid=313807", "title": "Disco Stu", "text": "Disco Stu\n\nStuart Discothèque, známý jako Disco Stu je fiktivní postava z amerického seriálu Simpsonovi. Má rád disco hudbu, nosí růžové brýle, růžovo-bílou kombinézu a kalhoty ze 70. let. V jeho botách je akvárium, ve kterém mu plavou zemřelé rybičky, protože ještě nevymyslel způsob, jak je vyměnit. Má hnědé kudrnaté vlasy. Mluví rád ve verších. Nejlepší hláška, po proměně v obří krysu zvolá: „Disco Rejsek je pořád hejsek“. Byl čtvrtým manželem Selmy, ale rozešli se poté, co Stu zjistil, že Selma nemá ráda disco.\n\n\n"}
{"id": "313809", "url": "https://cs.wikipedia.org/wiki?curid=313809", "title": "Jiří Bednář (herec)", "text": "Jiří Bednář (herec)\n\nJiří Bednář (11. listopadu 1941 Praha – 17. listopadu 2013 Praha) byl český herec, scenárista, dramatik a dramaturg, syn českého básníka Kamila Bednáře.\n\nPo ukončení studií herectví na pražské DAMU hrál v Divadle S. K. Neumanna v Libni (dnešní Divadlo pod Palmovkou), působil též coby vynikající recitátor např. v pražské poetické kavárně Viola, spolupracoval s hudební skupinou bratří Traxlerových Český skiffle.\n\nZ jeho filmových rolí je patrně vůbec nejznámější role palubního střelce „študenta“ ve filmu \"Nebeští jezdci\" režiséra Jindřicha Poláka z roku 1968. Od roku 1977 působil v Českoslovensné televizi především jako dramaturg her pro děti a mládež, ale věnoval také scenáristické a dramatické práci.\n\nMá dvě dcery, starší Veroniku a mladší Terezu. Veronika Bednářová se věnuje novinařině (Reflex) a Tereza Raková produkci (divadlo, koncerty atd.). Manželka Jana Bednářová píše dlouhá léta články pro týdeník Květy, jde především o rozhovory se známými osobnostmi.\n\n\n\n\n\n"}
{"id": "313828", "url": "https://cs.wikipedia.org/wiki?curid=313828", "title": "František Němec (herec)", "text": "František Němec (herec)\n\nFrantišek Němec (* 9. srpna 1943 Sezimovo Ústí) je český herec a divadelní pedagog.\n\nPo maturitě na gymnáziu studoval na pražské DAMU (1960 až 1964), po jejím absolutoriu působil až do roku 1982 v Městských divadlech pražských, od srpna roku 1982 je členem činohry Národního divadla v Praze. Je také úspěšným televizním, rozhlasovým a filmovým hercem, mezi jeho dnes už legendární herecké úlohy patří role \"plukovníka Žitného\" v seriálu 30 případu majora Zemana, či \"Luboše\" v televizních filmech \"Jak vytrhnout velrybě stoličku\" a \"Jak dostat tatínka do polepšovny\", kde si zahrál s Janou Preissovou a Tomášem Holým. Věnuje se rovněž dabingu; mezi postavy, jež daboval, patří například Sir Humphrey Appleby ze seriálu \"Jistě, pane ministře\" a \"Jistě, pane premiére.\"\n\nOd roku 1982 působí jako pedagog na pražské DAMU.\n\nV roce 1989 mu byl udělen titul zasloužilý umělec. Za roli dirigenta Wilhelma Furtwänglera ve Harwoodově hře \"Na miskách vah\" získal Cenu Thálie za rok 1998.\n\nJe ženatý, s manželkou má dvě dcery.\n\n\n\n\n\n\n"}
{"id": "313829", "url": "https://cs.wikipedia.org/wiki?curid=313829", "title": "Jan Kryštof Handke", "text": "Jan Kryštof Handke\n\nJan Kryštof Handke (; 18. února 1694 Rýmařov – 31. prosince 1774 Olomouc) byl moravský barokní malíř.\n\nJan Kryštof Handke se narodil v Johnsdorfu (česky Janušově), nynější části Janovic u Rýmařova. Ovlivnil ho např. Jan Jiří Etgens. Roku 1708 se stal učněm bruntálského malíře Jana Daniela Langera, v roce 1713 přešel k malíři Christianu Davidovi v Moravské Třebové. Následně přešel do Olomouce v roce 1714 (je uváděno i 1715) za malířem Ferdinandem Nabothem. V roce 1722 získal měšťanské právo a byl přijat do malířského cechu. Po smrti svého mistra si vzal jeho vdovu za ženu (neznámého jména) a převzal jeho dílnu. Spolu přivedli na svět v roce 1728 dceru Pavlínu. Po smrti své první ženy se oženil s dcerou olomouckého sochaře Filipa Sattlera Marií Veronikou (†1755). Spolu měli tři potomky, dospělosti se dožil jen syn Jan Josef Handke, pracujíjí též jako malíř. Třetí manželství uzavřel ještě ve stejném roce smrti své druhé manželky opět s vdovou neznámého jména. Ta jej však po roce opouští. V Olomouci žil v domě v ulici Ztracená 10, dnes zvaný Handkův dům.\n\nUmírá 31. prosince 1774 a byl pochován v dnes již zaniklém kostele Panny Marie na Předhradí v Olomouci.\n\nCelkem počal čtyři děti. Z literatury se dočítáme jen o synu Johannesi Josefu Vinzencovi Handkem, který se dožil dospělosti. Jeho švagrem byl malíř Josef Ignác Sadler.\n\nJeho dílo je vrcholně barokní a později po roce 1740 s vlivy rokoka.\n\n\n\n\n\n\n"}
{"id": "313835", "url": "https://cs.wikipedia.org/wiki?curid=313835", "title": "Index lidského rozvoje", "text": "Index lidského rozvoje\n\nIndex lidského rozvoje (, HDI) je prostředek pro srovnání klíčových rozměrů lidského rozvoje, mezi které patří: dlouhý a zdravý život, přístup ke vzdělání a životní standard. Jedná se tedy o ukazovatel životní úrovně. HDI je geometrický průměr z indexů, které vyjadřují každý z těchto tří rozměrů. Index udává číslo od 0 do 1, čímž se státy zařadí do jednoho ze čtyř stupňů rozvoje.\n\nIndex byl vytvořen v roce 1990 pákistánským ekonomem Mahbubem ul Haqem a indickým ekonomem Amartyem Senem a používá se v každoroční zprávě OSN.\n\nV roce 1990 se v první zprávě o lidském rozvoji programu OSN pro rozvoj (UNDP) objevil ukazatel, který se snažil vypovídat o mezistátních rozdílech v kvalitě života lépe než ukazatele ekonomické povahy. Největší podíl na vzniku úvodní zprávy o lidském rozvoji měl pákistánský ekonom Mahbub ul Haq. Mahbúb ul Haq na vývoji spolupracoval s ekonomy včetně Paula Streetena, Francese Stewarta, Gustava Ranise, Keitha Griffina, Sudhira Ananda a Meghnada Desaie. Spolupracovali i s nositelem Nobelovy ceny Amartyem Senem. Sen se obával, že bude těžké zachytit celou složitost lidských schopností v jednom indexu, ale Haq ho přesvědčil.\n\nTěžiště zpráv spočívá v hodnocení kvality života v jednotlivých zemích světa podle žebříčku sestaveného na základě výsledků HDI. Dále zprávy upozorňují, ve kterých regionech světa lidský rozvoj stagnuje, ve kterých se naopak zrychluje či zda dochází ke splývání rozdílů mezi rozvinutými a rozvíjejícími se státy světa.\n\nDo roku 2010 se používal vzorec, který k výpočtu využíval tyto rozměry: střední délka života, gramotnost dospělé populace, poměr hrubého zápisu do škol a hrubý domácí produkt na hlavu (v dolarech).\n\nNová metoda výpočtu od roku 2010 zahrnuje dva kroky: Vytvoření rozměrových indexů a Agregace rozměrových indexů pro výpočet HDI.\n\nByly vytvořeny indexy zobrazující základní dimenze lidského rozvoje (zdraví, vzdělání a životní standard). Pro dimenze, byla určena minima a maxima těchto indexů.\n\n1. Index očekávané délky života (\"Life Expectancy Index, LEI\")\n\n2. Index vzdělání (\"Educational Index, EI\")\n\nIndex střední délky vzdělání (\"Mean Years of Schooling Index, MYSI\")\n\nIndex očekávané délky vzdělání (\"Expeced Years of Schooling \"Index, EYSI\")\n\n3. Index hrubého národního příjmu (\"Gross \"national income, GNI\")\n\nPo určení minima a maxima jsou indexy dimenzí vypočítány následovně:\n\nformula_1-index =formula_2\n\nkde formula_3 a formula_4 jsou nejnižší a nejvyšší hodnoty, kterých může proměnná formula_1 nabýt.\nHDI je geometrický průměr tří indexů:\n\nformula_6\n\nLEI: Index očekávané délky života (\"Life Expectancy Index\")\n\nEI: Index vzdělání (Education Index)\n\nII: Index HNP (Income Index)\n\nV roce 2014 byl představen systém mezních bodů (COP) pro čtyři indikátory HDI. Body jsou získány jako vypočtené HDI hodnoty s použitím kvartilů distribuce jednotlivých komponentů indikátorů. Tyto body se vypočítávají následovně, přičemž LE znamená index očekávané délky života (\"Life \"Expectancy\"), MYS je index střední délky vzdělávání (\"Mean Years of Schooling), \"EYS znamená index očekávané doby vzdělávání \"(\"Expected Years of Schooling\") a GNI je hrubý národní příjem na jednoho obyvatele přepočítaný na americké dolary (\"Gross national income at purchasing power parity per capita\").\n\nformula_7\n\nVýsledné mezní body pro zařazení států jsou:\n\nVelmi vysoký lidský rozvoj (COP3)     0.800\n\nVysoký lidský rozvoj (COP2)               0.700\n\nStřední lidský rozvoj (COP1)              0.550\n\nJeden ze základních bodů kritiky je to, že HDI poutá pozornost na velmi široké a nejasné pojmy jako je lidský rozvoj. Mnohem jasněji definovaný je například HDP (Hrubý domácí produkt). Například Streeten píše, že takovéto indexy úspěšně upoutávají pozornost veřejnosti a zjednodušují problém mnohem více, než dlouhý výčet mnoha indikátorů spojených s vědeckou debatou.\n\nDále se kritika ozývá na otázku těchto problémů: nesprávná data, zvolení špatných indikátorů, obecné problémy s vzorcem pro výpočet, konkrétně nepřesný výčet příjmů a výdajů a zbytečnost indexu.\n\n\n.. = data nejsou k dispozici\n\n\n"}
{"id": "313836", "url": "https://cs.wikipedia.org/wiki?curid=313836", "title": "Pedro Muñoz Seca", "text": "Pedro Muñoz Seca\n\nPedro Muñoz Seca (El Puerto de Santa María, provincie Cádiz, 20. února 1881 – 28. listopadu 1936 Paracuellos de Jarama) byl španělský dramatik. \n\nPo studiu na jezuitské koleji vystudoval právo, literaturu a filozofii na univerzitě v Seville. Je autorem nového žánru divadelních komedií zvaného \"astracanada\". Nejznámější hrou z jeho více než 130 děl je \"La venganza de Don Mendo\" (\"Pomsta dona Menda\"), satira na básnické drama, jehož představitelem byl např. Pedro Calderón de la Barca. Na jezuitské koleji byl mezi jeho spolužáky Juan Ramón Jiménez, či Fernando Villalón. Mezi jeho přátele a spolupracovníky patřil Pedro Pérez Fernández. \n\nJako přesvědčený monarchista, který ve svých hrách otevřeně kritizoval a parodoval republikánské Španělsko, se stal na počátku španělské občanské války jednou z obětí masakrů v Paracuellos de Jarama.\n\n"}
{"id": "313844", "url": "https://cs.wikipedia.org/wiki?curid=313844", "title": "Institucionalizace", "text": "Institucionalizace\n\nTermín institucionalizace se používá v sociálních vědách pro proces, kdy se například pojem sociální role, objekt vlastní hodnoty a představy nebo způsob chování, stává pevně spojeným s organizací, sociálním systémem, nebo společností, v její specifické části.\n"}
{"id": "313846", "url": "https://cs.wikipedia.org/wiki?curid=313846", "title": "Resocializace", "text": "Resocializace\n\nResocializace souvisí se socializací, což je děj, při kterém si dítě osvojuje pravidla života ve společnosti (výchovou, nápodobou, identifikací, vlastním stylem či s vrstevníky).\n\nV pozdějších letech se člověk rovněž přizpůsobuje a učí se novému chování, zde hovoříme právě o resocializaci. Můžeme to chápat jako přijetí nových norem a hodnot, které jsou většinou spojené s novým sociálním postavením, jež člověk získává – např. stanu-li se rodičem, zaměstnancem nebo vojákem. Občas se definice tohoto pojmu zkracuje na pouhé znovuuvedení resp. znovuzakotvení do společnosti. \n\nČasto tuto resocializaci řeší psychologové např. s propuštěnými vězni, kteří se navrací zpět do společnosti.\n"}
{"id": "313855", "url": "https://cs.wikipedia.org/wiki?curid=313855", "title": "Saluki", "text": "Saluki\n\nSaluki, saluka či perský chrt, je íránské psí plemeno vyšlechtěné především pro lov gazel . Dnes je chována spíše jako společenský nebo dostihový pes.\nSaluki je velmi staré íránské plemeno. První zmínky o podobných psech nalezneme již kolem roku 4 000 př. n. l. Tyto informace pocházejí hlavně z oblasti dnešního Egypta. Povětšinou se jedná o nástěnné malby. Psi velmi podobni dnešní saluce se nacházejí na nástěnných malbách v hrobce krále Thutmose III., což byl panovník starověkého Egypta, dokonce jeden z nejznámějších. Islamisté věří, že psi a prasata jsou nečistá zvířata, právě saluce ale byla udělena zvláštní \"výjimka\" a proto se jako jediné psí plemeno může skutečně chovat i v muslimské rodině. Už v době Thutmose III. existovaly dva typy saluk — dlouhosrstá a krátkosrstá. Tyto dvě varianty můžeme nalézt dodnes, avšak rozšířenější je varianta dlouhosrstá.\n\nEgypťané měli saluky velmi v lásce, svědčí o tom i nástěnná kresba s faraónem Antefem, který žil okolo 3. tisíciletí př. n. l. Kresba znázorňuje faraóna sedícího na zlatém trůnu, u jehož nohou leží dlouhosrstá saluki. Ve faraónově hrobce byl nalezen papyrus pojednávající o faraónově oblíbené feně jménem \"Bílá Gazela\", která nejvíce připomíná saluki nebo sloughi. Bůh Anubis má lidské tělo a hlavu chrta, která nápadně připomíná tu, kterou mají saluky.\n\nSaluky byly a pořád jsou oblíbené i u Beduínů, ale také u kmene Djafí. V době před naším letopočtem byla dobrá saluka mnohem cennější než velbloud a lidé si jí velmi cenili.\n\nPrvní saluki v Evropě se objevila v Anglii, kam ji dovezl Hamilton Smith. To se stalo v 1840. Ale za první opravdovou chovatelku saluk v Evropě je považována Florence Amherst. Ta se začala zabývat chovem tohoto plemene v roce 1895. Tento rok dovezla z oblasti Al Salihah pár saluk. V Německu se zase první saluky objevily na konci 19. století, kdy je přivezl hrabě von der Schulenberg.\n\nDnes je saluki velmi oblíbená i v České republice, kde se nachází několik chovných stanic. K původnímu účelu lovení gazel ji používají už jen Beduíni, jinak je to spíše dostihový pes a společník.\n\nSaluki má typickou chrtí postavu, je štíhlá, elegantní. Hlava je dlouhá, nešená vzpřímeně na dlouhém krku; čelní sklon mírný, uši svěšené. Hrudník je úzký, avšak hluboký, elegantní křivkou přechází ve vtažené břicho. Ocas je dlouhý, nízko nasazený a svěšený.\n\nKohoutková výška se obvykle pohybuje v rozmezí 60 a 70 cm, feny mohou být i menší. Srst je jemná a hladká. Vyskytují se dvě varianty: první (běžnější) s třásněmi na uších a opeřením na nohách a druhá zcela hladkosrstá. Barevnost se pohybuje od bílé přes zlatou, rezavou a černostříbrnou až k trikolorní (černá, bílá, tříslová). Oči a nos jsou tmavé.\nJako ostatní chrti je saluki nezávislý, aristokratický pes se silným loveckým instinktem. Doma je klidná, k cizím lidem se chová odměřeně. O ní i o ostatních chrtech se říká, že \"loví očima\". To znamená, že pokud něco uvidí, rozběhne se za tím, proto není vhodné pouštět ji z vodítka — je totiž velmi těžké ji přivolat. Saluka nemá ve zvyku pána otrocky poslouchat a neudělá vše, co mu na očích uvidí, ale lze si ji vychovat alespoň do takové míry, aby byla dobrou společnicí. Na rozdíl od jiných plemen psu je saluka svobodomyslná a nezávislá, zpravidla výcvik ignoruje.\n\nJe vhodná k hodným dětem - děti má moc ráda. Je však dominantní a velmi hrdá, proto nemá ráda necitlivé dětské hry, jako tahání za ocas nebo za uši.\n\nOstatní psy ignoruje, proto se hodí k psím dostihům. Nemá s cizími psy problém, ale přehnaně dominantní nebo povyšující se jedince nestrpí. Je vhodná k jiným domácím zvířatům - s kočkami vychází velmi přátelsky.\n\nK cizím lidem se chová odtažitě, ale ne bojácně nebo agresivně. Neštěká. Je velmi nezávislá, nehodí se na hlídání.\nDlouhosrstá i krátkosrstá varianta líná pravidelně 2x do roka (na jaře a na podzim), ale jen minimálně. Dlouhosrstá varianta vyžaduje občasné pročesávání a koupání. Naopak srst krátkosrsté varianty nepotřebuje skoro žádnou péči. Většina chrtů a tím pádem i saluky nemají rády vodu, tedy ani koupání.\n\nVyžaduje hodně pohybu, nejlépe volného, ale ten je těžké jí dopřát. Je to hlavně proto, že často utíká a přivolání je velmi těžké. Takže se nedoporučuje pouštět jí z vodítka. Hodí se pro chůzi nebo běh při kole, ale ne pro plavání nebo horské túry. Ja vhodná pro psí dostihy.\n\n"}
{"id": "313856", "url": "https://cs.wikipedia.org/wiki?curid=313856", "title": "Kempen", "text": "Kempen\n\nKempen může být:\n\n"}
{"id": "313861", "url": "https://cs.wikipedia.org/wiki?curid=313861", "title": "První súdánská občanská válka", "text": "První súdánská občanská válka\n\nPrvní občanská válka v Súdánu se odehrávala mezi léty 1955 a 1972, kdy se regiony jižního Súdánu snažily bojovat o nezávislost či větší míru autonomie na severních sousedech. Válka byla ukončena podepsáním dohody v Addis Abebě, kde byla přislíbena autonomie jižní části Súdánu. Během konfliktu zemřelo více jak půl milionu lidí a více jak sto tisíc lidí uprchlo do sousedních států.\n\nMezi hlavní důvody vzniku občanské války je náboženská nesnášenlivost a nadřazenost většinového muslimského obyvatelstva ze severu nad křesťanským a animistickým obyvatelstvem na jihu. Súdán byl kondominiem Velké Británie a Egypta. Křesťanství se rozšířilo do jižních částí díky misijní činnosti Velké Británie ze sousedních zemí např. Ugandy a Belgického Konga.\nRoku 1953 bylo po jednáních mezi Egyptem a Velkou Británií rozhodnuto o tříletém přechodném období, po odchodu vojsk obou zemí a uplynutí tříletého období získává Súdán roku 1.1.1956 nezávislost. Spojené státy americké jsou jedním z prvních států, kteří nově vzniklý Súdán uznaly.\nMuslimští Arabové, kteří se vyznačují světlejší pletí, se chopili vlády a utlačovali černošské obyvatelstvo jižních a okrajových částí Súdánu. Boje proti jejich nadvládě se rozhořely ještě před vyhlášením nezávislé republiky.\n\nV srpnu roku 1955 vyvrcholilo napětí mezi křesťanským a animistickým jihem a muslimským severem a došlo k několika střetům ve městech na jihu Súdánu. Tyto střety daly vzniknout velkému neorganizovanému povstání ve většině zemědělských oblastech. Počátky povstání byly rychle potlačeny, jelikož obyvatelstvo zemědělského charakteru nebylo organizované a vyzbrojené proti vojákům, kteří byli podporováni centrální vládou Súdánu a z části odcházejícími koloniálními mocnostmi.\n\nKonflikt se rychle stupňoval a přecházel v separatistické hnutí, kterého se účastnili nejen vzbouřenci, ale také studenti. Tyto skupiny utvořily gerilové hnutí Anya Nya, které se z provincie Equatoria rozšířilo do zbylých dvou jižních provincií: Bahr al Ghazal a Horní Nil. Nejaktivněji se podílelo na bojích v letech 1963 - 1969, kdy kontrolovala většinu venkovského jihu, zatímco vládní jednotky kontrolovaly většinou městské regiony. Rebelové operovali z malých odlehlých míst, avšak představovali malé množství lidí na to, aby byly úspěšní ve větším měřítku. Počet členů Anya Nya se pohyboval od 5000 do 10 000.\n\nRoku 1969 navázali povstalci kontakt se zahraničními zeměmi jako Izrael, od něhož získávali zbraně. ty byly posílány přes Etiopii a Ugandu. Hnutí Anya Nya získávalo zbraně také od konžských rebelů a mezinárodních překupníků, peníze určené na nákup zbraní pocházely převážně od exulantů z jižního Súdánu, kteří utekli na Střední Východ,západní Evropy a Severní Ameriky. Další zbraně a vybavení získávali rebelové od zajatých vojenských jednotek centrální vlády.\n\nVláda nebyla schopna zastavit rebely, jelikož se sama potýkala s nestabilitou a názorovými neshodami. První nezávislou vládu v Súdánu vedl předseda vlády Ismail al-Azhari, který byl díky převratu roku 1958 rychle nahrazen vojenským velitelem generálem Inrahimem Abboud. Vojenský převrat a následná vláda vedená vojenskými představiteli vedli k další vlně protestů, které vyvrcholily roku 1964 a urychlily utvoření prozatímní vlády. Mezi vedoucí osobnosti protestu patřil muslimský studentský vůdce Hassan al-Turabi.\nLéta 1966-1969 byla pod nadvládou orientovanou promuslimsky, která nebyla schopna dojednat žádné dohody na ukončení etnických a náboženských problémů a navíc prohloubila ekonomickou krizi, která postihla celou zemi. Proto následoval druhý vojenský převrat roku 1969, do jehož čela se postavil plukovník Gaafar Nimeiry, který okamžitě zakázal politické strany. Ve vládě však došlo k rozdělení na dva nesmiřitelné tábory na Marxisty a jejich odpůrce, což vedlo k dalšímu převratu roku 1971, kdy se do čela země postavila na krátký čas Súdánská komunistická strana. Poté převzal vládu nad zemí zpět plukovník Gaafar Nimeiry.\n\nRoku 1971 shromáždil bývalý vojenský poručík Joseph Lagu všechny gerillové skupiny pod Jihosúdánské osvobozenecké hnutí. Poprvé v historii občanské války bylo utvořeno separatistické hnutí s pevnou strukturou a požadavky na nezávislost země. do země se vrátilo několik jihosúdánských politiků, kteří utekli do exilu, a přidali se na stranu Jihosúdánského osvobozeneckého hnutí. Vznik tohoto hnutí urychlil řešení konfliktu a přislíbení autonomie Jižnímu Súdánu.\nProstřednictvím tohoto hnutí byly dojednány dohody, které vedly k podepsání dohody v Addis Abebě, která zaručila Jižnímu Súdánu autonomii a mnohé další pravomoci.\n\nGaafar Nimeiry přislíbil autonomii třem jižním provinciím: Equatorii, Bahr al Ghazal a Horní Nil.\n\nPočty přímých obětí střetů se pohybují okolo 0,5 milionu lidí, většinou obyvatelstva jižních oblastí. Přes 100 000 lidí uprchlo do okolních států a postupně se navracejí do země. Dlouhodobé následky představují větší ekonomické zaostávání Jižního Súdánu a Súdánu obecně. Díky válce a devastaci krajiny dochází k hladomorům, způsobeným dlouhodobými suchy, jejichž oběti jsou hlavně zemědělské obyvatelstvo.\nPřes vyřešení některých sporných bodů se konflikt nanovo rozhořel v roce 1983 jako Druhá súdánská občanská válka, která je bezesporu pokračováním té první.\n\n"}
{"id": "313865", "url": "https://cs.wikipedia.org/wiki?curid=313865", "title": "Polský chrt", "text": "Polský chrt\n\nPolský chrt (anglicky: Polish Greyhound, polsky: Chart Polsky) je polské psí plemeno, je jedním z největších chrtů.\n\nPolský chrt se objevoval v Evropě již ve 13. století . Pravděpodobně je příbuzným asijských sighthoundům . Jeho původním využitím byl lov vysoké zvěře, k čemuž se dodnes využívá. O chrtech se říká, že \"loví očima\", což znamená, že se při lovu neorientují čichem, který ani není jejich silnou stránkou, ale zrakem.\n\nV Polsku se v současné době (březen 2015) nachází jen něco málo přes deset aktivních chovatelských stanic , není zde tedy moc rozšířen. Rozsáhlí genofond těchto psů má třeba Česko nebo Francie. Několik chovatelských stanic je ale i v Belgii, Nizozemsku nebo USA.\n\nPolský chrt je štíhlý, ale statnější než jiní chrti. Hlava je dlouhá, nesená vzpřímeně; čelní sklon mírný, ale znatelný, uši ve tvaru listu růže. Hruď je hluboká (měla by sahat k loktům), břicho dobře vtažené. Ocas je dlouhý, nízko nasazený a na konci ohnutý vzhůru, nošený svěšené.\n\nKohoutková výška se obvykle pohybuje v rozmezí 70 až 80 cm, feny jsou menší. Srst je krátká, delší pouze na konci ocasu. Přípustné jsou všechny barvy včetně kombinací, oči jsou tmavě nebo jantarově hnědé.\n\nPovahou se polský chrt příliš neliší od ostatních. Je sebevědomý, odtažitý, za normálních okolností klidný. Nemá rád důvěrnosti od cizích lidí, ke své rodině ovšem obvykle silně přilne. S jinými psy vychází dobře, pokud ho nechají být. Přes silné lovecké pudy s ním může být v domě kočka nebo jiný mazlíček, ale prchající zvíře pro něj vždy znamená kořist.\n\nVýchova polského chrta vyžaduje trpělivost a respekt k jeho povaze. Základní ovladatelnost zvládne snadno a rychle, pokud má dobrý vztah ke svému pánovi a není pod velkým tlakem. Potřebuje pravidelný pohyb, ale dokáže se přizpůsobit i klidnému životu s dlouhými procházkami. Při dobrém tréninku může být vynikajícím dostihovým psem.\n"}
{"id": "313870", "url": "https://cs.wikipedia.org/wiki?curid=313870", "title": "Myšlení", "text": "Myšlení\n\nMyšlení znamená v širším slova smyslu souhrn všech vědomých mentálních (psychických) činností, v užším slova smyslu jejich nejsložitější a patrně jen člověku vlastní část, která je schopna abstrakce a reflexe.\n\nMyšlení od jednotlivých vjemů a zkušeností postupuje k obecným pojmům a jejich prostřednictvím k praktickému i teoretickému zvládání světa. Navazuje tak na smyslové vnímání, využívá paměti a tvořivosti, se svými obsahy však zachází soustavným a více méně pravidelným způsobem. Tento specifický způsob spojování, rozlišování, porovnávání a souzení podstatně souvisí s řečí, která je jeho prostředkem a zároveň určujícím prostředím.\nO významu i bohatosti myšlení svědčí množství odvozených slov, která naznačují šíři a rozmanitost myšlení: člověk může přemýšlet, rozmýšlet, vymýšlet, zamýšlet, domýšlet, smýšlet, přemítat. Myšlení může znamenat pouhé domnívání („myslel jsem, že...“), vyvolávat vzpomínky a intence („myslet na někoho“ nebo „na něco“) nebo ambice („myslet si na něco“), může rozvrhovat možnosti a připravovat jednání („rozmýšlet si“) a může hledat něco, co dosud nikdo neviděl („vymýšlet“).\n\nVztah jazyka a myšlení je předmětem mnoha zkoumání a sám o sobě má řadu vrstev. Už smyslové vnímání potřebuje rozpoznávat jednotlivé předměty a jevy, vnímat „něco jakožto něco“, čili třídit a výsledky fixovat do pojmů a slov. Jazyk umožňuje běžnou zkušenost, například letícího ptáka, rozložit na předmět (pták) a děj (letí) a těm pak připisovat další vlastnosti (černý, rychlý atd.). Tyto složky v podobě slov pak umožňuje řadit za sebou do vět podle určitých pravidel, zároveň však k tomu člověka nutí: nemáme jiný způsob vyjadřování a sdělování, na nějž by mohlo navázat vlastní myšlení. I obraz musíme nejprve rozebrat.\n\nMyšlení vyžaduje čas, jistý odstup od bezprostřední situace, soustavnost a představu cíle; kdo je nemá, jedná „bezmyšlenkovitě“. Odstup, zkušenost a zobecnění představují tu nejsilnější stránku člověka, na níž spočívá jeho celková úspěšnost ve srovnání s jinými živočichy.\n\nJednodušší formy myšlení lze chápat jako prostředek k řešení problémů nebo dosahování cílů. Člověk nejprve formuluje problém nebo cíl, čímž si ho zpřesní a představí tak, že může začít hledat postupy jednání a řešení. Na to bezprostředně navazuje souzení a hodnocení, které posuzuje a porovnává dosažený stav s cílovým, zkušenost s představou. Tak postupuje také empirická věda, která formuluje hypotézu, konstruuje příslušný experiment a nakonec hodnotí jeho výsledek jako potvrzení nebo vyvrácení hypotézy. Na základě zkušenosti – vnímané, pamatované nebo naučené – může myšlení také odhadovat a plánovat, redukovat nejistotu budoucího rozborem možností nebo příležitostí. Podstatnou funkcí myšlení je také spojování, hledání podobností a souvislostí, případně myšlenkové modelování, experimentování a konstruování. Konečně může myšlení také „popustit uzdu“ představivosti a vytvářet či konstruovat nové, neznámé představy a pojmy, které se prostřednictvím řeči mohou stávat skutečnostmi.\n\nZvláštní možností myšlení je reflexe či sebereflexe, kde se myšlení samo stává svým předmětem. O tuto možnost opřel Descartes svoji novou filosofii sebejistoty poznávajícího, na niž navazuje moderní filosofie subjektu. Reflexe je také bohatým a bezprostředním zdrojem poznání sebe sama, případně i člověka vůbec, a úzce souvisí s fenoménem svědomí. Jen myslící a reflektující bytost může být subjektem, svobodnou a odpovědnou osobou a ovšem i nositelem práv a povinností.\n\nBlízkou podobnost mezi pravidly jazyka a myšlení objevil Aristotelés a na jejím základě vytvořil svou teorii kategorií. Postup, jímž myšlení z jednotlivých zkušeností může odvozovat platné soudy (sylogismus), je základem jeho logiky. V souvislosti s úvahami o různosti jazyků vzniká v 17. století nová představa jazykově nezávislé logiky (logika z Port-Royal, Leibniz), na niž pak navázala logika formální a matematická. Souvislost mezi jazykem a myšlením pak znovu objevila moderní filosofie jazyka (Frege, Peirce, Wittgenstein), kdežto souvislosti jazyka s myšlením a rozuměním zkoumal například Martin Heidegger nebo Hans-Georg Gadamer. Výzkumy ale ukazují, že i nemluvňata mohou pracovat s abstraktními vztahy, jako je shodnost předmětů.\n\nMyšlení se vždycky pohybuje mezi dvěma krajnostmi praktického a teoretického: na jedné straně není samo ještě jednáním, na druhé straně k nějakému jednání obvykle směřuje a připravuje je. Podobně lze rozlišovat myšlení (více či méně) abstraktní či obecné a konkrétní, směřující k jednotlivému. Myšlení analytické čili rozebírající a syntetické, skládající a spojující. Myšlení kritické, chladné a nedůvěřivé, nebo sympatické, něčemu nakloněné.\n\nPodle názoru americké psycholožky H.Durkinové existují alespoň dva různé způsoby řešení problému. Prastarý způsob \"pokus a omyl\" je možný i při myšlení - bezcílné hledání spojené s pocitem zmatku. Zmatek přestává, když bezprostředně a náhodně dosáhneme cíle.\n\nPři opačném přístupu probíhá řešení problému jeho postupnou analýzou. Od začátku známe cíl a sledujeme ho. Zmatek pomalu ustupuje s každým dosaženým krokem přibližujícím nás k cíli. \"Metodické myšlení -\" podle promyšlené strategie - zdánlivě vzniká jako počítačový program prostřednictvím vylučování variant, které nevedou k cíli.\n\nU myšlení lze rozlišovat několik vlastností:\n\n\nLidský mozek je značně diferencován na jednotlivé oblasti, které se věnují určité činnosti. Samotné mozkové hemisféry se věnují odlišnému způsobu myšlení. U pravorukých osob, levá hemisféra obstarává abstraktně pojmové myšlení, matematické myšlení a nachází se zde centrum řeči. Pravá hemisféra obstarává vnímání prostoru a to jak vlastního těla, tak svého okolí, komplexnější zpracování vizuálních dojmů a vnímání hudby. Jelikož se při myšlení uplatňují všechny poznávací procesy, je i využití jednotlivých oblastí mozku komplexní.\n\n\n\n"}
{"id": "313872", "url": "https://cs.wikipedia.org/wiki?curid=313872", "title": "Budín (Budapešť)", "text": "Budín (Budapešť)\n\nBudín ( , německy \"Ofen\", latinsky \"Aquincum\", slovensky \"Budín\", srbsky/chorvatsky Budim (Будим)) je část Budapešti ležící na pravém břehu Dunaje, představuje tedy západní část města. Zabírá zhruba třetinu městské rozlohy a mezi třetinou a čtvrtinou populace. Je více lesnatý a kopcovitý než protější levobřežní Pešť. Nachází se tu nejstarobylejší památky a místa metropole - hrad, Gellértův vrch nebo římské lázně a naleziště Aquincum. Od 13. století byl Budín uherským hlavním městem a královským sídlem, postupně byl ale velikostně předstižen sousední Peští, která měla lepší podmínky pro průmyslový rozvoj. Roku 1873 byla města Budín, Starý Budín (\"Óbuda\", dnes část Budína jako III. městský okruh) a Pešť (\"Pest\") sjednocena do nové uherské metropole Budapešti.\n\nBudín má oproti Pešti méně intenzivní, ale pestřejší nabídku veřejné dopravy - vedle železnice (nádraží Déli, Kelenföld aj.), tramvají, autobusů, metra (linka M2 a M4) a HÉV (Batthyány tér - Szentendre) se tu nachází zubačka, pozemní lanovka, sedačková lanovka a dětská železnice.\n\nÚzemí Budína je členěno na následující městské okruhy:\n\nokruhy sloučené roku 1873:\nokruhy připojené v letech 1934-38:\nokruh připojený roku 1950:\n\nCelkově má Budín asi 490 tisíc obyvatel (28 % Budapešti) a 173,87 km² (33 %).\n\n"}
{"id": "313873", "url": "https://cs.wikipedia.org/wiki?curid=313873", "title": "Gaviál indický", "text": "Gaviál indický\n\nGaviál indický (\"Gavialis gangeticus\") je kriticky ohrožený druh plaza žijícího v Indii, kde je považován za posvátné zvíře.\n\nDospělí jedinci dosahují délky 3,5 až 7 metrů a váží 160 až 180 kilogramů, někteří jedinci měli 680–1000 kg. Hlava o délce až 130 centimetrů je zakončena čelistmi, jejichž délka může být téměř jeden metr. Z nich vyrůstá přes sto velmi ostrých zubů, které jsou jejich hlavním nástrojem pro obstarávání potravy. Zuby na horní a dolní čelisti vyrůstají vzájemně posunuté, takže při zavření čelistí zapadají mezi sebe. Na vrcholu hlavy jsou posazeny vystouplé oči; ve spojení s jejich ostrým zrakem gaviálům umožňují pozorovat okolí zpod hladiny vody, i když zbytek těla je ponořen. Oči jsou vytočeny do stran, takže přehlédnou široký úhel bez otáčení hlavou. Jsou kryty jednak šupinatými víčky, jednak průhlednou blánou, kterou gaviáli přes povrch očí přetahují jako ochranu, jsou-li ponořeni pod vodu.\n\nSamci mají na čenichu výrůstek zvaný ghara, který slouží k zesílení jinak tichého zvukového projevu, díky kterému se dorozumívají mezi jedinci stejného i opačného pohlaví. Zesilování způsobuje rezonance uvnitř výrůstku, jež je vyvolána výdechem z nosních dutin. Samci pomocí ghary odstrašují případné soky bučivými zvuky, zároveň však s ní lákají samice, se kterými se chtějí pářit. Tato část čenichu se vyvine pouze dospělým jedincům, mladí gaviálové je nemají. Slovo „ghara” pochází z hindského slova „gharyjal”, což v překladu znamená hrnec a podle něj dostal tento druh plaza i svůj název „gaviál”.\n\nNohy gaviálů jsou málo vyvinuté a proto jsou na souši neobratní. Jsou však opatřeny plovacím kýlem a ploutevním lemem, díky čemuž gaviáli výborně plavou. Napomáhá jim při tom i dlouhý ohebný ocas, který je zploštělý ze stran a shora lemovaný řadou dobře viditelných hrotitých šupin. Ocas dosahuje až poloviny délky celého těla a díky jeho příčným pohybům mohou gaviálové rychle plavat vpřed i obratně zatáčet. Potravou jsou menší i větší ryby.\n\nNejvhodnějším přirozeným prostředím jsou členité řeky s velkým průtokem vody, strmými břehy, mělčinami, tůněmi a ostrůvky. Zde tráví dospělí gaviálové většinu času a loví; jejich potravu tvoří převážně ryby. Žijí v harémech – samci se obklopují několika samicemi. Samice hloubí v písčitých březích jámu, do níž kladou vejce a poté ji opět pískem zahrnou. Okolo hnízda pak hlídkují až po dobu tří měsíců, než se z vajec vylíhnou mladí gaviáli. Po vylíhnutí se mláďata přemístí do vody a zůstávají zpočátku v péči rodičů, kteří je hlídají, krmí a vozí na zádech nebo na hlavě.\n\nGaviálové původně obývali Pákistán, Indii, Nepál, Bangladéš a Barmu – povodí řek Indus, Ganga, Mahanadi, Narayani, Brahmaputra a Iravádí. V důsledku znečištění vody, lovu, mizení původních biotopů a dalších faktorů se stali druhem ohroženým vyhynutím. Nejvýznamnější současná kolonie gaviálů žije dnes v Indii v povodí Gangy – v řekách Girwa a Čambal, další poslední zbytky se vyskytují v Nepálu. Jejich celkový počet se odhaduje asi na 200 jedinců.\n\nV Evropě jsou chováni velmi vzácně, v pouhých šesti zoo, z toho v pouhých třech, které jsou součástí Evropské asociace zoologických zahrad a akvárií (EAZA). V Česku se jedná o Zoo Praha a Krokodýlí ZOO Protivín. Ta tento druh chová od 29. října 2011, kdy přišlo sedm jedinců, konkrétně chovný pár a pět pětiletých mláďat. Podařilo se to výměnou za chovnou skupinu (dva samci a tři samice) krokodýlů kubánských, které tato zoo odchovává v čistokrevné formě jako jediná v Evropě. V roce 2017 se tu podařil první odchov v evropských zoo.\n\nKromě českých zoo jsou gaviálové indičtí v Evropě chováni i v Ferme aux Crocodiles v Pierrelate ve Francii, Krokodille Zoo Eskilstrup v Dánsku, Zoo Berlin v Německu. První evropský odchov gaviála indického se povedl v květnu 2017 v jihočeské Krokodýlí ZOO Protivín, kde se vylíhlo 17 mláďat a 14 z nich se podařilo dochovat pro další evropská zoo. Čeští gaviálové z Protivína jsou od roku 2018 také v zoo Pairi Daiza v Belgii, ve Vivariu Lausaunne ve Švýcarsku a v Reptilandii na Gran Canarii.\n\nMimo Indii a Evropu je do roku 2008 chovalo pouhých 10 zoo ve čtyřech zemích (USA, Japonsko,Singapur a Srí Lanka).\n\nOd konce října 2011 chová skupinu gaviálů indických i Krokodýlí ZOO Protivín v jižních Čechách. Dovezla tehdy dospělý pár - samce Čambala Ganéšu a samici Gangu a pět subadultních gaviálů z indické Mádras Crocodile Bank Trust. V roce 2013 k chovnému páru přibyly dvě stejně staré samice Brahmaputra a Indira. Ihned po aklimatizaci těchto zvířat se projevily známky reprodukčního chování. K úspěšnému odchovu gaviálů indických v Protivíně došlo v květnu 2017, kdy se vylíhlo 17  mláďat a 14 se jich dochovalo do věku vhodnému k předání dalším zoo. Tento odchov byl první evropský a zároveň první světový v podmínkách „inside”.\n\nOd dubna 2008 mohou gaviály spatřit i návštěvníci pražské zoologické zahrady v pavilonu Čambal. Zoo tehdy získala z Indie sedm gaviálů. Ke konci roku 2017 zoo chovala tři samce a tři samice. Zvířata jsou zatím mladá, dospělá a potenciálně schopná rozmnožení budou v roce 2020.\n\n"}
{"id": "313875", "url": "https://cs.wikipedia.org/wiki?curid=313875", "title": "Americký stafordširský teriér", "text": "Americký stafordširský teriér\n\nAmerický stafordšírský teriér je psí plemeno, které má předky v anglických buldocích a teriérech. Jejich křížením vznikli jeho nejbližší příbuzní, americký pitbulteriér a anglický stafordšírský bulteriér. Stafordšírský bulteriér přicestoval do Ameriky z Anglie spolu s anglickými imigranty někdy v 19. století. Pro potřeby psích zápasů, které se staly velmi populární v Americe třicátých let, byl z menšího a lehčího anglického teriéra vyšlechtěn mohutnější a statnější americký teriér. Šlechtění se ubíralo dvěma směry a americký teriér nebyl zpočátku typově ustálen. Protože však bylo nutné ustavit standard plemene, došlo k oddělení obou šlechtitelských linií, a vznikla tak dvě samostatná plemena: americký stafordšírský teriér a americký pitbullteriér, který však ještě nebyl Mezinárodní kynologickou federací FCI jako plemeno uznán. Na rozdíl od svého předchůdce byl stafordšírský teriér šlechtěn pro výstavní účely a v roce 1936 byl schválen jako plemeno Americkým klubem chovatelů psů. V roce 1972 bylo plemeno zaregistrováno i FCI, již jako americký stafordšírský teriér.\n\nAmerický stafordšírský teriér je menší podsaditý až zavalitý pes. Vyzařuje z něho síla a výkonnost. Výška v kohoutku je obvykle 43 až 48 cm, váha feny je 26 až 32 kg a psa 28 až 40, často i více kg. Hlava je klínovitá s širokou lebkou, zřetelnými lícemi a kulatou, silnou tlamou. Oči má tmavé, posazené široko od sebe, bez růžových víček (výjimku tvoří psi s bílou maskou). Uši jsou krátké složené do tvaru listu růže, dnes již nekupírované. Silný krk a mohutné svalnaté plece přecházejí v krátký hřbet, mírně se svažující k zádi. Žebra jsou dobře klenutá, ocas je krátký, nízko posazený, kuželovitě se zužující a dnes již také nekupírovaný. Končetiny jsou silné, dobře osvalené se středně velkými tlapami. Srst má americký staford krátkou a lesklou, drsnou na dotek a hustou. Je buďto jednobarevný, nebo skvrnitý, nikdy by však neměl být zcela bílý. Průměrný věk tohoto plemene je 12 let.\n\nAčkoli se to na první pohled nemusí zdát, je to pes vhodný k dětem i do bytu. Je to typický ochranitel a obranář. Přestože je příslovečně odvážný, pokud je správně vychován, není nikdy agresivní. Pokud však byl vychován nedůsledně, může být agresivní vůči jiným psům a velmi zřídka i nedůvěřivý k cizím lidem, třebaže ve vztahu k lidem u tohoto psa obvykle nebývají problémy. Přece jen jsou v jeho krvi geny zápasníků. Vzhledem k tomu, že toto plemeno nemá ve své povaze zakódovanou agresi vůči lidem a je za normálních okolností přátelské i k úplně cizím, není AST příliš využitelný pro hlídání objektů. Případného zloděje a narušitele spolehlivě odradí pouhý vzhled tohoto na svou velikost enormně silného psa. Někdy je poněkud tvrdohlavý, a proto vyžaduje opravdu disciplínu. Je velmi pohyblivý a čilý a neobyčejně zvídavý ke svému okolí. Je to dobrý krysař, ale i osobní strážce. Ve vypjatých situacích se umí rychle a správně rozhodnout, jinak je ale klidný a mírný. Ve hře je schopen dobře rozeznat dospělého člověka od dítěte a podle toho také jedná.\n\nDůležitá při držení psa je opatrnost a důslednost. Špatně vychovaný americký staford může být nebezpečný pro své okolí. Vyžaduje proto pevnou ruku. Toto plemeno je vhodné chovat v bytě, kde je mu umožněn neustálý kontakt s jeho pánem.\n\nDle klasifikace FCI je americký stafordšírský teriér zařazen do skupiny III.- teriéři, sekce 3 - teriéři typu bull, bez pracovní zkoušky. Oficiální zkratka pro ČR je AST. Využitím je převážně jako sportovní a pracovní pes, hlídač, strážce a společník.\n"}
{"id": "313878", "url": "https://cs.wikipedia.org/wiki?curid=313878", "title": "Anne Brontëová", "text": "Anne Brontëová\n\nAnne Brontëová (pseudonym Acton Bell) (17. ledna 1820, Thornton - 28. května 1849, Scarborough) byla anglická spisovatelka, nejmladší z pěti sester Brontëových. Ve svých dílech se zaměřila především na zobrazování strastiplných osudů žen.\n\nAnne Brontëová se narodila v Thorntonu v Yorkshire poblíž Bradfordu v rodině kněze Patricka Brontëho jako poslední z jeho šesti dětí. Její dvě starší sestry, Charlotte Brontëová a Emily Brontëová, se také staly spisovatelkami, bratr Patrick Branwell Brontë byl malíř a básník. Matka jim zemřela (pravděpodobně na rakovinu močového ústrojí) rok po Annině narození. Dvě nejstarší sestry, jedenáctiletá Maria (1814) a desetiletá Alžběta (Elisabeth) zemřely roku 1825 na plicní tuberkulózu, kterou se nakazily údajně během svého pobytu na dívčí škole \"Clergy Daughters' boarding school\" v Cowan Bridge v Lancashire. Vrozenou dispozici k plicním nemocem měly ovšem všechny Brontëovy děti, a žádné z nich se nedožilo ani 40. roku života.\n\nÚmrtí blízkých členů rodiny měla nesporný vliv na pochmurné ladění literární tvorby sester Brontëových. Úmrtí obou nejstarších dcer vedla otce Brontëa k rozhodnutí vzít děti ze školy do domácího učení. Učily se kromě běžných předmětů domácí práce (které jim nešly), kreslit, malovat (všechny vynikaly výtvarným nadáním), hrát na klavír je učil místní regenschori, literaturu je vyučoval otec především pomocí své bohaté knihovny klasických románů a her, psát se děti učily samy. Domácí škola pro sourozence měla jedinou nevýhodu - stranily se společnosti a měly problémy navazovat kontakty.\n\nAnne navštěvovala ještě krátce školu \"Miss Wooler's school\" v Huddersfielde a v letech 1839-1845 pracovala jako guvernantka v rodině reverenda v Thorp Green nedaleko Yorku. Oblíbila si cesty do Yorku a Scarborough. Svůj volný čas však především věnovala psaní, se kterým začala již v dětství společně se svými dvěma sestrami Charlottou a Emily a jejichž společná sbírka básní vyšla pod pseudonymem roku 1846. Následující rok Anne dokončila román \"Agnes Greyová\", o který však (na rozdíl od knih jejích sester) neměli nakladatelé zájem a který nakonec vyšel jako třetí svazek souboru, v němž první díly dva tvořil román její sestry Emily \"Na Větrné hůrce\".\n\nKdyž roku 1848 zemřel bratr Patrick Branwell, který byl slaboch a zničil si život hazardem a alkoholem, otřásla tato tragédie Anniným zdravím i zdravím její sestry Emily tak, že jej o mnoho nepřežily. Emily odmítala svou plicní chorobu léčit a zemřela ještě téhož roku v prosinci. Anne ještě stačila vydat svůj druhý a poslední román \"Nájemnice z Wildfell Hall\" (česky jako \"Dvojí život Heleny Grahamové\"), ve kterém, inspirována tragickým osudem vlastního bratra, zachytila problémy manželského soužití a alkoholismu.\n\nV následujícím roce se Anna v únoru chtěla zotavit z plicní tuberkulózy pobytem ve svém zamilovaném přímořském městečku Scarborough. Její stav se po dvou měsících náhle zhoršil. Anna zemřela ve Scarborough v Grandhotelu. Na tamním hřbitově východně od mariánského kostela (St. Mary 's Church) je také pochována, napis na náhrobní desce uvádí chybný věk 28 let. V Grandhotelu (ve své době největším a nejmodernějším v Evropě) bylo zřízeno malé muzeum \"Rotunda\" s pamětní síní Anny Brontëové.\n\n\n\n\n"}
{"id": "313879", "url": "https://cs.wikipedia.org/wiki?curid=313879", "title": "Göygöl", "text": "Göygöl\n\nGöygöl může být:\n\n"}
{"id": "313885", "url": "https://cs.wikipedia.org/wiki?curid=313885", "title": "Brazilská fila", "text": "Brazilská fila\n\nBrazilská fila ( , ) je velké molossoidní plemeno původem z Brazílie vyšlechtěné pro ostrahu usedlostí a hospodářství. V některých zemích je zařazeno mezi \"bojové psy\" a jeho chov je zakázán.\n\nBrazilská fila je plemeno, které vyhovovalo potřebám lidí v Brazílii. Dávní kolonisté potřebovali tvrdě pracujícího psa, který mohl zastat mnoho úkolů. Chtěli hlídacího psa, pasteveckého psa, lovce a oddaného společníka. Všechny tyto role a mnoho dalších, dokáže brazilská fila naplnit. Slovo „fila“ přesně přeložené ze staré portugalštiny znamená „držet“. Fily v Brazílii sloužily k hlídání afrických otroků na plantážích. Když otrok utekl, byly fily používány k jeho vystopování, brazilské fily ho na konci stopy chytily a držely. Po staletí byly fily také používány k lovu velké zvěře, při službě na velkých brazilských rančích, a při ochraně dobytka a obyvatel ranče jsou používány dodnes. Fily také stále pracují v uzavřených koridorech brazilských věznic a je to kříženec s mastifem a bloodhoundem.\n\nFila je statný pes charakteristický volnou kůží, která vytváří laloky na krku. Hlava je mohutná, široká, oči daleko od sebe, uši velké a svěšené, se zaoblenou špičkou, na hlavě se nesmí tvořit horizontální vrásky. Krk se jeví krátký kvůli vyvinutému osvalení. Hruď i záď jsou široké a silné, ocas dlouhý, nošený pod linií hřbetu.\n\nKohoutková výška výstavních psů je 65 – 75 cm, fen 60 – 70 cm. Hmotnost psů je minimálně 50 kg, u fen 40 kg. Někteří psi mohou vážit i kolem 80 kg, nicméně pro pracovní nasazení se preferují jedinci s váhou kolem 70 kg.\n\nV minulosti bylo toto plemeno testováno brazilskou armádou v amazonských pralesích, společně s německými ovčáky a dobrmany, ve všech ohledech byla tato plemena filou výrazně překonána. Při útoku na figuranta směřuje její útok primárně na krk a hlavu, pokud figurant psu nastrčí rukáv, jde i po něm. Její útok, jakož i jeho postup je nepředvídatelný,naopak jistá je skutečnost, že brazilská fila disponuje velkým stiskem v čelistech.\n\nMůže působit těžkopádným dojmem, ale opak je pravdou, jedná se o psa velmi rychlými reakcemi, s pružným pohybem a velkou vytrvalostí.\nSrst je krátká a hladká. Přípustné jsou všechny barvy a kombinace kromě bílé, myší šedi, grošování a skvrnitosti. Černá barva, která bývá mnohdy označována jako nepřípustná, je ve skutečnosti raritním a původním zbarvením, nikoli vadou. Tudíž je černá fila standardní, nikoli kříženec. Nejčastěji bývá zlatá, plavá a kaštanová barva s černým žíháním nebo bez něj.\n\nI když se jedná o plemeno pocházející z Brazílie, velmi dobře snáší i chladné počasí, důležité je zajistit na zimu dobře zateplenou boudu vystlanou slámou.\n\nFila vyniká sebevědomím, odvahou a silným poutem ke svému pánovi a jeho majetku. Má-li dojem, že ji nebo její rodinu či teritorium někdo ohrožuje, zasáhne bez povelu a bez varování, čemuž je nutné přizpůsobit chování majitele. Miluje a oddaně brání zejména děti a to i pokud nepatří do rodiny. Cizím lidem nedůvěřuje a ke psům se může chovat nadřazeně. Fila neútočí nikdy bezdůvodně, ale dokáže zakročit velmi razantně. Ve svém původu nese krev různých předků, má pastevecké a lovecké vlohy a vrozené obranářské schopnosti.\n\nJe učenlivá a inteligentní, ale chodit s ní na cvičiště stejně jako chodí jiná plemena je vždy kontraproduktivní, protože fila se začne brzy nudit z neustále stejných povelů a pak z nudy provokuje ostatní psy. Její výchova by měla probíhat formou hry a motivace, nikoli ve formě drilu. Fila je majitelem velmi dobrého čichu, ne nadarmo se používala k lovu kočkovitých šelem, například jaguárů.\n\nNejlepším prostředím pro tyto psy jsou velké oplocené pozemky, kde se mohou nerušeně pohybovat a kde nehrozí, že se setkají s nevítaným hostem. Naprosto nevhodné je chovat fily na sídlištích nebo v husté městské zástavbě.\n\nKaždý majitel musí své psy zodpovědně ovládat a nezneužívat jejich schopností. V rukou afektovaného majitele se fila stává VELMI nebezpečnou zbraní pro okolí. Tomu je nutné uzpůsobit i prostředky na kontrolování psa, na trhu existují kvalitní vodítka a obojky, postroj se nedoporučuje, neboť psa v nechtěném pohybu neomezuje a majitel pak může být \"vláčen\" svým psem bez možnosti \"zabrzdit\". Doporučujeme speciální pevná vodítka s masívními karabinami, ty běžné nejsou dimenzované na takovou sílu. Proto je dobré mít psa co nejlépe zvládnutého a umět jej včas verbálně ovládnout a zklidnit.\n\nBudoucí majitel fily by měl velice dobře znát přednosti svého psa, měl by mít vyrovnanou povahu a zkušenosti. Musí být fyzicky i duševně silný, mít přirozenou autoritu u psů, a být dostatečně informovaný o povaze svého psa i o chování psů obecně, aby její výchovu zvládl. Mnohdy se jejich povaha může zdát neproniknutelná, ale přijmete-li standardní znaky jejich povahy, velice rychle pochopíte, že se jedná o psa bezproblémového. Výchova musí probíhat v klidu, harmonii a s velkým pochopením pro povahu psa. Občasné napomenutí může být namístě, ale fily jsou také velice citlivé na tón hlasu. Budoucí majitel fily by měl vědět, že tito psi dovedou bleskurychle reagovat. Co se jednou naučí, to nikdy nezapomenou a nemusí již tento cvik, nebo povel opakovat. Pro správného pána je fila poslušným a někdy dokonce mírným psem. Rozhodně to není pes pro začátečníky nebo pro ty, kteří si chtějí velkým psem zvýšit vlastní sebevědomí.\n\nJako veliké plemeno má brazilská fila větší sklon k určitým zdravotním problémům, a s těmito by měl být nový majitel seznámen, když se rozhoduje pro vlastnictví fily a péči o ni. Nejčastějším zdravotním problémem a zároveň vadou, která jedince diskvalifikuje z chovu je dysplazie kyčelního a loketního kloubu. Fila, jako většina molossoidních plemen také velmi často trpí na „nadýmání“, které může vést až k torzi (přetočení) žaludku a jeho následnému zaškrcení. Tento zdravotní problém je často i příčinou úmrtí jinak naprosto zdravých a poměrně mladých jedinců.\n\nNejen brazilská fila, ale všechna velká a gigantická plemena, mají vysoké nároky na výživu a zátěž během růstu, odlišnou od ostatních méně vzrostlých plemen. Pokud nejsou tato specifika respektována, zvyšuje se výrazně riziko ortopedických problémů během růstu. Další úhel pohledu se nutně týká genetické zátěže ortopedickými vadami a chovatelských programů, které vytvářejí podmínky pro snížení jejich výskytu. Nejčastějšími onemocněními rostoucí kostry končetin jsou dysplazie kyčelního a loketního kloubu, osteochondróza chrupavek, nesouměrný růst kostí předloktí, sekundární nutriční hyperparatyreóza a panostitida.\n\nZ hlediska výživy brazilské fily jsou nejdůležitější dva momenty: kvalitně a střídmě.\n\nKrmení rostoucích psů by tedy mělo obsahovat dostatek energie pro zabezpečení potřeb jedince, ale v žádném případě by energetický obsah neměl vést ke zrychlení růstu! Zlomovým obdobím přechodu ze štěněčího krmiva na juniorské je stáří od 3 do 6 měsíců. V krmivu rostoucího psa musí být zabezpečen dostatečný přísun bílkovin (proteinu). Samostatně vybočující nadměrný obsah bílkovin v krmivu zrychluje růst kostí do délky, v kombinaci s nadměrnou energetickou zátěží krmení je rizikovým faktorem příliš rychlého růstu a následných zdravotních problémů. Optimální hladiny bílkovin v krmivu jsou do 26%. Důležitou součástí výživy mladých a rostoucích fil je podpůrná kvalitní kloubní výživa. U dospělých jedinců postačuje hladina bílkovin cca 24%. Důležité ji i sledovat správný poměr mezi obsahem vápníku a fosforu.\n\nBrazilská fila není plemeno, které potřebuje nadměrnou ani nijak zvlášť náročnou péči o srst. Stačí jednou týdně vykartáčovat, čímž zbavíme srst odumřelých chlupů, prachu a lupů. Kartáčování je také účinné při stimulaci přirozeného promašťování srsti, které jí dodá lesk a zdravý vzhled. Můžeme použít kartáč z přírodních žíní nebo rukavici.\n\nPlemena s visícíma ušima, jaké má brazilská fila, jsou všeobecně mnohem náchylnější k ušním infekcím, proto se musí uši udržovat stále čisté. Toto plemeno by mělo ležet na měkkém podkladu, aby se mu netvořily mozolnaté otlaky zejména na loktech a patách.\n\nChov Brazilské fily v ČR zastřešují tři Kluby, Fila Brasileiro Club CZ, Moloss Club CZ, Klub chovatelů málopočetných dogovitých plemen psů. Fila Brasileiro Club CZ, jak již z názvu vyplývá, je jediným specializovaným klubem zabývající se pouze chovem tohoto plemene a má nejpřísnější podmínky pro uchovnění z hlediska zdraví chovných jedinců a hlavně jejich povah. Kluby sdružují všechny milovníky, majitele a chovatele, kterým jde především o kvalitu a ne o kvantitu odchovů.\n\nDoporučujeme navštívit více chovatelských stanic a udělat si vlastní úsudek. Uvědomte si, že si pořizujete nejlepšího přítele — živého tvora a ne ponožky, které zítra klidně vyhodíte do koše, protože vám zrovna nepadnou.\n\n\"v češtině:\" \nBrazilská fila (Yvette Uroshevichová)\nEncyklopedie - \"Pes\" (Dr. Michal Císařovský)\nEncyklopedie - \"Plemena psů\" díl 1. (Hans Räber)\nBrazilská fila - příručka pro chovatele a majitele nejen začátečníky (Klubová příručka Fila Brasileiro Club CZ)\n\n\"v angličtině:\" \nThe Fila Brasileiro Guide (Clelie Kruel)\nThe Fila Brasileiro (Clelie Kruel)\n\n\"v němčině:\" \nO Fila Brasileiro II (Roswita Hirsch-Reiter)\nMolosser - Buch (Walt Weisse)\n\n\"v portugalštině:\" \nO Grande Livro do Fila Brasileiro (prof. Dr. Procópio do Valle a Enio Monte)\n\n"}
{"id": "313891", "url": "https://cs.wikipedia.org/wiki?curid=313891", "title": "Građanska Inicijativa Srbija", "text": "Građanska Inicijativa Srbija\n\nGrađanska Inicijativa Srbija (, česky Občanská iniciativa Srbska) je poměrně málo významná kosovská politická strana. Ve volbách v roce 2004 získala 1 křeslo ve 120členném kosovském parlamentu.\n"}
{"id": "313894", "url": "https://cs.wikipedia.org/wiki?curid=313894", "title": "Građanska Inicijativa Gore", "text": "Građanska Inicijativa Gore\n\nGrađanska Inicijativa Gore () je kosovská politická strana, jejímž cílem je ochrana zájmů goranské komunity v Kosovu.\n\nStrana vznikla v roce 2000 jako občanská iniciativa a v roce 2002 byla transformována na politickou stranu. Od roku 2000 se účastnila všech parlamentních a komunálních voleb v Kosovu. V parlamentních volbách v roce 2004 strana získala 0,2 % hlasů a jedno křeslo ve 120členném kosovském parlamentu. Toto místo uhájila také ve volbách v roce 2007, které předcházely vyhlášení nezávislosti v následujícím roce. V současném kosovském parlamentu strana nemá zastoupení.\n\nStrana uvedla, že bude usilovat o připojení Gory (bývalé převážně goranské obce, jež byla společně s obcí Opolje sloučena do nové opštiny Dragaš s albánskou majoritou) ke společenstvu srbských obcí Zajednica srpskih opština (ZSO).\n"}
{"id": "313901", "url": "https://cs.wikipedia.org/wiki?curid=313901", "title": "Stud", "text": "Stud\n\nStud je obrana vlastní intimity, varování před tím, co by ji mohlo narušit (ostych), anebo aktuální pocit zahanbení před sebou samým, nad vlastní nedostatečností (hanba). Stud je psychofyzický a často mimovolný jev, který se může projevit zrudnutím ve tváři, kdežto české „stud“ naopak naznačuje souvislost s pocitem chladu a zimy. Fyziologické souvislosti studu nejsou zatím prozkoumány. Jako takový není stud důsledkem mravní výchovy, nýbrž spíše předpokladem skutečné mravnosti. Výchova může ovlivnit rozsah a způsoby projevování studu, může je usměrňovat, podporovat nebo potlačovat, stud sám však není produktem výchovy.\n\nStud je velmi složitý jev, který se zatím nepodařilo definovat. Preventivní, varující \"stud před něčím\" je \"ostych\", následný \"stud za něco\" je \"hanba\". V něčem se stud podobá (subjektivní) vině, ostudě, trapnosti a trémě, s nimiž se někdy v běžné řeči zaměňuje. Bližší rozbor však ukáže, že se od nich také významně liší.\n\nZatímco vina je lítost a přijetí odpovědnosti za nějaké jednání (nebo nečinnost), předmětem studu je vlastní osoba sama. Člověk cítí vinu za něco, co udělal, ale stydí se za to, jaký je. Zatímco míra viny se měří velikostí poškození druhých, stud indikuje míru „poškození“ sebe sama. Na rozdíl od viny a hanby, které se vztahují k minulému jednání, stud je také preventivní: člověk se stydí něco udělat, a tudíž to neudělá („to bych se musel stydět“). Na rozdíl od ostudy, trapnosti a ztrapnění, jež předpokládá svědky a společnost, stydět se člověk může i za věci, které nikdo neviděl a o nichž nikdo neví. Může se stydět dávat najevo své dobré stránky, může se stydět veřejně vystupovat (tréma) nebo příliš vynikat (například ve škole). Proto se stud někdy omezuje („nestyď se!“), jindy naopak povzbuzuje nebo probouzí („styďte se!“).\n\nTakřka všechen stud je produktem vnějšího utváření jedince. Jediný skutečně přirozený stud je napříč kulturami sledovaný stud těhotných žen (zahalování těla, přirozený \"ústup z popředí\", kladení zvláště vysokého důrazu na intimitu).\n\nČlověk se typicky stydí například:\n\nFilosof Arthur Schopenhauer si všiml, že zatímco rozmnožovací orgány (květy) rostlin jsou ozdobné, nápadné a vystavené na odiv, tělesné uspořádání živočichů je spíše skrývá. Člověk je kromě toho zakrývá i kulturně: „oděv“ některých domorodců v tropech tvoří jen pouzdro na penis. Není to proto, že by své genitálie pokládal za něco špatného, ale protože je cítí jako intimní a nechce je vystavovat pohledům každého. Člověk se tak brání zvěcnění své sexuality, která je rezervována pro soukromí a důvěrnost „ve dvou“.\n\nZ nepochopení této skutečnosti vzniká prudérie, mylný dojem, jako kdyby sexualita sama o sobě byla něco nečistého. Prudérní kultura pak vede k potlačování a vytěsnění sexuality, z nichž vznikají neurózy. Jinou reakcí na prudérii je například obscénní jednání, které stud uráží, ale nepopírá: kdyby se lidé nestyděli, ztratila by obscenita smysl. Stud ovšem ruší a popírá komercializace sexu, kterou často i prostitutky cítí jako nepatřičnou a snaží se vyhradit si oblast, kam zákazníky nepustí, například polibek.\n\nStudem člověk projevuje:\nProjevuje se tedy jako člověk, který je schopen posoudit sám sebe a může tedy být svobodný, aniž by tím ohrožoval ostatní. Naopak člověk, jemuž tyto rysy chybí, je nestoudný či nestydatý. Podle Platóna je schopnost studu a spravedlnosti nezbytnou podmínkou pro život v obci a sám Zeus dal lidem zákon, že\n\nFilosof Václav Bělohradský mluví o „skrupulích“. Také schopnost se stydět může být ovšem zneužita, pokud se lidé trestají veřejným zneuctěním, posměchem a ponížením. Zejména u dětí může posměch přivodit vážné poruchy osobnosti a charakteru.\n\n\n"}
{"id": "313902", "url": "https://cs.wikipedia.org/wiki?curid=313902", "title": "Král Jan (Shakespeare)", "text": "Král Jan (Shakespeare)\n\nKrál Jan (anglický název: \"The Life and Death of King John\") je divadelní hra, kterou napsal William Shakespeare roku 1597, jako kniha byla vydána poprvé roku 1623. Do českého vydání ji přeložil například Zdeněk Urbánek.\n\n\nAnglický král Richard I. je zabit. V poslední Richardově vůli stojí, že jeho bratr Jan se má stát jeho nástupcem na anglického trůnu. Vdova po jeho druhém bratrovi Konstancie věc vidí tak, že by se novým králem měl stát její dospívající syn Artur. Konstancie apeluje na krále Francie Filipa, aby jí pomohl zbavit se Jana a dostat Artura na trůn.\n\nFrancouzský princ Ludvík si bere Blanku, neteř krále Jana. Králové souhlasí a je uspořádána svatba, věno zahrnuje některé odlehlé britské ostrovy a mír mezi králem Janem a Filipem. Aby byl uspokojen Artur a především jeho matka Konstancie, král Jan jmenuje Artura vévodou a hrabětem z Richmondu. Konstancie neoceňuje žádný z těchto titulů, jelikož chce za každou cenu Artura králem.\n\nVe svatební den kardinál Pandulph (papežský legát) oznamuje králi Janovi papežskou prosbu o jmenování arcibiskupa z Cantebury, kterého papež vybral. Král Jan nesouhlasí a nadále neposlouchá papeže. Výsledkem je exkomunikace krále Jana. Ze strachu před papežem král Filip ruší svůj mír s Janem a válka vypuká znovu. Král Jan zajme Artura a posílá ho do Anglie s rozkazem ho popravit, doufaje tak v právoplatnost svého královského titulu.\n\nHubert pověřený Janem zabitím Artura se pokouší chlapci vypálit oči, ale nemůže (nevysvětlitelná změna plánu od původní vraždy). Králi oznamuje, že Artur je mrtvý. Angličtí lordi odsuzují tento akt a snaží se získat pomoc prince Ludvíka proti králi. Ze smutku z unesení a smrti syna umírá Konstancie. Královna matka Eleonora také umírá. Hubert poté oznamuje Janovi, že Artur je živý, aby ho obveselil, ale neví, že Artur skočil z hradeb a zabil se. Král Jan se kaje Pandulphovi a usmiřuje se s církví. Následuje válka na anglické půdě, kterou vede nemanželský syn Richarda I., zatímco Jan onemocněl a je neschopný rozhodovat.\n\nKrál Jan je otráven mnichem. Syn krále Jana Jindřich se objevuje na scéně (čtvrté nárokování titulu krále) právě ve chvíli smrti svého otce. Pandulph přesvědčí Francouze, aby ukončili válku a vrátili se do Francie. Jindřich je korunován novým králem.\n\nČasový interval je od roku 1210 do roku 1216 n.l.\nShakespeare se v tomto díle zabývá vládou krále Jana Anglického, který vládl v letech 1199–1216. Shakespearovo dílo má blízký vztah k předchozí hře „Problematická vláda krále Jana“ a někdy se uvádí i to, že \"Král Jan\" je pouze rekonstruovanou verzí předchozí hry (například E. A. J. Honigmann, Peter Alexander).\n\nRoku 1598 byla hra již napsána, jelikož se o tom zmiňuje Francis Meres v seznamu Shakespearových her pro tento rok. Dřívější představení nejsou zaznamenána.\n\nVe viktoriánské Anglii byla hra velice oblíbená. Do dnešních dob ztratila na popularitě a je asi nejméně známou Shakespearovou historickou hrou a hraje se jen zřídka.\n\nPovažuje se za zvláštní, že v díle není zmíněna Janem podepsaná Magna charta, jelikož je to nejznámější Janův čin. V Shakespearových časech však byla považována za “hanebný pokus oslabit centrální moc”. Shakespeare si nemyslel, že Magna Charta je v tomto příběhu relevantní . Přesto se ve viktoriánské době začleňoval velkolepý podpis smlouvy Magna Charta do střední části hry.\n\n\n"}
{"id": "313903", "url": "https://cs.wikipedia.org/wiki?curid=313903", "title": "Si-ťiang", "text": "Si-ťiang\n\nSi-ťiang () je řeka na jihu Číny (Kuang-si, Kuang-tung). Je 2130 km dlouhá. Povodí má rozlohu přibližně 437 000 km².\n\nVzniká u města Nan-ning soutokem zdrojnic stékajících z Jünnanské planiny. Pramenným tokem je severní zdrojnice Jou-ťiang (Si-jang-ťiang). Horní tok jižní zdrojnice Cuo-ťiang se nachází ve Vietnamu. Na horním toku teče v dlouhém úseku v úzké a hluboké dolině mezi prudkými břehy. Protéká krasovými oblastmi a překonává peřeje, které ztěžují vodní dopravu. Šířka koryta na středním toku činí v nejužším místě, soutěsce Lung-tang-sia, 340 m, zatímco v nejširších místech dosahuje až 2660 m. Řeka spolu s řekami Pej-ťiang a Tung-ťiang vytváří rozsáhlou deltu Ču ťiang, která má rozlohu 16 900 km² a ústí do Jihočínského moře u města Macao.\n\nPrůměrný průtok vody u města Wu-čou činí 8000 m³/s a maximální v období monzunových dešťů až 58 000 m³/s. Průměrný roční celkový odtok z povodí činí 363 km³. Kolísání úrovně hladiny v průběhu roku dosahuje 15 až 20 m. Často dochází k velkým povodním, kterých bylo od začátku 17. století více než 100, a jsou obzvlášť nebezpečné v kombinaci s mořskými přílivy. Na ochranu polí a obydlených míst před nimi byly podél řeky a jejich přítoků postaveny ochranné hráze o celkové délce přibližně 2000 km.\n\nVyužívá se na zavlažování. Na dolním toku je rozvinut sběr lastur obsahujících perly. Vodní doprava je možná od města Wu-čou, V deltě se nachází námořní přístav Kanton.\n"}
{"id": "313904", "url": "https://cs.wikipedia.org/wiki?curid=313904", "title": "Erich Tylínek", "text": "Erich Tylínek\n\nErich Tylínek (21. října 1908 Saská Kamenice – 15. ledna 1991 Praha) byl československý lední hokejista hrající na postu brankáře, trenér a především fotograf.\n\nS hokejem začínal v Kladně v roce 1922, později hrál v Praze za Slávii a za Spartu. Po válce se stal hrajícím trenérem, nejprve švýcarského HC Chur, později pak v HC Vysoké Tatry. Tylínek byl jedním z prvních hokejistů používajících ochrannou masku. Fotografie z roku 1927, na které je s maskou zachycen, je první zdokumentované užití hokejové masky na světě. Svoji hokejovou kariéru ukončil v roce 1953.\n\nFotografoval zejména zvířata, a to jak v přirozeném prostředí, tak chovaná v zajetí. Jeho fotografie vyšly například v knihách \"S kamerou po evropských ZOO\" a \"S kamerou světem\". Byl roku 1983 oceněn titulem zasloužilý umělec.\n"}
{"id": "313907", "url": "https://cs.wikipedia.org/wiki?curid=313907", "title": "Duke Kahanamoku", "text": "Duke Kahanamoku\n\nDuke Paoa Kahinu Mokoe Hulikohola Kahanamoku (24. srpna 1890 – 22. ledna 1968) byl americký sportovec pocházející z Havaje. Byl velkým popularizátorem surfingu a vynikající plavec, držitel tří zlatých a dvou stříbrných olympijských medailí.\n\nSlovo \"Duke\" (anglicky \"Vévoda\") v jeho jméně neznamenalo šlechtický titul, ale bylo křestním jménem; zdědil ho po svém otci, který tak byl pokřtěn na počest návštěvy vévody z Edinburghu na Havaji.\n\nKahanamoku zdokonalil kraulařskou techniku, jeho stylu se říkalo \"americký kraul\". Díky jeho efektivitě vytvořil 11. srpna 1911 v Honolulu světový rekord na 100 yardů 55,4 s, čímž vylepšil dosavadní rekord o více než čtyři sekundy. Amateur Athletic Union odmítla jeho čas uznat, pozvala ho však na olympijské kvalifikační závody, které s přehledem vyhrál. Na olympiádě 1912 zvítězil v individuálním závodě na 100 m a byl druhý ve štafetě, na olympiádě 1920 vyhrál stovku i štafetu a v roce 1924 skončil na stovce na druhém místě. Olympijskou kariéru zakončil na hrách 1932 jako člen amerického mužstva vodních pólistů, které obsadilo čtvrté místo.\n\nKromě závodění objížděl svět s exhibicemi v plavání a surfingu — začínal na tradičním havajském prkně, které měřilo téměř pět metrů, později přešel na kratší surfy. Pracoval také jako plavčík, 14. června 1925 v Corona del Mar zachránil pomocí surfového prkna osm lidí ze ztroskotané lodi \"Thelma\". Hrál také menší role v řadě hollywoodských filmů: \"Lord Jim\" (1925), \"Siamský tygr\" (1929), \"Pan Roberts\" (1955). V letech 1932 až 1961 zastával v Honolulu úřad voleného šerifa.\nJeho mladší bratr Samuel Kahanamoku získal bronzovou medaili na 100 metrů volný způsob na olympiádě v Paříži 1924.\n\nV roce 2012 vydala americká pošta známku s jeho portrétem.\n\n"}
{"id": "313916", "url": "https://cs.wikipedia.org/wiki?curid=313916", "title": "19. granátnická divize SS (2. lotyšská)", "text": "19. granátnická divize SS (2. lotyšská)\n\n19. Waffen-Grenadier Division der SS (lettische Nr. 2) byla jedna z divizí Waffen-SS, která bojovala ve druhé světové válce. Jádro divize bylo podobně jako u její sesterské divize 15. Waffen-Grenadier Division der SS (lettische Nr. 1), tvořeno německými vojáky, kteří byli doplněni lotyšskými dobrovolníky.\n\nDivize byla zformována, když \"2. Lettische SS-Freiwilligen-Brigade\" byla přeměněna na divizi. Základ divize byl tvořen třemi pěchotními pluky, jedním dělostřeleckým a divizním velením. Důstojníci a mužstvo byli až na plukovní a divizní velení převážně lotyšské národnosti.\n\nOd března do července 1944 vedla divize obranné boje jižně od města Pskov, které se nachází v západní části Ruska. Zde byla nasazena společně se svojí sesterskou divizí 15. Waffen-Grenadier Division der SS (lettische Nr. 1). Obě divize však měly v bojích značné ztráty a proto se daly na ústup.\n\nDo října 1944 divize ustoupila přes východní část Lotyšska, než byla obklíčena Rudou armádou v Kurlandské kapse. Zde podstoupila tvrdé boje až do května 1945, kdy Německo kapitulovalo. Velká část vojáků skončila v sovětském zajetí, avšak zbytek se rozhodl vést partyzánský boj proti sovětským vojskům jako tzv. lesní bratrstvo.\n\nProtože byli lotyšští vojáci považováni Sověty za občany Sovětského svazu, nebyli bráni jako váleční zajatci. Byli vyslýcháni a buď odsouzeni k mnohaletým trestům nebo popraveni za vlastizradu. Později se mnoho příslušníků divize vrátilo zpět do vlasti.\n\n\n\n\n\n\n\n"}
{"id": "313922", "url": "https://cs.wikipedia.org/wiki?curid=313922", "title": "Skalky u Přehrady", "text": "Skalky u Přehrady\n\nSkalky u Přehrady je přírodní památka, která se nachází v okrese Brno-město, na katastrálním území Bystrc a Kníničky. Dvě oddělené plochy na příkrých skalnatých svazích průlomového údolí řeky Svratky těsně za hrází Brněnské přehrady se nacházejí v nejsevernější části Kohoutovické vrchoviny, 500 m západně Kníniček. Nadmořská výška je 215–250 m, výměra 1,34 ha. Vyhlášena byla roku 1989. Důvodem ochrany je teplomilná vegetace, která se spolu s lišejníky nachází na zdejším skalnatém terénu.\n\nSeverně exponované svahy jižní části nad pravým břehem řeky jsou mírnější a zarostlé dubohabrovým porostem. Jižně až jihozápadně exponované svahy severní části nad levým břehem řeky mají lesostepní charakter s volnými skalnatými, případně travnatými, plochami a roztroušenými dřevinami.\nCenná jsou teplomilmá společenstva skalních stepí s výskytem řady vzácných druhů rostlin.\n\nSkalní podloží tvoří horniny brněnského masivu, a to amfibolické a biotit-amfibolické diority. Na vrcholech hřbítku jsou zbytky fluviálních sedimentů říční terasy Svratky. Řeka Svratka proráží úzký skalní hřbet tvořící nejsevernější výběžek Kohoutovické vrchoviny. Na svazích jsou antropogenní tvary. Najdeme zde litozemě až nevyvinuté půdy na svahovinách hornin brněnského masívu a kambizem arenickou (psefitickou) na bezkarbonátových terasových štěrcích. Na druhé, jižní části území se vyvinuly asociace kambizemě typické.\n\nNa jižně exponovaných svazích severní části rezervace převažuje vegetace svazu Festucion valesiacae. Najdeme zde porosty kostřavy walliské (Festuca valesiaca) a kavylu chlupatého (Stipa dasyphylla) s koniklecem velkokvětým (Pulsatilla grandis), zvonkem moravským (Campanula moravica), locikou prutnatou (Lactuca viminea), čilimníkem řezenským (Chamaecytisus ratisbonensis), růží keltskou (Rosa gallica), diviznou rakouskou (Verbascum austriacum), rozrazilem rozprostřeným (Veronica prostrata)a mateřídouškou časnou (Thymus praecox). V minulosti nalezený plamének přímý (Clematis recta) zřejmě již vymizel.\n\nVe skalní stepi jsou dřeviny jen sporadické, např. javor babyka (Acer campestre), javor klen (Acer pseudoplatanus), dub zimní (Quercus petraea) a vzácná mahalebka obecná (Prunus mahaleb). Vyskytuje se zde také trnovník akát (Robinia pseudoacacia). Mezi keři najdeme hloh jednosemenný (Crataegus monogyna), svídu krvavou (Cornus sanguinea), brslen bradavičnatý (Euonymus verrucosus), ptačí zob obecný (Ligustrum vulgare), trnku obecnou (Prunus spinosa), růži šípkovou (Rosa canina), r. vinnou (R. rubiginosa) i vzácnou r. malokvětou (R. micrantha).\n\nStinnější jižní část chráněného území porůstají dubohabřiny (Carpinion). V lesním porostu ve stromovém patře převažují habr obecný (Carpinus betulus) a dub zimní, dále javor klen, lípa malolistá (Tilia cordata) nebo vzácnější jilm horský (Ulmus glabra). V keřovém patře se uplatňuje líska obecná (Corylus avellana), brslen evropský (Euonymus europaeus), b. bradavičnatý (Euonymus verrucosa), ptačí zob obecný (Ligustrum vulgare), růže šípková, svída krvavá (Cornus sanguinea) a bez černý (Sambucus nigra). V bylinném podrostu najdeme brambořík nachový (Cyclamen purpurascens) a oměj vlčí mor žláznatý (Aconitum lycoctonum subsp. Vulparia).\n\nSeverní výslunná část přírodní památky je cennou entomologickou lokalitou. Žije zde např. motýli ostruháček trnkový (Satyrium spini) a modrásek rozchodníkový (Scolitantides orion). Významné druhy obratlovců jsou zastoupeny ještěrkou obecnou (Lacerta agilis), užovkou hladkou (Coronella austriaca), krutihlavem obecným (Jynx torquilla) nebo ťuhýkem obecným (Lanius collurio).\n\nV důsledku vysoké návštěvnosti dotčeného území jsou obě lokality ohrožovány narušováním půdního skeletu a vegetace. Travnaté plochy jsou každoročně koseny a průběžně jsou prováděny probírky keřů ve prospěch volných ploch, případně cenných společenstev a druhů.\n"}
{"id": "313923", "url": "https://cs.wikipedia.org/wiki?curid=313923", "title": "Damiens", "text": "Damiens\n\nDamiens byla česká hudební skupina, kterou založili roku 1997 bratři Ladislav Křížek a Miroslav Křížek.\n\nV roce 1998 úspěšně odstartoval kariéru skupiny Damiens singl \"Lásko měj se\". V březnu 1999 jim vyšlo první album pod názvem \"Křídla\". Album bylo oceněno zlatou deskou. Album se natáčelo u \"Jana Němce\" v Hannoveru. V roce 2000 vyšlo druhé album \"Svět zázraků\", které bylo také oceněno zlatou deskou za prodej 25 000 ks nosičů. Další zlatou desku skupina obdržela za prodej alba \"Nechci zůstat sám\". Dnes už skupina neexistuje.\n\n\n\n"}
{"id": "313926", "url": "https://cs.wikipedia.org/wiki?curid=313926", "title": "Hans-Valentin Hube", "text": "Hans-Valentin Hube\n\nHans-Valentin Hube (29. října 1890, Naumburg – 21. dubna 1944, Thundorf) byl generálplukovníkem německého Wehrmachtu. Jednoruký Hube dostal od vojáků přezdívku \"der Mensch\" (člověk).\n\nK pěšímu pluku císařské německé armády vstoupil v roce 1909. V první světové válce, kde ztratil levou ruku v roce 1914, sloužil jako nižší důstojník pěchoty a jako pobočník. Po válce zůstal v Reichswehru, jako profesor na pěchotní vojenské škole v Drážďanech. Později ve 30. letech sloužil ve vyšších štábech a jako velitel praporu.\n\nNa konci polské kampaně v říjnu 1939, byl jmenován velitelem pěšího pluku a již v červnu 1940 velel 16. pěší divizi. 16. pěší divize byla téhož roku na podzim přeorganizována na 16. tankovou divizi. Od prosince je též pověřený velením německých tankových instruktoru u rumunské armády, tento post zastává až do září 1942, což mu ale nebrání se účastnit bojů na východní frontě v čele své divize. Účastní se operace Barbarossa i operace Blau, kde se účastnila bojů pod 6. armádou.\n\nV 18:35 hodin 23. srpna 1942 dosáhl 79. pluk pancéřových granátníků, který byl součástí jeho 16. tankové divize, jako první německá jednotka břehu Volhy u Stalingradu (horní části toku dosáhli Němci již předcházejícího roku), zatímco ostatní části divize obsazovaly severní předměstí Stalingradu Spartakovku. A ještě tu noc dostává od Adolfa Hitlera radiogram: \"\"16. tankové divizi. Udržet dosažené pozice za všech okolností. Adolf Hitler\"\"\nHned následující den sovětská vojska na rozkaz generála Jeremenka zahájila útok proti jeho divizi a dalším právě dorazivším jednotkám německého tankového sboru. Podařilo se jim sbor odříznout od zbytku 6. armády. Velitel 6. armády Friedrich Paulus byl nucen obklíčené jednotky zásobovat vzduchem, což se ale moc nedařilo. Na poradě s důstojníky své divize, přes přímý Hitlerův rozkaz, nařídil ústup od Volhy na západ, aby se spojil se 6. armádou, než ale porada skončila přišlo hlášení, že se již 6. armádě podařilo prorazit koridor k obklíčeným jednotkám a tak byly rozkazy odvolány.\nZa dosažení Volhy a udržení pozic, byl v září 1942 jmenován velitelem XIV. tankového sboru, pod který do té doby spadala jeho 16. tanková divize. Během bitvy u Stalingradu, prosazoval ústup 6. armády ze Stalingradu, generálplukovník Paulus jej proto v lednu 1943 poslal do Berlína, aby vylíčil Hitlerovi situaci ve Stalingradu. Tak jako mnoho jiných generálů předtím i potom, zcela radikálně změní po návštěvě u Hitlera své stanovisko. Při následné poradě generálů 6. armády u Pauluse ohledně přijetí nabízené kapitulace 10. ledna, to byl on, kdo zastával názor další obrany Stalingradu: \"\"Naše situace je vážná, ale nikoli beznadějná. Vůdce připravuje nový vyprošťovací úder, mnohem silnější než byl Hothův...\"\"\n\nByl jedním z mála vysokých důstojníků, kteří byli ze Stalingradu evakuováni. Na jaře 1943 vytvářel nový XIV. tankový sbor v Itálii, se kterým se v létě zúčastnil bojů na Sicílii.\nV říjnu téhož roku vystřídal generálplukovníka Mackensena jako velitel 1. tankové armády, která spadala pod skupinu armád Jih polního maršála Mansteina. Účastnil se ústupových bojů na Dněpru a západní Ukrajině, kde stál v čele vyprošťovací operace obklíčených německých vojsk u Čerkas. Když se vracel z porady u Hitlera v Obersalzbergu zpátky ke své armádě na východní frontě, jeho letadlo krátce po startu ze Salcburku havarovalo a on sám byl na místě mrtev.\n\n\n\n\n\n"}
{"id": "313928", "url": "https://cs.wikipedia.org/wiki?curid=313928", "title": "Letecký simulátor", "text": "Letecký simulátor\n\nLetecký simulátor je systém, jehož účelem je simulovat let opravdového letadla, a to co možná nejvíce realisticky. Simulátory mohou mít podobu od videoher až po kokpit téměř stejného vzhledu, jako skutečná pilotní kabina. Letecké simulátory jsou používány hlavně leteckým průmyslem a armádou pro trénink pilotů a simulaci leteckých katastrof.\n"}
{"id": "313932", "url": "https://cs.wikipedia.org/wiki?curid=313932", "title": "Diskografie Damiens", "text": "Diskografie Damiens\n\nToto je seznam alb a písní skupiny Damiens\n\n\nKřídla (album) je studiové album skupiny Damiens, které vyšlo v roce 1999.\n\n\n\"Nahoru\"\n\nKřídla – Zlatý bonus je studiové album skupiny Damiens, které vyšlo v roce 1999.\n\n\n\"Nahoru\"\n\nSvět zázraků je studiové album skupiny Damiens, které vyšlo v roce 2000.\n\n\n\"Nahoru\"\n\nNashledanou 2000 je studiové album skupiny Damiens, které vyšlo v roce 2000.\n\n\n\n\"Nahoru\"\n\nSvět zázraků – Nashledanou je výběrové album skupiny Damiens, které vyšlo v roce 2000.\n\n\n\n\"Nahoru\"\n\nNechci zůstat sám (album) je studiové album skupiny Damiens, které vyšlo v roce 2002.\n\n\n\n\"Nahoru\"\n\nNejvětší hity (Damiens) je výběrové album skupiny Damiens, které vyšlo v roce 2003.\n\n\n\"Nahoru\"\n\n(na doplnění)\n\n\n\n\n\n\n\n\n\n\n\n\n\n\n\n\n\"Nahoru\"\n\n"}
{"id": "313935", "url": "https://cs.wikipedia.org/wiki?curid=313935", "title": "Anglicismy v češtině", "text": "Anglicismy v češtině\n\nAnglicismy v češtině se vyskytují v odborné terminologii některých oborů, do češtiny pronikaly v několika vlnách a některé z nich postupně zdomácněly. V některých oborech a společenských vrstvách dospěl vývoj až téměř ke vzniku ustáleného slangu, který je směsí češtiny a angličtiny a používá nejen anglické výrazy, ale i anglické větné a slovní vazby a anglické prvky v gramatice a pravopisu. \n\nV 19. století se do češtiny s průmyslovou revolucí dostaly mnohé výrazy z oblasti techniky (např. \"tramway\", později tramvaj), v průběhu 20. století sportovní termíny (fotbal, volejbal, gól). Ale i ojedinělé výrazy z mnoha jiných oblastí (víkend, šortky, gauč)\n\nPo roce 1990 anglické výrazy významně zasáhly zejména oblast informatiky a výpočetní techniky, reklamy, obchodu a managementu; kromě terminologie začaly do češtiny pronikat i doslovné překlady některých anglických frází a vazeb („určitě“ – \"\"sure\"\", „mějte hezký den“ – \"\"have a nice day\"\"); nejinvazivnějším fenoménem je pojmenovávání firem a obchodních, kulturních a sportovních center anglickými názvy, do nichž jsou původní české názvy často začleněny podle anglické gramatiky a pravopisu Charles Square Center, Cinema City, Sazka Arena). Zcela typické pro tento jev je, že dosavadní jmenný těsný přístavek umisťovaný podle české gramatiky za podstatné jméno je nahrazován nesklonným přívlastkem umisťovaným před rozvíjené jméno („v Sazka Areně“ místo „v Aréně Sazka“); podobný vliv se však v češtině projevil již ve 30. letech 20. století (Trilobit bar, Opera-hotel, Rokoko kabaret, Sekt Pavillon) a není slovanským jazykům zcela cizí (\"Moskva reka\" = řeka Moskva). \n\nAngličtina výrazně ovlivňuje zejména u mladších uživatelů češtiny také například způsob používání interpunkce a pravopis (týká se zejména kapitalizace, viz např. Pár Pařmenů) a pojetí vlastních jmen, psaní koncovek za čísly k vyjádření skloňovaných nebo řadových číslovek atd.\n\n\n"}
{"id": "313937", "url": "https://cs.wikipedia.org/wiki?curid=313937", "title": "Jiholibanonská armáda", "text": "Jiholibanonská armáda\n\nJiholibanonská armáda ( \"Džajš Lubnán al-džanúbí\", , \"Cva drom Levanon, Cadal\") byla libanonská milice působíci během První libanonské války v Libanonu. Po roce 1979 Jiholibanonská armáda operovala pod velením Sa'ada Haddáda a vlády Svobodného Libanonu. Během První libanonské války byla Jiholibanonská armáda podporována Izraelem.\n\nV roce 1976, následkem občanské války došlo k rozpadu libanonské armády. Část této armády, pod velením S. Haddada se oddělila od libanonské armády a začala operovat pod názvem Svobodná libanonská armáda. Své základny měla zpočátku ve městech Marjajoun a Qlajaa v jižním Libanonu. Byla tvořena převážně křesťanskými Libanonci a bojovala proti různým vojenským skupinám jako např. OOP či Amal a po První libanonské válce i proti Hizballahu. Přestože Svobodná libanonská armáda nespadala pod velení libanonské armády, byli v letech 1976–1979 její příslušníci placení jako libanonští vojáci vládou.\n\nV důsledku Operace Lítání v roce 1978 získala Svobodná libanonská armáda pod svou kontrolu rozsáhlé oblasti na jihu Libanonu. 18. dubna 1978 Haddád vyhlásil území pod svou kontrolou za \"\"nezávislý svobodný Libanon\"\". Den nato byl libanonskou vládou označen za zrádce a formálně propuštěn z Libanonské armády. Svobodná libanonská armáda byla přejmenována na Jiholibanonskou armádu (JLA) v květnu 1980. Po Haddadově smrti v roce 1984 se vůdcem JLA stal Antoine Lahad. Velel armádě složené převážně z křesťanů, šíitů a drúzú (důstojnický sbor se ale skládal převážně z křesťanů). Po roce 1980 docházelo k postupnému nárůstu šiítů v JLA.\n\nJLA úzce spolupracovala s Izraelem. Ten ji podporoval především v období, kdy JLA střežila \"\"bezpečnostní pásmo\"\" na jihu Libanonu u izraelských hranic. Později se podpory JLA dostávala v jejím boji s Hizballahem a to i po částečném stažení Izraele v roce 1985. Z Izraele do JLA putovaly především zbraně, výstroj a další logistické vybavení.\n\nBěhem 90. let vzrůstalo množství útoků Hizballahu. Umožňovala mu to především podpora libanonského vojenského zpravodajství a jeho infiltrace do řad JLA. Díky tomu docházelo v JLA k úpadku morálky a poklesu členské základny. Do roku 2000 se počet příslušníků JLA snížil na 1500 (začátkem 80. let to bylo přes 5000 členů).\n\nPoté, co Izrael začal stahovat z jihu Libanonu, předával kontrolovaná území Jiholibanonské armádě.Ta však nedokázala svěřená území udržet a zabránit postupu Hizballahu. Během krátké doby došlo k zhroucení správy vykonávané JLA v tzv. \"\"bezpečnostní zóně\"\". Poté většina příslušníků JLA uprchla i s rodinami do Izraele či některých evropských zemí. Někteří další se vzdali úřadům či byli úřadům předáni příslušníky Hizballahu. Poté byli obvykle postaveni před libanonský vojenský soud.\n\nDo června 2000 se v rukách libanonských úřadů nacházely 3000 bývalých příslušníků JLA; do konce tohoto roku jich 2700 bylo odsouzeno. Většina jich byla odsouzena k trestům od jednoho měsíce do jednoho roku, dva příslušníci JLA byli odsouzeni k doživotí za prokázané mučení zajatců. 21 příslušníků JLA bylo odsouzeno k trestu smrti, ale tento trest byl ve všech případech nakonec změněn.\n\nČást příslušníků JLA, kteří se uchýlili do Izraele se společně s rodinnými příslušníky později vrátila zpět do Libanonu, když se Hizballah zavázal, že je nebude pronásledovat. Jiní přijali izraelskou nabídku plného izraelského občanství a finančního odškodnění. Například v izraelském městě Safed pobývalo dle informací z roku 2010 cca 120 rodin členů Jiholibanonské armády.\n\n"}
{"id": "313946", "url": "https://cs.wikipedia.org/wiki?curid=313946", "title": "Prostomidae", "text": "Prostomidae\n\nČeleď Prostomidae je malá skupina brouků bez obecného jména, ačkoliv někteří anglicky hovořící autoři je označují jako jugular-horned beetles.\n\nRod \"Prostomis\"\n\nProstomidae na BioLib\n\n"}
{"id": "313952", "url": "https://cs.wikipedia.org/wiki?curid=313952", "title": "Izumo (provincie)", "text": "Izumo (provincie)\n\nProvincie Izumo (: 出雲国; \"Izumo no kuni\") byla stará japonská provincie ležící na ostrově Honšú v oblasti Čúgoku. Dnes její území tvoří východní část prefektury Šimane. Sousedila s provinciemi Iwami, Bingo a Hóki.\n\nHradním městem provincie Izumo bylo Macue. V provincii stojí svatyně Izumo, jedna z nejdůležitějších šintoistických svatyní. Rovněž se zde nachází mnoho památek z období Džómon a Jajoi. V roce 1984 bylo na území města Hikawa nalezeno 358 měděných mečů a o něco později ve městě Unnan 39 bronzových zvonů dótaku, což je největší nález dótaku v celém Japonsku.\n"}
{"id": "313958", "url": "https://cs.wikipedia.org/wiki?curid=313958", "title": "Neapolský mastin", "text": "Neapolský mastin\n\nNeapolský mastin, psáno též mastiff (italsky: \"Mastino napoletano\", anglicky: \"Neapolitan Mastiff\"), je robustní molossoidní plemeno původem z Itálie, které má své kořeny již ve starověkem Římě. Dospělí psi dosahují hmotnosti až 70 kg a kohoutkové výšky 75 cm, feny jsou obecně menší i lehčí. Plemeno je typické svým vrásčitým tělem, především obličejem. Uši se v některých zemích kupírují, avšak v Česku je kupírování uší zakázáno a pes s kupírovanýma ušima nemůže být na výstavách posouzen. Povahově se jedná spíše o méně aktivní, vyrovnané, tvrdohlavé a osobité plemeno, které se hodí pro zkušenější chovatele. Péče o něj je navíc poměrně finančně náročná. Neapolský mastin se objevil například ve filmové sérii Harry Potter, kde je pes hajného Hagrida Tesák neapolský mastin.\n\nPsi podobného typu existovali v Itálii již okolo 3. století př. n. l. a nazývali se \"canis pugnaces\". Původně se mělo jednat o asyrské psy, kteří sem pravděpodobně byli dovezeni. Právě tito psi dali základ všem evropským molossoidním plemenům: bordeauxským dogám, anglickým mastifům, buldokům a též neapolským mastinům. Ti byli využívání i během válečných tažení, kdy byli vypouštěni proti nepříteli, jinak ale byli chováni různými společenskými vrstvami pro různé účely. Římský letopisec Cullumela, mimo jiné, popisoval ve svém díle „De Re Rustica“ i ideálního hlídacího psa, který se nápadně podobal neapolskému mastinovi.\n\nOznačení „neapolský mastin“ se poprvé objevilo ve 13. století, kdy ho použil básník Dante Alighieri. Nejde však o ustálené plemeno, ale spíše jen o označení zdejších molossoidních psů, nedá se tedy říct, zda už tehdy existovali současní neapolští mastinové. Je navíc možné, že tito psi nebyli neapolští mastinové, nýbrž jiné psí plemeno: cane corso, též \"italský corso pes\" nebo \"korzický řeznický pes\".\n\nV 19. a 20. století existovalo psí plemeno podobné konstrukce, pravděpodobně přímý předek neapolského mastina. V této době ale pomalu začala jejich populace klesat. Během celého 19. a části 20. století se dokonce nenalezli žádné záznamy o těchto psech. Objevovali se různí velcí psi, kteří ale byli hnědého nebo skvrnitého zbarvení a nevyhovovali tak modré barvě neapolských mastinů. Právě první modře zbarvení molossové se začali objevovat ve 30. letech 20. století. Roku 1946 se pak konala výstava Castel dell´Oro, během níž bylo předvedeno osm těchto psů. Jen jediný z nich ale zaujal pozdějšího hlavního šlechtitele neapolských mastinů: pes Angiolino. Ten zaujal kynologa Pierra Scanzianiho a později byl pokládán za ideálního představitele plemene, ačkoliv na výstavě byl prezentován jako cane corso. Scanziani byl původně chovatel německých boxerů, když mu ale na výstavě učaroval Angiolino, rozhodl se koupit několik podobných jedinců, kteří vyhovovali jeho představám. Mimo jiné koupil i psa jménem Guaglino, podle něhož byl vypracován standard, a který se stal prvním neapolským mastinem zapsaným v plemenné knize. Ještě roku 1949 plemeno uznala Mezinárodní kynologická federace (zkráceně FCI). Ke zvýšení populace těchto psů ale docházelo postupně, nejvíce během 70. let 20. století. Finanční náročnost chovu a nutnost zkušeností s podobnými typy psů ale zajišťuje, že se stále jedná spíše o vzácné plemeno. V Česku působí jen málo chovatelských stanicí.\n\nRoku 2004 plemeno oficiálně uznal American Kennel Club (zkráceně AKC).\n\nNeapolský mastin je těžký, masivní a mohutný pes. Výrazně vrásčitý obličej téměř znemožňuje záměnu s jakýmkoliv jiným plemenem. Tělo je spíše delšího rámce. Srst je krátká, tvrdá, hustá a po celém těle by měla být i stejně dlouhá. Preferuje se šedá (do modra i ocelová) a černá barva, avšak jako chyba není posuzována ani hnědá, plavá, izabelová nebo sytě žlutá barva. Barvy mohou být i žíhané. Malé bílé skvrny na hrudi nebo prstech jsou přípustné. Kůže je silná a po celém těle volná a především na hlavě tvoří vrásky.\n\nHlava krátká a masivní, lebka široká a plochá. Jařmové oblouky výrazné, stop dobře vyjádřený. Uši jsou, vzhledem ke zbytku hlavy a těla, malé, trojúhelníkovitého tvaru. V Česku je jejich kupírování zakázané a takový pes nesmí být na výstavě posouzen. Oči jsou daleko od sebe, kulaté a dobře vsazené. Duhovka je obvykle tmavší než barva srsti. Volná kůže do očí nesmí zasahovat. Krk je lehce klenutý a poměrně krátký, s lalokem. Hřbet je široký a dlouhý, měl by být dobře osvalený. Bedra široká a též dobře osvalená. Ocas neapolského mastina je u kořene silný a ke konci se zužuje. V klidu ho pes nese svěšený nebo mírně zahnutý, v pohybu vodorovný nebo nad hřbetem. Nohy jsou silné, robustní, zadní tlapky jsou menší než přední. Jsou kuleté, se sevřenými prsty.\n\nNeapolský mastin je klidný, tichý, rozvážný a vyrovnaný pes. Je temperamentní, někdy až dominantní. Ve štěněcím období jsou aktivní a hraví, později se tento povahový rys vytrácí: dospělí neapolští mastinové se pohybu nevyhýbají, zároveň ho ale ani nevyhledávají. Nejen v dospělosti, ale i u mladých jedinců je nutné dbát na zdraví kyčlí a proto není vhodné psa příliš přetěžovat. Jsou loajální k majiteli, ale ne závislí, a přestože příliš neštěkají, v případě nutnosti jsou z nich velice dobří hlídači, kteří jsou schopni bránit svého pána. Zároveň ale dokáže odhadnout, kdo je přítel a kdo ne. Na výcvik nejsou tak nároční, jako na výchovu: přestože jsou poměrně těžkopádní, jsou i chytří a povely se učí rychle. K dětem jsou tolerantní a milí, avšak svým velkým tělem je mohou snadno zranit. Navíc se upínají spíše k jednomu členu rodiny, než k rodině jako celku, proto se hodí spíše pro jednotlivce. Co se vztahu k domácím zvířatům týče, pak s nimi nemají problém, pokud k tomu byli vychováváni. Pes, který se už při příchodu do rodiny seznámí s jiným zvířetem, například kočkou, se s ní naučí vycházet lépe, než kdyby se kočka objevila až po delší době. Vyhledávají přítomnost svého majitele a těžce snášejí samotu.\n\nMajitel neapolského mastina by měl být sebevědomí a působit asertivně. Nejde o psy pro začátečníky, ale spíše pro chovatele, kteří mají s tvrdohlavými a temperamentními plemeny zkušenosti. Jako jiná velká psí plemena, i toto je poměrně finančně náročné.\n\nJiž při výběru jedince je dobré zaměřit se na povahu jednotlivců, protože pokud je štěně již v mladém věku agresivní a nejde jen o hru, pak je pravděpodobné, že se tak bude chovat i v dospělosti a toto chování se bude stupňovat. Feny bývají většinou mírnější, i přesto lze ale najít takové, které jsou silně agresivní.\n\nMastinové jsou náchylní k přehřátí a tedy i ke zkolabování. Neměli by proto být vystavováni příliš velkému vedru a naopak by měli mít přístup ke studené vodě a chladnému místu. Další možný zdravotní problém představují alergie. Podobně jako člověk, i psi mohou být alergičtí na cokoliv, od pokousání hmyzem až po některé složky potravy, a stejně tak také reagují. Mohou být například oteklí, mít vyrážku, ale také průjem. Častým problémem jsou onemocnění očí a kůže.\n\nNeapolští mastinové vyžadují alespoň trochu pohybu, nejlépe ve formě delších procházek. Nehodí se pro jakýkoliv typ psího sportu a ačkoliv je popisován jako „služební pes“, není jím a pro takový výcvik se nehodí.\n\nKvůli krátké srsti by tito psi měli být chování spíše v domě s přístupem ven.\n"}
{"id": "313965", "url": "https://cs.wikipedia.org/wiki?curid=313965", "title": "Maršála Tita (ulice v Sarajevu)", "text": "Maršála Tita (ulice v Sarajevu)\n\nMaršála Tita ( Maršala Tita, Маршала Тита, obecně známá spíše jako \"Titova ulice\" — \"Titova ulica\") je jedna z hlavních ulic v centru Sarajeva, hlavního města Bosny a Hercegoviny.\n\nSpojuje centrum města s jeho západějšími částmi, vede zhruba souběžně s řekou Miljackou. Za časů Osmanské říše a Rakousko-Uherska nesla název \"Čemaluša ulica\", a to podle blízké mešity. S příchodem rakouské nadvlády nicméně došlo k proměně malé a úzké ulice. Byly strženy staré turecké domy a nahrazeny městskými budovami, převážně bankami. Jejich architekti byli nejznámější tvůrci své doby v celém Rakousko-Uhersku, a nezřídkakdy i Češi (např. Karel Pařík). \n\nV roce 1914 byla na počest zastřeleného Františka Ferdinanda přejmenována podle něj.\n\nUlice byla centrem několika protestů během sociálních nepokojů v únoru 2014. \n\nNepatří sice mezi dlouhé a výstavní bulváry, nachází se tu však mnoho významných institucí (například centrální banka a federální ministerstvo financí) či mnohé zábavní podniky. Východní konec ulice ohraničuje Věčný oheň a na okraji západním končí na křižovatce s Alipašinou ulicí.\n"}
{"id": "313966", "url": "https://cs.wikipedia.org/wiki?curid=313966", "title": "Ta-ling-che", "text": "Ta-ling-che\n\nTa-ling-che je řeka na východě ČLR (Liao-ning). Je více než 460 km dlouhá. Povodí má rozlohu přibližně 30 000 km².\n\nPramení na jihu hřbetu Sung-ling-šan. Ústí do zálivu Liao-tung Žlutého moře.\nNejvyšších vodních stavů dosahuje v létě.\n\nVodní doprava je možná na dolním toku při vyšším vodním stavu. Dolina řeky je hustě osídlená. Na řece leží města Čchao-jang a I-sien.\n"}
{"id": "313973", "url": "https://cs.wikipedia.org/wiki?curid=313973", "title": "Most malajsijsko-bosenskohercegovinského přátelství", "text": "Most malajsijsko-bosenskohercegovinského přátelství\n\nMost malajsijsko-bosenskohercegovinského přátelství, (, krátce známý také jako Bosmalův most je most v Sarajevu, překonávající řeku Miljacku. Nachází se v městské části Čengić Vila a byl zbudován hned vedle Bosmalského obchodního centra. Slavnostní otevření mostu se konalo 1. června 2005, účastnil se jej malajský premiér Mahathir Mohamad, tehdejší předseda předsednictva BiH Sulejman Tihić, předseda Kantonu Sarajevo Denis Zvidić a předsedkyně kantonální skupštiny Meliha Alić. Náklady na stavbu mostu dosáhly 1,8 milionu KM.\n"}
{"id": "313974", "url": "https://cs.wikipedia.org/wiki?curid=313974", "title": "Oxytetracyklin", "text": "Oxytetracyklin\n\nOxytetracyklin je širokospektrální tetracyklinové antibiotikum produkované určitými kmeny mikroorganismu \"Streptomyces rimosus\".\n\nOxytetracyklin je světle žlutý krystalický prášek bez zápachu. Na vzduchu je stabilní, ale na přímém slunečním světle se rozkládá. V roztocích s pH pod 2 ztrácí svou biologickou aktivitu, v alkalických roztocích se rozkládá. Hydrochlorid, který je mírně hygroskopický, se při teplotě nad 180 °C nebo vystavený přímému slunečnímu světlu v proudu vlhkého vzduchu též rychle rozkládá. Oxytetracyklin je velmi málo rozpustný ve vodě, dobře rozpustný v kyselině dusičné a zředěných hydroxidech. Hydrochlorid je dobře rozpustný ve vodě, nepatrně rozpustný v alkoholech.\n\n"}
{"id": "313976", "url": "https://cs.wikipedia.org/wiki?curid=313976", "title": "Brucella abortus", "text": "Brucella abortus\n\nBrucella abortus je gram-negativní kokovitá bakterie z rodu Brucella. Jedná se o nepohyblivou, striktně aerobní, kataláza pozitivní bakterii, která se kultivuje na tryptonovém nebo Brucella agaru při atmosféře 5-10 % CO. Je původcem brucelózy skotu (též infekční zmetání skotu nebo Bangova vlnitá horečka). K infekci jsou vnímaví kromě skotu také další přežvýkavci (bizon, buvol, velbloud, ovce, koza, jelenovití), ale také kůň, drůbež, pes a člověk. Česká republika je od roku 1964 prostá bovinní brucelózy, to znamená, že od tohoto data nebyl zaznamenán jediný nález \"B. abortus\" u skotu.\n"}
{"id": "313977", "url": "https://cs.wikipedia.org/wiki?curid=313977", "title": "Doxycyklin", "text": "Doxycyklin\n\nDoxycyklin je tetracyklinové antibiotikum druhé generace, používané k léčbě močových a gynekologických infekcí, zánětu prostaty, zánětu varlat a nadvarlat, chlamydiózy, mykoplasmózy či trachomy. Používá se též při léčbě pokročilého stadia akné.\n\nDoxycyklin je žlutý krystalický prášek, bez zápachu. Je velmi málo rozpustný ve vodě, dobře rozpustný ve zředěných kyselinách a hydroxidech, nepatrně rozpustný v alkoholech, prakticky nerozpustný v chloroformu a diethyletheru.\n\n"}
{"id": "313993", "url": "https://cs.wikipedia.org/wiki?curid=313993", "title": "Okres Cantemir", "text": "Okres Cantemir\n\nCantemir je okres v jižním Moldavsku. Žije zde okolo 60 tisíc obyvatel a jeho sídlem je město Cantemir. Na západě sousedí s Rumunskem, na severu s okresem Leova, na východě s autonomním regionem Gagauzsko a na jihu s okresem Cahul. Jelikož okres sousedí s Gagauzskem žije zde spousta Bulharů\n"}
{"id": "313994", "url": "https://cs.wikipedia.org/wiki?curid=313994", "title": "Fototerapie", "text": "Fototerapie\n\nFototerapie je fyzikální terapie využívající viditelnou i neviditelnou část světelného spektra (UV, IR) k preventivnímu a léčebnému využití. Nejčastější je laserová fototerapie, léčba polarizovaným světlem či monochromatickým světlem, ale také přirozeným slunečním zářením (helioterapie v lázeňství) či pomocí lamp s celospektrálním světlem (světlo blízké přirozenému slunečnímu záření). V porodnictví se používá fototerapie modrým světlem při léčbě novorozenecké žloutenky. Nejčastější využití je v porodnictví, dermatologii, medicíně bolestí, estetické medicíně, psychiatrii, psychologii a léčebné pedagogice, rehabilitaci a balneoterapii (lázeňství). Alternativně se fototerapie používá také k předcházení jet-lagu (pásmová nemoc, problémy se spánkem způsobené přeletem do vzdáleného časového pásma). Některé letecké společnosti nabízejí svým pasažérům na dlouhých tratích speciální pokrývky hlavy, na kterých je umístěný zdroj světla.\n\nPoužívá se v zejména v estetické medicíně. Principem je fototermolýza, tedy přeměna světelné energie na tepelnou. Tkáň je zahřívaná absorpcí fotonů, nejčastěji pomocí laserů nebo intenzivního pulzního světla). Toho se využívá při epilacích, odstraňování hyperpigmentací či rejuvenizaci pokožky.\n\nNejstarší je helioterapie (léčba slunečními paprsky), která se využívá v lázeňství. Používá se také biostimulační laserová fotoerapie pomocí měkkých laserových paprsků (lasery do 50 mW) či lampová fototerapie, která využívá viditelné polarizované nekoherentní světlo. Jako fotonyx je označována fototerapie, u které je navíc zúžena spektrální pološířka vyzařovaného světla.\n\nNovorozenecká žloutenka (neboli novorozenecký ikterus) je velmi častým jevem u novorozenců a vzniká v důsledku hemolýzy velkého množství erytrocytů. Obvykle nevyžaduje léčbu. Fototerapie se používá při závažnějších formách, a to zejména fototerapie modrým světlem (420–470 nm). Jeho vlnová délka je nejblíže k absorpčnímu spektru bilirubinu. Často se používá také zelené světlo, které je příjemnější pro oči ošetřujícího personálu nebo celospektrální bílé světlo (380–700 nm), které neovlivňuje opticky prokrvení kůže. Cílem všech typů fototerapie je eliminace bilirubinu. Svítí se na co největší část těla obnaženého novorozence. Princip spočívá ve schopnosti mlekuly bilirubinu přijmout foton a tím změnit strukturu. Použité světlo tak rozkládá bilirubin kolující krví v kožních cévách a vznikají ve vodě rozpustné složky, které jsou potom vylučovány močí. Při aplikaci se šetrně zakrývají oči novorozence, případně se používají modře svítící podložky, na kterých leží novorozenec zády.\nKožní lékařství využívá především ultrafialového záření při léčbě lupénky, akné a vitiliga.\n\nV estetické medicíně se využívá neinvazivní i invazivní fototerapie. K neinvazivním zákroků patří soft lasery a viditelné lineární nekoherentní světlo. Tyto techniky jsou používány zejména pro rejuvenaci (omlazení pokožky). Využívá se zejména selektivní fototermolýza a pulzní lasery. Techniky se používají předevšim k epilacím, odstranění pigmentových skvrn a odstranění teleagiektázií (rozšířené cévky).\n\nV psychiatrii je nejčastější léčba depresí, sezónních afektivních poruch, premenstruálních poruch, bulimie a poruch pozornosti. Léčba u psychiatra, případně psychologa probíhá obvykle ambulantně, nebo si pacient může celou lampu zakoupit pro domácí aplikace. Principem je chronobiologická léčba, která vychází ze souvislostí fototerapie s cirkadiánními rytmy, například v kombinaci fototerapie a tzv. spánkové deprivační terapie. Je zřejmé, že melatonin je v mozku vylučován především v druhé polovině noci. Melatonin je dle těchto výzkumů dáván do spojitosti s depresogenním účinkem. Pokud je fototerapie použita bezprostředně po ranním probuzení, pak je vylučování melatoninu ukončeno, případně se melatonin odbourává. Tím dojde k pozitivní změně nálady. Tento výklad názvu fototerapie by ale neměl být zaměňován s jinými variantami. Jako \"léčba světlem\" v terapii SAD (sezónní afektivní poruchy) je takto jistě přijatelná a účinná, ale má řadu jiných aplikací. Podle spektra světla, které používají různé přístroje, je aplikovatelná na zejména kožní choroby (sklerodermie, vitiligo, ekzém, psoriáza a desítky dalších) a o jejich léčbě je k dispozici desetitisíce publikací a diskuzí, které mají miliony příspěvků. Dosud používané části spektra UVA, UVB a další jsou velmi účinné, některé v kombinaci s léčivy a mastmi. Velmi aktuální je používání části spektra UVA-1, které proniká do hlubších vrstev kůže a má minimální vedlejší účinky a rizika. Dále následující popisy jsou samozřejmě solidní, ale nezahrnují celou oblast fototerapie.\n\nOproti dřívějším předpokladům je zřejmě důležité použít fototerapii ne libovolně dopoledne, nýbrž pokud možno hned po probuzení. Empiricky nejlépe ověřenou a plně uznávanou je fototerapie při sezónně podmíněné depresi, která je také nazývána zimní depresí. Množí se ale stále více studií, které svědčí o tom, že fototerapie je účinná u všech forem depresí. Účinné je normální bílé světlo, které odpovídá spektru slunečního světla. Samozřejmě že nemusí být používáno pouze umělé světlo (terapeutická lampa). Studie však ukazují, že se dnes lidé příliš málo pohybují venku, aby se tak potažmo vystavili potřebnému množství světla. Zvláště modrý krátkovlnný rozsah světelného spektra má vliv na řízení ciarkadiánních rytmů.\n\nPodle jedné teorie není pro lidstvo severní zeměpisná šířka přirozeným místem k životu, vzhledem k tomu, že po většinu doby své existence žili předkové rodu homo sapiens v Africe. Podle této \"Out of Africa Theory\" k prvnímu doložitelnému výskytu předků člověka na území afriky došlo už před 1,8 miliony let, přičemž první lidé se ve střední Evropě objevili až před 45 000 lety a ve Skandinávii teprve před 25 000 lety. Proto nejsou lidé na nedostatek světla v zimních měsících dostatečně adaptováni. Poeticky se o blahodárných účincích světla vyjádřil spisovatel Ota Pavel: \"Slunce je žlutý prášek nebeských psychiatrů.\" Už antický lékař Hipokratés doporučoval: \"Onemocní-li člověk špatnou náladou, vystavte ho slunečním paprskům.\"\n\nVýmluvná je také epidemiologie sebevražd v rámci Evropy: V severských a baltických zemích Evropy jsou sebevraždy páchány 4-5 krát častěji než v zemích jako je Řecko, Albánie a Portugalsko. Souvislost s intenzitou slunečního světla se zde přímo nabízí.\n\nPacient se dívá denně do jasného světla ze vzdálenosti minimálně 1 metr po dobu 20 až 60 minut – nejlépe hned po probuzení. Účinnost je dobře prokázána při expozici o síle 10.000 Luxů po dobu půl hodiny nebo 2.500 Luxů po dobu 2 hodin. Důležité je aby světlo dopadalo na sítnici, pacient se ale nemusí dívat přímo do zdroje světla.\n"}
{"id": "313996", "url": "https://cs.wikipedia.org/wiki?curid=313996", "title": "Rickroll", "text": "Rickroll\n\nRickrollování je žert a internetový fenomén (vznikl na internetovém fóru 4chan) zahrnující hudební klip k hitu roku 1987, písni \"Never Gonna Give You Up\" od Ricka Astleyho. Funguje tak, že osoba pošle internetovou adresu, o které tvrdí že je relevantní k tématu, ale ta ovšem uživatele zavede na Astleyho klip. URL může být zamaskovaná, takže uživatel nemůže rozpoznat cíl adresy bez kliknutí (čímž uspokojí svou zvědavost). Uživatel, který naletí je takzvaně \"zrickrollován\" .\n\n\n"}
{"id": "314001", "url": "https://cs.wikipedia.org/wiki?curid=314001", "title": "Ty Conklin", "text": "Ty Conklin\n\nTy Conklin (* 30. března 1976, Anchorage, Aljaška) je bývalý profesionální hokejový brankář, který v NHL naposledy chytal za tým Detroit Red Wings. Kariéru ukončil v roce 2012, když mu po nepovedeném ročníku nebyla nabídnuta nová smlouva. V roce 2004 získal s týmem USA na MS v Praze bronzovou medaili.\n\n"}
{"id": "314003", "url": "https://cs.wikipedia.org/wiki?curid=314003", "title": "Guebwiller", "text": "Guebwiller\n\nGuebwiller (německy:\"Gebweiler\" a alsasky \"Gawiller\") je francouzské město v departementu Haut-Rhin v regionu Grand Est.\n\nGuebwiller leží 23 km severozápadně od města Mulhouse, 18 km severovýchodně od Thann a 25 km jihozápadně od Colmaru u paty pohoří Vosges a na počátku údolí Florival. Grand Ballon, nejvyšší vrchol pohoří Vogéz, se nachází 8 km na východ od města.\n\nMěsto sousedí s obcemi: Bergholtz, Bergholtz-Zell, Buhl, Rimbach-près-Guebwiller, Issenheim, Jungholtz a Soultz-Haut-Rhin.\n\nMěsto je poprvé zmiňováno v darovací listině v souvislosti s klášterem Murbach roku 774 pod jménem \"GEBUNVILLARE\". Středověké město se formovalo během 12. století kolem kostela Saint-Léger a château du Burgstall. Hradby byly postaveny mezi lety 1270 a 1287. Guebwiller, prosperující centrum knížectví Murbach, mělo roku 1394 1350 obyvatel.\n\n\"Počet obyvatel\"\n\n\nVe městě je pět mateřských a stejný počet základních škol.\n\n"}
{"id": "314006", "url": "https://cs.wikipedia.org/wiki?curid=314006", "title": "Miletice (Černuc)", "text": "Miletice (Černuc)\n\nMiletice jsou vesnice v okrese Kladno patřící pod obec Černuc. V roce 2011 zde trvale žilo 206 obyvatel.\n\nNázev Miletice je zřejmě odvozen od dříve běžně používaného osobního jména Mileta.\n\nPrvní písemná zmínka o vesnici pochází z roku 1337. Podle jiných zdrojů první písemná zmínka pochází z roku 1328, kdy za vlády Jana Lucemburského získaly Miletice jeptišky kláštera svatého Jiří na Pražském hradě. V minulosti také patřily Budyni (14. století) a Janu Vlkovi, rytíři z 15. století. V 17. století připadly Miletice Zvoleněvsi.\n\nMiletice jsou také známé kvalitním pískovcem, který se později začal dovážet do nedalekých skláren v Otvovicích. Elektřina zde byla zavedena již v roce 1908, z důvodu velké prosperity zdejší obce díky mlátícímu spolku. Naopak 3 km vzdálená Loucká měla zavedenou elektřinu vůbec jako poslední z celé republiky a to až v roce 1949.\n\n\n"}
{"id": "314007", "url": "https://cs.wikipedia.org/wiki?curid=314007", "title": "Dany Sabourin", "text": "Dany Sabourin\n\nDany Sabourin (* 2. září 1980 ve Val d'Or, Québec, Kanada) je profesionální hokejový brankář, hrající v AHL za Providence Bruins. V roce 2006 získal Baz Bastien Memorial Trophy pro nejlepšího brankáře AHL. Jeho otec Gary Sabourin v NHL odehrál 627 zápasů.\n\n"}
{"id": "314010", "url": "https://cs.wikipedia.org/wiki?curid=314010", "title": "Zásah Tomáše Čermáka proti Kateřině Jacques", "text": "Zásah Tomáše Čermáka proti Kateřině Jacques\n\nZásah policisty Tomáše Čermáka proti demonstrantce Kateřině Jacques dne 1. května 2006 v Praze v ulici Na Moráni, jeho medializace a angažovanost orgánů činných v trestním stíhání i politiků významně ovlivnily politickou dráhu a život Kateřiny Jacques i ostatních zúčastněných a staly se i jedním z východisek veřejných diskusí o postojích veřejnosti, politiků a policie k politickým demonstracím neonacistů a jejich odpůrců a k práci policie.\n\nNa 1. května 2006 odpoledne ohlásil neonacistický Národní odpor demonstraci na Palackého náměstí v Praze, kterou úřady přes výzvy odpůrců nezakázaly.\n\nSkupina členů Strany zelených se na místě průvodu účastnila neohlášených protestních akcí, střežených policejním kordónem, který neonacisty a jejich protivníky odděloval. Když Kateřina Jacques, jinak též ředitelka sekce lidských práv na Úřadu vlády ČR, v rámci průvodu následovala příznivce Národního odporu odcházející na Karlovo náměstí, ocitla se na Moráni v konfliktu s nadpraporčíkem Tomášem Čermákem, patřícím ke skupině z místního oddělení Policie České republiky, jež vystřídala těžkooděnce ze specializované jednotky. Čermák ve své obhajobě tvrdil, že třikrát Jacques vyzval, aby nevstupovala do míst, kde by se mohla dostat do kontaktu s průvodem neonacistů. Poté ji za použití donucovacích prostředků a za asistence televizních kamer donutil nastoupit do policejního vozu. Podle Jacques a podle obžaloby Čermák Jacques několikrát bezdůvodně udeřil do hrudníku, smýkl s ní na zem, klekl si na ni a při nasazování pout a vtlačování do policejního vozu ji bil, a to mimo jiné i do rozkroku. Bezdůvodné bití a ponižování údajně pokračovalo i v policejním voze a na služebně. Sám Tomáš Čermák při zákroku údajně utrpěl zranění zad, z kterého se ještě v říjnu 2007 léčil. Čermák celý konflikt označuje za zákonné použití donucovacích prostředků kvůli neuposlechnutí jeho výzvy a následné napadení, při kterém mu Jacques strhla služební odznak. Jednání policie vyvolalo silnou kritiku většiny médií i politiků včetně premiéra Paroubka.\n\nMinistr vnitra František Bublan se krátce po incidentu, 2. května 2006, pro média vyjádřil, že zásah považuje za neadekvátní, a nařídil Inspekci ministra vnitra co nejrychlejší prošetření. Inspekce ministerstva vnitra po urychleném prošetření záležitosti navrhla stíhat Čermáka pro zneužití pravomoci veřejného činitele, ublížení na zdraví a omezování osobní svobody.\n\nNa Čermáka podala Kateřina Jacques 5. května 2006 trestní oznámení pro podezření z trestného činu zneužití pravomoci veřejného činitele a ublížení na zdraví. Obvodní státní zástupkyně pro Prahu 2 zahájila 24. května 2006 trestní stíhání pro zneužití pravomoci veřejného činitele, ublížení na zdraví a omezování osobní svobody. Čermákův obhájce podal proti trestnímu stíhání neprodleně stížnost, ta byla zamítnuta. Následně 9. srpna 2006 podal i žádost o milost k prezidentu republiky, rovněž neúspěšně.\n\nObvodní státní zástupkyně pro Prahu 2 trestní stíhání 20. listopadu 2006 zastavila (podle idnes.cz dne 20. listopadu 2006 zastavilo stíhání městské státní zastupitelství), avšak nejvyšší státní zástupkyně Renata Vesecká si vyžádala informaci o důvodech zastavení stíhání a městský státní zástupce Martin Omelka poté na základě stížnosti advokáta Kateřiny Jacques rozhodnutí o zastavení zrušil, což bylo zveřejněno 14. května 2007. 9. července 2007 advokát Kateřiny Jacques navrhl vyloučení obvodní státní zástupkyně pro podjatost. 9. srpna 2007 Čermákův advokát požádal nejvyšší státní zástupkyni Veseckou o změnu státního zástupce. Městské státní zastupitelství 14. srpna 2007 Čermáka u Obvodního soudu pro Prahu 2 obžalovalo.\n\nObhájce Tomáše Čermáka Jaroslav Janeček označil jednání městského státního zástupce za porušení nestrannosti. Zastánci Čermáka poukazovali na politické pozadí případu, proces s Čermákem označovali za politický a jsou přesvědčení o tom, že Čermák řádně zasáhl proti narušitelce řádně ohlášeného průvodu a celá skandalizace jeho osoby byla pouze prostředkem k plánovanému zviditelnění se Kateřiny Jacques před blížícími se volbami do Poslanecké sněmovny Parlamentu České republiky.\n\nJacques podala u ministerstva vnitra stížnost na znalce doc. PhDr. Mariana Brzybohatého, Ph. D. (vedoucího katedry kriminální, cizinecké a pohraniční policie Policejní akademie). Ten vypracoval znalecký posudek, ve kterém zásah vyhodnotil jako přiměřený, třebaže situaci udeření Jacques Čermákem označil za „kolaps“. Předmětem stížnosti byla námitka pro podjatost znalce a skutečnost, že znalci bylo vyplaceno znalečné (ve výši 7 700 Kč). Výsledkem šetření inspekce ministerstva vnitra bylo podání podnětu k trestnímu stíhání Brzybohatého za podvod, neboť jako zaměstnanec policejní akademie na znalečné neměl podle inspekce nárok. Státní zastupitelství si vyžádalo nový znalecký posudek, od Policejní akademie, a jeho závěry byly obdobné jako závěry posudku Brzybohatého.\n\nPřed rokem 1989 Tomáš Čermák (* 13. prosince 1968) krátce působil v pohotovostním pluku Veřejné bezpečnosti. V roce 1988 však odešel a zpět k policii nastoupil až v březnu 1990. Od té doby působil většinou jako pochůzkář.\n\nNa základě incidentu byl 2. května 2006 postaven mimo službu a posléze propuštěn od Policie České republiky. Po zproštění viny se pro média opakovaně vyjádřil, že se chce k policii vrátit.\n\nNásledkem tříštivé zlomeniny obratle, za jejíž způsobení Čermákovi je Petr Slunéčko obžalován z napadení veřejného činitele a výtržnictví, však podle svých slov může pracovat jen omezenou dobu a na počátku roku 2009 má stále problém nalézt zaměstnání.\n\nVe volbách do zastupitelstva hl. m. Prahy v roce 2010 kandidoval Čermák za Suverenitu - blok Jany Bobošíkové, stranu zdravého rozumu.\n\nObvodní soud pro Prahu 2 zastavil 5. října 2007 trestní stíhání Čermáka. Žalobce podal proti rozhodnutí stížnost k Městskému soudu v Praze. Obvodní soud pro Prahu 2 Čermáka 8. února 2008 zprostil obžaloby, jednání Jacques označil za přestupek a jednání Čermáka za sice nevhodné, ale nikoliv trestné. Městský státní zástupce Martin Omelka se odvolal a v odvolacím řízení Městský soud v Praze (předseda senátu Luboš Vlasák) 16. dubna 2008 potvrdil rozhodnutí obvodního soudu.\n\n23. srpna 2006 Čermákův advokát Jaroslav Janeček podal trestní oznámení na Kateřinu Jacques pro útok na veřejného činitele (spolu s jejím kolegou Petrem Slunéčkem), křivé obvinění a křivou výpověď, ve kterém mimo jiné tvrdí, že celý incident záměrně vyprovokovala, aby se zviditelnila při volební kampani.\n\n"}
{"id": "314011", "url": "https://cs.wikipedia.org/wiki?curid=314011", "title": "Sambandsflokkurin", "text": "Sambandsflokkurin\n\nSambandsflokkurin je původní název Unionistické strany. Jedná se o faerskou konzervativně-liberální politickou stranu, jejíž předsedou je Bárður á Steig Nielsen. Strana se zasazuje za setrvání v autonomii s Dánskem. V posledních parlamentních volbách v roce 2015 Unionistická strana obdržela 18,8% hlasů, a získala 6 křesel ve 33členném parlamentu.\n\nV dánských parlamentních volbách 2019 strana získala 28,3% hlasů, a mohla tak obsadit jedno ze dvou křesel příslušející Faeřanům v dánském parlamentu.\n\n"}
{"id": "314012", "url": "https://cs.wikipedia.org/wiki?curid=314012", "title": "Red Hot Chilli Pipers", "text": "Red Hot Chilli Pipers\n\nRed Hot Chilli Pipers je skotská hudební skupina hrající rockové skladby, přičemž hlavním nástrojem jsou dudy. Členové navíc hrají na koncertech v tradičních skotských kiltech. Skupina se stala vítězem pořadu BBC - Prime Time BBC One show 'When Will I Be Famous'. Skupina vydala tři alba - \"Red Hot Chilli Pipers\", \"Bagrock To The Masses\" a \"Music For The Kilted Generation\".\n\n"}
{"id": "314013", "url": "https://cs.wikipedia.org/wiki?curid=314013", "title": "Pej-ťiang", "text": "Pej-ťiang\n\nPej-ťiang () je řeka na jihu ČLR (Kuang-tung). Je více než 468 km dlouhá. Povodí má rozlohu přibližně 45 900 km².\n\nPramení ve středně vysokých horách a na dolním toku protéká zvlněnou rovinou. Je levou zdrojnicí řeky Si-ťiang.\nNejvyšších vodních stavů dosahuje v létě díky monzunovým dešťům.\n\nVodní doprava je možná na dolním toku, ale z důvodu velkého množství říčních prahů se střetává s mnohými problémy. V několika místech je říční koryto chráněno hrázemi před povodněmi.\n"}
{"id": "314014", "url": "https://cs.wikipedia.org/wiki?curid=314014", "title": "3. lékařská fakulta Univerzity Karlovy", "text": "3. lékařská fakulta Univerzity Karlovy\n\n3. lékařská fakulta Univerzity Karlovy (UK 3. LF) je jednou z pěti lékařských fakult, z celkového počtu sedmnácti fakult Karlovy univerzity. Byla založená v roce 1953. Její původní název zněl Lékařská fakulta hygienická Univerzity Karlovy (LFH UK). Ke změně na 3. lékařskou fakultu UK a transformaci jejího charakteru došlo po sametové revoluci od roku 1990.\n\n3. lékařská fakulta navazuje na kořeny Univerzity Karlovy založené ve 14. století, kdy jednou ze čtyř zakládajících byla i lékařská fakulta. V roce 1953 z rozhodnutí tehdejšího Ministerstva vysokých škol ČSR došlo k rozdělení pražské lékařské fakulty na tři samostatně vystupující fakulty:\n\n\nLFH byla od svého vzniku zaměřená na specializaci v oborech hygieny a preventivního lékařství. Za sídlo nové LFH byla vybrána nemocnice na Královských Vinohradech, kde působilo mnoho odborníků. K redukci výuky došlo v základních lékařských profilacích, což způsobilo problémy s uplatněním absolventů v klasických oborech medicíny. Změny učebního plánu byly dokončeny až v akademickém roce 1970/1971. Do tohoto roku byla část výuky situována na půdu Fakulty všeobecného lékařství. Charakter školy byl poplatný vládnoucímu komunistickému režimu.\n\nZměna nastala až s příchodem sametové revoluce v roce 1989. V následujícím roce 1990 byla provedena změna názvu fakulty na 3. lékařskou fakultu UK. Změny se dotkly i studijního plánu, který má již charakter zaměřený primárně na všeobecné lékařství. Přesto byl ponechán důraz na preventivní lékařství, jakožto komparativní výhoda vůči ostatním lékařským fakultám v republice. Studijní magisterský program nesl název: \"Všeobecné lékařství s preventivním zaměřením\". Prvním svobodně zvoleným děkanem se stal prof. MUDr. Cyril Höschl, DrSc., FRCPsych. Byla vypsána výběrová řízení na vedoucí pozice klinik a ústavů, stejně tak na místa akademických pracovníků. Došlo k navázání spolupráce s mnoha pracovišti, jež v průběhu let výrazně zesílila.\n\nV roce 1992 byla otevřena moderní budova děkanátu v Ruské ulici, kde získaly působnost také některé teoretické, preventivní a hygienické ústavy. Vedle toho zde bylo zřízeno i Středisko vědeckých informací včetně knihovny.\n\nV roce 2000 následovala přístavba nového 6. patra budovy, kam se přestěhovala část ústavů. V roce 2006 proběhla rekonstrukce budovy děkanátu a části vedlejší Střední zdravotnické školy, do které byl přemístěn Ústav pro lékařskou etiku a ošetřovatelství a Ústav cizích jazyků.\n\nZahraniční výměna studentů započala v akademickém roce 1991–1992. Samotná výuka cizinců je uskutečňována v angličtině. Bakalářský studijní program Specializace ve zdravotnictví byl otevřen v akademickém roce 1994–1995, od akad. roku 2002–2003 zde existuje kvalifikační bakalářský program Ošetřovatelství.\n\nK zásadní změně celého obsahu výuky všeobecného lékařství došlo v akad. roce 1996–1997. Od akad. roku 1993–1994 probíhá na fakultě celoživotní vzdělávání, výuka některých oborů určená seniorům v rámci tzv. „Univerzity 3. věku“.\n\nNa fakultě vycházejí čtvrtletník \"Vita Nostra Revue\" a týdenní zpravodaj \"Vita Nostra Servis\". V roce 1997 vznikl spolek studentů 3. LF UK nazvaný \"TRIMED\".\n\n\n\n\n\n\n\n\nDoktorské\n\n\n\nOd roku 1953 zde působila řada významných odborníků a vědců.\n\nV minulosti se z osobností fakulty nejvýrazněji zapsali do československého lékařství prof. F. Burian (zakladatel plastické chirurgie), prof. J. Syllaba (zakladatel diabetologie), prof. V. Jonáš (kardiolog), prof. J. Šebek (neurolog), prof. E. Polák (chirurg), prof. E. Knobloch (soudní lékař) a prof. J. Janků (oftalmolog). Tři velké posluchárny v budově děkanátu nesou jména: Burianova, Jonášova a Syllabova.\n\nNa Klinice popálenin pracovala až do roku 1990 také překladatelka a pozdější česká diplomatka a politička docentka Jaroslava Moserová. Přednostkou Neurologické kliniky byla v letech 1973–1990 prof. Valja Stýblová, lékařka a česká spisovatelka. Přednosta III. interní-kardiologické kliniky profesor Petr Widimský obdržel v roce 2011 Národní cenu, hlavní ocenění projektu Česká hlava za intervenční léčbu akutního infarktu myokardu.\n\nNa fakultě podstoupila habilitační řízení či řízení ke jmenování profesorem řada významných osobností. Mezi jinými prof. Zdeněk Neubauer v oboru biologie, nebo doc. Ivan M. Havel v oblasti umělé inteligence. Na návrh vědecké rady 3. LF UK 25. května 1994 na převzal v aule Karolina čestnou vědeckou hodnost doktora honoris causa lékařských věd Univerzity Karlovy světově uznávaný filosof, epistemolog sir Karl Popper.\n\nK roku 2013 měla fakulta 668 zaměstnanců, z toho 42 profesorů, 81 docentů a 290 odborných asistentů.\n\nKolegium děkana je poradním orgánem děkana fakulty. Složení kolegia pro funkční období 2018–2022:\n\n\n"}
{"id": "314015", "url": "https://cs.wikipedia.org/wiki?curid=314015", "title": "Kostel svatého Vavřince (Brno-Komín)", "text": "Kostel svatého Vavřince (Brno-Komín)\n\nŘímskokatolický farní kostel svatého Vavřince se nachází v Kristenově ulici v brněnské městské části Komín. Fara se nachází vzadu za kostelem, v sousedství školní budovy.\n\nKostel byl vystavěn roku 1324 dvojnásobnou královnou Eliškou Rejčkou, aby na něj byla přenesena farní práva kostela Nanebevzetí Panny Marie na Starém Brně, který se stal chrámem klášterním. Roku 1720, při velkém požáru Komína, vyhořel i kostel. K jeho celkové opravě došlo až v letech 1883–1884 podle návrhu zemského konzervátora a diecézního architekta Augustina Prokopa. Přitom byla na cimbuřím zakončené hranolové věži vystavěna jehlancovitá nástavba ukončená křížem.\n\nPodle návrhu akademického architekta Antonína Blažka z Králova Pole byl kostel v letech 1911–1913 zásadně přestavěn, nová a větší hlavní loď byla probourána a postavena napříč k původní lodi. Původní presbytář tvoří dnes boční kapli s oltářem. Rozsáhlé opravy si kostel vyžádal na přelomu 20. a 21. století, kdy byla zrekonstruována věž, fasáda, kamenný portál, střecha i varhany a před kostelem umístěna kašna, s kamennou plastikou, představující Starý a Nový zákon.\n\nJde o farní kostel komínské farnosti. Pravidelně se zde slouží mše svaté.\n\n"}
{"id": "314016", "url": "https://cs.wikipedia.org/wiki?curid=314016", "title": "Stehlík obecný", "text": "Stehlík obecný\n\nStehlík obecný (\"Carduelis carduelis\") je malý pěvec z čeledi pěnkavovití s rozsáhlým areálem.\n\nJsou rozlišovány poddruhy:\n\nStehlík obecný má štíhlé tělo, dlouhá křídla, silný, poměrně dlouhý, hodně špičatý zobák barvy slonoviny až zarůžovělý a hnědé končetiny. Je pestře zbarvený, svrchu béžově, křídla má zčásti černá s bílými skvrnami a jasným žlutým pruhem, zespodu je bílý, hlava má charakteristickou červenou masku, zbytek hlavy je černobílý. Obě pohlaví jsou zbarvena téměř stejně a bývá obtížné je rozlišit. Samec má však výraznější a větší červenou masku – pokrývá větší část hlavy než u samice a zasahuje až za oko; ramena křídel má samec celá černá, zatímco samice z části šedivá. Jiná je také geometrie zobáku, samec mívá zobák delší a užší, není to však pravidlem. Mladí ptáci až do podzimního pelichání nemají červenou masku. Hlava je šedohnědá a rozpitě čárkovaná, kresba černobílá; záda a spodní strana jsou světle hnědé, tmavě čárkované; křídla černá se žlutými poli.\n\nPtáci létají rychlým obratným vlnkovitým letem. Chovají se neposedně, na vrcholcích pcháčů a bodláků stále poposedávají a přeletují z jednoho na druhý; když ztrácejí rovnováhu, třepotají křídly.\n\nHlas: Ozývá se často. Zpěv, přednášený z vyvýšeného místa, ze stromu či drátu elektrického vedení, tvoří hlavně švitořivé a cvrčivé prvky. Obsahuje vábení znějící jako „štyglic“ či „tyglic“ a také „cuitt-uit-uit“, kterým se ptáci ozývají i za letu. Podle Dungela a Hudce je zpěv rozmanité ostré švitoření „stiglic-stiglic“ s dalšími tóny; poplašný hlas protažené „a-iíh“. Svensson uvádí poměrně tichý zpěv podobný čížkovi, složený z rychlých trylků, mňoukavých tónů a štěbetavých částí. Zpěv lze poznat podle vábení, kterým je protkán; vábením je trojslabičné, přeskakující a veselé „tikelitt“. Z hejna hledajícího potravu někdy zaznívá povídavé jednoslabičné „litt“ nebo dvouslabičné „telitt“. Hejno se ozývá skřípavým „čree“.\n\nHojně se vyskytuje v celé Evropě kromě větší části Skandinávského poloostrova a severního Ruska; žije v Asii východně až po Bajkalské jezero a jižně po Himálaj a v severní a severovýchodní Africe. Jedinci, kteří unikli z umělých odchovů, vytvořili stálou populaci i v Austrálii a na Novém Zélandu, introdukován také také do Severní a Jižní Ameriky.\n\nJe částečně tažný, na zimu z větší části migruje do jižní a západní Evropy.\n\nNa celém území patří mezi běžně rozšířené druhy; během tří mapování byl zaznamenán v 98–99 % všech kvadrátů. Nejhojnější je v nížinách až pahorkatinách, lze jej však spatřit i v horách. Výjimečně bývá pozorován v hnízdím období i nad horní hranicí lesa. Hnízdění v nejvyšším místě bylo hlášeno z Pomezních bud (1040 m n. m.).\n\nV České republice částečně tažný. Asi polovina stehlíků odlétá v říjnu až listopadu do Středomoří, odkud se vracejí v březnu až dubnu.\n\nPůvodně pták světlých okrajů smíšeného a listnatého lesa a rozvolněných lesních porostů. Dnes žije převážně v kulturní otvřené krajině, vesměs v blízkosti vesnic a měst, v parcích, alejích, sadech, zahradách, na hřbitovech. Obývá také příbřežní porosty stromů a keřů tekoucích i stojatých vod i řídké listnaté a smíšené lesy. Oblíbil si parkovitou krajinu s dostatkem stromů. Mimo období hnízdění je vidět na polích, loukách, opuštěných a zarostlých pozemcích, kde vyhledává potravu. Na podzim a v zimě se většinou seskupuje do hejnek, někdy i do početných hejn.\n\nNení příliš teritoriální a má sklon k vytváření volných kolonií o dvou až pěti párech, s hnízdy vzdálenými jen několik metrů od sebe.\n\nSamečkové začínají zpívat již v únoru, kdy se ještě zdržují v zimních hejnech. Začátkem dubna se hejna rozpadají a tvoří se páry. Hnízdí od května do začátku srpna, ve střední a jižní Evropě dvakrát, na severu jednou. Hnízdo staví samička téměř výhradně na listnatých, často ovocných stromech, většinou ve vidlici větve na postranní větvi daleko od kmene. Zřídka níže než 4 m nad zemí. Hnízdo je tlustostěná miska (nahoře s trochu dovnitř zahnutými stěnami) pečlivě spletená z jemných stébel, kořínků a mechu; vše je propleteno hmyzím předivem a lišejníky. Do hnízdního důlku vystlaného chmýřím z bodláků a zvířecí srstí snáší samička 4–5 (3–6 ) bělavých vajíček s načervenalými tečkami a čárkami. Po dobu sezení (12–14 dní) ji sameček krmí. Mladé krmí rodiče zprvu hmyzem, později semeny (včetně nezralých) změkčenými ve voleti. Mláďata opouštějí hnízdo po 13–15 dnech.\n\nPotrava: Stehlíci jsou specialisté na semena, která ještě vězí v semenících. Požírají malá semena různých druhů rostlin, nejčastěji hvězdnicovitých (pcháčů, bodláků, pampelišek, pupalek, lociky), mrkvovitých (bedrníku, bršlice, jarmanky, kerblíku, kmínu aj.), obratně šplhají po tenkých větvičkách bříz a olší, z jejichž šištiček vybírají semena. Při sběru potravy využívají stehlíci široké okolí hnízdiště, obvykle do 500 m od hnízda, především otevřené ruderální plochy, úhory, zanedbané louky, příkopy a okraje silnic. Na místa s bohatou potravní nabídkou se celoročně sletují různě velká hejna. V zimě zalétávají na krmítka.\n\nStehlík byl v minulosti vítanou kořistí čižbářů. Od prehistorie po celý středověk a v novověku až do poloviny 19. století byl spolu s jinými pěnkavovitými ptáky běžně chytán. Kvůli atraktivnímu vzhledu a příjemnému zpěvu se stal oblíbeným a ceněným klecním ptákem. Chov stehlíků, zejména v západní Evropě, neztratil nikdy na popularitě. Známí jsou pestře zbarvení kříženci stehlíka s kanárem. V současnosti jsou i v ČR chováni a rozmnožováni jedinci pocházející z registrovaných chovů (v souladu s platným zákonem na ochranu přírody a krajiny). Takový chov je cenným zdrojem poučení a informací o bionomii druhu. V zajetí jsou vedle většího poddruhu (\"C. carduelis major\") stále populárnější četné barevné mutace.\n\nHistorické pojmenování stehlíka obecného bylo jednoslovné: stehlík. Jméno je praslovanské a stará podoba tohoto jména s onomastickým základem byla v praslovanštině *stegblb, ve staročeštině *stehlec. Odvozeno je od hlasu (vábení) ptáka a zapisuje se obyčejně stiglic-stiglic apod. Slezská podoba jména byla styglik. Starý lidový moravský název „plavý stehlík“ označoval slavíka. Zoologickým názvem stehlík je ve slovenštině pojmenován zvonek.\n\nV \"Krátkém přírodopisu čili Poučení o věcech v přirozenosti se nacházejících\" (1835) od Františka Šíra lze nalézt několik zásahů do zoologického názvosloví ve snaze poslovanštit ho. Příkladem je neopodstatněná změna názvu stehlík na Štíhlík.\n\nNádherně zbarvený stehlík obecný poutal vždy pozornost prostých lidí i umělců.\n\nStehlík v křesťanské symbolice může souviset s dětstvím Krista, ale může být považován i za výraz vztahu mezi milujícími se osobami a v tomto smyslu být přenosný i na výše zmíněný mystický poměr Krista a Panny Marie. Podle středověkých legend např. stehlík vytrhával trny z hlavy Krista nesoucího kříž na Golgotu a červeň peříček kolem jeho zobáku byla ztotožňována s krví Kristovou, kterou se stehlík při tom potřísnil.\n\nPatrně nejznámějším výtvarnám dílem je \"Het puttertje\" (\"Stehlík\", \"The goldfinch\") nizozemského malíře Carela Fabritia, jednoho z nejtalentovanějších žáků Rembrandta. Dílo signované \"C. FABRITIUS 1654\" je od roku 1896 součástí sbírek galerie Mauritshuis v Haagu.\n\nV roce 2014 získala Pulitzerovu cenu Donna Tarttová za román \"The Goldfinch\". Příběh, na jehož počátku je třináctiletý Theo Decker svázán s Fabritiovým obrazem \"Stehlík\", vydalo v českém překladu Argo v roce 2015. Podle románu je natáčen film v režii Johna Crowleye, v hlavní roli s Anselem Elgortem (2019).\n\nVe \"Velkém přírodopisu ptáků\" z roku 1910 se dočteme: \"Zpívá vesele, rychlým tempem a střídavě a jeho písničku je dost daleko slyšeti. ... Trilkuje, cvrčí, hlaholí jen což, často slyšeti při tom i volání „pink, pink, pink“ a čím déle tuto slabiku a vytrvaleji opakuje, tím cennější zpěvák. Za zpěvu se vrtí neustále sem tam, v pravo v levo a zpívá mimo pelichání skoro po celý rok. Písnička jeho se po česku poslouchá takto: „Cvivit cvivit šoulík — túdlik túdlik tutik tutik — viu činěr vitti vitti — šafš avšaf šaf povial — paní paní třap třap třap vaja vaja tudlík tudlík čararada — fink, fink, fink“. Vábivé tóny jeho zní „stiglit“; odtud i jeho německé: Stieglitz, Stachlik, Stechlitz, české: Stehlík; maďarské: Tengelic, švédské: Steglits. norské a dánské: Stillids, finské: Tikli a p. — V letu se ozývá „pik pik — pikelnik, pikelnik — eia“.\"\n\n\n\n"}
{"id": "314026", "url": "https://cs.wikipedia.org/wiki?curid=314026", "title": "Margit Anna", "text": "Margit Anna\n\nMargit Anna, rozená Margit Sichermann, (23. prosince 1913 Borota, Maďarsko – 3. června 1991 Budapešť) byla maďarská malířka.\n\nV letech 1932–1936 navštěvovala Vaszaryho školu. V roce 1937 odjela se svým manželem Imre Ámosem do Paříže, kde se mimo jiné setkali s Chagallem. Chagallův vliv je patrný v jejích raných dílech, která se podobají i dílům jejího manžela, jde o lyricky provedené malby s groteskními prvky.\n\nPo smrti manžela v koncentračním táboře v roce 1944 se její styl stává zemitějším a trpčím. V letech 1945–1948 se v jejích malbách objevuje motiv loutky, která symbolizuje člověka čelícího historickým událostem.\n\nPo roce 1949 se z politických důvodů nemohla účastnit uměleckého života a opět začala malovat až v polovině šedesátých let. V jejím pozdním díle opět nacházíme loutky, tentokrát však v lehce surrealistickém zpracování.\n\n"}
{"id": "314030", "url": "https://cs.wikipedia.org/wiki?curid=314030", "title": "Gustav Kraatz", "text": "Gustav Kraatz\n\nErnst Gustav Kraatz (13. března 1831, Berlín – 2. listopadu 1909, tamtéž) byl německý entomolog.\n\nGustav Kraatz byl profesorem na dnešní Humboldtově univerzitě v Berlíně, (tehdejší \"Friedrich-Wilhelms-Universität\"). Zabýval se zejména zkoumáním řádu \"Coleoptera\" (brouci), k tomu měl k dispozici obrovskou sbírku exemplářů z celého světa uloženou v Humboldtově muzeu. Je autorem více než 1400 odborných prací.\n\nJeho vlastní sbírka se nachází v Německém entomologickém institutu (DEI) v Münchebergu, jehož vznik inicioval.\n\n\n"}
{"id": "314034", "url": "https://cs.wikipedia.org/wiki?curid=314034", "title": "Stephen Baxter", "text": "Stephen Baxter\n\nStephen Baxter (* 13. listopadu 1957) je britský autor hard science fiction. Vystudoval matematiku a strojařství.\n\nBaxterovy příběhy můžeme rozdělit do třech odlišných kategorií líšících se do značné míry stylem vyprávění. Jedna skupina jeho románů (Xeelee Sequence) se odehrává v daleké budoucnosti. Vývoj postav zde ustupuje do pozadí a přednost má popis nejnovějších vesmírných teorií a myšlenek, jako například \"Nahá singularita\", a velký boj mezi formami života Baryonem a Temnou hmotou. Do této skupiny můžeme řadit například knihy \"Prstenec (Ring)\" a \"Časupodobné nekonečno (Timelike Infinity)\".\n\nHlavní postavy příběhů ze současnosti jsou zobrazeny více plasticky s důrazem na vývoj charakteru. Nejčastěji se zabývá alternativní historií snící o tom, čeho mohlo lidstvo dosáhnout ve zkoumání vesmíru. Na rozdíl od ostatních románů nejsou však tyto příběhy příliš optimistické. Tímto stylem jsou psané např. romány \"Voyage\", \"Titan\" nebo \"Moonseed\".\n\nKaždý díl trilogie \"Manifold\" se zabývá možným vysvětlení Fermiho paradoxu.\n\nJeho \"evoluční\" příběhy, jako například román \"Evolution\", jsou novějšího vydání a ukazují autorův vzrůstající zájem o lidskou evoluci. Zdá se, jako by měly kořeny v jeho příbězích psaných na jiné téma, jako jsou \"Mamut (Mammoth)\" nebo \"Origin\".\n\nJiným stylem je psána jeho trilogie \"Mamut\", zdánlivě pro děti, ale čtená i dospělými. Svými non-fiction esejemi a sloupky přispívá například také do britského magazínu \"Critical Wave\" nebo britské sci-fi organizaci Matrix.\n\n\n\n\n\n\nNapsáno společně s Arthurem C. Clarkem.\n\nNapsáno společně s Terry Pratchettem.\n\n\n\n"}
{"id": "314042", "url": "https://cs.wikipedia.org/wiki?curid=314042", "title": "Imre Ámos", "text": "Imre Ámos\n\nImre Ámos (1907, Nagykálló – 1944, Durynsko, Německo) byl maďarský malíř.\n\nV letech 1927-1929 studoval na technickém učení v Budapešti, poté přestoupil na uměleckou školu a stal se žákem Gyuly Rudnaye. Poté se oženil s malířkou Margit Annou.\n\nSvé rané práce maloval pod vlivem Józsefa Rippl-Rńaie a Róberta Berénye. Od poloviny třicátých let je v jeho díle parný vliv Chagalla, v roce 1936 byl zvolen za člena nové umělecké kolonie v Szentendre, toto členství jej opravňovalo pracovat tam v letních měsících. V roce 1937 odcestoval společně se svou manželkou do Paříže, kde se osobně poznal se Chagallem. O rok později 1938 se stal členem Národního salonu.\n\nRoku 1940 se stává obětí nacistické genocidy, pro svůj židovský původ je deportován do koncentračního tábora ve Vojvodině, pak na východní frontu a nakonec umírá ve věku 38 let v koncentračním táboře v Durynsku.\n\nNěkteré jeho kresby zpodobňující utrpení a hrůzy druhé světové války jsou vystaveny v Muzeu Imre Ámose a Margit Anny v Szentendre.\n\n"}
{"id": "314052", "url": "https://cs.wikipedia.org/wiki?curid=314052", "title": "Státní úřad pro věci církevní", "text": "Státní úřad pro věci církevní\n\nStátní úřad pro věci církevní byl úřadem s působností ministerstva, který řídil a prováděl veškerou církevní politiku v Československé republice. Zřízen byl v roce 1949 speciálním zákonem, který se spolu se Zákonem o hospodářském zabezpečení církví a náboženských společností řadí mezi církevní zákony. Oba tyto zákony byly schváleny 14. října 1949. \n\nJiž od jara 1948 se v KSČ začalo uvažovat o centrálním úřadu, který by se zabýval kultovými záležitostmi a centralizoval církevní politiku státu. Tyto úvahy ustoupily aktuálnímu hledání statu quo s římskokatolickou církví. Po krachu jednání s katolickou hierarchií a Vatikánem v létě 1949 se přípravy nového úřadu urychlily.\n\nPrvním ministrem pověřeným řízením tohoto úřadu byl Alexej Čepička, od roku 1951 pak na dva roky tento post zastával Zdeněk Fierlinger. Úřad převzal administrativní síly z několika zdrojů: z Církevní komise při Generálním sekretariátu Ústředního akčního výboru Národní fronty (např. František Hub), z Národního shromáždění (Jaroslav Havelka), z Ministerstva školství (Vladimír Ekart), z Ministerstva spravedlnosti, ze Státní bezpečnosti a dalších úřadů. \n\nMezi první úkoly, které měl úřad plnit, patřil přechod na financování církví ze státního rozpočtu (od 1. 11. 1949), přijetí slibu věrnosti státu od duchovních všech církví a zároveň udělení či odepření udělení státního souhlasu k výkonu duchovenského povolání všem činným duchovním v ČSR. Zrušení mužských církevních řádů a řeckokatolické církve v dubnu 1950 představovalo nejdůležitější kroky v druhém roce fungování úřadu. Především vyklízení klášterů v Akci K a Akci VK s sebou přineslo nenávratné kulturní a hmotné škody. V roce 1953 měla tato kulturní a materiální devastace dohru v podobě trestního stíhání několika úředníků úřadu, to však bylo z politických důvodů na pokyn Generálního prokurátora zastaveno a nedospělo k soudu.\n\nV letech 1953–1956 byl Státní úřad pro věci církevní nejvyšším centrálním úřadem v ČSR, v němž se projevilo uvolnění a pomalá destalinizace politiky, která v této době otřásla celým východním blokem. V polovině září 1953 je do funkce předsedy Státního úřadu pro věci církevní jmenován JUDr. Jaroslav Havelka.. Havelka vzal vážně prohlášení prezidenta republiky a předsedy vlády o demokratizaci politiky a začal tyto principy na úřadu prosazovat. V této době také získávají první zkušenosti s církevní politikou liberální komunisté, kteří ovládnou církevní politiku v roce 1968: Erika Kadlecová, Jaroslav Hranička a Ladislav Prokůpek. Nutno však poznamenat, že liberální politika narazila ve většině bodů na odpor ÚV KSČ a nebyla tak uvedena v praxi. Nakonec byli liberální politici na podzim roku 1956, kdy došlo následkem destalinizace komunistické politiky k nebezpečným vnitrostátním otřesům v Polsku a Maďarsku, odstraněni.\n\nÚřad byl zrušen vládním nařízením č. 19/1956 Sb. a jeho pravomoc následně přešla pod Ministerstvo školství a kultury, kde bylo zřízeno za tímto účelem Církevní oddělení (později Sekretariát pro věci církevní).\n"}
{"id": "314053", "url": "https://cs.wikipedia.org/wiki?curid=314053", "title": "Stricto sensu", "text": "Stricto sensu\n\nStricto sensu nebo také sensu stricto je latinský obrat, který znamená „v přesném (popř. i užším) smyslu slova“. Užívá se v běžné řeči vzdělanců a zejména v botanické a zoologické taxonomii. Někdy se zkracuje jako s. s. \n\nOpakem je méně užívané sensu lato, „v širším smyslu“. Zkratka s. l.\n\nV taxonomii se užívá i slovo sensu tj. „ve smyslu, podle“, například \"sensu Linnaei\", \"podle Linného\". \n\n"}
{"id": "314056", "url": "https://cs.wikipedia.org/wiki?curid=314056", "title": "Kostel svatého Jana Křtitele a svatého Jana Evangelisty (Brno-Bystrc)", "text": "Kostel svatého Jana Křtitele a svatého Jana Evangelisty (Brno-Bystrc)\n\nŘímskokatolický farní Kostel svatého Jana Křtitele a svatého Jana Evangelisty, též zvaný kostel svatých Janů, se nachází v brněnské městské části Brno-Bystrc v jejím historickém středu na náměstí 28. dubna. Je chráněn jako kulturní památka České republiky.\n\nKostel byl pravděpodobně založen již v první polovině 13. století, část z něj se pak dochovala v podobě části západní obvodové zdi hlavní lodi, první písemná zmínka pochází až z roku 1531. V roce 1592 pak byl zavěšen zvon odlitý zvonařem Matyášem z Velkého Meziříčí, pro který byla vystavěna věž. V 19. století byl přestavěn, nejprve rozšířením lodě kostela 1843, následované přestavbou věže (dokončena 1862), aby pak byl znovu v roce 1897 naposledy upraven do dnešní podoby.\n\nV průběhu první světové války byly roku 1917 sneseny zvony (z roku 1531 a 1710) a spolu s píšťalami varhan roztaveny na materiál pro válečné potřeby. V roce 1923 pak byly zvony nahrazeny ocelovými a pořízeny nové varhany.\n\nVe druhé polovině 20. století byly prováděny opravy na fasádě i dalších částech kostela a byly zrekonstruovány varhany.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 3 000 000 Kč.\nJde o původně pozdně románskou stavbu upravovanou v baroku a zejména v romantismu. Jednolodní stavba má odsazené čtyřboké kněžiště ukončené apsidou. Věž nad vstupem je zakončena jehlancovou střechou.\nV době vánoční je v přední části kostela vlevo vystaven betlém. Tvoří ho dřevěné vyřezávané figury veliké asi 30 centimetrů z poloviny 60. let 20. století, autor je neznámý. Betlém je přístupný kromě vánočních bohoslužeb vždy 25. prosince a 1. ledna odpoledne od 14 hodin do 17.30 hodin.\n\n\n"}
{"id": "314057", "url": "https://cs.wikipedia.org/wiki?curid=314057", "title": "Medieval II: Total War: Kingdoms", "text": "Medieval II: Total War: Kingdoms\n\nMedieval II: Total War: Kingdoms je počítačová hra, jejíž děj se odehrává ve středověku a novověku. Hráč se dostává do dob mečů a luků a postupem času se dopracuje až k mušketám. Hra je žánru strategie, ve které je nutno přemýšlet jak na bitevním poli tak i na mapě Evropy a Ameriky. Byla vydána v roce 2007 jako datadisk ke hře .\n\nHra je součástí úspěšné herní série Total War.\n\nZaměřuje se na oblast východní Evropy;, začíná v roce 1250. Točí se zejména kolem boje Řádu německých rytířů proti Litvě, ale jsou zde i jiné \"frakce\".\n\n\nBojujete na Blízkém východě; kampaň začíná v roce 1174. Děj se točí kolem Křížových výprav.\n\nJe zaměřená na dobývání Nového světa; jádrem mapy je pak Střední Amerika a přilehlé oblasti. Je možné stát se evropským conquistadorem, nebo vůdcem jedné z domorodých frakcí. Hra začíná rokem 1521.\n Více na Kolonizace Severní Ameriky.\n\nMapa zabírá pouze Britské ostrovy; hra začíná rokem 1258. Území je rozdrobené a úkolem je ovládnutí země jednou z frakcí.\nBěhem hry se v krizí zmítané Anglii vytvoří nová revoltující frakce Aliance baronů.\n"}
{"id": "314058", "url": "https://cs.wikipedia.org/wiki?curid=314058", "title": "Tom Barrasso", "text": "Tom Barrasso\n\nTom Barasso (* 31. března 1965 v Bostonu, Massachusetts) je bývalý profesionální hokejový brankář. V NHL chytal 18 sezon. Vyhrál 2x Stanley Cup s týmem Pittsburghu, získal Vezina Trophy, Calder Memorial Trophy, William M. Jennings Trophy, jednou hrál v NHL All-Star Game, jednou se probojoval do prvního All-Star Teamu, 2x do druhého All-Star Teamu a v roce 2002 získal s celkem USA stříbrné medaile na Zimních olympijských hrách v Salt Lake City. V roce 2007 se dostal do Síně slávy amerických sportovců s italskými předky.\n\n\n"}
{"id": "314060", "url": "https://cs.wikipedia.org/wiki?curid=314060", "title": "Zvonek zelený", "text": "Zvonek zelený\n\nZvonek zelený (\"Chloris chloris\") je malý druh pěvce z čeledi pěnkavovitých (Fringillidae).\n\nZvonka zeleného poprvé popsal švédský přírodovědec Carl Linné v roce 1758 pod názvem \"Loxia chloris\". Druhové jméno \"chloris\" pochází z řeckého „khloros“, které v překladu znamená „zelený“ nebo „žlutozelený“.<br>\nJe nejblíže příbuzný se zvonkem čínským (\"C. sinica\") a zvonkem žlutoprsým (\"C. spinoides\"), s nimiž možná tvoří tzv. superdruh.\n\nZvonek zelený je jediným českým druhem zvonka. Jsou popsány čtyři poddruhy:\nVyskytuje se téměř na celém území Evropy s výjimkou části Skandinávie, Velké Británie a Islandu. Zasahuje též na území západní a střední Asie a severní Afriky a jako nepůvodní druh je dnes zastoupen i na Novém Zélandu, v Austrálii a Uruguayi. Ačkoli je na většině svého areálu rozšíření stálý, populace ze severních oblastí, jakou je zejména sever Skandinávie a Ruska, na zimu migrují.\n\nEvropská populace je odhadována na 14–32 milionů párů.<br>\n\nV České republice v letech 2001–2003 hnízdilo 450 000–900 000 párů, a to až po nadmořskou výšku 1300 m. Jeho početnost na našem území v posledních letech klesá, od roku 2010 výrazněji.\n\nJe velký přibližně jako vrabec. Má podsadité tělo, velkou hlavu a silný kuželovitý zobák. Zřetelný je pohlavní dimorfismus: sameček je olivově zelený, spodinu těla má světlejší, někdy žlutavou. Křidélko, jeho spodní okraj a lemy ručních letek jsou svítivě žluté a také ocasní pera jsou – až na dvě prostřední – u kořene svítivě žlutá. Samička je matovější, spíše šedozelená, na pláštíku a hřbetu má hnědý nádech, na křidlech a ocase je méně žluté barvy. Mladí ptáci jsou hnědaví, svrchu i zespodu podélně tmavě rozpitě čárkovaní; prachový šat je šedobílý.\n\n„Silný kuželovitý zobák je slonovinově zbarvený a díky »pokleslým koutkům« a tmavšímu opeření okolo kořene zobáku a očí budí výraz »věčné nakvašenosti«.“ Stejně »napruděný« výraz má i samička.\n\nLétá ve vlnovkách.\n\nHlas: Při příznivém počasí začínají samečkové zpívat již v lednu nebo počátkem února. Většinou to není zpěv úplný, spíše počátky zpěvu, ale během března se rozezpívají všichni a zpívají naplno. Dungel a Hudec uvádějí časté ozývání, zvučný hlas, vábení „teu teu teu týýý“ a zpěv „djul-dzirrr-dzidzidzi“, přičemž sameček zpívá často v netopýřím krouživém letu.<br>\nPelz uvádí, že zvonek zpívá zvonivé, dlouho trvající písničky. V jarních měsících se ozývá téměř neustále a pokud nezpívá, je slyšet alespoň jeho vábení. Na zpěvu jsou nápadné měkce znějící zvonivé motivy. Typickým znakem jsou řady tónů, v nichž znějí slabiky „lilili“. Jestliže se rozezpívá, zpívá vytrvale, někdy až do soumraku. Občas připomíná cvrčení kanárka.\n\nJe většinou stálý až přelétavý. V ČR je nejhojnější v kulturní krajině, žije na okrajích lesů, v parcích a zahradách, vyhledává křoviny. Běžně vystupuje do výšek kolem 800 m n. m., nejvyšší zaznamenané hnízdění je v Krkonoších ve výšce 1430 m n. m. V zimě se často zdržuje v hejnech společně s jinými semenožravými ptáky. Malá volná hejna někdy tvoří i na hnízdní období, v takovém případě si však každý pár obhajuje bezprostřední okolí hnízda.\n\nŽiví se především semeny (má rád např. bukvice, semena slunečnice), která obratně drtí v silném zobáku, a bobulemi; požírá také pupeny a poupata, vybírá ze šípků zrníčka. Mladé krmí převážně rostlinnou potravou změkčenou ve voleti, občas hmyzem či jeho larvami. Zejména v zimě přilétá na krmítka, přičemž preferuje slunečnicová semena nebo arašídy.\n\nPři námluvách sedí na špici stromu, zpívá a vyletuje ze svého místa, zakrouží třepotavým „netopýřím letem“ a se zpěvem usedá zpět na původní místo. Hnízdí jednou až dvakrát ročně od března do června. Ze stébel, klacíků, mechu a kořínků staví samička miskovité hnízdo měkce vystlané jemnými kořínky, chlupy, žíněmi a peřím. Hnízdo dobře ukrývá v křoví a houští nebo nevysoko v hustých větvích stromů (pokud ještě nejsou olistěné, pak zejm. v jehličnatých mlazinách). Snůška obsahuje 4–6 namodralých vajec (19,9 × 14,5 mm) s řídkými většími šedofialovými a malými červenohnědým skvrnami, na kterých sedí jen samička (12–14 dnů). Sameček ji po dobu sezení krmí. Mláďata opouštějí hnízdo po 12–17 dnech.\n\nZvonci jsou náchylní k trichomonóze, tj. infekčnímu onemocnění horní části trávicího traktu. Infekci způsobuje parazitický prvok bičenka drůbeží (\"Trichomonas gallinae\"). Postižení zvonci nemohou polykat potravu. Obecné a zjevné známky onemocnění jsou netečnost, vyhublost, neupravené a načepýřené peří. Z divoce žijících pěvců je nejcitlivější právě zvonek zelený a pěnkava obecná, ale vnímaví k nákaze jsou také vrabci, čížek lesní, stehlík obecný a hýl obecný. Pokud se v okolí krmítka nebo napajedla objeví uhynulý nebo viditelně nemocný pták, je třeba okamžitě krmení a napájení přerušit min. na dva týdny, v létě na měsíc (nebo přikrmování zrušit, v létě se nemoc šíří snadněji). Krmítka a napajedla je třeba vyčistit a nechat vyschnout. Bičenku drůbeží ničí jakýkoli dezinfekční prostředek, nízké pH včetně mírného okyselení (např. octem) a vyschnutí; nepřežije v horké vodě. Ptačí napajedla je třeba preventivně jednou za čas vypustit, vyčistit a nechat vyschnout. Onemocnění není přenosné na člověka.<br>\n\nOrnitolog Z. Vermouzek uvádí, že v ČR vymřela více než třetina populace zvonků.\n\nV Červeném seznamu (2003 i 2017) je zařazen jako druh „LC – málo dotčený“.\n\nHistorický název zvonka zeleného je zvonek, nářečně zvonec. Jméno zvonek i jeho starší podoba čvunče, cvunče je považováno za slovo onomatopoického původu, vzniklo patrně podle charakteru zpěvu, jenž je zvučný, zvonivý. Je to jméno české, předobrozenecké.\n\nV zimních měsících se zvonci sdružují do různě velkých hejn a rádi navštěvují krmítka, kde si pochutnávají na slunečnicových i jiných semenech. Během těchto návštěv lze sledovat časté boje, při nichž jeden zvonek krmítko obsadí a jiným jedincům svého druhu vytrvale brání v zobání. Sám se sice také nenažere, protože na to při stálém odhánění ostatních zvonků nemá čas, ale „zábava je to asi přenáramná. Po chvilce je to přejde a krmítko je v obležení celé hordy zelenošedých tělíček.“\n\n\nJarmila Kačírková: Zvonek zelený (Carduelis chloris)<br>\n\n"}
{"id": "314065", "url": "https://cs.wikipedia.org/wiki?curid=314065", "title": "Veslování na Letních olympijských hrách 2000", "text": "Veslování na Letních olympijských hrách 2000\n\nVeslování na Letních olympijských hrách 2000 patřil kanál v Penrithu. Celkem se rozdělily medaile v 14 disciplínách. Program od rozjížděk po finále trval od 17. do 23. září. Zúčastnilo se 549 veslařů z 51 zemí.\n\nSteve Redgrave zastínil všechny soupeře, když pomohl britské čtyřce bez kormidelníka k vítězství. Jeho posádka sice po tříleté vítězné sérii tři měsíce před olympiádou nečekaně propadla na tradiční regatě v Luzernu, kde Steve Redgrave poprvé po 11 letech v nějakém závodu chyběl na stupních vítězů, ale v olympijském finále Britové odrazili trvalý nápor Itálie a získali zlatou medaili. Pro 38letého Redgravea to byla pátá zlatá olympijská medaile, stal se prvním veslařem, který vyhrál olympijské závody v rozpětí 16 let. Spolu s ním vesloval Matthew Pinsent, jeho zlatý partner z předchozích dvou olympiád, a doplnili je Tim Foster a James Cracknell. Závod sledovalo v půl jedné ráno londýnského času 6,6 milionu britských televizních diváků. Redgrave pak 1. října nesl britskou vlajku při slavnostním zakončení Her.\n\nBritův úspěch zastínil i jinou vynikající veslařskou osobnost, Ital Agostino Abbagnale vybojoval v párové čtyřce svou třetí zlatou olympijskou medaili. Totéž se povedlo i Němce Kathrin Boronové. Rumunky Doina Ignatová a Georgeta Damianová získaly dvě zlaté medaile v průběhu jediných Her - v Sydney spolu usedly do zlaté dvojky bez kormidelnice a osmiveslice. V ní získala Elisabeta Lipová svou sedmou olympijskou medaili.\n\nČesko reprezentoval jediný veslař, ale s velkými ambicemi. Václav Chalupa startoval na svých čtvrtých olympijských hrách a chtěl se pokusit o svou druhou medaili po stříbru z olympijských her 1988 v Soulu. Před semifinále ho ale postihla a oslabila nemoc, únava se přenesla i do závodu, kde dojel poslední. Do finále B již nenastoupil.\n\nVelký Chalupův rival z minulosti Slovinec Iztok Čop přesedl z obavy před neúspěchem na sólové lodi do dvojskifu a s partnerem Lukou Špikem jasně vyhráli finále před norskou posádkou, v níž byl další Chalupův dlouholetý soupeř Olaf Tufte.\n\nOlympijské zlato z Olympiády 1996 v Atlantě obhájila i po mateřské pauze Jekatěrina Karstenová-Chodotovičová z Běloruska. Do cíle dorazila prakticky stejně jako Bulharka Rumjana Nejkovová, cíloví rozhodčí zkoumali videozáznam 23 minut, než určili rozdíl 12 tisícin sekundy. Jejich rozhodnutí nezvrátil ani protest bulharské výpravy.\n\n"}
{"id": "314066", "url": "https://cs.wikipedia.org/wiki?curid=314066", "title": "Bedřich Havlíček", "text": "Bedřich Havlíček\n\nBedřich Havlíček (6. října 1922, Valašské Klobouky – 16. ledna 1994, Český Těšín) byl středoškolský pedagog, regionální historik, etnograf a vlastivědný pracovník.\nPocházel ze sklenářské rodiny, která zapustila ve střediskovém městečku jižního Valašska hluboké kořeny. Vystudoval gymnázium ve Vsetíně, na němž 1941 maturoval. Měl v úmyslu studovat na vysoké škole, ale okupační režim za protektorátu takovou možnost zcela vylučoval. Nastoupil proto na soukromou obchodní školu ve Veverské Bítýšce; zde setrval krátce, neboť jej postihlo totální nasazení. Pracoval v pražském zeměměřičském ústavu (1942–44). Teprve po válce se zapsal na Filozofickou fakultu MU, kde ukončil studia 1948 dosažením kvalifikace středoškolského profesora v aprobaci dějepis – zeměpis. Na vysoké škole rovněž absolvoval přednášky z muzejnictví a národopisu; kontakty s prof. Václavíkem motivovaly jeho zájem o příslušné obory na celý život.\n\nJiž za středoškolských studií jej plně zaujala regionální historie a národopis Valašska, teprve po osvobození se mohl tomuto zájmu intenzivně věnovat. Do učitelských služeb nastoupil v Českém Těšíně na obchodní akademii, odkud měl z nabízených míst nejblíže do rodného Valašska. Byl inspirován lidovou kulturou, tradicemi a způsobem života moravskoslovenského pomezí. Získal hodně autentických poznatků z vyprávění pamětníků, pečlivě je zaznamenával, a tak zachoval rozsáhlý sběrný materiál etnografický i historicko-dokumentační.\n\nTematicky se Bedřich Havlíček věnoval otázkám historického místopisu, vývoji valašského soukenictví, dějinám dělnického hnutí na Valašsko-Kloboucku, důsledkům hospodářské krize ve 30. letech, na sklářskou výrobu, pulčínským pověstem, dějinám hradu Brumov-Bylnice, místopisnému vývoji obce Haluzic, tradicím lidového vyšívání, protifašistickému boji a významnějším úsekům ze středověkých a novějších dějin Valašska. Tyto práce publikoval v Jubilejní čítance o VK (1956), ve Zprávách OM VK (1958 – 59) a v knižní publikaci o dějinách Vlachovic (1988).\nV pozdějších letech se zaměřil především na Těšínsko, kde byly předmětem jeho zájmu hospodářská výstavba okresu Karviná (1965), dělnické boje v OKR za průmyslové revoluce (1968), minulost a přítomnost Českého Těšína (1970), dějiny některých těšínských obcí, stavební památky a pamětihodnosti, lidová architektura a národopisné slavnosti v Dolní Lomné, jejichž zpravodaj Bedřich Havlíček od roku 1969 redigoval. V časopise Těšínsko uveřejnil kolem 70 zpráv o literatuře, nekrologů a jubilejních vzpomínek na významné osobnosti a kulturní výročí. Po dobu celoživotního působení na obchodní akademii v Českém Těšíně připravil na ekonomické povolání několik generací absolventů, stál u zrodu Těšínska (od r. 1957), byl jeho dlouholetým redaktorem; zakládal Muzejní zprávy OVM v ČT, významně se zasloužil o kulturní aktivitu na Těšínsku. Podílel se anonymně na zpracování monografie Český Těšín 1920–1970, neboť v období normalizace měl zákaz publikování.\n\n\n\n"}
{"id": "314068", "url": "https://cs.wikipedia.org/wiki?curid=314068", "title": "Slovenská extraliga ledního hokeje 1999/2000", "text": "Slovenská extraliga ledního hokeje 1999/2000\n\nSezóna 1999/2000 byla 7. ročníkem Slovnaft extraligy. Vítězem se stal tým HC Slovan Bratislava.\n\n\n\n"}
{"id": "314071", "url": "https://cs.wikipedia.org/wiki?curid=314071", "title": "Holandská nemoc", "text": "Holandská nemoc\n\nHolandská nemoc může mít následující významy:\n"}
{"id": "314080", "url": "https://cs.wikipedia.org/wiki?curid=314080", "title": "Světová organizace duševního vlastnictví", "text": "Světová organizace duševního vlastnictví\n\nWorld Intellectual Property Organization (WIPO) je organizace OSN, založená v roce 1967 Úmluvou o zřízení Světové organizace duševního vlastnictví. Vykonává dozor v oblasti ochrany autorských práv a dalších práv duševního vlastnictví. Sídlem organizace je Ženeva, Švýcarsko. V současnosti je členem WIPO 191 států.\n\nŠvýcarská poštovní správa pro potřeby úřadu vydala roku 1982 známky s nápisem ORGANISATION MONDIALE DE LA PROPRIETE INTELECTUELE a nadtitulkem HELVETIA. Byly s švýcarskou měnou, jako motiv měly vyobrazení budovy, v níž WIPO sídlila.\n"}
{"id": "314085", "url": "https://cs.wikipedia.org/wiki?curid=314085", "title": "Plain White T's", "text": "Plain White T's\n\nPlain White T´s je pětičlenná americká pop rocková skupina, původně z Illinois. Založili ji v roce 1997 kamarádi Ken Fletcher a Tom Higgenson, který je i frontmanem skupiny. Kapela, která původně začínala hrát v garáži se postupně proslavovala a Plain White T's začali vystupovat v chicagských barech, klubech a podobně. Mezitím se uskutečnilo i pár změn v kapele v podobě odchodu zakladatele Kena Fletchera a příchod baskytaristy Mika Retonda do kapely. Skupina pravděpodobně proslavila nejvíce píseň \"Hey there Delilah\", která po čtyři týdny držela první místo v americké hitparádě a v Evropě se stala nejstahovanější písní.\n\nRoku 2008 obdrželi nominaci na Grammy právě za singl \"Hey there Delilah\". Za dobu své existence zatím vydali 4 alba. Skupina také navštívila Českou republiku, hrála 19. srpna 2008 v Rock Café v Praze.\n\nSkupina byla založena v Illinois roku 1997. Zpěvák a kytarista Tom Higgenson a basista Ken Fletcher byli původní zakladatelé. Postupně se k nim na podzim roku 1997 přidal bubeník Dave Tirio, aby vytvořili power-pop-trio. Skupina přerušila na nějakou dobu svoje vystoupení, když zpěvák Higgenson utrpěl vážné zranění při autonehodě. V roce 2002 vydávají svoje první album \"Stop\".\n\nV roce 2006 skupina spolupracovala s Motion City Soundtrack na turné. \"Hey there Delilah\" bylo poprvé vydána na jejich třetím albu \"All we needed\", které bylo nahráno roku 2005. Ten samý rok byla skupina uvedena jako \"Hip Clipz\" na internetových stránkách Curly Grrlz Skateboards. Roku 2008 vydávají další album \"Big bad world\", který obsahuje další hity jako \"1, 2, 3, 4\" nebo \"Natural disaster\". Díky těmto singlům se dostali mezi známé kapely a později roku 2008 odjeli na turné se skupinami jako Panic at the Disco, Dashboard Confessional a dalšími. Zahráli také na festivalu Give it a name ve Velké Británii.\n\nSkupina vydala nový singl \"Rhytm of love\", který vychází na začátku roku 2010. Píseň je první z jejich nového alba \"Wonders of the Younger\". \"Rhytm of love\" zcela změnila jejich styl hudby a nechává za sebou jemné kytarové tóny a nahrazuje je tzv. live-in-the-room kalifornským akustickým popem. Je to první píseň, kterou hráli bez jejich hlavního zpěváka Toma Higgensona, kterého v několika singlech nahradil kytarista a vokalista Tim Lopez.\n\n\n\n"}
{"id": "314088", "url": "https://cs.wikipedia.org/wiki?curid=314088", "title": "Seznam sovětských maršálů", "text": "Seznam sovětských maršálů\n\n\n\n\n\n\n\n\n\n"}
{"id": "314091", "url": "https://cs.wikipedia.org/wiki?curid=314091", "title": "Bazilika Nanebevzetí Panny Marie (Brno)", "text": "Bazilika Nanebevzetí Panny Marie (Brno)\n\nBazilika Nanebevzetí Panny Marie je gotický kostel v Brně, součást areálu starobrněnského kláštera. Nachází se na Mendlově náměstí ve čtvrti Staré Brno. Celý areál kláštera je chráněn jako kulturní památka České republiky. \n\nPočátky kostela sahají do první poloviny 14. století. Tehdy zbudovala královna Eliška Rejčka, vdova po českých králích Václavu II. a Rudolfu Habsburském, u farního kostela Panny Marie na Starém Brně roku 1323 klášter cisterciaček s novým gotickým chrám, jehož půdorys je ve tvaru kříže. Sama Eliška byla po své smrti roku 1335 pochována pod oltářem svatého Kříže. Cisterciácký konvent byl roku 1782 na základě tzv. josefínských reforem císaře Josefa II. zrušen a do kláštera přesídlili augustiniáni. Samotná bazilika byla v 18. století mírně barokizována. Roku 1987 byl chrám papežem Janem Pavlem II. povýšen na baziliku minor.\n\nK založení kostela se vztahuje stará brněnská pověst o „praporkové věštbě“. Královna Eliška Rejčka své stáří trávila na hradě Špilberk a měla v plánu nechat vystavět nový klášter s kostelem. Volbu místa svěřila náhodě. Z Hladové věže na Špilberku vyhodila tři praporky a čekala, kam dopadnou. První praporek dopadl hned pod hradem, na Starém Brně, Eliška zde tedy nechala založit klášter věnovaný cisterciáckému řádu. Druhý praporek nikdo nikdy nenašel, protože ho vítr zanesl daleko, až někam k Veveří. \n\nStarobrněnský kostel byl vybudován v těsné blízkosti staršího a menšího farního kostela Panny Marie. Po architektonické stránce není zcela jednolitým dílem.\n\nStavba celé baziliky je gotická, zbudovaná z neomítnutých režných cihel, přičemž obvyklého gotického stavebního prvku, kamene, se zde užívalo pouze velice střídmě. Inspirací k tomu byly nejspíše gotické stavby v Porýní (Kolín nad Rýnem), Hesensku a Slezsku. V podobném stylu nechala Eliška Rejčka vystavět již katedrálu sv. Ducha ve svém předchozím sídelním městě Hradec Králové. Konstrukce chrámu je zajímavá především svou křížovou koncepcí, která spočívá ve vzájemném kolmém protnutí dvou lodí, které tak vytváří tvar kříže. Pozdější barokizace provedená Mořicem Grimmem, se projevila hlavně na interiéru. Oltáře a kazatelnu dodal brněnský sochař Ondřej Schweigl Celková podoba chrámu si však zachovala téměř čistý gotický vzhled. Pro interiér chrámu, který byl rozsáhle restaurován v roce 2000, jsou příznačné barevně zdobené zdi a četné nástěnné malby znázorňující světce.\n\nNa východě je zakončen trojlistým závěrem, jehož jednotlivé části jsou pětiboce ukončeny. Na křížení tohoto trojlistu navazuje na západě jedno klenební pole, které je stejně vysoké. Severní a jižní ramena závěru jsou menší a nižší, než vlastní k východu obrácený presbytář. Budova má celkový charakter krátkého bazilikálního trojlodí vsunutého mezi východní trikonchos a rozměrnou příčnou loď, která z obrysu stavby výrazně vyniká. Střední pole je přibližně kvadratické a boční ramena obsahují dvě obdélná pole. Na západě se střední pole transeptu otevírá do hlavní lodi, která se skládá ze čtyř klenebních polí. Na jihu provází mnohem nižší boční loď. V západní části hlavní lodi se nachází veliká empora řeholnic. Postupný růst a dostavba kostela se nejvíce projevují v nosných pilířích, přízemních pilířích a zejména ve tvarech okenních kružeb.  U severního boku byly budovy konventu situovány s rajským dvorem.\n\nKlášter byl v první polovině 18. století zbarokizován pod vedením Mořice Grimma, avšak v roce 1782 za reforem Josefa II. zrušen. Místo cisterciaček sem přišli augustiniáni od svatého Tomáše, kostela v centru Brna.\n\nV interiéru převládá křížový typ klenby, který se vyskytuje i v hlavní i v příčných lodích. Jednotlivá žebra klenby jsou zakončena konzolami. Zdobení a barvy výmalby stropu se v jednotlivých lodích liší, nejvýraznější je však výmalba v presbyteriu. V presbyteriu je paprsčitá klenba s jednoduchými kruhovými svorníky. Velmi dekorativní výmalba znázorňuje nebe se secesně stylizovanými slunci vycházející ze svorníků, kolem nichž poletují andělé.\n\nV 18. stoletím byl interiér barokizován, přičemž v této době byly k bazilice dostavěny i budovy opatství.\n\nPři opravách v letech 1898–1903 byl interiér baziliky opatřen secesní výmalbou, která vlivem vzdušné vlhkosti zpráškovatěla a byla silně znečištěna. Dosud byla obnovena výmalba presbyteria, hlavní lodě a bočního kůru. Bazilika byla rekonstruována i ve 20. století.\n\nStříbrný oltář nechal zhotovit u augšpurského zlatníka Johanna Georga Herkommera převor augustiniánského kláštera v Brně Ondřej Zirkl. Stalo se tak při příležitosti korunování palladia „Černé Madony“ v roce 1736, oltář byl pořízen pro důstojné umístění tohoto uctívaného obrazu v Mariánské kapli kostela sv. Tomáše. Augustiniáni byli v r. 1783, z kláštera u sv. Tomáše přemístěni do bývalého kláštera cisterciaček na Starém Brně, oltář s obrazem Madony sem přestěhovali a umístili na původní menzu jako hlavní oltář baziliky. Oltář, považovaný za nejvýznamnější stříbrnickou práci na území Moravy, byl čtyřikrát stěhován, což se projevilo na jeho konstrukci i opláštění pozlacenou mědí a stříbrným plechem. Obnoveno bylo také zlacení baldachýnu a císařské koruny, rekonstruovány a doplněny byly zdobné prvky perlovců a akantů ze stříbrného plechu.  \n\nZajímavostí interiéru je též mohutný sedmiramenný svícen z 15. století, ulitý z mosazi.    \n\nObraz Černé Madony přinesl do Brna v roce 1356 Karel IV., král český, Otec vlasti, jako dar augustiniánům – eremitům při příležitosti založení jejich kláštera a kostela u svatého Tomáše, na nynějším Moravském náměstí. Madona podle historiků přinášela městu Boží požehnání a prosperitu. Během obléhání města Brna Švédy v roce 1645 se zjevila nad městem Černá Madona, jak rozprostírá svůj ochranný plášť nad městem. Tento doslova signál nebeské přízně dodal Brňanům tolik síly a odvahy, že odrazili i švédský útok. Podobná pomoc se odehrála během prusko-saského nátlaku. Proto je Černá madona uctívaná jako palladium – Ochránkyně města Brna.\n\nKdyž císař Josef II. roku 1783 odebral augustiniánům jejich klášter, umožnil řeholníkům přestěhovat se spolu s obrazem do tehdy již zrušeného kláštera sester cisterciaček na Staré Brno.\n\nChrám má komplikovaný půdorys s jednou hlavní a dvěma příčnými loděmi a s polygonální barokní zvonicí nad křížením hlavní a velké příčné lodi.\n\nVstupní portál s lomeným obloukem byl dostavěn až v novogotice. Je zdoben kraby s akantovým listovím a další jemné florální motivy se opakují kolem celého portálu. Vrata jsou dekorována zlatými destičkami s animálními a florálními motivy.\n\nNa bazilice je několik typů kružeb, což způsobeno postupnou výstavbou baziliky. Na východní straně se nachází kružby s pětilístky v kruhu a s ústředním třílístkem ve sférickém trojúhelníku. V kapli jsou okna menší a více lomená. Na kružbě u hlavního vchodu je prvek sedmicípého květu a čtyřlístků.\n\nJižní fasádě vévodí trojúhelníkový štít nad vstupem do baziliky. Jsou v něm začleněny čtyři erby – dvě moravské orlice, český lev a tři leopardi (znak Anglie), nad nimiž je vždy trojlístek se sférickým trojúhelníkem. Okolo celého obvodu štítu jsou kraby.\n\nPodél celé stavby jsou umístěny opěrné pilíře, které jsou dělené a stupňovité. Mají zakončení v podobě drobných fiál s kytkami. \n\nV prostorách augustiniánského opatství na Starém Brně je umístěno Mendlovo muzeum. Původně to bylo působiště samotného G. J. Mendela, augustiniánského opata. Jako opat v jejich řadách působil od roku 1843 J. G. Mendel a v klášterní zahradě podnikal své pokusy s hrachem a rozmnožováním včel.\n\nPrezentace Mendelova odkazu probíhá ve stálé expozici od roku 2009.\n\nV roce 2013 vznikla na volném prostranství, vedle baziliky nová turistická atrakce – Pulihrášek, umělecké dílo z použitých starobrněnských půllitrů ve tvaru hrášku. Mladí umělci tímto vzdali hold přínosu J. G. Mendela. \n\n\n\n\n"}
{"id": "314094", "url": "https://cs.wikipedia.org/wiki?curid=314094", "title": "Prognóza", "text": "Prognóza\n\nPrognóza (z řec. „\"pro\"“ = před a „\"gnosis\"“ = poznání) je systematicky odvozená výpověď o budoucím stavu objektivní reality. Oproti prosté předpovědi nebo tvrzení se opírá o vědecké poznatky.\n\nAby mohla být výpověď o budoucnosti považována za prognózu, musí:\n\nPodle těchto podmínek je následně možné prognózu verifikovat.\n\n\nObjektivní metody používané v prognostické činnosti vycházejí z poznatků statistiky a aplikované matematiky, nebo jsou jejich kombinací. Ze statistických metod se jedná zejména o zkoumání založené na analýze trendových funkcí, modelů časových řad a regresních modelů.\n\nMezi nejslibnější metody prognostické činnosti patří systémové modely. Prognostické systémové modely využívají jak objektivních, tak subjektivních metod pro vyjádření budoucnosti jako struktury, v níž jsou všechny dílčí prvky ve vzájemných souvislostech a interakcích. Systémový přístup je způsob chápání reality, který nemění základní metodologické nástroje prognózování. Systémový přístup při sestavování prognóz představuje účinný pořádací princip, který přispívá k dosažení souladu prognózy a skutečného vývoje.\n\nPrognózy lze dělit podle:\n\n"}
