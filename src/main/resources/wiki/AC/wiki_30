{"id": "259515", "url": "https://cs.wikipedia.org/wiki?curid=259515", "title": "Asterisk", "text": "Asterisk\n\nAsterisk je open source aplikace, která implementuje telefonní ústřednu (PBX) pomocí obyčejného počítače.\n\nOficiálně je Asterisk open source hybrid TDM a packet voice PBX, jedná se o IVR (Interactive Voice Response) platformu s funkčností Automatic Call Distribution (ACD). Neoficiálně jde možná o jedno z „nejsilnějších“, flexibilních a rozšířitelných řešení v oblasti integrovaného telekomunikačního softwaru.\nJde tedy o kompletní open source softwarovou PBX, běžící na platformách Linux a Unix, poskytující veškeré vlastnosti, které byste očekávali od PBX. Jedná se o obecnou distribuci pod podmínkami GNU General Public License. Systém je navržen tak, aby vytvořil rozhraní telefonnímu hardwaru, softwaru a libovolné telefonní aplikaci. Propojením s adresářovými službami lze získat další zajímavou funkcionalitu. Například dotazy na pobočky a překlad mezi jmény a pobočkami.\n\n\nJako další varianta pro softwarovou VoIP ústřednu je Trixbox, který je pokračovatelem projektu Asterisk@Home. Na stránkách je k dispozici ISO image bootovacího CD, kde jako podklad je použit systém CentOS. Je možno vyzkoušet i virtuální stroj pro VMware. Obsahuje několik zajímavých rozšíření jako například webové rozhraní. Konfigurace se tak stává jednoduchou a rychlou.\n\nAsterisk je velmi vhodný pro nasazení do menších HW zařízení. Vzhledem k tomu, že je napsán v jazyku C, je modulární a vysoce konfigurovatelný, může běžet i na velmi slabém HW (např. 4MB FLASH, 32MB RAM).\n\n"}
{"id": "259518", "url": "https://cs.wikipedia.org/wiki?curid=259518", "title": "Indie rock", "text": "Indie rock\n\nIndie rock si vzal svoje jméno ze slova \"independent\" – nezávislý na velkých komerčních hudebních vydavatelstvích. Jedná se o žánr alternativního rocku, který je většinou šířen na undergroundové hudební scéně. Hudebníci si většinou udržují kontrolu nad svou tvorbou a vydávají ji ve většině případů pod „independent“ nezávislými značkami.\n\nTento žánr popisuje také postoj kapel a jejich způsob tvorby (\"udělej si sám\"), a jejich zastupování malými, nízkonákladovými vydavatelstvími.\n\nJako takový je otevřen experimentům se zvuky, emocemi, texty a nesnaží se hned na poprvé zalíbit publiku středního proudu. Víc než o zisk se zajímá o osobní vkus.\n\nJeho kořeny sahají k americkému undergroundu a alternativnímu rocku 80. let; jeho vznik pramení z potřeby separace od značně zpopularizovaného alternativního rocku (např. Nirvana), který se, chtě nechtě nevyhnul komercializaci.\n\nMezi hlavní důvody jeho neslučitelnosti se středním proudem se uvádí, že je příliš průkopnický, experimentální, vrtošivý, podivínský, surový, drsný, přecitlivělý, s intimními texty a neotesanými melodiemi. V 90. letech se tento žánr dále rozčlenil na různé podžánry (indie pop, dream pop, noise-pop).\n\nNejznámější českou skupinou tohoto proudu jsou Sunshine, kteří získávají mnoho ocenění jak mezi diváky stanice Óčko, tak mezi čtenáři prestižních časopisů.\n\n\n"}
{"id": "259520", "url": "https://cs.wikipedia.org/wiki?curid=259520", "title": "Zásuvka", "text": "Zásuvka\n\nZásuvka má více významů:\n\n\n\n"}
{"id": "259522", "url": "https://cs.wikipedia.org/wiki?curid=259522", "title": "Poutní svátky", "text": "Poutní svátky\n\nPoutní svátky (hebrejsky שלוש רגלים, \"Šaloš regalim\"), je souhrnné označení těch židovských svátků, během kterých se putovalo do Jeruzaléma uctívat v tamním chrámu. Jsou to:\nHebrejské označení je složeno ze slov שלוש, \"šaloš\" („tři“) a רגלים, \"regalim\" (doslova „nohy“), což lze volně přeložit jako „trojí putování“. Tyto svátky jsou též zvány \"Chagim\" (חגים, sg. חַג, \"chag\"), přičemž slovo \"chag\", kterým se někdy nepřesně označují všechny židovské svátky, má stejný kořen jako arabský výraz \"hadždž\" (حج, „pouť“). \n\nPouť do Jeruzaléma byla pro všechny židy až do roku 70 n.l. povinná; po zničení Druhého chrámu a následném rozptýlení židovského národa do diaspory tato poutní tradice zanikla, nicméně svátky samotné nikoliv. Dodnes se těší mimořádné důležitosti a vážnosti, neboť se jedná o slavnosti týkající se největších momentů historie židovského národa a jejich slavení je předepsáno přímo z Tóry, na rozdíl od svátečních dnů jako Chanuka nebo Purim. Přestože jeruzalémská pouť se v dnešní době již v hromadném měřítku nekoná, některé skupiny zbožných židů cestují alespoň na jeden ze svátků ke Zdi nářků.\n\nBěhem svátečních dnů všech poutních svátků platí (až na výjimky jako \"ochel nefeš\", tj. základní životní úkony) stejná pravidla, přikázání a zákazy jako pro šabat.\n"}
{"id": "259524", "url": "https://cs.wikipedia.org/wiki?curid=259524", "title": "Salice", "text": "Salice\n\nSalice může znamenat:\n\n"}
{"id": "259530", "url": "https://cs.wikipedia.org/wiki?curid=259530", "title": "Štědroň", "text": "Štědroň\n\nČeské příjmení Štědroň nese více různých osobností:\n\n"}
{"id": "259537", "url": "https://cs.wikipedia.org/wiki?curid=259537", "title": "Mura (přítok Drávy)", "text": "Mura (přítok Drávy)\n\nMura ( , zámuřsky \"Möra, Müra\") je řeka v Rakousku (Salcbursko, Štýrsko), ve Slovinsku, v Chorvatsku (Mezimuřská župa) a částečně i v Maďarsku (župa Zala). Má délku 434 km. Povodí má rozlohu 15 000 km². Od jejího jména je odvozen název slovinského regionu Zámuří.\n\nPramení v Radstadtských Taurách. Teče nejprve v úzkém údolí a pod Štýrským Hradcem po rovině. Ústí zleva do Drávy (povodí Dunaje).\n\nPrůměrný průtok vody v ústí činí 166 m³/s.\n\nVodní doprava je možná do Štýrského Hradce (Rakousko). Na řece bylo vybudováno několik vodních elektráren. Je splavná pro vodáky.\n"}
{"id": "259543", "url": "https://cs.wikipedia.org/wiki?curid=259543", "title": "Ekklésiá", "text": "Ekklésiá\n\nEkklésiá čili lidové shromáždění (řecky ἐκκλησία) bylo shromáždění svobodných Athéňanů. Ekklésiá bylo ve tzv. Zlatém věku Athén (480-404 př. n. l.) nejvyšší kontrolní, výkonný a zákonodárný orgán v Antické Attice. Aby bylo rozhodnutí platné, muselo být přítomno alespoň 6000 občanů.\n\nNa shromáždění se rozhodovalo vše týkající se vlády v Attice a zahraničních věcí. Také kontrolovalo losování a volbu všech správních, soudních a vojenských úředníků, kteří v jeho jménu konali. Shromáždění mělo právo v případě, že by mělo pocit ohrožení demokracie, odhlasovat konání tzv. ostrakismu.\n\nShromáždění se konalo pravidelně každých devět dní v přírodním amfiteátru Pnyx na Pahorku nymf v Athénách, kam se přesunulo po dřívějším konání na athénské agoře. Občas byl problém splnit limit nutný k hlasování, proto byli nuceni prytanové (předsedající) přehradit některé ulice a občany k Pykně (=3. pád od Pnyx) odvést.\n\nV Pykně se nachází Béma (řečniště), kolem ní buď sedí na zemi nebo stojí přítomní občané a na stoličkách sedí prytanové.\n\nZasedání začínalo obětí a krev obětovaného zvířete byla rozetřena kolem Pykny. To označuje Pyknu jako posvátný okrsek. Poté prytanové oznámí denní program a vyzývá občany k jeho schválení. Pak vyzývá občany, aby vystoupili a promluvili. Hlasuje se pouhým zdvižením ruky. Shromáždění musí do západu slunce skončit.\n\nCHALINE, Eric. \"Turistický průvodce po starověkém světě : Řecko\". Praha : Volvox Globator, 2009. 162 s. ISBN 978-80-7207-725-0\n"}
{"id": "259553", "url": "https://cs.wikipedia.org/wiki?curid=259553", "title": "Žitný ostrov", "text": "Žitný ostrov\n\n(Velký) Žitný ostrov () je největší říční ostrov v Evropě (1600 km), nachází se na jihozápadním Slovensku v povodí Dunaje v Podunajské nížině. Na jih od něj se nachází tzv. Malý Žitný ostrov.\n\nŽitný ostrov ohraničuje z jihu koryto Dunaje, ze severu jeho rameno Malý Dunaj a na krátkém úseku také řeka Váh na východě (někdy je uváděn jako \"Vážský Dunaj\"). Malý Dunaj se od Dunaje odpojuje u Bratislavy a do Váhu se vlévá u Kolárova. Je to vlastně obrovský náplavový kužel, který vytvořil Dunaj pod Bratislavou v období, kdy se řeka prořezávala skrz Malé Karpaty a vstoupila do poklesávající Malé dunajské kotliny.\n\nCelý Žitný ostrov je obrovskou zásobárnou podzemních vod a jednou z nejúrodnějších zemědělských oblastí Slovenska.\n\nNachází se na jihozápadě Slovenska a se svým mírným až mírně teplým podnebím je nejúrodnější nížina Slovenska. Povrch Žitného ostrova mírně klesá od Bratislavy směrem ke Komárnu. Nejsou zde nějaké větší rozdíly v nadmořských výškách. Bratislava leží v nadmořské výšce 134 m n. m., Komárno 108 m n. m. a Dunajská Streda 118 až 119 m n. m. Tento malý sklon vznikl postupným ukládáním malých nánosů štěrku, písku a povodňových kalů. Nepatrný spád pak způsobuje, že voda má zde ztížený odtok.\n\nNa Žitném ostrově se vyskytují různé druhy půd. Na západě v oblasti Podunajských Biskupic, směrem na Šamorín a na východ od Dunajské Stredy, kde je podzemní voda dostatečně hluboko, se nachází černozemě. Na obvodu černozemí se nalézají hnědozemě. Lužní půdy se vyskytují ve východní polovině\nŽitného ostrova v prostoru Dunajská Streda, Gabčíkovo, Veľký Meder, Okoč a Komárno. Rašelinová půda vyplňuje mrtvá ramena Dunaje v okolí Dunajské Stredy a Velkého Mederu. Slaniska a slatiniště se vyskytují mezi Komárnem a Velkým Mederem, u Dunajské Stredy. Nivní půdy vznikly na územích kde se řeky rozlévaly do značné šířky a to podél Dunaje a Malého Dunaje.\n\nAčkoliv Žitný ostrov má nejmenší počet atmosférických srážek na celém území Slovenska (v průměru jen 590 mm ročně), jeho největším bohatstvím je právě voda. Pod povrchem se nachází asi 10 miliard m3 kvalitní pitné vody, která je znova a znova doplňována vodou prosakující z řek. Vzhledem k tomu, že řeka Dunaj a jeho četná říční ramena neustále měnila svůj směr, vznikly říční usazeniny v podobě tzv. aluviálních niv. Jejich materiál se skládá ze štěrků, písků a hlín. Množství podzemní vody závisí na rozsahu, mocnosti a propustnosti těchto sedimentů. Usazeniny Dunaje na Žitném Ostrově jihovýchodně od Bratislavy dosahují mocnosti 10-15 metrů, u Čilistova více než 150 m, mezi Čilistovem, Dunajskou Stredou a Gabčíkovem 200 m a ve východní části Žitného ostrova jen několik metrů. Toto nerovnoměrné rozložení způsobuje, že zde nejsou ve všech místech stejné podmínky pro výskyt podzemních vod. Podzemní voda se nalézá většinou 2–7 metrů pod povrchem, ale v blízkosti Dunaje a Malého Dunaje jen v hloubce 1–1,5 metru.\n\nNa Žitném ostrově je jen málokdy bezvětří. Po většinu roku zde věje západní až severozápadní vítr. Nejsilnější větry vějí v březnu a nejslabší v prosinci. Mrazy obvykle začínají již v polovině října, ale opravdová zima zde trvá přibližně 40 dnů. Časté jsou zde zimy bez sněhu a sněhová pokrývka zřídkakdy přetrvává po celou dobu. Počet letních dnů se zde pohybuje okolo 100. Nejteplejší měsíc je červen s průměrnou teplotou 20 stupňů Celsia. Slunce zde svítí v 2000 – 2500 hodin ročně, přičemž tato hodnota je největší\nv srpnu a nejmenší v prosinci. Počet dní se srážkami je největší v zimě, ale nejvíce srážek zde spadne v létě, o něco méně pak na jaře. Průměrná roční teplota je 9,3 stupňů Celsia. Nejvyšší teplota 37 stupňů Celsia byla naměřena dne 16. června 1928. Nejnižší teplota -33,1 stupňů Celsia zde byla naměřena dne 11. února 1929.\n\nVzhledem k tomu, že území Žitného ostrova je velmi úrodné, největší plochy byly přeměněny na pole a zachovalo se zde jen velmi málo lesů a luk. U Dunaje se vyskytují lužní lesy, ve kterých roste např. topol bílý, topol černý, jilm vaz, různé druhy vrb, olše lepkavá. V křovinatém a bylinném patře zde můžeme, mimo jiné, nalézt kopřivu dvoudomou, ostružiny, svídu krvavou a bez černý. Jen v těchto lesích se vyskytuje divoká vinná réva a hloh. Také zde lze nalézt panonské dubové lesy s dubem letním, javorem, jilmem, dřínem a mnohými jinými druhy v bylinném patře.\nRamena Dunaje (například Klátovské rameno) a zdejší kanály, které protkávají celý Žitný ostrov mají velmi bohatou vegetaci. Z chráněných druhů rostlin se zde vyskytuje např. lekníny a další druhy.\nFauna Žitného ostrova je také velmi různorodá. Nejvýznamnější drobnou zvěří jsou zajíci a bažanti. Z vysoké zvěře se tu nejvíce vyskytují srnci, jeleni (tzv. dunajští) a divočáci (černá zvěř). Převládajícím prvkem fauny je však vodní a mokřadní ptactvo. Vyskytují se zde různé druhy kachen, labutí (zejména labuť zpěvná), čejek, kormoránů a dropů atd.) Vody Dunaje a jeho ramen obývá celkem přirozeně také velký počet druhů různých sladkovodních ryb.\n\nPřírodní prostředí Žitného ostrova je silně degradované kvůli intenzivní zemědělské výrobě, silným větrům a vodní erozi. Na severu k jeho znehodnocování přispívá i průmyslová výroba. Celá příbřežní niva Dunaje spolu s okolními lesy byla vyhlášena chráněnou krajinnou oblastí. Na Žitném ostrově se nalézají i přírodní rezervace. A to Čenkovská lesostep a Zlatná na Ostrove. V rezervaci Zlatná na Ostrove hnízdí největší slovenský pták drop velký a její rozloha činí okolo 10 000 hektarů. Čenkovská lesostep\nje jediným slovenským výskytem rostliny \"Ephedra distachya\" (slovensky: chvojníka dvojklasého).\n\nNa Žitném ostrově se pěstují teplomilné plodiny jako např. kukuřice, pšenice, cukrová řepa, slunečnice, řepka olejka, různé druhy ovoce a zeleniny. Z průmyslu je tu zastoupen hlavně průmysl potravinářský, strojařský a chemický.\n\n\nŽitný ostrov je z důvodů dobrých zemědělských a klimatických podmínek hustě osídlen.\n\nNejvýznamnějšími rekreačními středisky jsou:\n\nZde jsou koupaliště navštěvovaná i zahraničními turisty a v poslední době se k rekreaci využívá také břeh Dunaje, tzv. Malý Žitný ostrov u Bodíků, Dobrohoště a Vojky. Tyto části jsou navštěvovány hlavně Bratislavany. Oblíbený je splav Malého Dunaje. K zajímavostem Žitného ostrova patří také vodní mlýny.\n\nPodle historických dokladů se zdá, že dnešní říční ostrov zde existuje jen několik staletí, protože před tím byl hlavním korytem Dunaje dnešní Malý Dunaj.\n\nTento region má velmi dlouhé dějiny, protože už v bronzové době byl dávno obýván. To dokazují i vykopávky z období z doby okolo 1300 př. n. l. Od této doby se zde postupně usazovaly nové kmeny a národy. Velký vliv na zde žijící obyvatele měla kultura Etrusků a Keltů, ale přece jen patrně vůbec největší vliv zde měla Říše římská. V 6. století se zde usadili Slované, v 9. století byl ostrov součástí Nitrianského knížectví a Velkomoravské říše, od 10. století pak Uherska. Maďarské obyvatelstvo se zde ve větším množství usadilo až od konce\nstředověku či začátku novověku.\n\nMaďarský název \"Csallóköz\" je patrně zkomolenina slovenského jména místní osady \"Čalov(o)\", podle které byla později pojmenována i říčka na ostrově a později pak i celý ostrov přidáním maďarské koncovky \"-köz\".\n\nDoloženy jsou i názvy například:\n\nSamotný název Žitný ostrov je však moderní název z pocházející až z roku 1919, který možná vznikl připodobněním slovenského slova \"žito\" k historickému německému pojmenování ostrova Grosse Schütt, Schüttinsel.\n\nMezi historické památky Žitného ostrova patří Žltý kaštieľ v Dunajské Strede, který je postaven v barokním stylu a pochází z 18. století. V Žltom kaštieli se nachází Žitnoostrovské muzeum, dále Vermesova Villa, kde je Slovenská národní galerie a všechny kostely, které se na tomto území nacházejí.\n\n"}
{"id": "259560", "url": "https://cs.wikipedia.org/wiki?curid=259560", "title": "Jarmila Urbánková", "text": "Jarmila Urbánková\n\nJarmila Urbánková, provdaná Galandauerová (23. února 1911 Horní Vilémovice – 13. května 2000 Praha) byla česká překladatelka a lyrická básnířka.\n\nJarmila Urbánková se narodila v Horních Vilémovicích na Třebíčsku v rodině českobratrského faráře. Po gymnáziu v Třebíči a v Přerově, kam se v roce 1924 přestěhovala, vystudovala Filozofickou fakultu MU v Brně (čeština-angličtina). Po studiích se začala živit jako překladatelka. V listopadu 1935 odjela na pět měsíců do Londýna, aby se zdokonalila v angličtině. Za necelý rok se provdala za právníka Maxe Galandauera, aktivního komunistu brněnské Levé fronty. Na začátku okupace byl její muž zatčen. Později zemřel v koncentračním táboře. Jejich syn Jan Galandauer (* 1936) je historik.\n\nPo skončení války pracovala v Praze na ministerstvu informací. Na jaře 1953 přešla do Státního nakladatelství dětské knihy, kde byla vedoucí redaktorkou. V roce 1955 se stala redaktorkou Literárních novin, odkud za dva roky odešla a nastoupila do Zrcadla kultury v Čs. rozhlasu. Od začátku 60. let se věnovala výhradně literární práci.\n\nPrvní básně uveřejňovala v přerovském deníku Obzor pod pseudonymem Jurka Baranákov nebo Marina Kraftová. Přispívala do Listů pro umění a kritiku, Literárních novin, Rudého práva, Tvorby, Večerní Prahy, Literárního měsíčníku aj. Překládala především z angličtiny, francouzštiny, němčiny, bulharštiny a slovenštiny. Zaměřila se na autory, jako jsou A. J. Cronin, G. Hauptmann, J. Keats, P. B. Shelley. Také přebásnila Shakespearovy sonety.\n\nZa básnické a překladatelské dílo byla v roce 1976 oceněna titulem zasloužilá umělkyně.\n\n\n\n\n\n"}
{"id": "259566", "url": "https://cs.wikipedia.org/wiki?curid=259566", "title": "Peter Sloterdijk", "text": "Peter Sloterdijk\n\nPeter Sloterdijk [\"pétr slotrdajk\"] (26. června 1947 Karlsruhe) je německý filosof, publicista a spisovatel.\n\nSloterdijk, jehož otec byl Holanďan a matka Němka, studoval filosofii, germanistiku a historii v Mnichově a v Hamburku a 1971 promoval prací o strukturalismu jako hermeneutice. Následovaly práce o M. Foucaultovi a jeho teorii dějin a o autobiografii v předválečném Německu. V letech 1978-1980 žil v ašrámu Osho v Indii a pak jako nezávislý spisovatel. Roku 1983 vydal knihu \"Kritika cynického rozumu\", která se stala bestsellerem a proslavila ho. Následovaly četné další knihy o současných masových společnostech, například o problému drog nebo terorismu, o Nietzschem, Heideggerovi a Derridovi, o budoucnosti Evropy a o náboženských konfliktech.\n\nOd roku 1992 přednášel estetiku a filosofii na Vysoké škole designu v Karlsruhe a od roku 1993 také na Akademii výtvarných umění ve Vídni, kde je od roku 2001 profesorem filosofie kultury a teorie médií. Od téhož roku je také rektorem Vysoké školy designu v Karlsruhe a od roku 2002 moderuje pravidelný pořad německé televize \"Ve skleníku: filosofický kvartet\", věnovaný aktuálním otázkám společnosti. Kromě toho byl hostujícím profesorem v New Yorku, v Paříži a na ETH v Curychu. Za své eseje a nekonvenční filosofické postoje byl vyznamenán řadou cen v Německu a Rakousku.\n\nSloterdijk originálním způsobem kombinuje akademickou filosofii s esejistickou fantazií, vtipem a sklonem k nadsázce. Jednou z jeho vůdčích myšlenek je odpor proti všem dualismům, jež podle něho nepatřičně oddělují, co patří k sobě. Ve svém největším díle \"Sféry I.-III. \" (1998-2004) se snaží přivést takové postoje k rozhovoru v „prostorech koexistence“, jež pak také analyzuje. Od „mikrosfér“ jako je mateřské lůno, jež se snažíme během života nahrazovat různými ochrannými institucemi a „makrosférami“ jako jsou národy a státy, Sloterdijk ukazuje, že bez nich nemůžeme žít. Jiným velkým tématem je globalizace, kterou Sloterdijk nevidí jako naprostou novinku, neboť je dávno připravena antickým myšlením i zámořskými objevy.\n\nV eseji \"Pravidla pro lidskou ZOO\" (\"Regeln für den Menschenpark\", 1999), kterou Sloterdijk chápe jako odpověď na Heideggerův \"Dopis o humanismu\", představuje civilizace a kultury jako skleníky pro kultivaci lidských bytostí. Jako pečujeme o ohrožené druhy v přírodě, neměli bychom zapomenout na péči o Aristotelovo \"zóon politikon\", člověka jako společenskou bytost. Téma lidského „chovatelství“ vyvolalo v Německu prudké reakce a dokonce i obvinění z rasismu, které Sloterdijk stejně rozhořčeně odmítá.\n\n\n\n\n"}
{"id": "259570", "url": "https://cs.wikipedia.org/wiki?curid=259570", "title": "Adam František Kollár", "text": "Adam František Kollár\n\nAdam František Kollár (17. dubna 1718, Terchová, Uhersko – 10. července 1783, Vídeň) byl slovensko-rakouský osvícenský učenec, historik, pedagog a knihovník dvorní knihovny ve Vídni. Pro jeho moudrost a rozhled ho nazývali \"slovenským Sokratem\".\n\nStudoval na gymnáziu v Banské Bystrici a Banské Štiavnici, vystudoval teologii v Trnavě a ve Vídni, ale z jezuitského řádu vystoupil před vysvěcením. Ovládal mnoho jazyků, vedle slovenštiny, němčiny, maďarštiny a klasických jazyků také turečtinu, perštinu a hebrejštinu. Od roku 1749 pracoval v dvorní knihovně ve Vídni a v roce 1774 se stal jejím ředitelem. Byl blízkým spolupracovníkem vlivného dvorního lékaře, diplomata a knihovníka G. van Swietena, poradcem ministrů a panovnice, členem různých komisí a dvorním rádcem. Je autorem pramenů k dějinám Vídně a k turecké expanzi v Uhersku. Osvědčil se jako znalec právních dějin, filozofie a pedagogiky, slovanských a orientálních jazyků a jako editor. Pro svůj záměr založit vědeckou společnost \"Societas literaria\" podle vzoru Francouzské akademie roku 1774 však nezískal podporu císařovny. Místo toho začal anonymně vydávat čtrnáctideník \"Privilegierte Anzeigen,\" který neměl vysokou vědeckou úroveň.\n\nVe svých návrzích požadoval zrušení nevolnictví, zdanění šlechty a zavedení náboženské svobody. Poukazoval na to, že stará feudální společnost potřebuje zásadní reformy. A. F. Kollár svými názory ovlivnil školní reformy císařovny Marie Terezie. Projevil se jako stoupenec osvícenského absolutismu, schvaloval všeobecnou občanskou rovnost. Vzhledem k tomu, že šlechta odmítla reformy, prosazoval posílení panovnické moci (dílo \"De originibus et usu perpetuo potestatis legilatoriae circa sacra apost. regnum Ungariae\"). Kollárovo vystoupení pobouřilo privilegované stavy, a proto bylo jeho dílo veřejně spáleno na bratislavském náměstí. Založil studium slovanských dějin a patrně jako první použil pojem etnologie.\n\n\n\n"}
{"id": "259571", "url": "https://cs.wikipedia.org/wiki?curid=259571", "title": "Noda", "text": "Noda\n\nNoda může být:\n"}
{"id": "259573", "url": "https://cs.wikipedia.org/wiki?curid=259573", "title": "New Labour", "text": "New Labour\n\nNew Labour je označení více středové a modernější politiky a ideologie Labouristické strany ve Spojeném království. Tuto politiku prosazovali přední vůdcové strany, hlavně Tony Blair, Peter Mandelson a Anthony Giddens. Zároveň se tak neoficiálně nazývá i tato strana samotná. \n\nV širším smyslu se tak označují ideologie třetí cesty, prostředkující mezi socialismem a kapitalismem s cílem zachovat výhody obou systémů. Jméno New Labour („Nová Labouristická“) pochází z návrhu stranického programu \"New Labour, New Life For Britain\" z roku 1996. V praxi politika New Labour znamenala úplný rozchod s marxismem, oslabení vlivu odborů na stranu, a především přijetí řady liberálních zásad včetně omezení vlivu státu na podnikání.\n"}
{"id": "259575", "url": "https://cs.wikipedia.org/wiki?curid=259575", "title": "1st", "text": "1st\n\n1st (2004) je debutové album uskupení 4TET. Obsahuje celkem čtrnáct skladeb v celkové délce 42.03 minut. Za album získalo roku 2008 uskupení 4TET platinovou desku. Stalo se tak při představení jejich třetí desky 3rd.\n\n\n"}
{"id": "259576", "url": "https://cs.wikipedia.org/wiki?curid=259576", "title": "2nd", "text": "2nd\n\n2nd (2005) je druhé album skupiny 4TET. Je na něm nahráno jejích dvanáct skladeb v celkové délce 42.20 minut.\n\n\n"}
{"id": "259580", "url": "https://cs.wikipedia.org/wiki?curid=259580", "title": "Pes bojovný", "text": "Pes bojovný\n\nPes bojovný (\"Dusicyon australis\"), dříve nazývaný \"Canis antarcticus\" (vlk antarktický), byla šelma volně žijící na Falklandských ostrovech, která vyhynula v roce 1876. Jeho taxonomické zařazení bylo několikrát upravováno. Nejprve byl považován za vlka (\"canis\"), poté za kojota a nakonec v roce 1914 byl druh již jako vyhynulý označen současným latinským jménem \"Dusicyon australis\".\n\nTento endemický druh byl vysoký v kohoutku 60 cm a dlouhý 120–160 cm. Zbarvený je podobně jako evropský vlk. Jelikož nebyl pes bojovný jako živočišný druh nikdy pořádně zdokumentován, ví se o jeho způsobu života poměrně málo. Pravděpodobně lovil ptáky hnízdící na zemi (např. tučňáky), larvy a housenky.\n\nPes bojovný doplatil na své vlčí vzezření a na to, že se vyskytoval na poměrně malém území v nevelkém počtu. Když byly Falklandy kolem roku 1860 osídleny britskými chovateli ovcí, pes bojovný začal být statkáři likvidován jako škodná. Byl i hojně loven pro svou kožešinu. Vzhledem k malé velikosti ostrovů a nemožnosti se před lidmi pořádně schovat byl brzy vyhlazen. V letech 1868 až 1870 byl neúspěšně uskutečněn zoufalý pokus o záchranu druhu v londýnském zoo, když se tento dříve hojný druh dostal na seznam druhů ohrožených vyhubením. V roce 1876 byl uloven poslední příslušník tohoto „antarktického“ psa.\n\nV současné době je stále předmětem sporů, jak se vůbec tito psi na Falklandy dostali. Nejpravděpodobnější varianta je ta, že jejich předkové přešli z oblasti dnešní Argentiny během poslední doby ledové po jakémsi můstku, který mohl na nějaký čas zamrzat.\nČeský název \"pes bojovný\" naprosto neodpovídá vlastnostem této šelmy. Šlo ve skutečnosti o poměrně krotké a důvěřivé zvíře, což byla také jedna z příčin jeho vyhynutí. Pes se lidí nebál, nechal se snadno nalákat na kus masa a byl poté lovci bez větší námahy usmrcen. Když v roce 1833 navštívil Falklandy Charles Darwin, už tehdy zaznamenal zjevný úbytek těchto zvířat a předpověděl jejich vyhynutí.\n\n"}
{"id": "259586", "url": "https://cs.wikipedia.org/wiki?curid=259586", "title": "Oksana Čusovitinová", "text": "Oksana Čusovitinová\n\nOksana Alexandrovna Čusovitinová (: \"Оксана Александровна Чусовитина\", : \"Oxana Chusovitina\" nebo též \"Oksana Tschussowitina\", * 19. června 1975, Buchara) je německá sportovní gymnastka uzbeckého původu. Je trojnásobnou mistryní světa a vítězkou olympijských her 1992 v soutěži družstev.\n\nČusovitinová se začala prosazovat už v raném věku, jako třináctiletá vyhrála mistrovství Sovětského svazu v prostných, v roce 1990 byla poprvé mistryní Evropy v družstvech. Stala se mistryní světa v prostných v Indianapolisu v roce 1991, na přeskoku byla druhá. Na letních olympijských hrách v Barceloně získala v družstvu SNS zlatou medaili.\n\nPo rozpadu Sovětského svazu reprezentovala Uzbekistán, v jehož barvách opakovaně získávala medaile na přeskoku – v čele s titulem mistryně světa, který získala v Anaheimu v roce 2003, zvítězila i ve finále Světového poháru v roce 2002.\n\nZískala německé státní občanství a v roce 2006 se stala členkou německé reprezentace, poprvé novou zemi reprezentovala na mistrovství světa v Aarhusu, kde byla na přeskoku třetí, o rok později v Amsterodamu se stala vicemistryní Evropy. Na evropském šampionátu v Clermont-Ferrandu v roce 2008 získala na přeskoku zlatou medaili ve věku 32 let. V přeskoku byla na olympiádě v roce 2008 druhá a v roce 2012 pátá.\n\nNa Letních olympijských hrách 2016 reprezentovala opět Uzbekistán a byla v 41 letech nejstarší ženskou gymnastkou olympijské historie. Postoupila do finále přeskoku, kde obsadila sedmé místo.\n\nČusovitinová drží zásluhou své sportovní dlouhověkosti několik rekordů: jako jediná gymnastka se například sedmkrát zúčastnila olympijských her (1992-2016) a na přeskoku získala na mistrovství světa celkem osm medailí. Jako první sportovní gymnastka byla jmenována zástupkyní sportovců ve vedení Mezinárodní gymnastické federace FIG.\n\nOksana Čusovitinová se v roce 1997 provdala za uzbeckého zápasníka Bachodira Kurpanova. V roce 1999 se jim narodil syn Ališer, u něhož byla ve věku necelých tří let diagnostikována leukémie. Za lepší zdravotní péčí se Čusovitinovi přestěhovali do Německa a v gymnastickém světě se rozběhla rozsáhlá akce k získání finančních prostředků na Ališerovu léčbu. Ta nakonec byla úspěšná a Čusovitinová z vděčnosti začala závodit za Německo.\n\n"}
{"id": "259589", "url": "https://cs.wikipedia.org/wiki?curid=259589", "title": "Anael", "text": "Anael\n\nAnael (nebo Haniel, Aniel, hebrejsky הניאל „Boží radost“ nebo חניאל „Boží milost“), je podle některých okultních autorů jeden ze sedmi archandělů.\n\n\n"}
{"id": "259590", "url": "https://cs.wikipedia.org/wiki?curid=259590", "title": "Janko Kráľ", "text": "Janko Kráľ\n\nJanko Kráľ (24. dubna 1822 Liptovský Sv. Mikuláš, Uhersko – 23. května 1876 Zlaté Moravce) byl slovenský národní buditel a jeden z nejvýznamnějších a nejradikálnějších básníků štúrovské generace.\n\nPocházel z rodiny řezníka a krčmáře. Vzdělání získával v Liptovském Svätém Mikuláši, v letech 1835–1837 na gymnáziu v Gemeru, v letech 1837–1841 na lyceu v Levoči, v letech 1841–1842 studoval na lyceu v Kežmarku a od roku 1842 studoval na lyceu v Prešpurku, kde se aktivně zapojoval do činnosti Ústavu řeči a literatury československé. V roce 1844 na protest proti odvolání Ľudovíta Štúra odešel z Prešpurku a ve studiu už dále nepokračoval. Nastoupil jako praktikant do advokátní kanceláře v Pešti, později hodně cestoval jak po Slovensku, tak i po Dolní zemi (dnešní Maďarsko).\n\nV roce 1848 podněcoval slovenský lid, aby povstal, za což byl uvězněn v Šahách a Pešti až do ledna následujícího roku. Po propuštění znovu organizoval dobrovolnické oddíly a byl opět vězněn, po propuštění odjel do moravského Hulína k příteli Bedřichu Rozehnalovi a v listopadu roku 1849 se stal kapitánem dobrovolnického sboru. Po propuštění ještě v témže roce pracoval jako vládní komisař, v roce 1854 byl přeložen do Čadce, v roce 1858 se přestěhoval do Martina, od roku 1860 byl pomocným úředníkem v Kláštoru pod Znievom a od roku 1862 přísedícím u soudu ve Zlatých Moravcích. V roce 1867 ho propustili ze státních služeb, a tak si dělal státní zkoušku a působil v Zlatých Moravcích jako přísežný \"pravotár\" a písař v advokátních kancelářích. Zemřel údajně na tyfus (nejsou však vyloučeny ani jiné příčiny) a je pochován na slovenském Národním hřbitově v Martině.\n\nJeho přesná podoba není známa, ale dochovaly se víceré populární podobizny. Jedna z nich byla použita při modelování sochy Janka Kráľa, umístěné ve stejnojmenném parku v bratislavské Petržalce.\n\nPrvní verše začal psát už v době studií na bratislavském lyceu. Zpočátku psal v češtině, později začal používat spisovnou slovenštinu a byl jedním z prvních básníků, kteří používali Štúrovu slovenštinu. Svoje básnická díla zveřejňoval v almanachu \"Nitra\", v pozdějším období také v časopisech \"Orol tatranský\", \"Sokol\", zřídkavě i v časopisech \"Černokňažník, Tábor, Concordia, Priateľ školy a literatúry\" a jiných. Začal psát epické básně s historickou tematikou, postupně však začal navazovat na slovenskou lidovou slovesnost. Do povědomí veřejnosti vstoupil jako autor balad a písní, nicméně jeho tvorba byla o mnoho širší.\n\nSvojí tvorbou se řadí mezi básníky z období romantismu a stal se klíčovou postavou ve vývoji dobové poezie. Jeho básně ovlivnily tvorbu slovenských nadrealistů, ale i takových autorů, jako byl Laco Novomeský či Milan Rúfus a jiní.\n\n\n\n\n\n"}
{"id": "259596", "url": "https://cs.wikipedia.org/wiki?curid=259596", "title": "Dusicyon", "text": "Dusicyon\n\nDusicyon je vyhynulý rod jihoamerických psovitých šelem. Ustaven byl v roce 1914 Oldfieldem Thomasem. Tehdy zahroval ještě lišku patagonskou (dnes známa jako pes horský, \"Lycalopex culpaeus\") a další druhy jihoamerických lišek, ty však byly roku 1975 Alfredem Langguthem vyčleněny do rodu \"Lycalopex\".\n\nRod zahrnuje dva druhy, psa bojovného (\"Dusicyon australis\") a psa \"Dusicyon avus\". Ten žil v pozdním pleistocénu od Uruguaye po nejjižnější části Chile a je nejbližším známým příbuzným psa bojovného; jejich linie se oddělily asi před 16 tisíci lety. \"Dusicyon avus\" vymřel v pozdním holocénu, asi před 3000 let na souostroví Ohňová země a před 1700 lety i na kontinentu. Pes bojovný vyhynul v roce 1876.\n\nKrom těchto dvou druhů je do tohoto rodu někdy též řazen \"Dusicyon cultridens\", který žil v oblasti Argentiny asi před 2,7 milióny let, tedy ještě před druhem \"Dusicyon avus\". Toto zařazení je ale sporné, podle jiných názorů by měl spíše patřit do rodů \"Canis\" nebo \"Lycalopex\".\n\n"}
{"id": "259602", "url": "https://cs.wikipedia.org/wiki?curid=259602", "title": "Charles Liblau", "text": "Charles Liblau\n\nCharles Liblau (1910, Tarnów – 1973, Paříž) byl polský spisovatel a vězeň koncentračních táborů.\n\nNarodil se v Tarnově v roce 1910. Pocházel z velmi chudé židovské rodiny, a proto musel již od 13 let pracovat. Díky této zkušenosti se stal aktivním členem komunistické strany, jež byla v té době v Polsku zakázaná. Kvůli svým politickým názorům byl vězněn. Po propuštění z vězení opustil Polsko a odjel do Španělska, kde se účastnil bojů proti armádě generála Franka. Po porážce levice odešel do Francie, kde jej zastihla válka. Působil ve francouzském odboji. Během této činnosti byl zatčen a transportován do Auschwitzu, kde byl zaregistrován pod vězeňským číslem 54297. Později prošel také koncentračními tábory Mauthausen, Melk a Ebensee.\n\nPo válce žil ve Francii, kde v roce 1973 zemřel.\n\nCharles Liblau je autorem jediné knihy vzpomínek na život v koncentračním táboře Auschwitz-Birkenau - Kapo z Auschwitz. Knihu napsal původně v polštině a přeložil ji do francouzštiny. Francouzská verze byla vydána rok po jeho smrti v pařížském nakladatelství „La Pensée Universelle“. Původní polský text byl publikován až v roce 1996 v Nakladatelství Státního muzea v Osvětimi - Březince.\n\n"}
{"id": "259605", "url": "https://cs.wikipedia.org/wiki?curid=259605", "title": "Derniéra", "text": "Derniéra\n\nJako derniéra se označuje poslední představení daného divadelního či filmového díla. Jedná se tak o protiklad premiéry. Jakožto předpremiéra nebo premiéra je označováno vždy úplně první představení, jakožto derniéra představení vůbec poslední. \n\nVšechna ostatní představení mezi premiérou a derniérou (druhé a další opakování) se nazývají reprízy (derniéra sama je vlastně vůbec poslední repríza).\n\nVzhledem k okolnostem mívají divadelní derniéry vždy trochu slavnostnější ráz než obyčejné reprízy.\n\nPojem se může vyskytovat i v jiných souvislostech, například při akcích, které jsou pořádány v souvislosti posledního dne výstav apod.\n"}
{"id": "259608", "url": "https://cs.wikipedia.org/wiki?curid=259608", "title": "Bílá tma", "text": "Bílá tma\n\nBílá tma je termín z meteorologie, který označuje stav počasí, během kterého dochází k extrémně silnému sněžení často doprovázenému větrem. Vlivem těchto zhoršených podmínek následně klesá viditelnost až k bodu nula, což znamená, že nejsou vidět předměty ani v bezprostředním okolí. Vzhledem k nulové viditelnosti následně dochází k problematické orientaci a přesunu, kdy například u dopravy dochází k ochromení a často až k úplnému zastavení.\n\nBílá tma se používá vzhledem k podobnosti s noční tmou, kdy podobně dochází ke snížení viditelnosti.\n"}
{"id": "259612", "url": "https://cs.wikipedia.org/wiki?curid=259612", "title": "Heorhij Narbut", "text": "Heorhij Narbut\n\nHeorhij (Jurij) Ivanovyč Narbut (9. března 1886, Narbutivka, Ruské impérium – 23. května 1920, Kyjev, Ukrajinská SSR) byl ukrajinský malíř a grafik.\n\nNarodil se na samotě Narbutivka u Hluchova (nyní Sumská oblast). Zpočátku samouk, po úspěchu na jedné regionální výstavě přejíždí do Petěrburku. Zde žil v létech 1906–1917; učil se u ruských malířů I. Bilina a M. Dobružinského. V roce 1909 absolvoval studijní pobyt v Mnichově. Po návratu do Petěrburku stál se členem uměleckého spolku „Svět umění“ („Mir isskustva“). Do roku 1917 pracoval nad ilustracemi knih (pohádky H. Ch. Andersena, bajky I. Krylova, „Erby hetmanů Malorusi“, aj.). Každé léto navštěvoval ukrajinský Hluchiv.\n\nV březnu 1917 se Narbut přestěhoval do Kyjeva, kde se podílel na založení Ukrajinské akademie umění. Byl zde profesorem grafiky, později rektorem. V tomto období splnil zakázku na cyklus státních tiskovin: navrhl bankovky, poštovní známky, gramoty a jiné tiskoviny Ukrajinské národní republiky. Spolupracoval s řadou časopisů (Naše mynule, Zori, Sonce Truda, Mystectvo, aj.). Vychoval generací svých nástupců, mezi něž patří např. Anton Sereda a Pavlo Kovžun.\n\nZemřel po krátké a nečekané nemoci v Kyjevě roku 1920. Je pohřbený na kyjevském Bajkovém hřbitově.\n"}
{"id": "259613", "url": "https://cs.wikipedia.org/wiki?curid=259613", "title": "Myšlenka", "text": "Myšlenka\n\nMyšlenka je ucelený akt myšlení nebo také jeho obsah (téma – například ve spojení \"myšlenka lodního šroubu\"). Z fyziologického hlediska se myšlenka děje v mozku, na základě vnějších podnětů a jistého vnitřního prostředí a zkušeností. Myšlenka jako obsah může být i předmětem duševního vlastnictví.\n\nEdmund Husserl rozlišuje \"noesis\" jako akt čistého myšlení, jímž se z proudu zážitků konstituuje jeho předmětný protějšek – \"noema\". Podle L. Wittgensteina je myšlenka \"logický obraz skutečností\". Podle G. Frege lze myšlenku vyjádřit větou a věta, která se týká pravdivosti myšlenky, je soud. Vyjádření soudu je tvrzení.\n\nSvatý Ignác z Loyoly k původu myšlenek uvádí: \"Předpokládám, že je ve mně trojí druh myšlenek. Totiž nejdříve moje vlastní, které pocházejí z mé čiré svobody a vůle; a dvoje jiné, které přicházejí zvenčí: jedny od dobrého ducha, druhé od zlého.\"\n\n\n\n"}
{"id": "259614", "url": "https://cs.wikipedia.org/wiki?curid=259614", "title": "Honeywell", "text": "Honeywell\n\nHoneywell () je jednou z hlavních mezinárodních konglomerátních společností v USA. Byla založena v roce 1906 a nyní zaměstnává přibližně 132 000 zaměstnanců. Hlavní sídlo společnosti je ve městě Morristown v New Jersey. Společnost je součástí burzovního indexu Dow Jones Industrial Average.\n\nZaměřuje se na tyto odvětví:\n\n\n"}
{"id": "259615", "url": "https://cs.wikipedia.org/wiki?curid=259615", "title": "Bohatství", "text": "Bohatství\n\nBohatství je stav, kdy jedinec má tolik hmotných či nehmotných statků, že zažívá pocit nadbytku a blahobytu. Toto vlastněné bohatství pak umožňuje volné užívání vlastněných věcí bez nutnosti další práce a nebo další používání ve snaze zvýšit hodnotu svého kapitálu.\n\nSe slovem bohatství pak dále souvisí i rozšířené termíny národní bohatství, které zahrnuje obecné označení materiálních statků vlastněných v určitém časovém období jistou skupinou (národem, třídou atd.). Dále existuje i termín přírodní bohatství, které označuje přírodní statky umožňující lidskou existenci na planetě (řadí se sem např. sluneční energie, minerální zdroje atd.)\n\n"}
{"id": "259616", "url": "https://cs.wikipedia.org/wiki?curid=259616", "title": "Pes horský", "text": "Pes horský\n\nPes horský (\"Lycalopex culpaeus\"), známý též pod jménem liška patagonská, je jihoamerickou šelmou. Je to druhá největší jihoamerická psovitá šelma hned po psu hřivnatém. Vyskytuje se v horách (až do výšky 4800 m) a travnatých pláních na území Ekvádoru, Peru, Bolívie, Argentiny a Chile. Uměle byl vysazen na Falklandách.\n\nTato šelma váží 5-13 kg a má šedivou až oranžovou barvu srsti s bílou skvrnou na bradě a na zádech má výrazný tmavý pruh. Zbarvení se může ještě lišit podle toho, kde přesně jedinec žije. Vzhledem je pes horský velmi podobný lišce obecné.\n\nPes horský loví především drobné hlodavce, králíky, ptáky a ještěrky. Někdy se živí i ovocem nebo loví ovce a jiná hospodářská zvířata, proto je člověkem pronásledován. V některých oblastech jeho početní stavy ubývají, ale v současné době nehrozí, že by byl druh bezprostředně ohrožen vyhynutím.\n\n"}
{"id": "259620", "url": "https://cs.wikipedia.org/wiki?curid=259620", "title": "Léčba", "text": "Léčba\n\nLéčba (terapie, kúra, kurýrování) je souhrnný název pro soubor opatření prováděných s cílem ovlivnit průběh onemocnění. Cíle léčby mohou být různé:\n\nPři znalosti mechanismu vlastní choroby tak může být terapie:\n\nVolba terapie vychází především z teoretických představ o fungování lidského těla a o vzniku chorob. Tato představa je u daného nemocného konkretizována jeho profilem příznaků, na základě kterých lékař (nebo spolupracující lékaři) stanovuje diagnózu, určení choroby, příčiny obtíží. Pokud diagnóza není zcela zřejmá, může být proveden tzv. terapeutický pokus. Pacientovi je nasazena léčba na pravděpodobnou chorobu a pokud není léčba účinná, znamená to, že tuto chorobu lze pokládat za vyloučenou a je třeba pátrat po jiné diagnóze.\n\nJak diagnostika, tak i volba terapeutických prostředků vycházejí především z filozofického rámce, ze kterého vychází ta která medicínská škola. Moderní medicína, i když ve své tradici navazuje především na starověkou řeckou medicínu a tím na medicínu starověkého Egypta, má výjimečné postavení tím, že navazuje na racionální a empirickou tradici novověké filozofie a zejména na vědu, která se z filozofie vydělila. Prakticky to znamená, že pro moderní medicínu je klíčovým prvkem při tvorbě hypotéz o původu chorob především empirie ve formě pozorování i experimentů, jejich analýza a následné zobecnění poznatků a jejich ověřování. Pokud je na základě těchto pozorování vyslovena hypotéza o možném způsobu ovlivnění choroby, je tato hypotéza důkladně testována, kriticky ověřována. Teprve pokud je testování úspěšné, je nový postup používán v běžné medicíně. Vlastně ústředním bodem medicíny je přesvědčení, že jedině empirický důkaz o účinnosti terapie má hodnotu, toto je rozvedeno v konceptu průkaznosti - tzv. evidence based medicine.\n\nTímto se moderní medicína liší od medicínských škol minulosti (vč. medicíny středověké), které vycházely ze spekulativních představ o původu nemocí a o možnostech ovlivnění průběhu. Tyto představy mohly být na úrovni poznání své doby zcela racionální, např. pokud se jevilo jako možné to, že nemoc je způsobena démonem, bylo pomazání pacientka krokodýlím trusem zcela racionálním postupem vyhánění démona. Staré medicínské školy se od moderní medicíny neliší ani tak ve volbě prostředků, protože řada starověkých léčiv vycházela z empirické tradice. To, čím se liší nejvíce, je důraz na autoritu. Zatímco pro moderní medicínu je váha autority malá a zcela zásadní je důkaz, u většiny škol minulosti to bylo právě naopak.\n\nRespekt k autoritám měl různou váhu. Tak například středověká medicína byla poměrně tvůrčí, lékaři vymýšleli nové postupy, jen své nápady často připisovali klasikům antiky. Naproti tomu tradiční čínská medicína se vyznačuje mimořádnou rigiditou, bezbřehou úctou k předkům, která zakazovala pochybnosti. Nepochybovat bylo o to snazší, že způsob práce čínských lékařů postrádal zpětnou vazbu, po předepsání terapie již pacienta nekontrolovali.\n\nModerní medicína se odlišuje i od tzv. alternativní medicíny, tedy od poměrně širokého spektra škol, které lze charakterizovat jako školy vyznávající teorie o příčinách chorob nebo o možnostech jejich ovlivňování, které nebyly patřičně ověřeny. Obvykle jde o postupy, které jsou v přímém rozporu s poznatky přírodních věd, tedy lze je pokládát za neúčinné nepřímo. Někdy jde o postupy, které byly klinickým testování prakticky vyvráceny (homeopatie). Může se jednat o nové školy ale i o pokračování starověkých škol nebo o jisté karikatury těchto škol.\n\nTerapii může provádět:\n\nTechnicky se terapie moderní medicíny běžných somatických chorob dělí na:\nRozdělení je do značné míry historické, ale pro své opodstatnění se u řady chorob stále používá.\n\n\n\n"}
{"id": "259622", "url": "https://cs.wikipedia.org/wiki?curid=259622", "title": "Černé Budy", "text": "Černé Budy\n\nČerné Budy jsou původní osadou na pravém břehu řeky Sázavy a jsou součástí města Sázavy. Nachází se zde Sázavský klášter s kostelem svatého Prokopa. V obci je dále Voskovcova vila a vstup na Čertovu brázdu.\n\nPrvní písemná zmínka o vesnici pochází z roku 1053.\n\nNázev Černé Budy je mezi lidmi odvozovaný od bud osadníků při klášteře, které časem zčernaly. Název je zřejmě pozdní, do 16. století nebyl znám. V roce 1526 je v zemských deskách poprvé zapsána ves Budy. Byla samostatnou vsí až do počátku II. světové války.\n\n"}
{"id": "259623", "url": "https://cs.wikipedia.org/wiki?curid=259623", "title": "Gwynedd", "text": "Gwynedd\n\nGwynedd (IPA: ['ɡwɪ.nɛð]) je hrabství na severozápadě Walesu ve Spojeném království. Má rozlohu 2 548 km² a 118 300 obyvatel. Největší město je Caernarfon. Sousední hrabství jsou Clwyd, Conwy, Powys, Ceredigion a přes průliv Menai Strait Anglesey.\n\nHrabství se vytvořilo 1. dubna 1974. Do roku 1996 patřilo do Gwyneddu i Anglesey.\n\nVelšsky zde mluví 76,1 % obyvatelstva, což je nejvíc ze všech hrabství ve Walesu.\n\n"}
{"id": "259624", "url": "https://cs.wikipedia.org/wiki?curid=259624", "title": "František Hečko", "text": "František Hečko\n\nFrantišek Hečko (pseudonymy Rastislav Zvončiansky, Elena Rubačová, Marek Habdža, Štefan Čulek a j.) (10. června 1905, Suchá nad Parnou – 1. března 1960, Martin) byl\nslovenský básník, spisovatel-prozaik, redaktor a publicista, manžel slovenské spisovatelky Márie Jančové.\n\nNarodil se v rodině vinohradníka a své vzdělání získal v Suché nad Parnou, Bratislavě, Košicích a v Praze. Pracoval na velkostatku a v Ústredním družstvu v Bratislavě, později byl redaktorom vícero novin a časopisů (Hospodářský obzor, Roľnické noviny a jiných). Po skončení druhé světové války pracoval jako lidově výchovný referent v Matici slovenské, redaktor časopisů a edicí vycházejících v Matici slovenské (Matičné čítanie, Praktická knižnica Matice slovenské a jiné) a nakonec i šéfredaktor Matičného čítania. Působil také ve Svazu slovenských spisovatelů a v letech 1954–1956 se stal také jeho předsedou. Často sa stěhoval (Vozokany, Veľké Leváre, Bernolákovo, Martin, Bratislava a jiná), nicméně pochován je na slovenském Národním hřbitově v Martině.\n\nSvoje první literární díla (poezii i prózu) začal publikovat v časopisech (Mladé prúdy, Svojeť, LUK, Slovenské pohľady, Tvorba, Elán a jiné). Je autorem básní se sociálními motivy, intimní lyriky a sociálních románů, tematicky čerpajících z prostředí vesnice a z období druhé světové války. Věnoval se také publicistické činnosti s národohospodářskou a kulturně výchovnou tematikou. Svojí tvorbou se řadí k literárnímu směru socialistický realismus.\n\n\n\n\n"}
{"id": "259625", "url": "https://cs.wikipedia.org/wiki?curid=259625", "title": "Lycalopex", "text": "Lycalopex\n\nLycalopex je rod psovitých šelem. Alternativní jméno pseudalopex lze do češtiny přeložit jako „falešná liška“ (z řečtiny: \"pseud\" = falešný a \"alopex\" = liška). Všechny druhy tohoto rodu se vyskytují v Jižní Americe, kde jsou hojně loveny, protože údajně napadají jehňata v chovech ovcí. Ve skutečnosti je loví jen vzácně, navíc jen v případě, že je jehně nemocné.\n\n\n"}
{"id": "259628", "url": "https://cs.wikipedia.org/wiki?curid=259628", "title": "Tosefta", "text": "Tosefta\n\nTosefta, (aramejsky: תוספתא, nezaměňovat s \"tosafot\") je vedle mišny druhá sbírka ústní tradice judaismu.\n\nTosefta znamená „doplněk“, konkrétně doplněk k ústně tradovanému učení, tj. k mišně. Sbírka, která je pod tímto jménem známá, má stejnou strukturu jako mišna, a je někdy nazývána jako \"Šest pořádků Tosefty\" - Šiša sidrej Tosefta - ששה סדרי תוספתא. S malými odchylkami v názvech a především pořadí se Tosefta skládá s týchž šesti pořádků (sedarim) a týchž traktátů (masechtot) jako mišna. Výjimkami jsou traktáty Avot, Tamid, Midot a Kinim které v Toseftě chybí; traktát Kelim je naopak rozdělen na tři „brány“ (podobně jako byl v mišně rozdělen na tři brány traktát Nezikin). Rozsah Tosefty je zhruba čtyřikrát větší než Mišny.\n\nTosefta je psána mišnickou hebrejštinou s výpůjčkami z řečtiny a latiny, tudíž v podstatě stejným jazykem jako mišna. Původ a autorství Tosefty je nejasné. Podle jedné tradice byl autorem anonymní části Tosefty rabi Nechemja z Uši, učenec o jednu generaci mladší než rabi Akiva (kterému jsou připisovány anonymní výroky mišny), podle druhé, mnohem populárnější, je autorem rabi Chija bar Aba, současník rabiho Jehudy ha-Nasiho. Ha-Meiri označuje Toseftu za barajty, pravděpodobně pod vlivem Talmudu, kde bývají jako \"Tosefta\" označeny různé doplňky k Mišně, nikoli tedy vlastní sbírka \"Tosefta\". J. N. Esptein bere oba tradiční zdroje více méně vážně s tím, že podle něj je Tosefta zaznamenaná halacha, jak ji učil raban Šim'on ben Gamali'el (což byla původní oficiální mišna), respektive její odchylky od mišny rabiho Jehudy ha-Nasiho. Tuto teorii není možné brát jinak, než jako čistě hypotetickou a nedoložitelnou.\n\nKriticko-vědecká teorie je mnohem komplikovanější a doposud se nepodařilo najít jednotnou odpověď na otázky:\n\nVýsledek všech porovnávacích studií mezi mišnou a Toseftou, totiž přinesl více problémů a další množství otázek, než aby na ně odpovídal. Podle Güntera Stembergera by se vztah mezi Mišnou a Toseftou dal rotřídit následovně:\n\nPodle M. S. Zuckermandla je Tosefta „mišnou“ Jeruzalémského talmudu. Tato teorie není udržitelná, i když je pravda, že se v obou talmudech vyskytují pasáže, které při aplikaci na mišnu nedávají smysl, naopak, dávají je při aplikaci na Toseftu. Podobně je to se vztahem Tosefty a \"barajtot\", zvláště těch obsažených v Babylónském talmudu. Nepodařilo se jednoznačně prokázat, zda případy, kdy se barajta a Tosefta shodují, mají svůj původ v tom, že barajta je citací Tosefty, nebo naopak - zda se barajty staly základem učení sebraného v Toseftě.\n\nKritický rozbor pasáží Tosefty zkrátka znemožňuje jednoznačně říci, že Tosefta byla pouze kompilací učení, které se do mišny nedostalo nebo s ní bylo přímo v rozporu (této teorii sice nahrává skutečnost, že Tosefta v mnoha případech předpokládá znalost mišny), zároveň ale u některých traktátů se zdá, že spíše Mišna předpokládá znalost Tosefty.\n\nNa základě různých srovnání je možné považovat Toseftu za úplně první, tanaitský, komentář k mišně, na základě jiných pasáží je naopak možné Toseftu považovat za samostatné dílo (a její název tudíž za „mylný“).\n\nToseftu znali určitě již babylónští gaoni, avšak byla studována jako doplněk mišny. Komentáře k samotné Toseftě vznikaly až v pozdním středověku, resp. v raném novověku. Jeden z nejvýznamnějších komentářů sepsal David Parda, další, k sederu Teharot, je dílem Gaona z Vilna, který se stal součástí rommovského vydání Tosefty. Z Vilniusu pocházel i Jechezkel Abramsky, autor obsáhlého komenáře k Toseftě \"Chazon Jechezkel\". Moderní komentáře k Toseftě se nevyskytují, pokud pomineme práci Jacoba Neusnera a jeho žáků. Kritické a velmi kvalitní vydání Tosefty připravil Saul Lieberman pod názvem \"Tosefta ki-fšuta\".\n\n\n"}
{"id": "259630", "url": "https://cs.wikipedia.org/wiki?curid=259630", "title": "Dojetřice", "text": "Dojetřice\n\nDojetřice je místní část města Sázavy v okrese Benešov. Nachází se zhruba 1 km jihozápadně od centra města ve směru na Benešov. Ves dostala prý jméno podle povahy svých dávných obyvatel.\n\nPočátky obce Dojetřice začínají pravděpodobně v 9. století, kdy pár set metrů od dnešní vsi na východ bývalo slovanské hradiště, dnes pojmenované Šance. Hradiště vzniklo v dobách, kdy bylo území dnešních Čech rozděleno mezi více slovanských kmenů, mělo rozlohu asi 12 hektarů a bylo opevněno valy z hlíny a kamene. V době nebezpečí poskytovalo útočiště obyvatelům okolních osad.\n\nPrvní písemná zmínka o vsi pochází z roku 1421, kdy byla zapsána v seznamu obcí patřících sázavskému klášteru. V roce 1427 se Dojetřice dostaly na 100 let do držení prohusitského rodu Zajímačů z Kunštátu, později patřily k panství Komorního Hrádku. Jejich rodu patřily Dojetřice plných 100 let. Od roku 1528 byla obec rozdělena na dvě části. Jednu připojili k černokosteleckému panství a druhá část připadla k panství Komorního Hrádku.\n\nPrvé zprávy o obyvatelích jsou v gruntovní knize, kterou vedli od roku 1610 na Komorním Hrádku. Zapisovali se tam lidi „osedlé“ na gruntu. Gruntů bylo tehdy v Dojetřicích sedm, a říkalo se jim podle hospodářů: Šafrů, Vlčka, Brožka, Chatrů, Havlíků, Tesařů a Švihla. Na počátku třicetileté války největším hospodařil Jan Brožka. Jiný grunt držel velmi dlouho rod Havlíků. Po třicetileté válce zůstalo v Dojetřicích zachováno pět hospodářství a jedno bylo opuštěné a pusté. Hospodařili na nich sedláci: Havlík, Šafář, Drbal, Brzka, Chatra a Hrdliček. Jako všichni nevolníci museli stále více robotovat na vrchnostenském majetku, který tehdy patřil Janovi z Valdštejna. Farou patřili do Sázavy.\n\nV roce 1667 koupili ves od Valdštejnů sázavští mniši benediktini. V této době si dojetřičtí poddaní v těžko přístupném údolí Dojetřického potoka založili několik pstruhových rybníčků, aby si přilepšili k živobytí. Po zrušení kláštera v roce 1785 připadly Dojetřice Vilému Tieglovi, pražskému měšťanovi, který koupil část sázavského panství. Jemu byli poddáni až do roku 1848, pak byli vyvázáni z roboty a zbaveni většiny povinností a břemen.\n\nK Dojetřicím patřila také myslivna, která byla v roce 1835 postavena nedaleko obce. Také k nim patřilo místo mezi Dojetřicemi a Vodslivy zvané Rybníčky.\n\nRod Havlíků držel grunt velmi dlouho. Na počátku 17. století se mu říkalo grunt Jíry Havlíka. Když v roce 1633 zemřel, jeho vdova si vzala Václava Křížků, ale po jeho smrti převzal grunt Havlíkův syn Václav. Později byla část rodiny donucená odjet na krátkou dobu na Ukrajinu. Po válce se vrátili a koupili zde domek. Pan Josef Havlík byl nějakou dobou starostou a jeho sestra Anna žila v Americe. Při návratu z Ameriky zmeškala Titanic, proto na projev vděčnosti za záchranu svého života, nechala postavit v roce 1936 kapličku, původní zvonička byla přesunuta na kraj vesnice. V kapličce byl obraz jeptišky, který byl v 90. letech odcizen.\n\nPřed pár lety byla ve vesnici skládka, kterou město Sázava založilo,aby jí po nějakém čase, za přispění dotace EU a ze státního fondu životního prostředí nechala zrekonstruovat. V současné době je povrch zatravněn a skládku připomíná již jen informační cedule.\n\nNedaleko Dojetřic se nachází rezervace Ve Studeném. Byla vyhlášena a zřízena už před druhou světovou válkou v roce 1935. Rozprostírá se na severní straně Spáleného vrchu mezi obcemi Samechov a Dojetřice. Za dobu existence rezervace bylo toto území často využíváno k výzkumům fauny, flóry, geologie i morfologie. Nejstarší stromy tu mají věk 200 a více let. Hlavním důvodem ochrany byly a jsou lesní porosty s pralesním uspořádáním, které jsou tvořeny bučinami a suťovými lesy. K území rezervace dnes vedou jen dvě cesty, které však kopírují pouze její okraj. První, fyzicky náročná stezka od Samechova, která vede z údolí Sázavy a pokračuje výstupem na Spálený vrch, a druhá mírnější, táhnoucí se po hřebeni z jižní strany od Dojetřické hájovny.\n"}
{"id": "259635", "url": "https://cs.wikipedia.org/wiki?curid=259635", "title": "Svatý Bartoloměj (ostrov)", "text": "Svatý Bartoloměj (ostrov)\n\nSvatý Bartoloměj ( \"Saint-Barthélemy\") je ostrov v Karibském moři, který patří do souostroví Malé Antily. Od 22. února 2007 je zámořským společenstvím Francie. Do té doby byl součástí francouzského zámořského departementu Guadeloupe.\n\nV předkolumbovské éře byl ostrov pravděpodobně navštěvován Taíny, východokaribským indiánským etnikem.\n\nKryštof Kolumbus objevil ostrov v roce 1493, při své druhé výpravě. Ostrov je pojmenován po jeho bratrovi Bartolomějovi. Později byl ostrov francouzskou kolonií.\n\nV letech 1784–1878 byl ostrov švédskou kolonií. Švédsko ostrov od Francie koupilo za obchodní práva v Göteborgu. Hlavní město Svatého Bartoloměje Gustavia bylo pojmenováno po švédském králi Gustavu III. Švédsko prodalo roku 1878 ostrov zpět Francii.\n\nDne 8. října 2009 rozhodl svatobartolomějský parlament o záměru ostrova vystoupit z Evropské unie, jíž byl jakožto území Francie členem. Evropská rada vzala tento postoj na vědomí a rozhodnutím ze dne 29. října 2010 příslušným způsobem změnila Smlouvu o fungování EU s účinností k 1. lednu 2012. K tomuto datu pozbyl Svatý Bartoloměj statusu nejvzdálenějšího regionu EU a nabyl postavení tzv. zámořské země a území.\n\nV prosinci 2017 došlo poblíž ostrova k zemětřesení o síle 5,2.\nRozvoj turistiky umožnila hlavně výstavba letiště. Toto letiště pro malá letadla sice patří mezi nejnebezpečnější na světě, ale v sezoně (prosinec) umožňuje přílet až 250 strojů denně.\n\n"}
{"id": "259637", "url": "https://cs.wikipedia.org/wiki?curid=259637", "title": "Nikolaj Petrovič Rezanov", "text": "Nikolaj Petrovič Rezanov\n\nNikolaj Petrovič Rezanov (; 1764 - 1807) byl ruský šlechtic a politik, podporující projekt ruské kolonizace Ameriky převážně na Aljašce a v Kalifornii. Byl jedním z deseti ruských baronů, byl prvním ruským velvyslancem v Japonsku (1804) a podnítil první ruský pokus o plavbu kolem světa (1803) a osobně vedl expedici na Kamčatku. Byl autorem slovníku japonštiny a několika dalších děl, která jsou uschována v knihovně petrohradské akademie věd, jejímž byl členem. Rezanov také založil ambiciózní Ruskoamerickou kožešinovou společnost, která stála v čele ruské kolonizace Ameriky.\n"}
{"id": "259638", "url": "https://cs.wikipedia.org/wiki?curid=259638", "title": "Jiří Štědroň", "text": "Jiří Štědroň\n\nJiří Štědroň (* 23. května 1942 Vyškov) je český herec, zpěvák, textař a podnikatel, synovec klavíristy a muzikologa Bohumíra Štědroně a bratranec hudebního skladatele Miloše Štědroně. V současné době je členem Divadla Semafor a po létech reklamního podnikání (kdy vůbec nevystupoval) opět veřejně hraje a zpívá.\n\n\n\n\n"}
{"id": "259640", "url": "https://cs.wikipedia.org/wiki?curid=259640", "title": "Cerdocyon", "text": "Cerdocyon\n\nCerdocyon je rod psovitých šelem. Jediným příslušníkem tohoto rodu je maikong. V minulosti ale existovalo více druhů psů rodu \"Cerdocyon\".\n\n\n"}
{"id": "259647", "url": "https://cs.wikipedia.org/wiki?curid=259647", "title": "Karel Štědrý", "text": "Karel Štědrý\n\nKarel Štědrý (10. dubna 1937 Praha – 7. listopadu 2017 Praha ) byl český zpěvák, herec, moderátor a podnikatel v oboru nápojových automatů.\n\nByl populární zpěvák a v letech 1962 až 1972 člen Divadla Semafor a Divadla Rokoko. V pozdějších letech byl televizní a estrádní konferenciér a moderátor. Původním vzděláním byl železniční inženýr, tuto profesi ale nikdy nevykonával.\n\nSvé dcery pojmenoval Zuzana a Tereza, podle hitů svého přítele a kolegy, zpěváka Waldemara Matušky.\n\n\n\n\n\n\n\n"}
{"id": "259648", "url": "https://cs.wikipedia.org/wiki?curid=259648", "title": "Heavisideova funkce", "text": "Heavisideova funkce\n\nHeavisideova funkce (také jednotkový skok) je nespojitá funkce, jejíž hodnota je nulová pro zápornou hodnotu argumentu a rovna jedné pro kladnou hodnotu argumentu. Hodnota funkce pro nulový argument není podstatná a proto je různými autory definována odlišně (viz níže).\n\nČasto se používá v teorii řízení a při zpracování signálu, kde slouží k reprezentaci jednorázové změny signálu. Pojmenována byla po anglickém učenci Oliveru Heavisideovi.\n\nHeavisidova funkce (s parametrem \"p\") se definuje předpisem:\n\nkde 0 ≤ \"p\" ≤ 1 je reálné číslo určující hodnotu funkce v bodě 0 (platí formula_2). \n\nIndex \"p\" je většinou volen pevně a v zápise se vynechává. Heavisidova funkce se potom značí pouze H(x).\n\nParametr formula_3 z definice funkce se nejčastěji volí jako 0, 1/2 nebo 1. Pro hodnotu 1/2 svědčí symetrie výsledné funkce a fakt, že hodnota zpětné transformace Fourierova obrazu funkce v bodech nespojitosti je aritmetický průměr limit zleva a zprava. Důvodem jiné volby může být praktičnost při jistých způsobech použití. V mnoha případech na hodnotě v nule vůbec nezáleží, např. integrujeme-li složený výraz s touto funkcí, neboť Lebesgueova míra množiny formula_4 je nulová.\n\nNastavíme-li formula_5, můžeme definovat funkci pomocí znaménkové funkce (signum):\n\nPro případ, kdy formula_7 nebo formula_8 můžeme též chápat Heavisideovu funkci takto: formula_9 respektive formula_10 kde formula_11 značí charakteristickou funkci množiny formula_12.\n\nMezi jednotkovým skokem a Diracovou funkcí existuje vztah, který lze zapsat jako\n\nDerivací Heavisideovy funkce je tedy Diracova delta funkce, primitivní funkcí je tzv. náběhová funkce.\n\n\n"}
{"id": "259650", "url": "https://cs.wikipedia.org/wiki?curid=259650", "title": "Komunistická strana Ukrajiny", "text": "Komunistická strana Ukrajiny\n\nKomunistická strana Ukrajiny ( ) byla ukrajinská parlamentní komunistická strana založená roku 1993. Předsedou strany je Petro Symonenko.\n\nStrana byla založená roku 1993 jako nástupce původní Komunistické strany zakázané z důvodu podpory „konzervativců“ při jejich pokusu o převrat v roce 1991.\n\nNěkteří členové KSU hodnotili pozitivně dobu existence SSSR a nadále podporovali předání moci sovětům pracujících. Prakticky se strana orientovala na zachování sociálních jistot a sociálně reformní politiku (podpora malého a středního podnikání, zřeknutí se diktatury proletariátu, distancování se \"deformace\" socialismu a porušení demokracie). Strana zaujímala negativní postoj vůči NATO a zahraničním nasazením ukrajinské armády. Do roku 2002 byla nejsilnější politickou stranou, později byla spojencem Strany regionů Viktora Janukovyče (tyto strany spolu se Socialistickou stranou tvořily vládní koalici po neúspěchu Oranžové revoluce do voleb 2006).\n\nVe volbách do parlamentu 2006 si KSU výrazně pohoršila oproti volbám 2002, získala 21 mandátů oproti 66. V roce 2007 navýšila počet poslanců na 27.\n\nStrana vydávala deník \"Komunist\" a další lokální tiskoviny.\n\n16. prosince 2015 Oblastní správní soud v Kyjevě rozhodl o zákazu činnosti strany na Ukrajině.\n\n"}
{"id": "259656", "url": "https://cs.wikipedia.org/wiki?curid=259656", "title": "Nový izraelský šekel", "text": "Nový izraelský šekel\n\nNový izraelský šekel (: , \"šekel chadaš\", : \"New Israeli Sheqel\", odtud neoficiální zkratka NIS) je oficiální izraelská měna platná na území Izraele a Palestinské autonomii. Označuje se symbolem ₪, který vznikl kombinací prvních hebrejských písmen ve slovech šekel (ש) a chadaš (ח); krom toho se používá zkratka ש״ח vyslovovaná jako zkratkové slovo „šach“. ISO 4217 kód pro šekel je ILS. Šekel má 100 agor (množné číslo v hebrejštině agorot). Od roku 2003 jde o volně směnitelnou měnu. Díky své síle se stal nový izraelský šekel v roce 2008 jednou ze 17 měn, obchodovaných na světových trzích.\n\nV roce 1985 nahradil nový izraelský šekel měnu izraelský šekel ve směnném poměru 1000 šekelů za 1 nový šekel. Původní měna platila pouze pět let od roku 1980, kdy nahradila izraelskou liru (někdy též libru) v poměru 10 lir za 1 šekel.\n\nV oběhu jsou mince 10 a 50 agor, dále 1, 2, 5 a 10 šekelů. Kromě toho kolují bankovky 20, 50, 100 a 200 šekelů. Dříve byly v oběhu i mince s hodnotou 1 a 5 agor a bankovky o hodnotě 1, 5 a 10 šekelů.\n\n"}
{"id": "259663", "url": "https://cs.wikipedia.org/wiki?curid=259663", "title": "Békés", "text": "Békés\n\nBékés [békéš] je župa v jihovýchodním Maďarsku. Žije zde asi 360 tisíc obyvatel a hlavním městem je Békéscsaba. Na jihovýchodě sousedí s Rumunskem a dále na jihozápadě se župou Csongrád, na severozápadě s Jász-Nagykun-Szolnok a na severovýchodě s Hajdú-Bihar.\n\nDnešní župa Békés vznikla při správní reformě roku 1950 a zhruba se shoduje se stejnojmennou historickou uherskou župou, která měla ovšem členitější tvar a jejím hlavním městem byla Gyula. Současné hranice župy zahrnují i okrajové části někdejších žup \"Arad\", \"Bihar\", \"Csanád\", \"Csongrád\" a \"Jász-Nagykun-Szolnok\".\n\nŽupa leží ve Velké uherské nížině a celé její území je rovinaté. Hlavní řekou je Kriš \"(Kőrös)\", jehož tři zdrojnice (Bílý, Černý a Bystrý Kriš) přitékají z Rumunska. Území je protkáno kanály a strouhami a roztroušeně po celé jeho ploše jsou v rámci národního parku \"Kőrös-Maros\" chráněny zbytky lužní a stepní krajiny.\n\nŽupa Békés leží z hlediska silniční dopravy v poměrně periferní poloze, neboť tudy nevede žádná dálnice ani evropská silnice. Od Budapešti vedou silnice č. 44 a 46, kolmo na ně pak tangenciální silnice č. 47 Szeged - Debrecín. Lepší spojení nabízí železnice; Békéscsaba je významným uzlem a prochází jí hlavní trať z Maďarska do Rumunska (přechod Lőkösháza-Curtici).\n\nSeznam okresů:\n\n\n\n"}
{"id": "259669", "url": "https://cs.wikipedia.org/wiki?curid=259669", "title": "Socialistická strana Ukrajiny", "text": "Socialistická strana Ukrajiny\n\nSocialistická strana Ukrajiny (ukrajinsky \"Соціалістична партія України\") je v současnosti neparlamentní ukrajinská socialistická strana. Předsedou strany je Serhij Čeredničenko.\nSSU je členem Socialistické internacionály.\nStrana vznikla v roce 1991 po zákazu Komunistické strany a do roku 1993, kdy došlo k obnovení KSU byla nejsilnější stranou. Postupem času se strana posunula z levicových k středo-levicovým pozicím. Hlavní bodem programu je \"sociální spravedlnost\". V 90.letech byla v opozici vůči Leonidovi Kučmovi. Během Oranžové revoluce zprvu spolupracovala s „oranžovým táborem“, následně ale uzavřela koalici se Stranou regionů a KSU. V parlamentních volbách 2007 vypadla z parlamentu, k překročení 3% bariéry jí scházelo 0,14 %.\n\n"}
{"id": "259680", "url": "https://cs.wikipedia.org/wiki?curid=259680", "title": "Drnov", "text": "Drnov\n\nDrnov je místní část obce Žižice v okrese Kladno ve Středočeském kraji. Leží 1 km jihozápadně od Žižic a 5,5 km východně od Slaného u vrchu \"Provázek\" (301 m). V roce 2011 zde trvale žilo 99 obyvatel. Součástí Drnova je též osada Mlýnek, situovaná v údolí Červeného potoka asi 600 m severozápadně.\n\n\nNa návsi se nachází pomník k uctění památky padlým občanům obce Drnova. Dále se zde nachází kaple a kříž na kamenném podstavci.\n\nNedaleko obce se z dob minulých tyčí rozlehlá kasárna (až do počátku 90. let zde bylo radarové stanoviště protivzdušné obrany Prahy), která jsou v současné době opuštěná. V podzemí bylo v osmdesátých letech 20. století umístěno velitelské stanoviště 71. protiletadlové raketové brigády. Mezi lety 1985 a 2003 byla odtud nepřetržitě zajišťována bezpečnost vzdušného prostoru nad Prahou. Od roku 2009 zde sdružení Bunkr Drnov buduje Muzeum studené války a protivzdušné obrany a objekt zpřístupňuje.\n"}
{"id": "259681", "url": "https://cs.wikipedia.org/wiki?curid=259681", "title": "Luníkov", "text": "Luníkov\n\nLuníkov je vesnice zhruba 6 km vsv. od města Slaného, část obce Žižice v okrese Kladno ve Středočeském kraji. Leží na Červeném potoce necelý kilometr severovýchodně od Žižic, oddělený Žižickým rybníkem. V roce 2011 zde trvale žilo 57 obyvatel.\n\nPrvní písemná zmínka o vesnici pochází z roku 1185.\n\nV 15. a do poloviny 16. století náležela rodu Lunikovským z Vranného uváděným \"na Blahoticích.\" Jedním z posledních byl urozený pán Jiřík Luníkovský, který zemřel roku 1551. Nedaleko obce bylo nalezeno pohanské pohřebiště odkryté Václavem Krolmusem.\n\n"}
{"id": "259685", "url": "https://cs.wikipedia.org/wiki?curid=259685", "title": "Osluchov", "text": "Osluchov\n\nOsluchov je vesnička 7 km východně od města Slaný, na silnici Zvoleněves-Velvary, která je místní částí obce Žižice. V roce 2011 zde trvale žilo 74 obyvatel.\n\nPrvní písemná zmínka o vesnici pochází z roku 1227. Tvrz zde vznikla až koncem 16. století. Stavěl ji Kryštof Švilic ze Švilic. V letech 1228-1233 odtud klášter sv. Jiří získával desátek z pěti dvorů. Roku 1481 prodal Jan Pytlík ze Zvoleněvsi poplužní dvůr v Osluchově Alšovi ze Sehradic, slánskému měšťanu. V roce 1623 byl zkonfiskován statek Bohuchvalu Šlivskému ze Švilic za účast na stavovském povstání a prodán roku 1627 Gottfridu Hertlovi z Leutersdorfu.\n"}
{"id": "259686", "url": "https://cs.wikipedia.org/wiki?curid=259686", "title": "Vítov", "text": "Vítov\n\nVítov je místní část obce Žižice, která se nachází v okrese Kladno ve Středočeském kraji necelý kilometr západně od Žižic a 5 km východně od Slaného. V roce 2011 zde trvale žilo 77 obyvatel. Vesnicí prochází silnice I/16 spojující Mělník a Slaný. Dle sčítání lidu 2001 bylo ve Vítově 24 domů a 91 obyvatel.\n\nPoblíž Vítova se nachází lokalita \"Na Boku\", kde je předhistorické naleziště s odpadkovými jámami. První písemná zmínka o vsi se datuje k roku 1318, kdy se zmiňuje jistý Dobrohost z Vítova (\"Dobrohost de Wytowa\").\n\nV letech 1796–1818 se v okolí Vítova dolovalo uhlí a minerály. Krištof Zelner zde založil šachtu svaté Anny a svaté Barbory.\n\nMezi roky 2014/2015 byla mezi obcí Vítov a Žižice vybudována malá vodní nádrž s hrází a bezpečnostním přelivem. Dále byla provedena výsadba dřevin v okolí.\n\nNa návsi stojí křížek, který dal postavit Martin Holub v roce 1759. Naproti němuž stojí kaplička nesoucí letopočet 1849. Na temeni návrší severně od obce roste památný strom – Lípa u Vítova.\n"}
{"id": "259690", "url": "https://cs.wikipedia.org/wiki?curid=259690", "title": "Michel Serres", "text": "Michel Serres\n\nMichel Serres (1. září 1930, Agen, Francie − 1. června 2019, Paříž) byl francouzský filozof, historik vědy a esejista.\n\nOd roku 1949 studoval na námořní škole, v letech 1952−1955 na École normale supérieure, navštěvoval přednášky filozofa Gastona Bachelarda a antropologa Andrého Leroi-Gourhana, a v letech 1956-1958 sloužil ve francouzském námořnictvu. V Clermont-Ferrand spolupracoval s Michelem Foucaultem a od roku 1969 je profesorem dějin vědy na pařížské Sorbonně a od roku 1984 na Stanfordově univerzitě. Roku 1990 byl zvolen členem Francouzské akademie.\n\nJeho četné knihy se týkají velkých postav 19. století (Jules Verne, Émile Zola, Auguste Comte), dějin vědy (Leibniz, Lukretiova fyzika), aktuálních otázek společnosti a komunikace i otázky lidských práv (\"Le parasite\", 1982), vzdělávání (\"Le tiers instruit\", 1991) nebo vztahu člověka k přírodě (\" Le contrat naturel\", 1987). Serres se snaží dávat dohromady poznání věd s poznáním filozofickým a kritizuje přílišný příklon soudobé filozofie k jazyku (logocentrismus).\n\n"}
{"id": "259693", "url": "https://cs.wikipedia.org/wiki?curid=259693", "title": "Dozorčí rada", "text": "Dozorčí rada\n\nDozorčí rada je kolektivní orgán právnické osoby, který má převážně kontrolní pravomoci vůči orgánu, který subjekt řídí či který má obchodní vedení. Podle českého práva se zřizuje zejména u kapitálových obchodních společností (akciové společnosti, společnosti s ručením omezeným) a dále u různých jiných subjektů, pokud tak určuje zvláštní zákon nebo zakladatelský dokument (např. státní podnik, veřejná výzkumná instituce, zájmové sdružení právnických osob, nadace, nadační fond apod.).\n\nV akciové společnosti s dualistickým systémem vnitřní struktury se podle zákona o obchodních korporacích (do konce roku 2013 podle obchodního zákoníku) dozorčí rada povinně zřizuje jako kontrolní orgán. Neurčí-li stanovy jinak, má dozorčí rada 3 členy, kteří si ze svého středu volí předsedu. Členy dozorčí rady volí valná hromada na funkční období určené stanovami; neobsahují-li stanovy nebo smlouva o výkonu funkce délku funkčního období, je funkční období člena dozorčí rady 3 roky. V původní úpravě podle Obchodního zákoníku, platného do konce roku 2013, museli alespoň třetinu členů dozorčí rady ve společnosti s více než 50 zaměstnanci volit zaměstnanci, zákon o obchodních korporacích již od 1. 1. 2014 počítá s obsazováním dozorčí rady pouze valnou hromadou. Členství v dozorčí radě je neslučitelné s funkcí člena představenstva, likvidátora, nuceného správce, vedoucího odštěpného závodu, prokuristy a všech dalších osob oprávněných podle zápisu v obchodním rejstříku jednat jménem akciové společnosti. Pro členy dozorčí rady platí zákaz konkurence.\n\nDozorčí rada dohlíží na výkon působnosti představenstva a činnost společnosti. Její členové jsou oprávněni nahlížet do všech dokladů a záznamů týkajících se činnosti společnosti, kontrolují řádné vedení účetních zápisů a zda je uskutečňovaná podnikatelská či jiná činnost v souladu s právními předpisy a stanovami. Dále dozorčí rada přezkoumává účetní závěrky a návrh na rozdělení zisku nebo úhradu ztráty, po přezkoumání předkládá své vyjádření valné hromadě. Členové dozorčí rady se účastní valné hromady, kterou musí seznámit s výsledky své kontrolní činnosti. V případě, že společnost nemá zvolené [představenstvo] nebo zvolené představenstvo dlouhodobě nesvolává valnou hromadu, svolá ji dozorčí rada; ta svolá valnou hromadu také tehdy, vyžadují-li to zájmy společnosti. Pro řízení před soudem nebo jinými orgány, která jsou vedena proti členovi představenstva, dozorčí rada určí svého člena, který zastupuje společnost.\n\nVe společnosti s ručením omezeným je podle zákona o obchodních korporacích dozorčí rada fakultativním orgánem, zřizuje se pouze tehdy, pokud to stanoví společenská smlouva. Dozorčí rada je volena valnou hromadou a dohlíží na činnost jednatelů. Funkce člena dozorčí rady je neslučitelná s funkcí jednatele. Členové dozorčí rady jsou také oprávněni účastnit se valné hromady a pokud to vyžadují zájmy společnosti, tak ji i svolat. Kontrolní působnost dozorčí rady je jinak obdobná jako u akciové společnost, obdobná jsou i oprávnění a povinnosti členů dozorčí rady.\n\n"}
{"id": "259695", "url": "https://cs.wikipedia.org/wiki?curid=259695", "title": "Gastrula", "text": "Gastrula\n\nGastrula je jedno ze stádií embryonálního vývoje, kterým prochází vyvíjející se oplozené vajíčko. Vytváří se z blastuly (resp. z blastocysty) procesem nazývaným gastrulace. Gastrula má již dvě vrstvy buněk a obsahuje dutinu (tzv. prvostřevo), která se otvírá do okolního světa otvorem zvaným blastoporus. Vrstvy gastruly se postupně transformují v tzv. zárodečné listy – entoderm, ektoderm a mezoderm. Stadium následující po gastrule se u strunatců někdy nazývá neurula.\n\nZatímco před gastrulací je zárodek závislý na mateřských mRNA, během ní je již schopen vlastní transkripce.\n\nBěhem gastrulace se buňky na jednom konci kulovité blastuly začnou pohybovat směrem dovnitř dutiny, čímž vytváří jakýsi polokulovitý dutý útvar. Migrující buňky posléze téměř přilnou k těm na opačné straně a v místě, kde zprvu začala gastrulace, jsou teď prvotní ústa (tedy budoucí ústa prvoústých). Gastrulace však probíhá u různých organizmů různě a zrovna způsob gastrulace u člověka je poměrně specifický.\n\nZávisí totiž na typu blastuly, z níž gastrula vzniká. Z coeloblastuly vzniká coelogastrula přibližně tak, jak bylo právě popsáno. Jiná situace nastává u blastul, které obsahují velké množství žloutku nebo například vůbec nejsou duté. V takových případech se uplatňují složitější procesy, při nichž se určitá populace buněk začne množit a prorůstat určitým směrem.\n\nObecně existuje asi pět základních mechanismů, díky nimž dochází ke gastrulaci:\n\nGastrulace je u člověka složitý proces, v němž se uplatňuje buněčná migrace, výběrové dělení některých skupin buněk a další mechanismy. Před gastrulací vypadá zárodečný terčík lidského embrya jako placička tvořená pouhými dvěma vrstvami (hypoblastem a epiblastem). Z jedné strany přiléhá zárodečný terčík k amniové dutině, z druhé strany se nachází žloutkový vak. Na počátku gastrulace se ale epiblastické buňky začnou soustřeďovat v centrální části epiblastu a vytvoří zde tzv. primitivní proužek. Následně některé buňky epiblastu získávají lahvovitý tvar a prochází tzv. primitivní brázdičkou, což je podélný otvor v primitivním proužku. Ty buňky, které projdou, vytvoří (v prostoru mezi epiblastem a hypoblastem) základ pro endoderm a mezoderm (resp. mezenchym). Ty buňky, které neprojdou a zůstanou v epiblastu, se nadále označují jako ektoderm. Je vidět, že všechny tři zárodečné listy vznikají z epiblastu a nikoliv z hypoblastu – ten je totiž zatlačen migrujícími epiblastickými buňkami, které vytváří intraembryonální endoderm. \nViz také obrázek\n"}
{"id": "259700", "url": "https://cs.wikipedia.org/wiki?curid=259700", "title": "Rajské fontány", "text": "Rajské fontány\n\nRajské fontány je vědeckofantastický román Arthura C. Clarka, vydaný v roce 1979. Události odehrávající se v 22. století popisují konstrukci kosmického výtahu. Tato „orbitální věž“ jest gigantická konstrukce, která se tyčí z povrchu zemského a je propojena se satelitem na geostacionární orbitě ve výšce asi 36 000 kilometrů. Taková stavba by měla být použita pro dopravu nákladu na oběžnou dráhu bez použití raket, čímž by se stala velice efektivní.\n\nV románu je vylíčen život starověkého krále Kálidásy, kterým nastiňuje budoucí dobrodružství inženýra Vannevara Morgana, který je rozhodnut vybudovat výtah do vesmíru. Vedlejší zápletky románu opisují kolonizaci sluneční soustavy a první kontakt s mimozemskou inteligencí. Clarke si také zahrává s myšlenkou, že náboženství je důsledkem sexuálního chovaní lidí (zde zřejmě vychází z práce Sigmunda Freuda – Totem a Tabu), i když to není hlavní idea románu. Příběh se odehrává na smyšleném ostrově nazvaném Taprobané, \"avšak z devadesáti procent se přece jen shoduje s Cejlonem, nynější Srí Lankou\". Popis zřícenin paláce Jakkagala se zcela shoduje se skutečnými ruinami skalní pevnosti Sígirija na Srí Lance.\n\nAutor v příběhu demonstruje mikroskopicky tenký, ale silný \"hyperfilament\", který činí stavbu výtahu proveditelnou. Třebaže k výrobě hyperfilamentu je nutno \"kontinuální pseudomonodimenzionální krystal diamantu\" [str. 36 v knize], autor se později nechal slyšet, že by tuto roli mohl sehrát jiný typ uhlíku, fulleren, při konstrukci skutečného kosmického výtahu.\n\nNejnovější vývoj v technologii uhlíkových nanotrubic přiblížil kosmický výtah ke skutečnosti.\n\nEpilog zobrazuje Zemi s několika vesmírnými výtahy vedoucími ke gigantickému „Kruhovému městu“, vesmírné stanici, která obíhá Zemi v geostacionární výšce. Patrná je analogie s kolem: kosmická stanice je věnec kola (tzv. planetární prstenec), Země je osa, a šestice výtahů ve stejné vzdálenosti představuje špice.\n\n\n\n\n\n\n"}
{"id": "259716", "url": "https://cs.wikipedia.org/wiki?curid=259716", "title": "Miltotranes", "text": "Miltotranes\n\nMiltotranes je rod málo prozkoumaných brouků v čeledi nosatcovitých.\n\nNosatci \"Miltotranes\" se mimo jiné podílejí na opylování australských cykasů rodu \"Bowenia\".\n\n"}
{"id": "259717", "url": "https://cs.wikipedia.org/wiki?curid=259717", "title": "Mezoderm", "text": "Mezoderm\n\nMezoderm (též mesoderm) je střední zárodečný list, který se zakládá mezi ektodermem a entodermem. Vzniká ve stadiu gastruly u živočichů řazených mezi trojlisté (Triblastica), naopak u dvojlistých (Diblastica) se mezoderm vůbec nevyvíjí.\n\nMezoderm může vznikat jak z ektodermu, tak z entodermu. V prvním případě se označuje ektomezoderm, ten je však spíše výjimečný (např. u některých žahavců), typičtější je tzv. entomezoderm. Ten vzniká určitým způsobem z entodermálních buněk, které se usídlí v prostoru mezi ektodermem a entodermem. Zpočátku nevytváří souvislé tkáně, nýbrž houbovité shluky buněk, a označuje se jako mezenchym. Jindy převládá amorfní nebuněčná složka tvořená rosolem či vláknitým materiálem – tehdy se používá spíše termín mezoglea (např. u polypovců).\n\nV mezodermální tkáni se běžně objevuje dutina označovaná coelom. Existuje několik typů coelomu (schizocoel, enterocoel), u některých primitivnějších živočichů se však coelom vůbec nevytváří a jeho místo v podstatě zastává blastocoel, zvaný v dospělosti spíše pseudocoel. Coelomální dutina je obklopena mezodermálním epitelem (pleurou). Buňky pleury, které směřují z těla ven, se označují jako somatopleura (parietální peritoneum), naopak buňky směřující do dutiny coelomu se shrnují pod označením splanchnopleura (viscerální peritoneum).\n\nU člověka vzniká mezoderm během třetího týdne vývoje embrya, kdy se dvouvrstevné embryo během gastrulace přemění na embryo trojvrstevné. V tomto procesu buňky z epiblastu pronikají v oblasti primitivního proužku do spodní strany embrya a vytváří zde postupně všechny zárodečné listy.\n\nU člověka se dá jednoduše mezoderm rozdělit do tří částí, podle toho, kde se nachází. Nejblíže vnitřní ose embrya se nachází axiální a paraxiální mezoderm, směrem blíže k povrchu je intermediární a téměř u kraje (na bocích) se nachází laterální mezoderm. Z prvního jmenovaného u člověka vznikají podél neurální trubice somity. Jejich vývoj, tedy somitogeneze, začíná asi 20. dne a trvá asi 10 dní. Z intermediárního mezodermu zase vzniká vylučovací soustava.\n\nPokud se u daného živočicha mezoderm vyskytuje, tak vždy vytváří objemově největší část těla. Z mezodermu jsou odvozeny vždy ty struktury, které leží mimo coelom (vně somatopleury); naopak orgány obalené splanchopleurou jsou již entodermálního původu. Příkladem je střevo - sice je obalené mezodermální tkání, ale je produktem entodermu (tzv. extraperitoneální orgán). To mimochodem znamená, že střevo leží mimo pravou tělní coelomální dutinu, ačkoliv na první pohled se od ostatních orgánů uložených v břiše neodlišuje.\n\nMezi lidské orgány mezodermálního původu patří například svaly, kostra, oběhová soustava, vylučovací soustava, pohlavní soustava; v podstatě však také orgány vzniklé ze stěn coelomu (např. část cévní soustavy) a dále struna hřbetní. U bezobratlých vzniká z mezodermu obvykle svalstvo, zárodečný epitel v pohlavních orgánech, „kosterní“ destičky ostnokožců a podobně, dále z coelomu vzniká oběhová soustava a některé části opěrné a pohlavní soustavy.\n"}
{"id": "259725", "url": "https://cs.wikipedia.org/wiki?curid=259725", "title": "IM", "text": "IM\n\nSpojení písmen I a M může mít různé významy:\n\n\n\n\n"}
{"id": "259726", "url": "https://cs.wikipedia.org/wiki?curid=259726", "title": "Porto Alegre", "text": "Porto Alegre\n\nPorto Alegre je jedno z největších měst v Brazílii a hlavní město spolkového státu Rio Grande do Sul. Město je jedno z nejdůležitějších kulturních, politických a ekonomických středisek v jižní části Brazílie. Jedná se také o centrum vzdělanosti, neboť se zde nachází množství významných univerzit. Ve městě se nachází mezinárodní letiště a rušný přístav.\n\nPodle sčítání z roku 2010 zde žije zhruba 1 509 939 obyvatel. Porto Alegre je jedno z nejbohatších a také nejrozmanitějších měst v Latinské Americe. Ve městě žije mnoho imigrantů z nejrůznějších částí světa, nejvíce ovšem z Portugalska, Německa, Itálie, Španělska a Polska. Ve městě najdeme rovněž početnou židovskou a arabskou komunitu.\n\nPorto Alegre je též známo jako pořadatel Nezávislého ekonomického fóra, kde se setkávají kapacity Mezinárodního měnového fondu a Světové banky. Heslem fóra je „Peníze jsou tu kvůli lidem, nikoliv lidé kvůli penězům“.\nPorto Alegre je také známé jako zkušený organizátor akcí v duchu přímé demokracie.\n\n\n"}
{"id": "259728", "url": "https://cs.wikipedia.org/wiki?curid=259728", "title": "Mikkjó", "text": "Mikkjó\n\nMikkjó (japonsky ) je japonský termín, který označuje vadžrajánovou nauku japonského buddhismu, typickou zejména pro buddhistické školy Šingon a Tendai. Nauka se v Japonsku rozšířila na počátku 9. století a je spojená s působením mnicha Saičóa a Kúkaie.\n"}
{"id": "259738", "url": "https://cs.wikipedia.org/wiki?curid=259738", "title": "Vykořisťování", "text": "Vykořisťování\n\nVykořisťování obecně znamená bezohledné, nespravedlivé využívání, většinou druhého člověka. V tomto smyslu lze například hovořit o vykořisťování dětí, které jsou nuceny výdělečně pracovat. V marxistickém smyslu pak vykořisťování znamená bezúplatné přivlastňování si nadhodnoty – tedy části dělníkovy produkce – jeho zaměstnavatelem, kapitalistou.\n\n\n"}
{"id": "259739", "url": "https://cs.wikipedia.org/wiki?curid=259739", "title": "Nyctereutes", "text": "Nyctereutes\n\nNyctereutes je rod psovitých šelem. Jediným ještě existujícím příslušníkem tohoto rodu je psík mývalovitý, který je někdy považován za nositele původního genetického materiálu, protože se velmi podobá předchůdcům psovitých šelem. Tento rod se pravděpodobně odčlenil od ostatních psovitých šelem v době před sedmi až deseti miliony let.\n\n"}
{"id": "259741", "url": "https://cs.wikipedia.org/wiki?curid=259741", "title": "Základna a nadstavba", "text": "Základna a nadstavba\n\nZákladna a nadstavba jsou pojmy patřící k nejdůležitějším koncepcím marxismu. Těmto pojmům se poprvé věnoval německý filosof Karl Marx (1818–1883) ve svém díle Ke kritice politické ekonomie (1859). \n\nV zásadě se jedná o tvrzení, že ekonomická základna, kterou tvoří všechny výrobní síly a vztahy, určuje nadstavbu, která představuje duchovní kulturu, vzdělání, zdravotnictví apod. Ekonomická základna tvoří klíčový společenský faktor a určuje nadstavbu, která je tedy odrazem hospodářské sféry. Mezi základnou a nadstavbou existuje dialektická propojenost, tedy jsou vzájemně stále ovlivňovány a podmiňovány. Tato koncepce je nazývána materialistický determinismus a skrze tuto teorii nahlíží marxismus na společnost.\n\nExistuje několik možných teorií o vztazích mezi základnou a nadstavbou. V samotné základně musíme hledat pokyny na pochopení společenského fenoménu který patří k nadstavbě.\n\nPodle Marxovy teorie, existuje interakce mezi základnou a nadstavbou. Říká, že základna je dominantní a má vliv na fungování nadstavby. V některých případech má naopak vliv nadstavba na základnu. Obecně se dá říct, že nadstavba je reflexí základny.\n\nEngelsův diskurz vychází z analýzy vztahů mezi základnou a nadstavbou, že politický, soudní, filozofický a umělecký vývoj závisí na ekonomickém vývoji. Není to však tak, že by ekonomický vývoj byl jedinou hybnou silou celkového vývoje.\n\nItalský marxistický filozof A. Gramsci se věnuje interakci mezi základnou a nadstavbou v kapitalistické společnosti. V kapitalismu má hegemoní postavení nadstavba a značně ovlivňuje fungování základny.\n\nZákladna je tvořena silami a výrobními vztahy – vztahy zaměstnavatelů a zaměstnanců, technickou dělbou práce a majetkovými vztahy, tedy výrobními silami a výrobními vztahy - do kterých lidé vstupují, aby zajistili výrobní prostředky a vybavení života. Tyto vztahy určují jiné sociální vztahy a představy, které jsou v této teorii nazývány jako „\"nadstavba\"“. Jako prvky základny lze označit nástroje potřebné k výrobě, ať už ty jednoduché či těžké stroje, ale třeba i suroviny.\n\nNadstavba společnosti zahrnuje kulturu, instituce, struktury politické moci, role, rituály a stát. Základna ovlivňuje (podmiňuje) nadstavbu, ale jejich vztah není striktně kauzální, protože nadstavba často také ovlivňuje základnu, vliv základny však převažuje. V ortodoxním marxismu ovlivňuje základna nadstavbu jednosměrně.\n\nZjednodušeně je reálná základna společnosti tvořena ekonomickou strukturou společnosti, zatímco nadstavba formou společenského vědomí, je tedy právní a\npolitická, nese v sobě i vojenské, vědecké, vzdělávací, umělecké a náboženské instituce. Zároveň v nadstavbě nalézáme složku \"společenského vědomí\", určitý přesah. \"\"Bytí lidí není určováno jejich vědomím,\n\"nýbrž naopak, jejich vědomí je určováno jejich společenským bytím.\"\" \" Pokud společnost nemá dobrý ekonomický základ, který ji určuje, nemůže vystavět kulturní a politickou (a další) nadstavbu.\n\nObě dvě tyto části jsou ale v různých společnostech různě modifikovány a jinak vystavěny. Mohou být tedy jinak vyspělé, skládat se z odlišných částí.\n\nZákladnu a nadstavbu je možno chápat dvěma způsoby - jako kategorie méně či více složité. V jednodušším pojetí je základna tvořena pouze výrobními vztahy typickými pro určitou společenskoekonomickou formaci, tzn. pouze v ní dominující. Nadstavba se pak skládá z forem vědomí a organizací, které rostou na jejich základě a upevňují je. V komplikovanějším pojetí je základna tvořena souhrnem výrobních vztahů (nejen vztahy dominující, ale i ostatní, které je doprovázejí). V tomto případě pak nadstavbu tvoří obsahy vědomí a organizační vztahy vyrůstající z této složité základny a upevňující ji. V kapitalistické společnosti s feudálními pozůstatky ve své základně by při jednodušším pojetí byly součástí nadstavby pouze strany reprezentující kapitalistické zájmy. Zatímco v druhém, složitějším, pojetí by nadstavbu tvořily i strany reprezentující feudály.\n\nMarx chápe teorii základny a nadstavby takto: Lidé během svých životů vstupují (ať už chtěně či nechtěně) do určitých, nutných, na své vůli nezávislých vztahů, výrobních vztahů odpovídajících určitému vývojovému stupni jejich materiálních výrobních sil. Ekonomická struktura společnosti (reálná základna) je tvořena právě souborem všech těchto výrobních vztahů. Na této reálné základně se zvedá právní a politická nadstavba a odpovídají jí určité formy společenského vědomí.\n\nMarxova teorie v intelektuálním kontextu tehdejší doby\n\nMarx se v této své teorii liší od Comta a zejména Hegela. Podle nich je totiž vývoj společnosti zapříčiněn vývojem idejí, ducha a poznání. Podle Marxe jsou určujícím faktorem pro vývoj společnosti naopak materiální podmínky, ve kterých lidé žijí. Pro tehdejší intelektuální prostředí byl tento Marxův materiální postoj velice nesamozřejmý.\nMarxův koncept přímo svádí k jednosměrnému determinismu (tj. společenská nadstavba je určována ekonomickou základnou). To vedlo k nedorozumění, během kterého se celá pozdější sociologie pokouší Marxe vyvrátit poukázáním na určující vliv rozmanitých složek nadstavby na ekonomický rozvoj základny. Přehlíželo se ovšem to, že Marxova teorie vycházela z polemiky s filozofickým idealismem. Pouze v tomto kontextu stavěl Marx kategorii bytí proti kategorii vědomí. Rozlišení mezi základnou a nadstavbou má tak v jeho teorii do značné míry smysl jen ve vztahu ke kritice idealistických filosofických koncepcí, které si usilovaly o vysvětlení povahy světa a společnosti z idejí či poznání.\n\nV rovině sociologické, tedy ve vztahu mezi lidským jednáním a hodnotami, na které se toto jednání orientuje, je situace méně jednoznačná. Marx nepopírá význam obsahu vědomí pro lidské jednání. Tím by jasně degradoval člověka na úroveň zvířete. Nepopírá ani význam institucí pro charakter ekonomiky země. V návaznosti na to by nekritizoval ani zaostalost německých poměrů jako příčinu pomalého vývoje ekonomiky, směrem ke kapitalismu.\n\nMarxovu teorii \"základny a nadstavby\" můžeme zařadit do disciplín jakými jsou politická věda, sociologie, antropologie a psychologie. Zároveň se v každé z těchto společenských věd můžeme setkat s rozdílnou interpretací této teorie.\n\nNa rozdíl od Comta, který viděl dějiny jako vývoj myšlení, od kterého se potom odvíjí vše ostatní, Marx byl materialista, protože veškerý dějinný pohyb odvozoval ze změn ekonomických. Rané Marxovy práce uznávají možnost zpětného ovlivnění základny nadstavbou, zatímco pozdější práce zastávají přísné stanovisko jednosměrného vlivu základny na nadstavbu. Nejprve jsou tedy ekonomikou nastaveny podmínky, které následně vytvářejí nové společenské vědomí. Náboženství Marx chápal jako historickou nutnost, která postupně odezní.\n\nJednou z nejznámějších reakcí na tuto teoretickou koncepci je Weberova práce \"Protestantská etika a duch kapitalismu\", která logiku Marxovy interpretace obrací, když vysvětluje vznik kapitalismu na základě specifických vlastností protestantské víry. Zatímco Marx považoval původní hromadění kapitálu za výsledek využívání kolonií a pracovního vykořisťování, pro Webera byla akumulace kapitálu produktem protestantské etiky a racionalizace práce.\n\nGramsci ve svých dílech odmítá uznat vztahy mezi základnou a nadstavbou tak, jak jsou definovány v marxismu. Podle něj, a také neomarxistů, změny v základně nemají na nadstavbu až takový vliv, aby ovlivnily sféru politickou, právní atd. Zároveň odmítá „nadvládu“ ekonomie, tedy základny, nad ostatními prvky společnosti - právě nadstavba ovlivňuje myšlení lidí, díky čemuž se u moci drží kapitalisté. Tato koncepce se nazývá teorie hegemonie, tedy že k udržení moci a bojem mezi třídami není zapotřebí jen síla, lze toho dosáhnout i skrze myšlenky, tedy nadstavbu.\n\nKELLER, Jan. Dějiny klasické sociologie. Vyd. 2. Praha: Sociologické nakladatelství, 2005. Studijní texty (Sociologické nakladatelství). ISBN 80-86429-52-0.\n\n"}
{"id": "259744", "url": "https://cs.wikipedia.org/wiki?curid=259744", "title": "Přetečení", "text": "Přetečení\n\nPřetečení je jev, který nastane, pokud výsledek aritmetické operace nelze vyjádřit v daném číselném formátu. \n\nO přetečení se hovoří zpravidla v souvislosti s mikroprocesory a dvojkovou soustavou. Při vykonání aritmetické operace, při které dojde k přenosu na nejvýznamnějším bitu registru, se přenos nemůže provést do vyššího bitu. Proto se místo toho nastaví příslušný příznak přenosu.\n\nPříkladem může být sčítání dvou osmibitových kladných celých čísel, kde součet přesáhne 255.\n"}
{"id": "259747", "url": "https://cs.wikipedia.org/wiki?curid=259747", "title": "Z Bünau", "text": "Z Bünau\n\nRytíři z Bünau (též z Binova, z Býnu) je označení rytířského rodu původem ze Saska. Rod se rozdělil na několik větví v 16. století. V severních Čechách tak žili příslušníci dvou větví, ovládali poměrně velký majetek a patřili k významným držitelům pozemků. Příslušníci některých větví stále žijí v Německu a užívají hraběcí titul. Obtížná přehlednost rodu je způsobena tím, že bylo rodovým zvykem dávat mužským potomkům pouze 3 křestní jména: Jindřich (Heinrich), Günter (Vintíř) a Rudolf. V některých generacích se tak vyskytli i tři nositelé téhož jména, kteří se rozlišovali přídomkem jako starší, mladší a nejmladší. \nPrvním významným příslušníkem tohoto rodu v Čechách byl Jindřich z Bünau, který vlastnil Myslovice (německy Meuschwitz). Roku 1523 je prodal a roku 1527 koupil hrad Blankenštein (Blansko) s okolními vesnicemi, čímž založil Blankenšteinskou větev. Jeho bratr Rudolf z Bünau vlastnil po otci Vesenštein (Weesenstein) v Sasku, roku 1515 koupil Lauenštein a v roce 1534 koupil Děčínské panství.\nZáklad této větve položil Jindřich z Bünau koupí Blankenštejna s okolními vesnicemi. Jednalo se o poměrně velké panství, které mělo být určeno pro jeho syny Rudolfa († 1535) a Gyntera († 1540) a další mužské dědice. Rudolf (manželka Lidmila z Vartemberka) zemřel roku 1535 patrně bezdětný. Díky tomu až do své smrti roku 1540 spravoval celý majetek Gynter.\nGynterův syn Jindřich mladší si ponechal pouze Jílové a zbytek včetně Blankenštejna v roce 1546 prodal bratranci Rudolfu z Bünau z Děčínské větve. Po smrti Rudolfa (1551), zdědil v této části podíl, ale již roku 1552 ho přenechal svému bratranci Jindřichu † 1571). Jindřich mladší měl čtyři syny – Rudolfa staršího († 1617), Rudolfa mladšího, Gyntera a Jindřicha († 1624) – tři dcery – Marii († 1619; manžel Petr Kelbl z Gejzinku na Chlumci), Annu (manžel Bernard Kelbl z Gejzinku na Hrbovicích) a Markétu († 1613; manžel Norbert Trmický z Miliny a při Ústí). Majetek této větve tak byl rozdělen čtyři části.\nRudolf starší se oženil se Sybillou z Mynichova, upadl do dluhů a jeho dědictví (část Jílového) bylo po jeho smrti v roce 1617 prodáno jeho bratru Jindřichu († 1624). Rudolf mladší vlastnil Gräbingen v Sasku, jeho manželkou byla Eliška z Brünraden. Gynter zdědil Koknice a Jindřich († 1624) druhou část Jílového. Po smrti Jindřicha (1624) byla jeho žena Dorota z Lucelburka nucena prodat Jílové (1629). Jindřich měl tři dcery (Markétu, Annu a Majdalénu) a syna Jindřicha. Je pravděpodobné, že tento Jindřich si vzal Alénu Kateřinu ze Střítěže a vlastnil Zbenice ke kterým roku 1644 přikoupil ještě Rtišovice. Po smrti své ženy se znovu oženil s Lidmilou Bohunkou Peruklovou ze Šenraitu, zemřel roku 1665. Jeho starší syn Jindřich († 1673) převzal v roce 1663 Rtišovice. Druhý syn Jindřicha († 1665) se jmenoval také Jindřich a ten zdědil Zbenice, po něm je zdědila jeho sestra Anna Kateřina († 1695; manžel Aleš Karla Plot z Konařin), která je prodala. Tím tato větev zanikla.\nZakladatelem této větve je Rudolf z Bünau, který nejprve v roce 1515 koupil Lauenštein a v roce 1534 přikoupil Děčínské panství. Rudolf byl dvorní maršálek Jiřího Saského a je o něm známo, že patřil ke katolíkům. Jeho manželkou byla Eliška ze Strašedlu se kterou měl pět synů (dva Jindřichy, dva Rudolfy a Gyntera) a několik dcer. Jeden z Rudolfů zemřel bezdětný v roce 1544 a jeho dědictví připadlo jeho bratrům. Druhý Rudolf koupil v roce 1546 od svého bratrance Blankenštein. Jeho synové Rudolf a Gynter se až do roku 1571 přeli se svými strýci (Jindřichem a Gynterem) a správné určení dědictví, poté byly hejtmany na jejich panství, oba zemřeli bezdětní. Jindřich mladší (syn Rudolfa) zdědil děčínské panství a v roce 1552 k němu přikoupil Blankenštein, zemřel v roce 1553 a jelikož byl bezdětný jeho dědictví si rozdělili jeho bratři Jindřich († 1571 založil dobětickou pošlost) a Gynter († 1576, založil děčínskou pošlost), kteří založili nové pošlosti tohoto rodu.\nJindřich starší († 1571) byl zemský správce v Permě a pán na Vensenšteině, v dědictví po bratrovi získal hrad Blankenštein (1544) a roku 1568 koupil Dobětice (nyní součást Ústí nad Labem), z nichž zřídil dědičný statek Býnovského rodu. Měl jediného dědice Rudolfa (1547-1622). Rudolf sídlil v Březnici (nyní Krásné Březno v Ústí nad Labem), kde postavil zámek Březno. Rudolf byl dvakrát ženatý nejprve s Christinou ze Šlejnic a po její smrti s Markétou z Ponikova, přesto zemřel bezdětný, proto jeho dědictví připadlo příbuzným z děčínské pošlosti.\n\nGynter († 1576) se v roce 1543 stal pánem na Lauenšteině a v roce 1554 zdědil děčínské panství. Pod jeho vlivem se na děčínsku rozšířilo protestantství, k jehož šíření povolal kněze ze Saska. Zemřel roku 1576 v Drážďanech. S manželkou Majdalénou z Ebelebenu měl dcery Martu a Bertu a syny Rudolfa († kolem roku 1593), Jindřicha staršího († 1614), Jindřicha mladší († 1591) a Gyntera († 1619), ti si roku 1579 rozdělili panství následujícím způsobem.\nJindřich starší († 1614) získal část děčínského panství s Děčínem. Gynter († 1619) získal děčínské panství kolem Libouchce včetně zámku Libouchce. Rudolf († kolem roku 1593) získal Lauenštein, zemřel bezdětný. Jindřich mladší († 1591), zdědil část děčínského panství na břehu Labe s Podmokly a taktéž zemřel bezdětný. Jejich díly si po jejich smrti rozdělili Gynter a Jindřich starší, přičemž Jindřich starší získal Podmokly a Gynter Lauenštejn. Gynter i Jindřich starší měli děti a tak založili nové pošlosti.\nJindřich starší († 1614) dědictvím nejprve získal Děčín a později i Podmokly. Ekonomicky se mu velmi dařilo a proto v tomto období došlo k vzestupu významu děčínska, velmi aktivně se hlásil k protestantům. Se svou ženou Annou Trmickou z Miliny měl tři syny nejstarší Rudolf zdědil Děčín (1622), oženil se s Annou Majdalénou Konojedskou z Pojetic (1623). Protože odmítl přestoupit ke katolické víře, prodal v roce 1628 Děčín Kryštofu Šimonu z Thunu, jelikož však Děčín nebyl řádně zaplacen vrátil se v roce 1631 do Čech a spravoval nezaplacenou část panství. Zbytek byl doplacen až v letech 1661-71 jeho synovi Jindřichu z Býnu a z Herbergenu. Gynter, druhý syn Jindřicha staršího († 1614) vlastnil Blankenštein, který prodal roku 1628 Thunovi a roku 1642 mu byla splacena poslední splátka, po prodeji v roce 1628 odešel do Saska. Nejmladší syn Jindřicha staršího († 1614) zdědil Trmicko, roku 1628 opustil Čechy a v roce 1629 prodal část svého panství, v roce 1631 se vrátil do Čech a zbytek jeho majetku mu byl zkonfiskován, poté opustil Čechy natrvalo.\nGynter († 1619) se oženil s Markétou z Bredy, s níž měl čtyři syny. Rudolf starší zdědil Lauenštein, Gynter Šenštein, Rudolf mladší Bünauburg a Jindřich peníze a později i Vesenštein. Gynter a Rudolf mladší odešli roku 1628 prodali Thunovi své dědictví a z náboženských důvodů odešli z Čech. Majetek byl doplacen jejich dědicům až v roce 1655. \n\nErb měl štít rozdělený křížem, druhé a třetí pole bylo v polovině rozděleno červenou a stříbrnou barvou. V prvním a čtvrtém červeném poli jsou zlaté lví hlavy držící v tlamě zlaté lilie. Nad štítem jsou dvě přilby. Na levé přilbě je červené a stříbrné křídlo. Na pravé přilbě je červený klobouk se stříbrným lemováním a pavími ocasy.\n\n\n"}
{"id": "259750", "url": "https://cs.wikipedia.org/wiki?curid=259750", "title": "Urocyon", "text": "Urocyon\n\nUrocyon je rod psovitých šelem. Název pochází z řeckého \"oura\" (v překl. ocas) a \"kyon\" (v překl. pes). Zahrnuje pouze dva druhy, které žijí pouze na americkém kontinentě, a jeden druh fosilní. Ještě se uvažuje o přiřazení třetího druhu, který buď již vyhynul, nebo je na pokraji vyhynutí. Ten zatím nemá ani přiřazené latinské jméno, jelikož se jedná o nově objevený druh, ale v Mexiku mu říkají „Cozumel“.\n\nPodle fylogenetických analýz je rod \"Urocyon\" nejbazálnější psovitá šelma.\n\n\n"}
{"id": "259755", "url": "https://cs.wikipedia.org/wiki?curid=259755", "title": "Polostín", "text": "Polostín\n\nPolostín je označení pro nepřímo osvětlené místo, kde není ještě intenzivní stín. Polostín ale může být také místo, kde je alespoň část denní doby stín a část dne světlo (například přímé slunce dopoledne, zbytek dne stín). \n\nŘada rostlin má v oblibě polostinná místa, například v lese pod stromy, což ovšem nemusí platit o místech ve stínu.\n\n"}
{"id": "259758", "url": "https://cs.wikipedia.org/wiki?curid=259758", "title": "Flickr", "text": "Flickr\n\nFlickr je komunitní web pro sdílení fotografií. Byl také jedním z prvních serverů Web 2.0, který umožňoval používat štítky (tagy). Uživatelé mohou také své fotografie umístit do mapy. V září 2010 bylo oznámeno, že Flickr sdílí více než 5 miliard obrázků.\n\nSpolečnost \"Ludicorp\" spustila Flickr v únoru roku 2004. V březnu 2011 jej odkoupila společnost Yahoo!. V červnu téhož roku byly servery přesunuty z Kanady do Spojených států amerických a tudíž podléhají tamním zákonům. Ke dni 25.7.2016 oznámila společnost Verizon uzavření dohody o převzetí rozhodujících částí společnosti Yahoo!, včetně webu Flickr. Realizace dohody probíhala do druhého čtvrtletí 2017. Záměrem nového majitele prozatím zřejmě je v provozování webu pokračovat bez omezení dosavadních služeb.\n\nV dubnu 2018 byl Flickr odkoupen provozovatelem internetové fotoslužby Smugmug.\n\nFlickr umožňuje uživateli po nahrání fotografie zvolit, pod jakou licencí bude jeho snímek šířen. Protože mnoho snímků uložených na této službě je šířeno pod licencí umožňující další použití, dalo by se říct, že do jisté míry plní Flickr funkci fotobanky. Od 20. května 2013 internetové fotoalbum Flickr nabízí pro každého prostor pro uložení jednoho terabajtu fotografií a videí. Víc nenabízí nikdo. Fotografie lze navíc nahrávat v původním rozlišení a bez jakékoliv další komprese, která by měla vliv na kvalitu obrazu.\n\n\n\n"}
{"id": "259760", "url": "https://cs.wikipedia.org/wiki?curid=259760", "title": "Hónen", "text": "Hónen\n\nHónen () (13. května 1133 – 29. února 1212) byl japonský buddhistický mnich, který založil japonskou větev školy Čisté země Džódo šú. \"Džódo\" v japonštině označuje Čistou zemi a \"šú\" je výraz pro „sektu“ či školu.\n\nHónen se narodil v provincii Mimasaka a vyrůstal v poměrně zámožné rodině. Nějakou dobu studoval na hoře Hiei u školy Tendai, avšak brzy se vydal vlastní cestou. Získal poměrně velkou základnu následovníků. Pro neshody se stoupenci jiných buddhistických směrů byl pak v 74 letech poslán do vyhnanství.\n"}
{"id": "259762", "url": "https://cs.wikipedia.org/wiki?curid=259762", "title": "František Filipovský", "text": "František Filipovský\n\nFrantišek Filipovský (23. září 1907 Přelouč – 26. října 1993 Praha) byl český herec a dabér, který působil v divadle, filmu i televizi.\n\nNarodil se v rodině skladatele a hudebníka Františka Filipovského staršího dne 23. září 1907 ve městě Přelouči a studoval na Gymnáziu v Pardubicích.\n\nJiž od mládí se zajímal o kulturu a kromě hudby pěstoval i divadelnictví. Začínal v Kleinově venkovské divadelní společnosti, poté byl členem Voicebandu E. F. Buriana, pokračoval v roce 1930 v Intimním divadle a od roku 1931 ve smíchovské Aréně. Byl opakovaně členem Osvobozeného divadla v letech 1932 až 1938. Nejprve na scéně U Nováků, později v Rokoku i pod názvem Spoutané divadlo a od roku 1935 opět U Nováků. V roce 1939 působil jako režisér v Divadle U Nováků Járy Kohouta a od roku 1940 pak jako šéf činohry v Moderním divadle na Žižkově, dříve Akropolis. Odtud přešel do angažmá k Jaroslavu Fošenovi na scénu Švandova divadla na Smíchově, následovalo Nezávislé divadlo, které působilo na scéně pražské Alhambry. Později přešel do Uranie v pražských Holešovicích. Od 1. 8. 1945 až do 31. 7. 1992 byl členem Činohry Národního divadla. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\nKromě mnoha divadelních rolí se proslavil svým hereckým uměním před kamerou a také jako vynikající dabér, kde nezapomenutelně propůjčil svůj hlas takovým umělcům, jakým byl například Louis de Funès.\n\nV roce 1953, při zahajovacím vysílání Československé televize dne 1. května, byl prvním českým hercem, který dostal možnost vystoupení a živé improvizace na obrazovce. V televizi pak dlouhá léta úspěšně vystupoval v řadě inscenací a filmů.\n\nJeho dcera Pavlína Filipovská se stala zpěvačkou a herečkou. František Filipovský měl syna Jana Filipovského, jenž byl vášnivým milovníkem koní a dlouholetým amatérským fotografem. Do své smrti pracoval jako fotolaborant v Československé tiskové kanceláři, ČTK.\n\nFrantišek Filipovský zemřel 26. října 1993 v Praze. Pohřben je na Olšanských hřbitovech. Hrob není na přání rodiny označen. V pražských Satalicích je po něm na jeho počest pojmenována ulice.\n\n\n\n\n\n\n\n\n\nFrantišek Filipovský dále ztvárnil více než 50 malých, vedlejších a často skoro neviditelných postav (např. mladý hulán v \"C. a k. polním maršálkovi\", reportér v \"Hrdinovi jedné noci\", tichý fanoušek Viktorky v \"Mužích v offsidu\" či úředník pojišťovny v \"U pokladny stál...\"). Ve většině těchto rolí nebyl ani uveden v závěrečných titulcích.\n\n\n\n\npoz. - píseň - duet - (autor hudby/autor textu)\n\n(h:/t:) - doposud nezjištěný autor hudby nebo textu\n\n\n\n\n"}
{"id": "259763", "url": "https://cs.wikipedia.org/wiki?curid=259763", "title": "Buky u Vysokého Chvojna", "text": "Buky u Vysokého Chvojna\n\nPřírodní rezervace Buky u Vysokého Chvojna se nalézá asi 3 km severně od obce Vysoké Chvojno. Vlastníkem pozemků byl porost chráněn již od roku 1884. Nově byla přírodní rezervace zřízena Nařízením Pardubického kraje č. 3/2013 ze dne 22. srpna 2013. Důvodem ochrany jsou květnaté a acidofilní bučiny a evropsky významný páchník hnědý (\"Osmoderma eremita\").\n\nPo roce 1875 zakoupil lesy v okolí Vysokého Chvojna Ital Alexander markrabě Pallavicini. Ten roku 1884 rozhodl ponechat část lesa o velikosti přibližně 5 hektarů přirozenému vývoji.\n\nRoku 1929 zasáhla lokalitu větrná smršť, jíž vzaly za své především nejsilnější stromy.\n\nPo roce 1931, byla Alexandru markraběti Pallavicini v rámci pozemkové reformy, navzdory soudnímu řízení, zestátněna část majetku. Prostor s bezzásahovou zónou byl dál chráněn a to nově vzniklým Lesním družstvem Vysoké Chvojno s.r.o. Na základě jeho podnětu byl v roce 1935 prostor Ministerstvem kultury prohlášen přírodní rezervací.\n\nStejné družstvo v roce 1996, po svém znovuzrození, zpracovalo projekt na zlepšení situace v rezervaci stará se o ni dosud. \n\n"}
{"id": "259767", "url": "https://cs.wikipedia.org/wiki?curid=259767", "title": "Rio Grande do Sul", "text": "Rio Grande do Sul\n\nRio Grande do Sul je nejjižnější brazilský stát. Hlavním a největším městem státu je Porto Alegre. V okolí měst Bento Gonçalves a Caxias do Sul se nachází největší vinice v zemi. Je součástí brazilského Jižního regionu a sousedí s Argentinou a Uruguayí.\n\n\"Rio Grande do Sul\" je jedním z nejvíce prosperujících brazilských států. Hlavními vývozními artikly jsou boty, tabák, automobily, obilí, kůže, hovězí maso a chemikálie. \"Rio Grande do Sul\" tvoří 10 % brazilského HDP, ačkoliv zde žije pouze 6 % brazilské populace.\n\nV Rio Grande do Sul existuje tradičně silné hnutí za nezávislost. Důvody jsou jak ekonomické (stát odvádí do federální pokladny více příjmů, než dostává), tak etnické - obyvatelstvo je zde na rozdíl od zbytku Brazílie převážně bílé, potomci italských, portugalských a německých přistěhovalců. Už v letech 1836–1845 zde byla vyhlášena na protest proti porušování ústavy brazilským císařem republika Piratini s prezidentem Bentem Goncalvesem da Silvou, která vedla proti centrální vládě tzv. válku otrhanců. Vlajka Piratini měla tři šikmé pruhy: zelený, červený a žlutý. I po potlačení povstání existovaly vždy silné snahy o co největší nezávislost na ústřední moci, od roku 1992 zde existuje Hnutí za nezávislou republiku Pampas (tzv. República Gaúcha), která by zahrnovala Rio Grande do Sul, Santa Catarinu a Paraná.\n\n"}
{"id": "259769", "url": "https://cs.wikipedia.org/wiki?curid=259769", "title": "Šinran Šónin", "text": "Šinran Šónin\n\nŠinran Šónin (: 親鸞 \"Šinran\"; 21. května 1173, Kjóto – 16. ledna 1263, Kjóto) byl japonský buddhistický mnich, zakladatel buddhistické školy Džódo šinšú (\"Pravá sekta Čisté země\"), jež byla později obvykle nazývána Ikkó (\"Sekta Jediného směřování\", \"Ikkóšú\"). Byl žákem Hónena, zakladatele Džódo šú (\"Sekta Čisté země\"), jiné školy japonského buddhismu.\n\nŠinranovým hlavním dílem byl spis „Pravé učení, praxe a uskutečnění cesty čisté země“ (\"Kendžódo šindžicu kjógjó šómonrui\") dokončený v roce 1247.\n\n"}
{"id": "259773", "url": "https://cs.wikipedia.org/wiki?curid=259773", "title": "Půst Gedaljův", "text": "Půst Gedaljův\n\nPůst Gedaljův ( , \"Com Gedalja\") je veřejný postní den v judaismu, připomínaný 3. tišri (den po skončení Roš ha-šana) na paměť zavraždění místodržícího \"Gedalji ben Achikam\" v Micpe. Příběh o Gedaljovi můžeme nalézt v 2. knize Královské 25, 22-26:\n\nGedaljova smrt tak znamenala definitivní konec židovské samostatnosti v Judsku až do navrácení se ze Babylonského zajetí po nástupu Peršanů. Proto byl na den výročí jeho smrti ustaven půst, neboť jeho smrt byla vykládána jako paralela ke zničení Chrámu (Tiš'a be-av). Původně existovaly dohady, zda nebyl Gedalja zavražděn 1. tišri, tedy na Nový rok. Půst byl proto ustaven na 3. tišri, aby nenarušoval sváteční den.\n\nPůst Gedaljův patří do kategorie lehčích postní dnů, trvá od úsvitu do soumraku. Pokud by měl připadnout na šabat, odkládá se na následující den. Žádné práce ani jiné činnosti (kromě jídla a pití) nejsou během dne zakázány. V liturgii je půst připomenut modlitbou \"Anenu\" vloženou do Amidy během Šacharit a Mincha, a čtením z Tóry a .\n\n"}
{"id": "259774", "url": "https://cs.wikipedia.org/wiki?curid=259774", "title": "Dógen Zendži", "text": "Dógen Zendži\n\nDógen Zendži () (19. ledna 1200 – 22. září 1253) byl japonský zenový mistr, který do Japonska přenesl z Číny učení Sótó. Ve své době byl významnou postavou japonského náboženství i filosofie.\n\nNarodil se v Kjótu, ve šlechtické rodině. Byl možná nelegitimním synem Kogy Mičičiky, který však zemřel v jeho dvou letech. Matka zemřela v jeho sedmi letech. Jeho výchovy se pak ujal starší bratr. Roku 1212 začal, jako mnoho jeho předchůdců, studovat buddhismus na hoře Hiei, nejdříve u školy Tendai, jež sídlila v tamním kláštěře Enrjakudži. Byl však nespokojen s jejím učením, trápil ho zásadní rozpor (dobře známý i z jiných náboženství) – pakliže tradice učí, že všechny bytosti mají buddhovskou podstatu, proč i Buddha samotný se musel probudit a k osvícení se obtížně dopracovávat?\n\nOpustil tedy Hiei (asi 1214) a začal studovat buddhismus pod vedením zenového mistra Eisaie, jež sídlil v klášteře Kennindži, a který jako první donesl zenové učení do Japonska (z Číny). Někteří autoři ovšem tvrdí, že se s Eisaiem Dógen nikdy osobně nesetkal a bezprostředně učen byl až jeho nástupcem Rjónenem Mjózenem. Mjózen i Eisai učili zen ve smísení s tradičními buddhistickými prvky. To ovšem Dógenovi zcela nevyhovovalo a toužil poznat \"čistý zen\". Za tím účelem se roku 1223 vydal do Číny.\n\nV Číně se nejprve usadil v klášteře Jingdesi na hoře Tiantong, kde učil Wuji Liaopai ze sekty Linji. Jeho učení však Dógenovi nesedělo a navíc Liaopai roku 1224 zemřel, a tak Dógen klášter opustil. Jeho dalším učitelem v Číně byl mistr Rujing. Roku 1225, při společné meditaci, Rujing na Dógena zakřičel \"Musíš odvrhnout svou mysl a tělo, ne spát!\", načež prý Dógen, dle vlastního svědectví, dosáhl satori (osvícení).\n\nRoku 1227 se vrátil do Japonska a sepsal jakýsi zenový manifest nazvaný \"Bendówa\". Roku 1230 se usadil v jednom klášteře ve Fukakuse, který do roku 1243 přebudoval na první zenový klášter v Japonsku. Dnes je znám pod názvem Kóšóhórindži. Za nejasných okolností klášter s několika věrnými roku 1243 opustil a usadil se ve vesnici Ečizen. kde vybudoval malý klášter Eiheidži. Důvodem odchodu mohly být náboženské spory, neboť Dógen porušil dosavadní japonskou synkretickou tradici a hlásal, že jediná cesta k osvícení je správná, což budilo nevoli konkurenčních skupin, zejména v té době nejvlivnější sekty Tendai.\n\nKlášter Eiheidži Dógen neopustil až do konce života, až na drobnou výjimku cesty po klášterech v roce 1248, během níž se však těžce zklamal v tom, kam se zenový buddhismus v Japonsku vyvíjí. Zde také napsal své nejvýznamnější dílo, dvanáctidílný spis \"Sóbógenzó\". Nejdelší a nejdůležitější je stať, která se jmenuje \"Buššó\". Základem jeho duchovní praxe byla technika šikantaza, což lze přeložit jako \"pouhé sezení\", což dobře vystihuje její podstatu.\n\n\n"}
{"id": "259775", "url": "https://cs.wikipedia.org/wiki?curid=259775", "title": "Santa Catarina (stát)", "text": "Santa Catarina (stát)\n\nSanta Catarina je jeden z 26 brazilských států. Nachází se v jižní části země a zdejší kvalita života je považována za jednu z nejvyšších v Brazílii. Hlavním městem je Florianópolis, které leží převážně na ostrově Santa Catarina. Santa Catarina je součástí Jižního regionu a sousedí s brazilskými státy Rio Grande do Sul (na jihu) a Paraná (na severu). Na západě sousedí s argentinskou provincií Misiones. Pobřeží Santa Catarina je omýváno Atlantským oceánem. Většina obyvatel státu je potomky portugalských, italských a německých imigrantů.\n\nSanta Catarina má strategickou pozici s ohledem na Mercosur - Sdružení volného obchodu jihu. Stát se rozkládá kolem 27° jižní zeměpisné šířky a 50° západní zeměpisné délky. Město Florianópolis je od hlavního města Brasília vzdáleno 1 673 km, od São Paulo 705 km a od Rio de Janeiro 1 144 km.\n\nPohoří Serra Geral (jižní výběžek Serra do Mar) má severo-jižní směr a dělí stát na dvě geografické oblasti: pobřežní nížinu na východě a náhorní plošinu na západě. Na atlantském poběží Santa Catariny se nacházejí četné laguny, pláže a ostrovy. Vlhké tropické pobřežní lesy pokrývají východní část státu. Toto území je protkáno četnými řekami.\n\nCentrální část státu je pokryta Araucarskými vlhkými lesy, typické jsou zde brazilské borovice (Araucaria angustifolia). Toto území je odvodňováno přítoky řeky Paraná a řeky Iguaçu, která tvoří severní hranici státu. Jižní hranici státu tvoří řeka Uruguay. Částečně opadavé Parana-Paraiba vnitřní lesy zabírají nejzápadnější údolí řek Iguaçu a Uruguay.\n\nNa tvorbě HDP se sektor služeb podílí 33,9%, průmysl 52,5% a zemědělství 13,6% (2004). Santa Catarina se podílí na tvorbě brazilského HDP 4%. Stát Santa Catarina má jeden z nejvyšších životních standardů v Brazílii, srovnatelný je například s úrovní Španělska nebo Portugalska. Patří také mezi hlavní průmyslové a zemědělské regiony Brazílie.\nOblast mezi městy Joinville, Jaragua do Sul a Blumenau je silně industrializovaná - více než 50 % průmyslové výroby státu je koncentrováno do této malé oblasti. Pro zdejší oblasti je velmi důležitý rovněž turistický ruch, v letním období jsou vyhledávány především zdejší pláže, jež jsou považovány za jedny z nejhezčích v zemi.\n\nNejvýznamnějšími městy jsou: Florianópolis, Joinville, Blumenau, São José, Criciúma, Chapecó, Lages.\n\nPodle IBGE žilo v roce 2007 ve státě Santa Catarina 5 974 000 obyvatel. Hustota zalidnění byla 62.5 obyv/km². Urbanizace dosáhla hodnoty 82.5% (2006), přírůstek obyvatelstva 1.9% (1991-2000). Podle posledního sčítání lidu bylo složení obyvatelstva následující: běloši 5,215,000 (87.1%), míšenci bělochů, černochů a indiánů 585,000 (9.8%), černochů 161,000 (2.7%), asiatů 11,000 a indiánů (0.4%).\n\nLidé portugalského původu převládají na pobřeží. Lidé německého původu převládají na severovýchodě regionu (Itajai Valley) a na severu (Joinville region). Lidé italského původu převládají na jihu a také v mnoha oblastech na západě. Santa Catarina je jedním z brazilských států, které byly velmi oblíbené u evropským imigrantů v 19. století, proto většina zdejšího obyvatelstva má evropské kořeny.\n\nSanta Catarina není jen letní destinací. Stát byl známý svým krásným pobřežím s více než 500 plážemi, později turisté zjistili, že jim toho Santa Catarina, díky své zeměpisné poloze a kulturní rozmanitosti, nabízí daleko více. Dnes je Santa Catarina oblíbenou destinací po celý rok. Turisté zde mohou obdivovat rozmanité přírodní scenérie, jen dvě hodiny jízdy se z nádherných pláží dostanete až do hor vysokých 2000 metrů.\nSanta Catarina nabízí řadu pozoruhodností a událostí po celý rok: venkovská turistika, lázeňská letoviska s termálními prameny, ekologická turistika a dobrodružné sporty, historické monumenty a pozoruhodnosti, náboženská turistika, Beto Carrero World a Unipraias park a nezapomenutelné plážové letovisko Balneario Camboriú, pohoří Catarinense - jediné místo v Brazílii, kde sněží každým rokem. Tento region je známi rurální turistikou, rozšířená je zde rybolov, jízda na koních a další činnosti.\nVelkou slavností je říjnový Oktoberfest v Blumenau je brazilský největší a světově druhý největší (po Mnichovském).\n\nV Joinville se každý červenec pořádá taneční festival, výroční \"Festival Flowers\" v listopadu, který předvádí orchideje.\nFlorianópolis přitahuje velké množství turistů během letních měsíců na své nezapomenutelné pláže.\nSanta Catarina má jedno z nejkrásnějších pobřeží v Brazílii, mezi známá plážová letoviska patří Balneario Camboriú.\n"}
{"id": "259778", "url": "https://cs.wikipedia.org/wiki?curid=259778", "title": "Půst Ester", "text": "Půst Ester\n\nPůst Ester ( , \"Ta'anit Ester\") připomíná okolností zázračné záchrany lidu Izraele před záhubou v době perského exilu. Časově i tematicky souvisí se svátkem Purim, který po něm následuje.\n\nPůst je připomínán 13. adaru na připomínku dne, v němž se Židé „shromáždili“ k obraně před hrozícím nebezpečím, což podle tradičního výkladu zahrnovalo i modlitby a půst. V tomto duchu vysvětluje původ půstu i nejstarší zmínka o jeho dodržování – rabi Acha ze Šabchy v díle \"Še'eltot\".\n\nOznačení „Půst Ester“ je však také připomínkou třídenního půstu, který Židům nechala nařídit královna Ester předtím, než šla ke králi Achašverošovi prosit za záchranu svého lidu.\n\nTento aspekt půstu někteří zbožní židé zdůrazňují tím, že dodržují namísto jednoho dne tři postní dny (pondělí, čtvrtek, pondělí) ve dvou týdnech následujících po Purim.\n\nJedná se o menší půst, tzn. že platí od úsvitu do soumraku. Přesouvá se, pokud by měl připadnout na šabat nebo na předvečer šabatu; v takovém případě připadne na předcházející čtvrtek, tzn. 11. nebo 12. adar, aby nenarušil šabat.\n\nPůst Ester je považován za výjimečný kvůli několika okolnostem:\n\nPůst Ester je připomínán i v liturgii: v šacharitu (ranní modlitbě) se vkládá Avinu malkejnu, postní slichot a čte se z Tóry úryvek určený pro postní dny. V mincha (odpolední modlitbě) se do Amidy vkládá postní vložka \"Anenu\", poté se čte \"Avinu malkejnu\" a opět postní čtení z Tóry, u Aškenázů následované postní haftarou.\n"}
{"id": "259781", "url": "https://cs.wikipedia.org/wiki?curid=259781", "title": "Avatansaka sútra", "text": "Avatansaka sútra\n\nAvatamsaka sútra (čínsky \"Ta-fang-kuang-fo-chua-jen-ťing\", japonsky \"Kegon kjó\"), také \"Buddhávatansakasútra\", celým názvem \"Mahávaipuljabuddhávatansakasútra\", je buddhistická sútra mahájánového buddhismu. Patří k nejvlivnějším mahájánovým textům východní Asie. Název sútry by se dal přeložit jako \"Sútra o Buddhově girlandě\".\n\nV textu se hovoří o totožnosti buddhy, člověka a celého vesmíru. Je důležitá především pro čínskou školu Chua-jen a její japonskou podobu, školu Kegon.\n"}
{"id": "259789", "url": "https://cs.wikipedia.org/wiki?curid=259789", "title": "Wilhelm Pinder", "text": "Wilhelm Pinder\n\nWilhelm (Georg Maximilian) Pinder (* 25. června 1878, Kassel - † 13. května 1947, Berlín) byl německý teoretik a historik umění, profesor mnichovské univerzity. Soustředil se na německé středověké, ale i barokní sochařství a architekturu.\n\nPinderovou prababičkou byla dcera malíře Johanna Friedricha Augusta Tischbeina. Jeho děd se zabýval numismatikou a byl knihovníkem Pruské královské knihovny v Berlíně. Jeho otec byl ředitelem muzea Fridericianum v Kasselu. Pinder po absolutoriu gymnázia v Kasselu studoval nejdříve práva na univerzitě v Göttingenu, kde přešel na archeologii a dějiny umění a vstoupil do spolku Burschenschaft Allemania (což byl první stupeň jeho velkoněmeckého vlastenectví). Dále studoval na univerzitách v Berlíně, Mnichově a Lipsku, kde promoval u Augusta Schmarsowa a v roce 1903 s diplomovou prací \"Románské interiéry v Normandii\". Po absolvování základní vojenské služby se roku 1905 habilitoval a byl jmenován privátním docentem na univerzitě ve Würzburgu. Roku 1910 byl jmenován „Ordinariem“ na technické vysoké škole v Darmstadtu. V roce 1917 přesídlil do Vratislavi, na jejíž univerzitě také panovalo pruské smýšlení. Roku 1918 odešel do Štrasburku. V letech 1920-1927 vedl institut dějin umění na univerzitě v Lipsku, od roku 1927 byl členem katedry uměleckohistorického institutu v Mnichově, od roku 1935 působil na univerzitě v Berlíně.\nOd roku 1927 se stal řádným členem bavorské Akademie věd v Mnichově a od roku 1937 byl jejím dopisujícím členem. Saská a Pruská akademie věd v Berlíně ho přijaly za člena v roce 1937. K jeho žákům patřily dvě desítky později významných historiků umění jako Ernst Kitzinger, Nikolaus Pevsner, Hans Vogel, Florentine Mütherichová nebo Bernhart Degenhart.\nPinder se ztotožnil s idejemi národního socialismu a nestal se členem NSDAP jen náhodou. Již 11. listopadu 1933 se v projevu na univerzitě v Berlíně postavil za politický program proti Židům, sociálním demokratům, komunistům, konzervativcůmn, církvím a zednářům. Otevřeně útočil na univerzitě na své židovské kolegy, například Augusta Liebmanna Mayera, který byl deportován do Osvětimi. V předmluvě ke své knize \"Kunst der deutschen Kaiserzeit\" roku 1935 napsal, že současnost nevyhnutelně přepisuje německou historii včetně dějin umění. Ve sborníku \"Deutsche Kunstgeschichte\" vydaném roku 1939 v Lipsku k Hitlerovým padesátinám spojil teorii duchovních dějin s rasovou teorií, proti méněcenným národům východní Evropy, jmenovitě Československa a Polska. \nV roce 1945 byl Pinder za své názory penzionován, odvolán ze všech akademických funkcí a v roce 1946 ve Velké Británii krátce uvězněn. Jeho práce z let 1933-1945 byly následně vyřazeny ze všech veřejných knihoven v Německé demokratické republice, Československu i v Polsku. V Německé spolkové republice byly jeho prohřešky dlouho bagatelizovány a poukazováno na to, že po roce 1942 \"prozřel a režim kritizoval\". Kritický profil jeho osobnosti byl kompletně zveřejněn teprve roku 2008.\n\nJeho přístup k uměleckým dílům je hermeneutický: formální znaky jsou přesně analyzovány, aby posléze mohl historik umělecké dílo charakterizovat a porozumět mu. Dějiny umění musejí vzniknout empirickým zkoumáním faktů.\nJedním z nejzávažnějších témat, která Pinder otevřel je metodologické pojetí generací. Na základě faktů a stylů vytváří víceúrovňový obraz dějin umění. Zjistil, že v jedné epoše působí různé generace umělců najednou.\n„vnuci mají blíže ke svým dědům než ke svým otcům“\nLaicky řečeno: celkový systém je vystavěn na typologii, jde o hledání typičnosti v umělecké generaci.\n\n"}
{"id": "259791", "url": "https://cs.wikipedia.org/wiki?curid=259791", "title": "Ingen Rjúki", "text": "Ingen Rjúki\n\nIngen Rjúki, čínská podoba jména Jin-jüan Lung-čchi (: 隱元隆琦; 1592–1673), byl čínský čchanový mistr, básník a kaligraf.\n\nKdyž mu bylo 28 let, byl po smrti matky ordinován do buddhistického kláštera. Později se stal opatem kláštera \"Wan-fu-s\"'. Roku 1654 se vydal společně s dalšími mnichy do Japonska, kde založil školu Óbaka.\n"}
{"id": "259792", "url": "https://cs.wikipedia.org/wiki?curid=259792", "title": "Johann Friedrich August Tischbein", "text": "Johann Friedrich August Tischbein\n\nJohann Friedrich August Tischbein (9. března 1750, Maastricht – 21. června 1812, Heidelberg), takzvaný \"Lipský Tischbein\", byl německý malíř. Proslavil se především rodinnými portréty a byl nejznámější představitel druhé generace umělecké rodiny Tischbeinů.\n\nTischbein byl synem divadelního malíře Johanna Valentina Tischbeina, od něhož se naučil základní malířské dovednosti. \"Goetheův-Tischbein\", malíř Johann Heinrich Wilhelm Tischbein, byl jeho bratranec.\n\nV roce 1768 se Tischbein přišel do Kasselu do ateliéru svého strýce, malíře Johanna Heinricha Tischbeina staršího, zvaného \"Kasselerský Tischbein\" (1722-1789).\n\nPo cestě po Francii a studijním pobytu v Paříži, kde byl od roku 1722 žákem Johanna Georga Wille, v roce 1777 podniknul Tischbein další studijní cestu do Říma a Neapole. Zde se spřátelil s malíři Jacques Louis Davidem a Antonínem Raphaelem Mengsem, s nimiž také spolupracoval. V polovině roku 1780 se Tischbein vrací zpátky do Německa.\n\nJeště téhož roku obdržel pracovní nabídku jako dvorní malíř knížete Friedricha von Waldeck v Arolsenu, krátce na to byl Tischbein knížetem jmenován do malířské rady a stal se členem Malířského kabinetu. V letech 1781-82, stejně jako 1786 a 1788-89, podnikal Tischbein studijní cesty do Holandska, kde byl rovněž zaměstnán. Tyto cesty způsobily, že se v této obě přiklonil k portrétování a k silné občanské příslušnosti. S čistotou dvorského umění na absolutistickém dvoře se rozloučil.\n\nV roce 1795 o něj projevil zájem Leopold III. Friedrich Franz von Anhalt-Dessau z Dessau, ale ještě téhož roku odešel Tischbein do Berlína, kde měl veliký úspěch. Od 1799 do 1800 portrétoval Tischbein v Drážďanech a díky tomu jeho sláva ještě vzrostla. V roce 1800 byl Tischbein namísto Adama Friedricha Oesera pověřen vedením Akademie umění v Lipsku.\n\nRoku 1806 odešel Tischbein do Sankt Petersburgu kvůli stanovení dědictví po svém bratrovi Ludwigu Philippovi Tischbeinovi. Rozhodl se zde zůstat, neboť dostal velice výhodnou pracovní nabídku, která trvala tři roky. Vznikla zde většina portrétů členů ruské vysoké šlechty. Velkými vzory pro malbu ženských portrétů mu byli Angličané Thomas Gainsborough a George Romney.\n\nTischbein byl otcem kreslířky Caroline Tischbeinové (1783-1843) a dvorního malíře Carla Wilhelma Tischbeina (1797-1855). Dožil se 62 let a byl označován jako \"Lipský Tischbein\", malíř Johann Friedrich August Tischbein zemřel 21. června 1812 v Heidelbergu.\n\n"}
{"id": "259797", "url": "https://cs.wikipedia.org/wiki?curid=259797", "title": "Alice Cooper", "text": "Alice Cooper\n\nAlice Cooper, narozen jako Vincent Damon Furnier (* 4. února 1948 Detroit, USA) je americký rockový zpěvák, textař a hudebník, jehož kariéra překlenuje půl století.\n\nS jevištní show, která obsahovala gilotiny, elektrická křesla, falešnou krev a hada škrtiče hroznýše královského, byla směsicí scén z horrorových filmů, kabaretu, heavy metalové hudby a garage rocku, proslavil Alice Cooper divadelní podobu rockové hudby, která se stala známou jako shock rock.\n\n„Alice Cooper“ bylo původně jméno skupiny, jejíž vedoucí osobností byl Vincent Furnier. V roce 1974 si Furnier změnil jméno na Alice Cooper a spustil svou sólovou kariéru. Od dob, kdy v roce 1965 vydali svůj první singl, ještě jako „The Spiders“, skupina Alice Cooper vstoupila do hlavního mezinárodního hudebního proudu hitem „I'm Eighteen“ z alba \"Love It to Death\" z roku 1971, následoval hit „School's Out“ (1972) a svého uměleckého úspěchu dosáhl albem \"Billion Dollar Babies\" (1973). Cooperova sólová kariéra začala koncepčním albem \"Welcome to My Nightmare\" v roce 1975.\n\nPrvních sedm alb je od skupiny Alice Cooper, další alba jsou sólová.\n\n"}
{"id": "259798", "url": "https://cs.wikipedia.org/wiki?curid=259798", "title": "František Schmoranz starší", "text": "František Schmoranz starší\n\nFrantišek Schmoranz starší (30. prosinec 1814 Bělá u Rychnova nad Kněžnou – 4. duben 1902 Slatiňany) byl architekt, stavitel a restaurátor druhé poloviny 19. století.\n\nV Kutné Hoře se vyučil zedníkem, poté studoval na vídeňské Akademii (1836). Od roku 1837 žil ve Slatiňanech. V letech v 1844–1871 působil jako městský stavitel v Chrudimi. Z titulu své funkce se výrazně podílel na obnově Chrudimi po zhoubném požáru v roce 1850. Od roku 1853 působil jako krajský konzervátor vídeňské ústřední komise pro ochranu památek. 16. ledna 1889 se stal čestným občanem města Chrudimi.\n\nNejstarší syn František byl též architektem. Druhý syn Josef působil jako malíř, dekoratér a pedagog. Třetí syn Jan působil v Chrudimi a převzal otcovu firmu. Poslední syn Gustav byl ředitelem Národního divadla a působil i jako spisovatel, překladatel a malíř.\n\nSchmoranz patřil k představitelům novogotiky, v níž vytvořil některé novostavby, například hrobku rodiny Karla Chotka ve Valtířově u Ústí nad Labem , především se však výrazně podílel na řadě puristických rekonstrukcí. Neogoticky přestavěl zámek Žleby, postavil též řadu budov v Chrudimi. Restauroval zde kostel Nanebevzetí Panny Marie. V Poličce restauroval kostel svatého Jakuba, v Hradci Králové pak katedrálu svatého Ducha, ve Dvoře Králové regotizoval kostel svatého Jana Křtitele. V rámci rekonstrukcí navrhoval též nový, neogotický mobiliář. Podnětem u vídeňské centrální komise pro ochranu památek se mu podařilo zabránit připravované demolici pardubické Zelené brány. Roku 1895 podle jeho návrhu byla opět vystavěna věž kostela Nanebevzetí Panny Marie v Polné. V letech 1869–1870 krátkou dobu ve Slatiňanech u stavební firmy Františka Schmoranze staršího působil významný architekt Antonín Wiehl.\n\n\n"}
{"id": "259801", "url": "https://cs.wikipedia.org/wiki?curid=259801", "title": "František Schmoranz", "text": "František Schmoranz\n\nOsob jménem František Schmoranz bylo více:\n\n"}
{"id": "259802", "url": "https://cs.wikipedia.org/wiki?curid=259802", "title": "František Schmoranz mladší", "text": "František Schmoranz mladší\n\nFrantišek Schmoranz mladší (19. listopadu 1845, Slatiňany – 12. ledna 1892, Praha) byl architektem a prvním ředitelem Uměleckoprůmyslové školy v Praze.\n\nStudoval na reálce v Kutné Hoře poté na pražské polytechnice. Absolvoval studijní cestu po Německu, v Hamburku byl zaměstnán jako architekt a seznámil se zde s orientálním uměním. Roku 1873 se vrátil do Vídně a projektoval pavilony pro světovou výstavu. Poté absolvoval s architektem Janem Machytkou cestu zaměřenou na orientální architekturu a umění po Palestině a Egyptě. Od roku 1874 ve Vídni s Machytkou společně provozovali vlastní architektonickou kancelář. Od roku 1882 byl uměleckým inspektorem textilních průmyslových škol. Roku 1885 se stal prvním ředitelem Uměleckoprůmyslové školy v Praze.\n\nRoku 1873 byl za svou činnost oceněn řádem Františka Josefa I., roku 1876 pak tureckým řádem Medžidžie (turecky: Mecidiye, anglicky Medjidie).\n\nJeho zájem o orientální umění se výrazně odrazil v jeho realizovaných i nerealizovaných projektech. Pro světovou výstavu ve Vídni roku 1873 projektoval Egyptsko-súdánský pavilon. Po vzniku ateliéru se společně s Janem Machytkou účastnili řady soutěží na veřejné stavby po celém tehdejším Rakousku-Uhersku. Dlouhá je i řada realizovaných staveb. V Trenčianských Teplicích navrhli hlavní lázeňskou budovu a také budovu tureckých lázní \"Hammam\", na níž měl Schmoranz zřejmě výraznější podíl.\n\nS Janem Machytkou projektoval roku 1882 novorenesanční budovu Uměleckoprůmyslové školy v Praze. V soutěži na projekt Národního muzea v Praze získali druhou cenu. Schmoranz navrhl mj. též rekonstrukci Vlašského dvora v Kutné Hoře.\n\n1882 - Letohrádek barona Drasche z Wartinberka v oboře pod Kunětickou horou.\n\n\n"}
{"id": "259803", "url": "https://cs.wikipedia.org/wiki?curid=259803", "title": "Jan Machytka", "text": "Jan Machytka\n\nJan Machytka (14. března 1844, Nová Paka – 28. července 1887, Praha) byl českým architektem druhé poloviny 19. století.\n\nStudoval na nižší reálce v Trutnově a vyšší v Kutné Hoře. Zde se seznámil s budoucím architektem Františkem Schmoranzem mladším. Vysokoškolská studia absolvoval na pražské polytechnice v ateliéru Josefa Zítka a Akademii výtvarných umění ve Vídni. Výrazně byl ovlivněn cestou po Itálii, kde jej zaujala především renesanční architektura a umění. Poté absolvoval se Schmoranzem cestu zaměřenou na orientální architekturu a umění po Palestině a Egyptě. Od roku 1874 se Schmoranzem ve Vídni také společně provozovali vlastní architektonickou kancelář. V té působil až do roku 1884, kdy psychicky onemocněl a byl umístěn v ústavu pro choromyslné v Nové Pace. Pohřben je v Nové Pace.\n\nZa svou architektonickou činnost byl vyznamenán zlatým záslužným křížem s korunou a švédským řádem Vassa.\n\nZatímco František Schmoranz mladší byl ovlivněn orientálním uměním, Jan Machytka inklinoval k neorenesanci. Společně se účastnili řady soutěží na veřejné stavby po celém tehdejším Rakousku-Uhersku. Dlouhá je i řada realizovaných staveb. Podílel se na hlavní lázeňské budově v Trenčianských Teplicích, Arcibiskupském paláci v Zadaru, výrazný podíl má zřejmě i na projektu novorenesanční budovy Uměleckoprůmyslové školy v Praze z roku 1882 a projektu Národního muzea v Praze, za něž v soutěži získali druhé místo. Ještě před vznikem společného ateliéru projektoval v roce 1873 několik pavilonů světové výstavy ve Vídni, především pavilon Vídeňské spořitelny.\n\n"}
{"id": "259805", "url": "https://cs.wikipedia.org/wiki?curid=259805", "title": "Církevní konzervatoř Opava", "text": "Církevní konzervatoř Opava\n\nCírkevní konzervatoř Německého řádu (do roku 2006 \"Církevní střední varhanická škola v Opavě a od roku 2018 si škola na žádost zřizovatele změnila jméno na Církevní konzervatoř Německého řádu)\" je jedinou konzervatoří v České republice specializující se na duchovní hudbu. Škola má vynikající pověst a krom pravidelné vlastní výuky organizuje i rozličné unikátní kurzy otevřené pro veřejnost. Mimo jiné zorganizovala ve spolupráci s německými institucemi šestibloký tříletý kurz gregoriánského chorálu. Škola každé dva roky spolupořádá Mezinárodní varhanní soutěž Petra Ebena.\n\n"}
{"id": "259808", "url": "https://cs.wikipedia.org/wiki?curid=259808", "title": "Čeradice (rozcestník)", "text": "Čeradice (rozcestník)\n\nNázev Čeradice má více sídel:\n"}
{"id": "259811", "url": "https://cs.wikipedia.org/wiki?curid=259811", "title": "NIS", "text": "NIS\n\nNIS může znamenat:\n"}
{"id": "259813", "url": "https://cs.wikipedia.org/wiki?curid=259813", "title": "Niccolò I. Sanudo", "text": "Niccolò I. Sanudo\n\nNiccolò I. Sanudo († 1341) byl pátým vévodou z Naxu. Na trůn nastoupil v roce 1323, na němž vystřídal svého otce Guglielma I.\n\nNiccolò I. se účastnil války proti Kataláncům a pod velením vévody z Athén Gautiera V. také bitvy u Halmyru 15. května 1311. Katalánské oddíly Niccola I. i Gautiera V. porazily a Niccolò I. Sanudo byl jedním z několika mála rytířů, kterým se podařilo z bitvy uprchnout.\n\nPo smrti Niccola I. v roce 1341 na Naxoský trůn nastoupil jeho syn Giovanni I.\n\n\n"}
{"id": "259816", "url": "https://cs.wikipedia.org/wiki?curid=259816", "title": "Korálovka sedlatá", "text": "Korálovka sedlatá\n\nKorálovka sedlatá (\"Lampropeltis triangulum\" LaCépède, 1798) je nejedovatý pestře zbarvený had z čeledi užovkovitých.\n\nJe popsáno asi 25 poddruhů. Ty se navzájem velice liší jak zbarvením, tak i rozdílnými životními podmínkami populací z různých zeměpisných oblastí výskytu. Nejběžnější poddruh je \"Lampropeltis triangulum sinaloe\", který obývá hlavně západní Mexiko je většinou zbarven šarlatově červeně, se střídavými světlými a černými proužky.\n\nKorálovka sedlatá je rozšířena od Kanady, až po Ekvádor a dorůstá do velikosti 1 - 1,3 metru. Její tělo je poměrně štíhlé, hlava je malá a sotva odlišitelná od těla. Ačkoliv se jedná o živočicha aktivního spíše za soumraku a v noci, má kulaté zorničky a velké oči.\n\nTerárium postačuje středně velké, s písčitým substrátem, doplněné několika většími kameny jako úkryt. Nezbytná je samozřejmě miska s vodou. Teplotu udržujeme mezi 25 - 30 °C přes den, s poklesem až ke 20 °C v noci. Zimování je vhodné, nikoliv však nutné. Mnozí teraristé v zimním období pouze snižují teplotu na 20 °C. Přesto se zazimování doporučuje, zvláště hodláme-li hady rozmnožovat.\n\nKorálovku chová také ZOO Ústí nad Labem.\n\nAčkoliv korálovky mají v přírodě poměrně pestrý jídelníček (loví malé savce, ještěry, hady i ptáky, nepohrdne ani vejcem), v teráriu vystačíme s přiměřeně velkými hlodavci.\n\nPáření, které probíhá na jaře po zimním klidu, je doprovázené souboji samců o samice. V červenci a srpnu snesou samice 5 - 10 kožovitých vajec, z nichž se po asi 60 denní inkubaci a 90% vlhkosti líhnou mladé korálovky. Měří kolem 30 cm a dobře přijímají holata myší.\n\n"}
{"id": "259819", "url": "https://cs.wikipedia.org/wiki?curid=259819", "title": "Lepená dřevěná konstrukce", "text": "Lepená dřevěná konstrukce\n\nLepená dřevěná konstrukce je stavební konstrukční materiál umožňující provedení konstrukcí na bázi dřeva o velkém rozponu. Konstrukční prvky mohou být přímé nebo zakřivené. Konstrukce se používají především pro mosty a haly. Zároveň jsou vhodné i pro bytovou výstavbu. Lepená dřevěná konstrukce je vytvářena pomocí nekonečných lamel slepených v jeden prvek. Nekonečná lamele je zhotovena z vzájemně na sebe navazujících fošen spojených pomocí zazubeného spoje.\n\nFotografie lepených dřevěných konstrukcí\n"}
{"id": "259821", "url": "https://cs.wikipedia.org/wiki?curid=259821", "title": "Guglielmo Marconi", "text": "Guglielmo Marconi\n\nMarchese Guglielmo Marconi (25. dubna 1874 Griffona u Bologne – 20. července 1937 Řím) byl italský fyzik, vynálezce, podnikatel a politik.\n\nMarconi je považován za autora bezdrátového telegrafu, prvního způsobu radiového spojení. Ve skutečnosti si ale stejný vynález patentoval o několik let dříve Nikola Tesla, kterému byl patent na bezdrátové spojení přiznán až krátce po jeho smrti. Založil několik úspěšných společností podnikajících v oboru radiotelegrafického spojení. Pro papeže Pia XI. vybudoval Radio Vatikán (provoz zahájilo v roce 1931).\n\nV roce 1909 obdržel společně s Karlem Braunem Nobelovu cenu za fyziku. Od roku 1930 byl předsedou Italské královské akademie, v roce 1936 se stal členem Papežské akademie věd. Následující rok zemřel.\n\nJiž během studií na univerzitě v Bologni se zajímal o výsledky pokusů Heinricha Hertze a pokoušel se je zopakovat. 2. června 1896 získává patent na bezdrátový telegraf. V roce 1897 zakládá telegrafní společnost a vysílá na vzdálenost 15 km. V roce 1898 provádí spojení z palub lodí a první sportovní reportáž. 12. prosince 1901 provedl první transatlantické bezdrátové spojení. Byl autorem mnoha dalších vynálezů (magnetický detektor, duplexní radiotelegrafie, rotační jiskřiště, vodorovná směrová anténa a tak dále). Jeho autorství je však v některých případech sporné – americký nejvyšší soud ochranu některých jeho patentů v roce 1943 zrušil s tím, že byly obsaženy v o deset let starších patentech Nikoly Tesly.\n\n\n"}
{"id": "259823", "url": "https://cs.wikipedia.org/wiki?curid=259823", "title": "Třebívlice", "text": "Třebívlice\n\nObec Třebívlice se nachází na jihozápadě okresu Litoměřice v Ústeckém kraji, necelých třináct kilometrů jihozápadně od Lovosic. Žije v ní obyvatel. Obec leží na rozhraní tří okresů a jsou spádovou obcí se základní a mateřskou školou, obvodním, dětským a zubním lékařem, lékárnou, poštou, pohostinstvím a obchodním střediskem s pojízdnou prodejnou.\n\nTřebívlice byly dle archeologických nálezů trvale osídleny již na konci 11. století. První písemná zmínka o obci pochází z roku 1318. Pošta zde byla zřízena dne 16. června 1893.\n\nDopravní spojení je zajištěno autobusy. Pravidelná železniční osobní doprava se na železniční trati z Lovosic do Mostu procházející Třebívlicemi zastavila s grafikonem 2007/2008.\n\n\n\n\n"}
{"id": "259827", "url": "https://cs.wikipedia.org/wiki?curid=259827", "title": "Sútra srdce", "text": "Sútra srdce\n\nSútra srdce (v sanskrtu प्रज्ञापारमिताहृदयसूत्र, \"pradžňápáramitáhrdajasútra\"; čínsky 般若波羅蜜多心經, \"pan-nuo-po-luo-mi-tuo-sin-ťing\", pinyin: \"bān ruò bō luó mì duō xīn jīng\"; tibetsky \"šerabkji pharoltučhinpä ňingpo\") je jedna z nejznámějších buddhistických súter. \n\nKdyž jednou dlel Buddha Šákjamuni ve společenství mnichů a bódhisattvů, jeho žák Šáriputra se obrátil k Avalókitéšvarovi. Zeptal se ho, jakým způsobem mají synové a dcery ze vznešených rodů studovat Pradžňápáramitu. Odpověď Avalókitéšvary pak tvoří hlavní část sútry. \n\nAvalókitéšvara Šáriputrovi sdělil, že musí pochopit, že všech pět složek (\"rúpa\", \"vedaná\", \"saňdžňá\", \"sanskára\", \"vidžňána\"), ze kterých se skládá osobnost, jsou ze své podstaty prázdné. Prázdné je tedy i myšlení a poznání. Prázdné jsou všechny jevy; nemají počátek ani konec. Jádro sútry lze vystihnout takto:\n\nPo promluvě Avalókitéšvary se Buddha vynořil ze samádhi a pogratuloval Avalókitéšvarovi za jeho vynikající vyjádření prázdnoty. I ostatní přítomní včetně těch ze světa lidí, asurů, gandharvů a dévů nadšeně velebili Avalókitéšvaru.\n\nStručnost spolu s hutným vyjádřením nejvyšší pravdy zapříčinily, že se sútra stala velmi oblíbenou a recitovanou, zejména pak ve Východní Asii a Tibetu. Sútra srdce patří k nejznámějším buddhistickým textům. Donald S. Lopez Jr. o ní dokonce hovoří jako o nejznámějším buddhistickém textu vůbec.\n\n"}
{"id": "259829", "url": "https://cs.wikipedia.org/wiki?curid=259829", "title": "Orty", "text": "Orty\n\nOrty jsou bývalý kaolínový důl a přírodní památka v katastru obcí Borek, Hosín a Hrdějovice u Českých Budějovic. Přírodní památka je v péči Krajského úřadu Jihočeského kraje.\n\nDůl tvoří velké množství chodeb různé šíře (průměrně 1,5m) a výšky (až 5 m) – od mohutných chodeb po téměř neprůchodné chodbičky. Většina chodeb tvoří pravoúhlý rastr. Některé úseky jsou v současnosti částečně zaplavené vodou.\n\nPodle geologa Václava Cílka jsou Orty „velmi instruktivní odkryv pobřežní facie křídového senonského jezera“ jaký v Česku „nemá obdobu“.\n\nPodle Radany Kavkové jsou Orty sedimentárním záznamem křídové divočící řeky.\n\nNa území České republiky existují pouze dva hlubinné kaolinové doly. Druhým je důl v Nevřeni v okrese Plzeň-sever, který byl zpřístupněn veřejnosti v červnu roku 2019.\n\nChodby vznikaly především v druhé polovině 19. století. Jejich vznik inicioval Josef Hardtmuth, zakladatel firmy Koh-i-noor Hardtmuth, která ve Vídni a později v nedalekých Českých Budějovicích vyráběla kameninové zboží a kamnové kachle. Od října 2019 jsou v Ortech prováděny zabezpečovací práce.\n\nRoku 2017 vznikl o Ortech dokumentární snímek pro TV Kino Svět mapující jak jejich historii, tak legendy. Orty jsou dále vyhledávány i umělci, kteří postupem času utvořili v jedné z chodeb celou řadu rytin.\n\n\n"}
{"id": "259831", "url": "https://cs.wikipedia.org/wiki?curid=259831", "title": "Soulfly", "text": "Soulfly\n\nSoulfly je brazilská etno-metalová hudební skupina, kterou po svém odchodu ze Sepultury založil Max Cavalera. \n\nSkupina vydala alba Soulfly\", \"Primitive\", \"3\", \"Prophecy\", \"Dark Ages\", \"Conquer\", \"Omen, Enslaved, Savages a Archangel. Poslední album Ritual vyšlo 19. října 2018.\n\n\n\n\n\n"}
{"id": "259833", "url": "https://cs.wikipedia.org/wiki?curid=259833", "title": "Půst 10. tevetu", "text": "Půst 10. tevetu\n\nPůst 10. tevetu ( , \"Asara be-tevet\", doslova: „desátý den měsíce tevetu“) je veřejný postní den, připomínající počátek obléhání Jeruzaléma babylónským králem Nebukadnesarem II. v r. 588 př. n. l., což byl první krok ke zničení Jeruzaléma, Chrámu a Judského království.\n\nIzraelským vrchním rabinátem byl půst vyhlášen za „Den všeobecného kadiše“ (\"Jom ha-kadiš ha-klali\") za oběti holocaustu.\n\nPoprvé je půst zmiňován v knize Zacharjáš (8, 19) jako „půst desátého měsíce“ (tj. tevet). V židovském kalendáři se sice nový rok počítá od měsíce tišri, ale pořadí měsíců se počítá od nisanu – prvního jarního měsíce (též jako měsíc \"aviv\"). Podle tradice došlo v dny kolem 10. tevetu i k dalším, pro židovský národ nedobrým událostem:\n\nZmíněn je i v 2. knize Královské a knize Jeremjáš:\nJedná se o menší půst, platí od úsvitu do soumraku. Na rozdíl od Tiš'a be-av není zakázáno kromě konzumace pokrmů a nápojů nic dalšího, jako například mytí, koupání, čištění zubů atd. Liturgie pro 10. tevet je podobná jako pro půst Gedaljův. Do amidy se přidává modlitba pro postní dny \"Anenu\", čte se Avinu malkenu a postní slichot. Z Tóry se čte pasáž obvyklá pro veřejný postní den a haftara.\n\nPůst 10. tevetu může jako jediný z židovských půstů připadnout na pátek a v tomto případě je jídlo a pití zakázáno až do doby „vyjití hvězd“, kdy už začal šabat. Připadne-li 10. tevet na šabat, nepřesouvá se a pravidla půstu mají přednost před příkazem šabatu (podobně jako na Jom kipur. Toto pravidlo je dnes jen teoretické, protože matematická metoda výpočtu židovského kalendáře tuto kombinaci nepřipouští. Kalendář určovaný pozorováním měsíce by ovšem takovou situaci umožnit mohl.\n\n"}
{"id": "259835", "url": "https://cs.wikipedia.org/wiki?curid=259835", "title": "Veřejné postní dny", "text": "Veřejné postní dny\n\nVeřejný postní den ( – \"ta'anit cibur\") je půst, který se vztahují na všechny židy nebo na určitou skupinu židů (viz půst prvorozených) a připomíná si jej \"veřejně\" celý Izrael. Liší se tak od půstu, který na sebe může vzít jednotlivec nebo který může být mimořádně vyhlášen rabinátem (např. půst za déšť). Postní dny mají v judaismu velký význam, jsou neodmyslitelně spojeny s duševní očistou, sebezpytováním a studiem a jsou zároveň obdobou oběti, neboť namísto obětovaného zvířete, a jeho masa a tuku, člověk „spaluje“ (obětovává) „své maso a svůj tuk“. Půst se drží ve dnech, které připomínají nějakou smutnou, tragickou nebo jinak dramatickou událost z období židovských dějin. Pro slovo „půst“ existují v hebrejštině dva výrazy: \"ta'anit\" () a \"com\" ().\n\nV judaismu je sedm postních dní:\nPokud by Tiš'a be-av připadl na šabat, půst je posunut na 10. av. Pokud ale Jom kipur připadne na šabat, půst platí.\n\nVšechny půsty včetně Tiš'a be-av a Jom kipur je možné přerušit za následujících okolností:\n\n"}
{"id": "259837", "url": "https://cs.wikipedia.org/wiki?curid=259837", "title": "Štúrovci", "text": "Štúrovci\n\nŠtúrovci byla skupina osob, jež představovala hlavní proud slovenského národního hnutí v polovině 19. století nazvaný podle nejvýznamnější osobnosti této skupiny, podle Ľudovíta Štúra.\n\nZformoval se v 30. letech ze studentů evangelického lycea v Bratislavě, kteří se sdružovali ve \"Společnosti českoslovanské\". V duchu tehdejších moderních evropských politických idejí štúrovci odmítali systém Svaté aliance, feudalismus, absolutismus, privilegia šlechty, maďarizaci, požadovali suverenitu slovenského národa, zásadu ústavnosti a zastupitelnosti. Kontaktovali se se stejně radikálně orientovanými studentskými kroužky\nv dalších slovanských městech. Velkou pozornost věnovali lidové kultuře a životu neprivilegovaných vrstev obyvatelstva, ke kterým se obraceli také svojí literární tvorbou i praktickou činností.\n\n"}
{"id": "259838", "url": "https://cs.wikipedia.org/wiki?curid=259838", "title": "Byskeälven", "text": "Byskeälven\n\nByskeälven je řeka na severovýchodě Švédska (kraje Norrbotten, Västerbotten). Je 210 km dlouhá včetně jezer a průtoků mezi nimi na horním toku. Dolní tok od jezera Arvidsjaur měří 145 km. Povodí má rozlohu 3700 km².\n\nŘeka odtéká z jezera Arvidsjaury. Překonává mnoho peřejí a vytváří 14 stupňovitých vodopádů. Ústí do Botnického zálivu, který je součástí Baltského moře.\n\nVyšší vodní stav nastává v květnu a červnu.\n\nPo celé délce toku se využívá k plavení dřeva. Na řece bylo vybudováno několik vodních elektráren. V ústí leží město Byske.\n"}
{"id": "259841", "url": "https://cs.wikipedia.org/wiki?curid=259841", "title": "Stávkokaz", "text": "Stávkokaz\n\nStávkokaz je zaměstnanec nebo jiný pracovník, který pracuje v době, kdy v provozu probíhá stávka. Tím zmenšuje dopad stávky na zaměstnavatele a odběratele a snižuje vyjednávací sílu odborů. Stávkokazové bývají často najímáni jen na dobu stávky a někdy dováženi z velké vzdálenosti z míst, kam vliv místních odborů nedosahuje.\n\nV současnosti se stávkokazové v Evropě téměř nevyskytují, v USA je ale jejich používání stále běžné. Podle českého zákona o kolektivním vyjednávání 2/1991 Sb. nesmí zaměstnavatel přijímat náhradou za účastníky stávky na jejich pracovní místa jiné občany.\n"}
{"id": "259849", "url": "https://cs.wikipedia.org/wiki?curid=259849", "title": "Vrba bílá", "text": "Vrba bílá\n\nVrba bílá (\"Salix alba\") je obvykle mohutný, rychle rostoucí strom z čeledi vrbovitých, původní v české flóře. Vysazuje se též jako okrasná dřevina. Jméno druhu je odvozeno od zbarvení listů, které jsou světlejší než u většiny jiných druhů vrb.\n\nJe to statný opadavý listnatý strom rostoucí na vlhkých půdách a dosahující výšky 15 až 35 metrů. Roste rychle, ale dožívá se jen 80–100 let, průměr kmene často přesáhuje 1 m. Borka mladých stromů je hladká, u starších hrubě podélně brázditě rozpukaná. Větve jsou vzájemně postavené v ostrém úhlu; přitiskle chlupaté, převisající letorosty jsou dlouhé, tenké, ohebné, hnědé či hnědofialové barvy, ale mohou být též žluté, oranžové či červené. Značně rozvinutý kořenový systém dřevinu dobře upevňuje i v nestabilním mokrém terénu; v případě potřeby dokáže vytvářet přídatné kořeny i skrze borku.\n\nListy jsou střídavé, na obvodu jemně pilovité, 7–11 cm dlouhé a 1,2–1,6 cm široké a porostlé jemnými bílými chloupky, řídce z horní strany a hustě ze spodní strany. Vyvinuty jsou také drobné polokopinaté palisty, které záhy opadávají. Pupeny jsou tupě kuželovité, chlupaté.\n\nJako u jiných vrb jde o dvoudomý strom s květy uspořádanými v jehnědách, které jsou úzce válcovité, 4-6 cm dlouhé. Kvetou na počátku jara (obvykle v dubnu), současně s rašením listů. Samčí květy mají dvě chlupaté tyčinky obklopené zelenožlutými listenci a dvě nektariové žlázky, samičí květy dvoulaločnou, ven zakřivenou bliznu na krátké čnělce. K hlavním opylovačům patří včely. Plod je kuželovitá tobolka s mnoha ochmýřenými semeny, dozrává v květnu.\n\nPloidie druhu je 2n = 76.\n\nVrba bílá je jednou z hlavních dřevin lužních lesů a diagnostickým druhem svazu \"Salicion albae\" (měkké, vrbotopolové luhy). Roste též podél vodních příkopů, na náspech a v pískovnách. Preferuje hluboké, úživné, hlinité půdy s vyšší hladinou spodní vody, dobře snáší zaplavování (až v délce 60 dnů). Je světlomilná, ale na rozdíl od vrby křehké snese i slabší boční zastínění.\n\nRozsáhlý areál jejího rozšíření zasahuje z Evropy až do Střední Asie, roste také v severní Africe. Ve střední Evropě je jednou z nejrozšířenějších vrb, vyskytuje se především v nížinách a pahorkatinách teplejších oblastí, méně často v mezofytiku. Ve vyšších polohách je pouze pěstována, často jako tzv. \"hlavatá vrba\" z ladovských obrázků vzhledem ke svojí vynikající kmenové i pařezové výmladnosti. Vyžaduje dlouhou vegetační dobu, ve vyšších polohách proto bývá poškozována ranými i pozdními mrazy.\nVrba bílá je jedním z nejčastěji se křížících druhů vrb. Ve střední Evropě se hojně vyskytuje zejména její hybrid s vrbou křehkou, zvaný \"Salix ×rubens\", méně často lze nalézt též křížence s vrbou trojmužnou (\"Salix ×undulata\") nebo pětimužnou (\"Salix ×ehrhartiana\"). Kříženec s vrbou babylónskou – vrba náhrobní (\"Salix\" \"×sepulcralis\") je ve středoevropských podmínkách nejčastěji vysazovanou \"smuteční vrbou\"; vyznačuje se žlutými silně převisajícími letorosty a vyskytuje pouze v samčích exemplářích.\n\n\"Salix\" \"×rubens\" (česky někdy uváděn jako vrba červenavá) je spontánní hybrid vrby bílé a křehké, který často vzniká na místech dotyku a překryvu jejich areálů. Jedná se o plodného křížence schopného dále se křížit, a to i zpětně s oběma rodičovskými druhy, takže místy nabývá nepřehledného charakteru hybridního roje. I jeho morfologické znaky tedy značně variují na kontinuální škále mezi vrbou bílou a křehkouː pružné a místy převisající, lysé letorosty jsou v barevné škále vrby bílé, zároveň ale křehce lámavé; listy jsou svrchu lysé, vespod jemně pýřité, proměnlivého tvaru, obvykle s vytaženou špičkou, ale širší než u vrby bílé.\n\nVrba červenavá je značně vitální a odolný kříženec s velmi dobrými růstovými kvalitami a jedna z nejběžnějších hybridních vrb v prostoru střední Evropy. Vyskytuje se velmi hojně na středních a dolních tocích řek, na některých místech (Litovelské Pomoraví, soutok Dyje a Moravy) i častěji než oba rodičovské taxony. Doporučován je jako rychle rostoucí dřevina i k pěstování na biomasu.\nMěkké, pórovité, lehké, pružné, ale nepříliš trvanlivé dřevo vrby bílé se používá mj. pro výrobu pálek na kriket, dále též na překližky, bedny a celulózu pro papírenský průmysl. Z kůry byla roku 1838 poprvé izolována kyselina salicylová, z ní pak byl roku 1899 synteticky připraven aspirin. Jde o dobrou medonosnou dřevinu poskytující kvalitní jarní pastvu včelám. Vysazuje se také jako okrasný strom, zejména jako solitéra ve vlhčích parcích či jako alejový strom na nábřežích.\n\nRozšířený je kultivar s převislými větvemi, tzv. vrba bílá smuteční (\"Salix alba\" cv. 'Tristis'); zmíněná podobně vypadající vrba náhrobní (\"Salix\" x \"sepulcralis\") se liší olistěním, které vytrvává na stromě zelené až dlouho do podzimu. Kultivar 'Vitellina' má větve žluté, nepřevislé, kultivar 'Chermesiana' oranžové. Dekorativní je nápadně stříbřitý vzhled \"Salix alba\" 'Sericea' daný hustým ochlupením listů.\n\n"}
{"id": "259850", "url": "https://cs.wikipedia.org/wiki?curid=259850", "title": "Hi-Fi", "text": "Hi-Fi\n\nHi-Fi (High fidelity) je pojem, používaný audiofily i výrobci spotřební\nelektroniky pro označení vysoké věrnosti reprodukce akustického signálu, případně celé cesty od záznamu po reprodukci. Zařízení, označovaná jako Hi-Fi, mají splňovat minimální požadavky, specifikované normou DIN 45 500 z roku 1966 . Pojem byl užíván od 50. let 20. století, po roce 2000 se pro nejdražší a nejkvalitnější zařízení ale užívá spíše pojem high-end audio.\n\nPodmínky vysoké věrnosti jsou definovány pro elektroakustický řetězec i jeho jednotlivé části příslušnými ČSN dle doporučení IEC a jsou ekvivalentní k normám DIN 45 500 Hi-Fi.\n\nNorma omezuje hluky, šumy i různé druhy harmonického i neharmonického zkreslení.\n\nSamotná historie se datuje od dvacátých let 20. století, kde s rozvojem elektroakustiky, mikrofonů, zesilovačů a reprodukčních zařízení vznikala i kritéria jejich používání a posuzování. První aparatury pro kvalitní reprodukci byly vyráběny pro zvuková kina. Největší rozmach éry Hi-Fi byl zaznamenán v padesátých a šedesátých létech minulého století, kdy kvalitní reprodukční technika začala být dostupná pro širší veřejnost. Tyto aktivity vedly v německém Deutsches Institut für Normung (DIN) v roce 1966 k vytvoření standardu – norma pro Hi-Fi DIN 45500.\n\nVýznamným milníkem historie Hi-Fi byl přelom roku 1952 a 1953,\n\nkdy technologie a trh natolik pokročily, že byly vytvořeny podmínky pro vyšší výkony a kvalitu, od roku 1953 se již setkáváme s kategorií zařízení Hi-Fi.\n\nVýznamnými osobnostmi byli vynikající zvukoví inženýři Sid Smith a Ed Miller, kteří pracovali do roku 1953 ve společnosti Radio Craftsmen, kde Sid Smith postavil dvě verze C500, rádia o výkonu 10 W, po odchodu z Radia Craftsmen pracoval rok ve společnosti Sherwood Electronic Labs v Chicagu, kterou roku 1953 založil Ed Miller se svým společníkem Johnem Snowem.\n\nV Sherwood Electronic Labs Sid Smith postavil C500A, první high fidelity přístroj, 15wattový zesilovač spojený s rádiem, které bylo možno již poslouchat stereofonně, při zakoupení dvou C500A, pro každý kanál jeden přijímač. Doposud byly vyráběny zesilovače a rádia odděleně, Sid Smith setrval ve společnosti Sherwood Electronic Labs pouze rok, pak odešel jako hlavní inženýr do společnosti Marantz. Cena jednoho přístroje C500A představovala cca 40 % průměrné mzdy, 99 amerických dolarů.\n\nVnímání člověka je zatíženo značnou nelinearitou (základní charakteristiky zvuku vnímá ucho logaritmicky). Přesné modelování a simulace vlastností sluchových orgánů jsou stále ve fázi výzkumů. Je známo, že některé druhy zkreslení působí více rušivě než jiné. Existují také druhy zkreslení, které umíme zdokumentovat, a podle některých zdrojů existují druhy zkreslení, které zdokumentovat neumíme.\nZatím jako jediný a spolehlivý způsob, jak posoudit zvukové zařízení a jeho kvalitu, je jeho poslech.\n\n\nUvedené parametry platí pro Hi-Fi přístroje bez ohledu na šířku pásku nebo na to, zdali je přístroj cívkový nebo kazetový.\nElektroakustické řetězce mají od zdroje signálu běžnou přebuditelnost 20 dB, pro studiové a profesionální použití mají mít od zdroje signálu přebuditelnost 40 dB, úrovně jsou vztaženy k nominální, hodnotě signálu.\n\n"}
{"id": "259852", "url": "https://cs.wikipedia.org/wiki?curid=259852", "title": "Elektroakustika", "text": "Elektroakustika\n\nElektroakustika je věda, která se zabývá zvukem, jeho šířením, jeho záznamem a reprodukcí za použití elektroniky. Věda, která zasahuje do části vědního oboru akustiky a rovněž zasahuje do části vědního oboru elektroniky, významné postavení v elektroakustice mají měniče.\n\n\n\n"}
{"id": "259860", "url": "https://cs.wikipedia.org/wiki?curid=259860", "title": "Schizoafektivní porucha", "text": "Schizoafektivní porucha\n\nSchizoafektivní porucha je sporná skupina poruch na pomezí mezi afektivními a schizofrenními psychózami. Diagnóza by se měla stanovit pouze tehdy, když jsou výrazné jasně schizofrenní i jasně afektivní příznaky a jsou přítomny současně, takže epizoda nesplňuje kritéria pro schizofrenii, ani pro manickou či depresivní fázi. Dělí se na typ manický, depresivní a smíšený. Schizoafektivní porucha se vyskytuje o něco méně než v 1% populace.\n\nDiferenciální diagnózy jsou schizofrenie, afektivní poruchy, organické poruchy.\n\nVýskyt schizofrenie v rodinné anamnéze je špatným prognostickým znamením, podobně jako časný a nenápadný nástup bez spouštěcích faktorů, převaha psychotických příznaků a poruchy premorbidní osobnosti. Prognóza bývá horší než u afektivních poruch, ale lepší než u schizofrenie.\n\nLéčba je kombinovaná, spočívá v podávání léků patřících do skupiny antidepresiv a antipsychotik, někdy jsou podávány též stabilizátory nálady, a v psychoterapii k získání náhledu na problémy v běžném životě, případně se uplatňuje sociální terapie.\n\nSchizoafektivní poruchy se obvykle rozvíjejí v rané dospělosti, mezi 20. a 30. rokem. Mívají akutní průběh a poměrně krátké trvání. Častěji jí trpí ženy než muži. Na vzniku se podílejí různé faktory, jak genetické tak vnější, pro prognózu je důležitá osobnost a s tím související rysy osobnosti.\n\nAfektivní příznaky, které mohou mít dvě varianty: manickou s příznaky typickými pro manický syndrom, spojenými s paranoidními bludy a variantu depresivní s příznaky typickými pro depresi, včetně poruchy psychomotorického tempa, suicidálních tendencí (=pokus o sebevraždu) a depresivních bludů\n\nPříznaky z okruhu schizofrenie zahrnující poruchu myšlení, bludy, halucinace, poruchy vědomí, spojené s narušením pozornosti a orientace, a odchylky v jednání. Někdy bývá paranoidní, například: nemocný je přesvědčen o odposleších v jeho domácnosti.\n"}
{"id": "259865", "url": "https://cs.wikipedia.org/wiki?curid=259865", "title": "Leonard Nimoy", "text": "Leonard Nimoy\n\nLeonard Simon Nimoy (26. března 1931 Boston, Massachusetts – 27. února 2015 Los Angeles, Kalifornie) byl americký herec, filmový režisér, básník a fotograf, syn židovských přistěhovalců. Napsal také několik knih poezie, knih o fotografii a autobiografie \"I Am Not Spock\" (1975) a \"I Am Spock\" (1995) a natočil několik hudebních alb.\n\nPo většinu své kariéry byl spjat se svojí nejznámější rolí, postavou Spocka ve sci-fi sérii \"Star Trek\". Tohoto polovičního člověka a polovičního Vulkánce ztvárnil již v pilotní epizodě původního seriálu \"Star Trek\" s názvem „Klec“ (1965), jako hlavní postava poté hrál v seriálu až do jeho konce v roce 1969 (celkem tři sezóny). V letech 1973–1974 nadaboval Spocka v animovaném seriálu \"Star Trek\", v letech 1979–1991 se jako Spock vyskytoval v šesti celovečerních startrekovských filmech. Roku 1991 hostoval ve dvojepizodě „Sjednocení“ navazujícího seriálu \"\". Naposledy se v roli Spocka objevil ve filmech \"Star Trek\" (2009) a \"\" (2013). Svůj hlas poskytl této postavě také ve videohrách (např. \"Star Trek Online\"). Sám režíroval filmy \"\" (1984) a \"\" (1986).\n\nKromě toho hrál v desítkách dalších filmů a seriálů, včetně např. animovaného snímku \"\" (2001) nebo seriálu \"Hranice nemožného\" (2009–2012).\n\nV roce 2014 mu byla diagnostikována chronická obstrukční plicní nemoc (CHOPN), následek kouření, se kterým přestal přibližně před 30 lety. Zemřel ve svém domově v losangeleské čtvrti Bel Air 27. února 2015 na komplikace spojené s CHOPN.\n\nMá hvězdu na Hollywoodském chodníku slávy. Na jeho počest byla v roce 2015 také pojmenována planetka 4864 Nimoy, dříve dočasně označená jako 1988 RA.\n\n"}
{"id": "259868", "url": "https://cs.wikipedia.org/wiki?curid=259868", "title": "Mravenec argentinský", "text": "Mravenec argentinský\n\nMravenec argentinský (\"Linepithema humile\") je druh mravence pocházejícího původně z Argentiny, dnes invazně rozšířeného po celém světě.\n\nPochází z argentinských pamp. Ve své původní vlasti si vytváří kolonie, kolem kterých si hájí své území i před mravenci téhož druhu z hnízda vzdáleného třeba jen stovky metrů. Podobně jako mravenec faraon, se ve 20. letech 20. století tento druh rozšířil ze své původní domoviny do Evropy a později na další kontinenty. V jižní Evropě v současnosti tento mravenec tvoří největší známou kolonii mravenců rozprostírající se v délce asi 6 tisíc kilometrů od atlantského pobřeží Španělska přes jižní Francii až po severní Itálii. Tvoří ji miliardy jedinců žijící v miliónech hnízd, kteří však na rozdíl od své původní pravlasti navzájem spolupracují. V severnějších oblastech Evropy žije především ve sklenících.\n\nV roce 1990 dorazil druh také na Nový Zéland. Na boj s ním bylo později vyhrazeno asi 68 miliónů novozélandských dolarů ročně; v roce 2011 však bylo zjištěno, že stavy mravenců argentinských na Novém Zélandu výrazně klesají, a to bez přispění člověka. Bylo pozorováno, že kolonie na desítkách míst náhle vymírají. Odborníci vyslovili domněnku, že příčinou by mohla být malá genetická rozmanitost, v jejímž důsledku se mravenci stali málo odolní vůči nemocem.\n"}
{"id": "259872", "url": "https://cs.wikipedia.org/wiki?curid=259872", "title": "Křemešník", "text": "Křemešník\n\nKřemešník je výrazný vrch ležící asi 7 kilometrů jihovýchodně od Pelhřimova, jeden z nejvyšších vrcholů Českomoravské vrchoviny a součást Křemešnické vrchoviny. Nadmořská výška vrcholu je 765 m. Křemešník je také významným poutním místem s kostelem Nejsvětější Trojice.Velká pout na Křemešník se koná vždy 8. neděli po Velikonocích\n\nNa vrcholu je v prodeji turistická známka č. 384 Křemešník, Jihlavské vrchy s vyobrazením místního poutního kostela.\n\nVe 13. a 14. století na úbočích Křemešníku provozovali Rožmberkové a Trčkové z Lípy těžbu stříbra; opuštěné šachty po ukončení těžby později sloužily jako obydlí poustevníků z řádu františkánů a ivanitů.\n\nRoku 1555 byla na Křemešníku postavena dřevěná kaple zasvěcená Nejsvětější Trojici. Ta se stala oblíbeným poutním místem a roku 1651 byla z prostředků města Pelhřimova postavena kaple zděná. Tu vysvětil roku 1654 opat kláštera v Želivi Norbert. K dalšímu rozšíření došlo v 18. století – v letech 1710 až 1720 byl vybudován poutní kostel Nejsvětější Trojice, ten byl roku 1734 doplněn ambity a roku 1750 byl dokončen do dnešní barokní podoby. Od roku 1763 byly vedeny kroniky o procesích; po staletí sem každoročně putovaly desítky tisíc věřících. V novodobé historii zažil Křemešník největší rozmach v letech 1878–1919 za průvodcovské činnosti křemešnického učitele Josefa Zahálky. Vzpomínkou na něj je kniha Na krásné samotě, jejímž autorem je kněz, spisovatel a kulturní organizátor František Bernard Vaněk, který s ním na Křemešníku jako expozita působil v letech 1902–1907.\n\nKromě kostela poutníky přitahovaly i tři křemešnické studánky: Stříbrná studánka, studánka U buku a zejména Zázračná studánka (též Zlatá studánka), jejíž voda vyvěrá zpravidla od Vánoc do léta, jsou jí přisuzovány léčivé účinky a je slabě radioaktivní, což při skladování zabraňuje tvorbě bakterií. Nad Zázračnou studánkou byla vystavena kaple a začíná zde Křížová cesta, stoupající na vrchol Křemešníku. Je zakončena jeskyní, která symbolizuje Boží hrob – v ní je uložena kamenná socha Kristova těla od sochaře Antonína Bílka, bratra Františka Bílka.\n\nVrch Křemešník se často objevuje v díle básníka, prozaika, publicisty a spisovatele Stanislava Augusty (1915–1990).\n\nPoblíž kostela se nachází nedokončená stavba tzv. Větrného (havraního) zámku. Podle projektu Kamila Hilberta jej začal roku 1930 stavět sochař Josef Šejnost pocházející z nedalekého Těšenova. Na věži zámku sedí sedm skleněných havranů jako připomínka pohádky o sedmi bratrech. Josef Šejnost zde plánoval zřídit muzeum svých medailí, projekt však nebyl dokončen.\n\nRoku 1993 byla na vrcholu zpřístupněna rozhledna přezdívaná Pípalka, která je výsledkem spolupráce pelhřimovského Klubu českých turistů a Armády ČR. Vyhlídková plošina je ve výšce 40 metrů a vede na ni 205 schodů (2 betonové a 203 železných). Věž vysoká 51 metrů slouží také radistům armády.\n\nVe vrcholových partiích byla vyhlášena v roce 1985 přírodní rezervace Křemešník. Rezervací vede 3 km dlouhá naučná stezka zřízená roku 2004. Opodál se nachází přírodní památka Ivaniny rybníčky.\n\n\n"}
{"id": "259873", "url": "https://cs.wikipedia.org/wiki?curid=259873", "title": "Křemešník (přírodní rezervace)", "text": "Křemešník (přírodní rezervace)\n\nPřírodní rezervace Křemešník leží na temeni stejnojmenného vrcholu asi 9 km východně od Pelhřimova na Českomoravské vrchovině. Rozkládá se na území Vysočiny v oblasti Sázavy pod Křemešníkem a Branišova pod Křemešníkem. Spadá pod katastrální území Sázava pod Křemešníkem. Na rozloze 37 hektarů chrání více než 100 let starý smíšený les s převažujícím bukem, smrkem, javory a jedlemi. Žije zde mj. 311 druhů motýlů, z ptáků např. sýc rousný, datel černý a výr velký. Rezervací vede 3 km dlouhá naučná stezka zřízená roku 2004. V blízkosti rezervace (1,5 km západně) se nachází přírodní památka Ivaniny rybníčky.\n\nNa západní straně do chráněného území zasahuje zastavěná oblast. V rámci snahy o scelení chráněného území a o ochranu je zde vyhlášeno ochranné pásmo přírodní rezervace.\n\nPřírodní rezervace Křemešník o výměře 36,78 ha se rozkládá kolem stejnojmenného vrchu, přibližně 9 km od města Pelhřimov v Českomoravské vrchovině v nadmořské výšce 765m. Celá oblast spadá pod katastrální území Sázava pod Křemešníkem. Hranice rezervace jsou přibližně oválného tvaru.\nNalézá se zde poutní kostel Nejsvětější trojice, křížová cesta, sjezdovka, lanové centrum a rozhledna Pípalka. Na naučné stezce dlouhé 3km se můžeme dozvědět více o místních přírodních poměrech, floře a fauně a historii.\n\nKdyž došlo v roce 1415 k rozdělení původních statků Pelhřimovska, nebyly užívání lesů omezeno žádnými pravidly. Užívaly se velmi prostě a nahodile a dochované zápisy potvrdily, že jejich kvalita nebyla nejlepší. Lesy byly převážně jehličnaté, převažoval zde smrk a jedle. Oblast se využívala zejména pro zemědělské účely, jako byla pastva dobytka a lov zvěře. Ani přes zvýšenou spotřebu dřeva se péče o les nijak nezlepšila. Tomu dopomohl až nástup tereziánských reforem v 18. století, kdy byla stanovena pravidla pro těžbu dřeva, pastvu dobytka, či zacházení s ohněm. Výraznější změna v hospodaření nastala až od roku 1888, kdy byla ukončena stavba železnice na trase Tábor-Jihlava. Byly vypracovány podrobné mapy pro jednotlivé revíry a byl vytvořen návrh pro pěstění lesa a obnovu porostů. V průběhu první světové války péče o les spíše stagnovala a dřevo bylo využíváno hlavně jako palivo. V meziválečném období došlo k modernizaci a byl kladen vyšší důraz na celkovou péči. V srpnu roku 1925 byl vrch Křemešníku vyhlášen rezervací, došlo ke zrušení zvláštního lesního úřadu a byl zaveden systém revírních správ. 1. ledna 1950 musely být městské lesy vydány státu a k navrácení městu Pelhřimov došlo až v roce 1991, a to nově zřízené organizaci Městská správa lesů Pelhřimov s.r.o.\n\n12. prosince 1985 byl Křemešník vyhlášen chráněným přírodním útvarem a 12. prosince 1997 byl vyhlášen přírodní rezervací Okresním úřadem Pelhřimov.\nV roce 2008 došlo k úpravě prostorového vymezení, díky které bylo z rezervace vyjmuté historické poutní místo a výměra rezervace se tedy snížila o cca 0,5ha.\n\nJeště dnes jsou patrné zbytky hald a šachet po těžbě stříbra, která zde probíhala do 15. století. Vzhledem k náročnosti a nepříliš bohaté hornině probíhala pouze krátce.\n\nCelé území patří jižní části Českého masívu, do geologické jednotky Moldanubikum. Základ vrchu Křemešník je cordieritická pararula, vznikající metamorfózou pararul nebo svorů. Geologické podloží je tvořeno biotitickým a sillimanit−biotitickým migmatitem. Někde se vyskytují křemence a křemencové ruly. Nalezneme zde izolované skály, kryoplanační terasy i mrazové sruby.\n\nOkolí Křemešníku je řazeno podle Quitta (1975) do chladné oblasti CH7. Vyznačuje se velmi krátkým létem, které je mírně chladné a vlhké. Přechodné období mezi jednotlivými ročními dobami je dlouhé. Jaro je mírně chladné a podzim mírný. Zima zde bývá dlouhá, mírná a vlhká. Sněhová pokrývka se zde drží po dlouhou dobu (60-100 dní). Průměrná teplota je v červenci 16-17 °C a v lednu -3 až -4 °C. Roční průměrná teplota je 6,7 °C. Průměrný úhrn srážek se pohybuje mezi 350-450mm v letním období a v zimním kolem 250-300mm. Ročně cca 600-850mm.\n\nPřírodní rezervace Křemešník patří z botanického hlediska mezi nejméně narušené lokality na Pelhřimovsku. Význačné jsou zde suťové lesy. Mezi nejčastější zástupce flóry zde patří smrk (\"Picea\"), jedle (\"Abies\"), javor klen (\"Acer pseudoplatanus\"), javor mléč (\"Acer platanoides\"), jilm horský (\"Ulmus glabra\"). Typičtí zástupci bylinného patra jsou například měsíčnice vytrvalá (\"Lunaria rediviva\"), netýkavka nedůtklivá (\"Impatiens noli-tangere\"), kyčelnice devítilistá (\"Dentaria enneaphyllos\"), kyčelnice cibulkonosná (\"Dentaria bulbifera\"), bažanka vytrvalá (\"Mercurialis perennis\").\nsamorostlík klasnatý (\"Actaea spicata\"), svízel vonný (\"Galium odoratum\"), vraní oko čtyřlisté (\"Paris quadrifolia\"), pšeníčko rozkladité (\"Milium effusum\") a kokořík mnohokvětý (\"Polygonatum multiflorum\").\n\nZastoupení dřevin v rezervaci je přibližně následující: 46 % buk, 41 % smrk, 7 % javor, 5 % jedle. Vlivem člověka došlo došlo k významnému úbytku tisu červeného (\"Taxus baccata\").\n\nV této oblasti můžeme najít obrovské množství motýlů. Jejich výzkum stále probíhá, ale již teď je zjištěn výskyt přes 300 druhů. Například zde můžeme nalézt můru siven (\"Papestra biren\"), bourovce měsíčitého (\"Cosmotriche lobulina\"), či osenici velkou (\"Eurois occulta\"). Z obratlovců tu můžeme narazit na vzácného sýce rousného (\"Aegolius funereus), \"datla černého\" (Dryocopus martius), \"výra velkého\" (Bubo bubo), \"plšíka lískového\" (Muscardinus avellanarius) nebo \"veverku obecnou\" (Sciurus vulgaris).\nPředmětem ochrany v Přírodní rezervaci Křemešník je zachování přírodě blízkých lesních společenstev jedlobukového stupně a přirozeného lesního společenstva – jedlová bučina a suťová javořina. V současné době není možné ponechat rezervaci bez zásahu člověka, protože by došlo k nahrazení současného porostu smrkovou monokulturou. Do budoucna je hlavním úkolem podpora přirozené obnovy původních dřevin.\n\nNa jaře roku 2012 byl proveden stabilizační zásah na stromech dvou alejí, které lemují cestu k baroknímu kostelu Nejsvětější trojice. Tato alej je tvořena převážně lípou (\"Tilia cordata\"). Významným prvkem celého ekosystému je jasanová alej (\"Fraxinus excelsior\"). Díky zásahu bleskem vznikly v kmenech některých stromů rozsáhlé dutiny, kde sídlí mnoho živočichů - obratlovců i bezobratlých.\nJeden ze způsobů ochrany je zde pomocí oplocenek, které mají za úkol chránit zmlazující se listnaté dřeviny.\nOd roku 1999 v přírodní rezervaci probíhá projekt Klub ochrany dravců a sov při sdružení Děti Země. Bylo zde rozmístěno 70 budek pro drobné pěvce, sovy a netopýry.\nVrch Křemešník vzdálený asi 9 km od okresního města Pelhřimov je turisticky vyhledávaným místem. Vede na něj dobře přístupná cesta jak pro pěší, tak v letních měsících pro auta. Na vrcholu, mimo území přírodní rezervace, se nachází poutní kostel Nejsvětější trojice z 18. století, ke kterému vede křížová cesta.\nV roce 1993 byla na vrcholu postavena rozhledna Pípalka, která měří 52 m.\nDále se zde nalézá hotel Křemešník, lanové centrum a sjezdovka.\nKolem obvodu rezervace vede 3 km dlouhá naučná stezka, která na 8 zastávkách seznamuje návštěvníky s místní faunou, flórou a historií.\n\n"}
{"id": "259875", "url": "https://cs.wikipedia.org/wiki?curid=259875", "title": "Ján Botto", "text": "Ján Botto\n\nJán Botto (27. ledna 1829, Vyšný Skálnik, Malohont, Gemersko - Malohontská župa, Uhersko – 28. dubna 1881, Banská Bystrica) byl slovenský romantický básník, autor balad a pověstí inspirovaných lidovou poezií. Ve své tvorbě užíval pseudonym Janko Maginhradský a jiné.\n\nNarodil se v zemědělské rodině otci Silvestrovi Bottovi a matce Zlatici jako druhorozený syn. Matka mu zemřela, když mu bylo pouhých třináct let. Jeho první škola byla evangelická lidová škola v Nižném Skálníku v Malohontě, byla to jednoduchá jednotřídka s nekvalifikovaným učitelem a splňovala jen nenáročnou úlohu: naučit nejzákladnější vědomosti. Janka Bottu tato škola nijak neuspokojovala a rád chodil za školu. Díky svému nadání a postavení rodičů se rozhodl odejít za vzděláním jinam. Na rodinném hospodářství pracoval jeho o jedenáct let starší bratr Michal. Studovat odešel na latinskou školu do Oždian. V Ožďanech mnoho získat nemohl, byl to typ tehdejších latinských škol s primitivní metodou mechanického učení. Dne 9. září v roce 1843 se zapsal na evangelické lyceum v Levoči. Už tehdy byl absolventem 6. ročníku gymnázia. V Levoči ukončil dva nejvyšší gymnaziální ročníky, resp. stupně: rétoriku a filosofii.\n\nPo studiích v Levoči se Botto rozhodl pro tehdy méně typické zaměstnání, inženýr-zeměměřič. Studium začal v Pešti roce 1847 a zapsal se na zdejší techniku. Za revolučních okolností pohotově přeložil báseň \"Nemzeti dal\" (slovensky: \"Národná pieseň\") a dal jí název \"Pochod\". Báseň měla velký úspěch a šířila se v opisech, dokud ji nezabavila uherská policie. Jejího překladatele policisté nenašli, odešel na nějakou dobu zpět do svého rodiště. Ján Botto jezdil na prázdniny domů za otcem. Během prázdnin v roce 1850 se vydal na praxi ke krajskému zeměměřiči Ladislavu Horváthovi do katastru obcí Ožďany a Husiná. Pokračoval v letním semestru 1851 a složil rigorózní zkoušky a získal titul.\n\nV roce 1853 byl na podkladě řádné smlouvy přijat k zeměměřičskému podnikateli Františku Filovi na práce v Turci, jimiž se Ján Botto zabýval v Martině až do ukončení prací v roce 1854. Poté byl dlouhou dobu bez zaměstnání. To působilo na Jána Bottu velmi špatně, a proto už v roce 1855 odešel k inženýrovi Bauerovi do Zvolena. Zde pobýval do června a od prvního srpna 1856 pracoval u Jána Luptáka až do roku 1858. Ján Botto usiloval o zaměstnání na správě dolů, lesů a majetku v Banské Štiavnici, ale nebyl úspěšný. Znovu pobýval v Martině až do roku 1860. Začátkem roku převzal v Banské Bystrici samostatné práce správy katastrů obcí Počúvadlo, Dekýš, Vysoká, Banský Studenec, Žakýľ, Teplá a v okolí Banské Štiavnice. Od prvního května zde bydlel a setkal se zde se svým dávným kamarádem a spolužákem z Levoče Pavlem Dobšinským, který působil jako profesor na štiavnickém lyceu. Dva členové levočské Jednoty se po letech korespondence opět setkali. Pavol Dobšinský začal vydávat časopis Sokol. Ke zklamání obou přátel Pavol Dobšinský po dvou školních letech odešel na chudou venkovskou faru.\n\nJán Botto 10. června 1861 poslal hotovou \"Smrť Jánošíkovu\" Jozefovi Viktorínovi do druhého ročníku almanachu \"Lípa\", kde v roce 1862 tato báseň poprvé vyšla. Na konci roku 1868 dostal Ján Botto od panstva v Banské Bystrici zakázku na rozsáhlé práce na Horehroní a ke konci roku 1870 se natrvalo usadil v Banské Štiavnici. Rok před smrtí sesbíral básník téměř všechna svoje díla do \"Spevov\", kde představil inovovanou, resp. jen pozměněnou \"Smrť Jánošíkovu\". Rok na to zemřel v Banské Štiavnici na srdeční slabost .\n\nJán Botto patří společně se Samo Chalupkou, Andrejem Sládkovičem a Jankem Kráľem mezi vynikající slovenské básníky období literárního romantismu. Byl nejmladším štúrovským básníkem, jako jediný z nich nestudoval v Bratislavě, nezúčastňoval se práce \"Ústavu řeči a literatury československé\" a ani není známo, zda se někdy s Ľudovítem Štúrem osobně setkal. Setkal se však s myšlenkami bratislavské mládeže v Levoči pod vedením Jána Francisciho a svými díly se zařadil mezi nejlepší básníky Štúrovy básnické školy. Celý život sledoval pozorně slovenské národní a kulturní úsilí a podporoval je. Agitoval a sbíral peníze na Matici slovenskou. Příspěvkem dvě stě zlatých se stal zakladatelem a patronem revúckého slovenského gymnázia.\n\nJednou z nejdůležitějších a nejpodstatnějších věcí, které ho velmi ovlivnily, bylo právě studium v Levoči. Ještě v roce 1832 založili v levočském lyceu podle bratislavského vzoru Slovenskou společnost, ve které si národně uvědomělí studenti doplňovali vědomosti hlavně ze slovenské gramatiky, literatury a historie. Učili se samostatně vystupovat, na společná zasedání přinášeli vlastní naučné a beletristické práce a sami si je vzájemně posuzovali. Většinou se zaobírali poezií. To také vysvětluje Bottův pozdější vztah k poezii a jeho zaměření na básnické skladby, nicméně básnicky se začal projevovat už v Levoči.\n\nTato společnost vydala v roce 1840 výběr ze své poezie v almanachu Jitřenka. Téměř okamžitě byl almanach zakázán, kvůli slovanskému charakteru básní, maďarským tiskem. Výsledkem této události byl zákaz slovenských společností na všech vyšších školách kromě Bratislavy, Levoče a Banské Štiavnice. V roce 1843 zbavil bratislavský církevní konvent Ľudovíta Štúra funkce zástupce profesora Katedry řeči a literatury československé. Na protest opustilo bratislavské lyceum dvacet studentů. Třináct jich odešlo do Levoče, neboť tamější lyceum bylo prakticky ve slovenských rukou. Se studenty z Bratislavy odešel i Štúrův spolupracovník Ján Francisci. Ján Francisci měl na Jána Bottu velký vliv, který kromě jiného sbíral s Pavlem Dobšinským slovenské lidové písně a pohádky. Ján Botto také začal sbírat lidovou slovesnost, což se pak odrazilo i v jeho tvorbě. Jeho sbírka pověstí vyšla u Pavla Dobšinského. I po posílení Společnosti bratislavskými studenty bylo její postavení nadále velice nejisté, dokud ji v roce 1845 opravdu definitivně nezakázali. Ján Francisci v Levoči zůstal a sdružil slovenskou mládež do soukromé Jednoty mládeže slovenské. Mladý Ján Botto se už jako šestnáctiletý člen této Jednoty zřekl pití a kouření. Takovéto vlastenecké spolky působily i v jiných slovenských městech a všechny se posléze sdružily do celonárodní Jednoty mládeže slovenské pod vedením Francisciho až do revolučního jara roku 1848, kdy Jednota zanikla. V roce 1846 se Ján Botto zúčastnil založení rukopisného časopisu levočských studentů Holubica s přílohou Sokol.\n\nJán Botto byl reprezentativním básníkem Jednoty a zde se ukázalo Bottovo nadání, když přispíval do studentských rukopisných zábavných listů Život, Holubica a Pováží. Do časopisů přispíval pod pseudonymem \"Janko Maginhradský\" (\"Janko Maginhradski\"). Tento pseudonym si vybral podle vrchu nad svým rodištěm. Jeho básnické začátky spadají do období, kdy slovenský literární romantismus nabyl vyhraněnější podobu. Hlásil se k Francisciho ideově-uměleckému programu a usilovně tvořil. Až do svého odchodu z Levoče roku 1847 patřil mezi nejusilovnější účastníky Jednoty. Mezi svými tehdejšími studentskými druhy byl patrně vůbec nejplodnější a nejnadanější. Jeho první tištěná báseň \"Hrob\" vyšla v časopisu Orol tatranský. Prvotiny publikoval v rukopisných zábavnících levočského lycea (Život, Holubica, Pováží), později přispíval do literárních časopisů Sokol a Orol.\n\nČerpal z lidové poezie, jejích námětů, obraznosti a symboliky. Obraz současného Slovenska promítal do alegorického světa pověstí, svým pohádkovým námětů dával vlastenecký podtext. Přes postavu lidového hrdiny se vyslovoval k dobovým problémům a situacím v národním životě, aktualizoval lidové tradice a zvýraznil v nich hodnoty živé i v tomto období. Z lidových tradic si vzal náměty pro balady, které nijak neaktualizoval, ale plně respektoval postupy a schémata baladického žánru. Inspiroval se také slovenskou národní poezií, kterou volněji adaptoval. Největší úspěch dosáhl básní \"Smrť Jánošíkova\" (česky: \"Smrt Jánošíkova\").\n\nVyslovoval se i k aktuálním dobovým otázkám, zaujímal k nim postoje a společensky se angažoval. Psal vlastenecké a příležitostné básně, ve kterých reagoval na důležité události v národním životě. Vzdal v nich i hold významným osobnostem národní kultury – Jánu Kollárovi a Andreji Sládkovičovi. Kromě vlastní tvorby a sbírání lidové slovesnosti též překládal ze slovanské a maďarské poezie.\n\n\n\n\n\n\n\n"}
{"id": "259876", "url": "https://cs.wikipedia.org/wiki?curid=259876", "title": "Ångermanälven", "text": "Ångermanälven\n\nÅngermanälven je řeka ve Švédsku (kraje Västerbotten, Västernorrland) s prameny v Norsku (Nordland). Je 450 km dlouhá. Povodí má rozlohu 32 000 km².\n\nPramení pod jménem Ranserelva v jezerní krajině pohoří Børgefjellet. V jezeře Bijeransaren překračuje norsko-švédskou státní hranici a pod jménem Ransarån pokračuje na východ a severovýchod do jezera Ransarn. Z něj teče na jih přes jezero Gajka do jezera Kultsjön a dále přes jezera Bielite a Voulite podél silnice č. 8 na východ do jezera Malgomaj. Z něj již vytéká pod jménem Ångermanälven a pokračuje přes jezero Volgsjön na jih. Teče převážně v hluboké zalesněné dolině. Protéká řadou jezer a překonává mnohé peřeje a vodopády. Ústí do Botnického zálivu, který je součástí Baltského moře.\n\nZdroj vody je sněhový a dešťový. Nejvyšších vodních stavů dosahuje od května do července. Průměrný průtok vody v ústí činí přibližně 490 m³/s, maximální přibližně 3000 m³/s. Zamrzá na 6 až 7 měsíců.\n\nVyužívá se k plavení dřeva. Na řece a jejich přítocích bylo vybudováno několik vodních elektráren. Nedaleko ústí leží město Kramfors, v němž jsou dřevařské a papírenské závody.\n"}
{"id": "259879", "url": "https://cs.wikipedia.org/wiki?curid=259879", "title": "Geomytologie", "text": "Geomytologie\n\nGeomytologie je poměrně novou vědní disciplínou, zabývající se zkoumáním geologických a paleontologických jevů, zobrazených v lidské mytologii. Tento název byl poprvé zaveden roku 1968 Dorothy Vitalianovou, geoložkou z Univerzity v Indianě (USA).\n\nGeomytologie si všímá veškerých lidských mýtů a pověstí (především domorodých národů a starých civilizací), které mohou vypovídat o zvláštních geologických jevech v minulosti (sopečná činnost, zemětřesení, tsunami apod.). Její příbuznou disciplínou je také zatím neoficiální obor protopaleontologie, který zkoumá vliv objevování fosilních pozůstatků (kosti dinosaurů, mamutů aj.) na utváření pověstí a mýtů o bájných zvířatech ve starověku a středověku. V roce 2004 byl oficiálně ustanoven přehled všech prací na témata spadající do této kategorie pod názvem \"Myth and Geology\" (na 32. mezinárodním geologickém kongresu). Významnou postavou v tomto rozvíjejícím se oboru je zejména americká etnoložka Adrienne Mayorová, autorka mnoha knih o předvědeckém objevování a interpretaci fosilií.\n\nMnohé mýty podobného druhu jsou založeny na skutečných objevech fosilií dávno vyhynulých tvorů, například v polských Svatokřížských horách (lokalita Kontrewers) byly pravděpodobně po staletí uctívány tříprsté fosilní stopy raně jurských ptakopánvých dinosaurů (ichnorod \"Moyenisauropus\") a konaly se u nich magické či okultní rituály (jak dokládají dochované petroglyfy, objevené v jejich těsné blízkosti).\n\n"}
{"id": "259882", "url": "https://cs.wikipedia.org/wiki?curid=259882", "title": "Ivan Krasko", "text": "Ivan Krasko\n\nIvan Krasko, vlastním jménem Ján Botto, pseudonym \"Bohdana J. Potokinová\", \"Janko Cigáň\" aj. (12. července 1876 Lukovištia – 3. března 1958 Bratislava), byl slovenský básník, prozaik a překladatel, představitel literární moderny; meziválečný československý politik, poslanec a senátor Národního shromáždění.\n\nNarodil se v gemerských Lukovištích v zemědělské rodině. Jeho vzdáleným příbuzným byl přední slovenský romantický básník a štúrovec Ján Botto. Studoval v Lukovištích, na maďarském gymnáziu v Rimavské Sobotě, na německém gymnáziu v Sibini a později pokračoval ve studiu na gymnáziu v Brašově, kde také v roce 1896 odmaturoval. Po maturitě se vrátil domů a pomáhal v podnikatelských aktivitách své rodině.\n\nPřed rokem 1918 byl členem Muzeální slovenské společnosti.\n\nV roce 1900 se přihlásil ke studiu chemického inženýrství na české Vysoké škole technické v Praze, které úspěšně dokončil v roce 1905. Zde se aktivně zapojil do činnosti studentského spolku \"Detvan\". Po jistou dobu pracoval jako technický úředník v cukrovaru v obci Klobuky (1905–1912), později v chemické továrně v nedalekém Slaném (1912–1914). V Slaném se mu roku 1913 narodil syn (v roce 2004 byla ve Slaném na domě čp. 617 odhalena jeho pamětní deska). V roce 1914 za první světové války narukoval po ukončení své jednoroční vojenské služby na východní frontu. Po skončení války v roce 1918 se přestěhoval na Slovensko a zapojil se do politického života Československa.\n\nProfesí byl v polovině 20. let uváděn jako doktor a spisovatel v Bratislavě.\n\nV letech 1919–1920 zasedal v Revolučním národním shromáždění za Slovenský klub (poslanci ze Slovenska se tehdy ještě nedělili podle stranických frakcí). Jmenován poslancem byl na 16. schůzi v lednu 1919. V parlamentních volbách v roce 1920 získal poslanecké křeslo v Národním shromáždění za Slovenskou národní a rolnickou stranu (SNaRS), respektive za Republikánskou stranu zemědělského a malorolnického lidu (agrárníky), se kterou Slovenská národní a rolnická strana později počátkem 20. let splynula. Mandát v parlamentních volbách v roce 1925 obhájil.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935. V senátu setrval do jeho zrušení roku 1939, přičemž krátce předtím ještě v prosinci 1938 přestoupil do klubu Hlinkova slovenská ľudová strana - Strana slovenskej národnej jednoty, do kterého se sloučily všechny slovenské nesocialistické strany.\n\nKromě toho se věnoval i vědecké práci v oblasti chemie, v roce 1923 mu byl udělen titul doktor technických věd. Žil hlavně v Bratislavě. Roku 1938 odešel do penze. V roce 1943 se přestěhoval do Piešťan. V letech 1943–1958 žil a pracoval v Piešťanech, kde se nachází také jeho pamětní dům. Pochován je ve svých rodných gemerských Lukovištích.\n\nZískal titul národní umělec. Zemřel v březnu 1958 ve státním sanatoriu v Bratislavě.\nJeho první básně vznikaly už v době jeho gymnaziálních studií, ale svoje první dílo publikoval až v roce 1896, kdy mu v časopise \"Slovenské pohľady\" vyšla báseň \"Pieseň nášho ľudu\". Tu vydal ještě pod pseudonymem Janko Cigáň, který si zvolil sám.\n\nPseudonym Ivan Krasko, pod kterým se zapsal do dějin slovenské literatury, mu vymyslel Svetozár Hurban Vajanský, který mu vydal jeho první sbírku básní (jeho rodné jméno \"Ján\" poruštil a příjmení upravil podle obce, která sousedí s jeho rodištěm – Kraskovo). Jeho tvorba zpočátku nenacházela ohlas u vydavatelů ani u čtenářů, nicméně navzdory tomu se nenechal odradit. Většina jeho rukopisných prvotin vyšla knižně až v roce 1954 v jeho \"Diele\". Ve svých dílech se věnuje problematice sociální nespravedlnosti, pomaďaršťování (maďarizaci) a zotročování slovenského národa, pasivity mladé generace; vyjadřuje v nich též svůj osobní smutek, přičemž ze zklamání neviní jen ženu, ale také chladnou neosobní společnost; zaobírá se i svojí vnitřní rozervanosti z důvodů své náboženské orientace – zápasu víry se skepsí. Na jeho tvorbu měli velký vliv nejen soudobí čeští autoři, ale také francouzští symbolisté, kteří se v té době prosazovali v Evropě.\n\n\n\n\n"}
{"id": "259884", "url": "https://cs.wikipedia.org/wiki?curid=259884", "title": "Gemerský hrad", "text": "Gemerský hrad\n\nGemerský hrad je zřícenina bývalého župního hradu uherské župy Gemer. Patří mezi nejstarší hrady na Slovensku a leží v Rimavské kotlině severně od města Tornaľa nad stejnojmennou obcí Gemer.\n\nVznikl už ve 12. století a po tatarském vpádu v roce 1241 ho přestavěli. Jako župní hrad sehrál významnou úlohu při feudalizaci gemerské oblasti. Už za krále Bela IV. se dostal do soukromých rukou, koncem 14. století byl však opět královským hradem a sídlem župy. Významnou úlohu sehrál v době dynastických bojů v Uhersku v polovině 15. století, když se ho zmocnila vojska Jana Jiskry z Brandýsa. Později se ho zmocnil král Matyáš Korvín, který ho dal v roce 1458 zbourat.\n\nV konstrukcích nejstarší stavební fáze hradu ze dvanáctého století převládaly dřevohlinité stavby, které mohly být doplněné kamennou věží. Z pozdější vrcholně středověké fáze se dochovaly zejména valy a příkopy.\n\n"}
{"id": "259894", "url": "https://cs.wikipedia.org/wiki?curid=259894", "title": "Fuldské letopisy", "text": "Fuldské letopisy\n\nFuldské letopisy, lat. \"Annales Fuldenses\" jsou letopisy popisující dějiny východofranské říše v letech 714 až 882 (s pokračováními až do roku 901). Jsou také nejobsáhlejším zdrojem informací o vztahu východofranské říše ke Slovanům žijícím za její východní hranicí, za „limes sorabicus“ – tedy o vztazích k Polabským Slovanům, k dějinám Velké Moravy a o vztahu k prvním Přemyslovcům.\n\nJsou dílem několika autorů a byly převážně sepsány v okruhu středověké klášterní školy ve městě Fulda, nacházejícím se v dnešním Německu.\n\nDo dnešní doby se Fuldské letopisy dochovaly ve dvou rukopisných skupinách. Ve starší z nich vyniká tzv. schlettstadtský rukopis z 9.–10. století (pojmenovaný podle alsaského města Sélestatu, německy Schlettstadt, kde byl nalezen), který události dovádí do roku 882 a je bohatě doplněn margináliemi. Patří sem i rukopis vídeňského kodexu z 12. století se signaturou 993. Do mladší skupiny, která obsahuje již některé věcné odchylky, přináleží jiný vídeňský rukopis se signaturou 600 a dále rukopis z tzv. Welserova kodexu. Ten má oproti své starší předloze navíc události let 850–860 a 869–881. Některé části z této rukopisné skuipny opsaly tzv. Mladší letopisy metské a zlomek připsaný k roku 857 se dochoval v rukopisu lipském z 12. století.\n\nZ Fuldských letopisů pochází zmínka o křtu 14 českých knížat dne 13. ledna 845.\n\n"}
{"id": "259900", "url": "https://cs.wikipedia.org/wiki?curid=259900", "title": "Motolice žlučová", "text": "Motolice žlučová\n\nMotolice žlučová (\"Clonorchis sinensis\" Loos, 1907) je trojhostitelská motolice parazitující v játrech člověka, prasete, šelem a potkanů. Je endemická na Dálném východě, kde infikuje odhadem 7 miliónů osob, v riziku je 260 miliónů lidí. Onemocnění způsobené touto motolicí se nazývá klonorchióza. Infekce touto motolicí má prokazatelný karcinogenní účinek na epitel žlučovodů a může vést ke vzniku nádorů žlučovodů (cholangiokarcinom). Proto byl druh v roce 2009 přiřazen k seznamu karcinogenů biologické povahy první kategorie.\n\nDospělá motolice má ploché, průsvitné, narůžovělé tělo a je dlouhá 10-25 mm. Přední konec je ostrý, zadní širší a zakulacený, ústní přísavka je větší než břišní. Je to hermafrodit, uvnitř těla se nacházejí laločnatá varlata (v zadní části) i vaječník (ve středu těla). Žije ve žlučovodech, vzácně i ve žlučníku nebo v pankreatických vývodech, zde se živí sekrety sliznice a může se dožít 15-20 let.\n\nJediná motolice může denně vyprodukovat až 4000 vajíček, které jsou společně se žlučí vyloučena do střeva a odcházejí společně s výkaly do vnějšího prostředí. Tam jsou pozřena prvním mezihostitelem, kterým je vodní plž, především druh \"Parafossarulus manchouricus\", který je v Číně, Japonsku a Koreji hojný a vnímavý k nákaze. Dále se jako mezihostitel uplatňuje bahnivka \"Bithynia fuchsiana\", a někteří plži z čeledi piskořkovití Thiaridae.\n\nVe střevě plže se z vajíčka uvolňuje obrvená larva, miracidium, které aktivně pronikají do tkání plže a už po čtyřech hodinách se mění na sporocystu, která dozrává v periintestinálních lymfatických sinusech, nepohlavně se množí a následně uvolňuje redie, které dozrávají v hepatopankreatu plže. Každá redie dává vzniknout 6-9 cerkariím, které dozrávají v trávicím traktu a uvolňují se do vnějšího prostředí. Denně se může z jediného plže vyloučit až 800 cerkarií.\n\nCerkarie motolice žlučové mají oválné tělo o velikosti 250-275 x 60-90 μm a jsou kryté řadami pravidelně uspořádaných trnů. Ocásek je dlouhý 650-750 μm. Volně se pohybují ve vodě a vyhledávají dalšího mezihostitele, sladkovodní rybu. Nenaleznou-li hostitele do 48 hodin, hynou.\n\nDruhým mezihostitelem jsou hlavně kaprovité ryby, nákaza se však vyskytuje u 113 druhů ryb ze 13 čeledí..\nV Číně je mezihostitelem motolice na 70 druhů ryb, především velké a ekonomicky významné druhy, jako je amur bílý, amur černý, tolstolobik bílý, hrouzek, kapr, jelec amurský a mnoho dalších. Vysoce vnímavá je střevlička východní (\"Pseudorasbora parva\"). Cerkarie při průniku do ryby ztrácí ocásek a po 23-25 dnech se přemění v metacerkariovou cystu, která je uložena nejčastěji ve svalovině a podkožním vazivu ryby. Metacerkarie nesnášejí vyschnutí a při teplotě 65 °C odumírají za 3 minuty, při teplotě 3-6 °C ale přežívají až 40 dní..\n\nDefinitivní hostitel se nakazí pozřením tepelně neupraveného rybího masa. Vysoká infikovanost lidí v některých oblastech souvisí s konzumací řízků ze syrových ryb namáčených do octa, pepřové či sójové omáčky, společně s chovem ryb a pěstování vodní zeleniny hnojené lidskými či prasečími výkaly. Dalšími definitivními hostiteli se stávají psi, kočky, lasice, jezevci, prasata a potkani.\n\n"}
{"id": "259906", "url": "https://cs.wikipedia.org/wiki?curid=259906", "title": "Angína", "text": "Angína\n\nAngína čili tonzilitida je zánět krčních mandlí. Jedná se o onemocnění bakteriálního, virového, nebo výjimečně mykotického původu. Šíří se formou kapénkové infekce. Angína je běžné onemocnění a v případě bakteriálního původu je dobře léčitelná antibiotiky. Její inkubační doba je 1–3 dny.\n\nAngína znamená v překladu svíravá bolest (z latinského slova angere = svírat).\n\n\nMezi příznaky patří bolesti v krku a s tím související obtížné polykání, chrapot, kašel, otok mandlí, bolest hlavy, bolest v uších, zimnice a horečka, dávení a zvracení, ucpání nosu, nosní výtok a zvětšené mízní uzliny.\n\nKdyž se angína zkomplikuje, může vzácně způsobit i absces a dušení, případně až bakteriální postižení ledvin, srdce a kloubů.\n\nMůže probíhat také nejprve zvýšením teploty, zvětšené uzliny v oblasti krku, bolest šíje a následně hlavy a nepříjemného pocitu mrazení při otáčení hlavy. Po odeznění příznaků přichází po pár dnech kromě zvětšených uzlin bolest v krku při polykání a téměř nemožnost polknout tuhou stravu. Objevuje se hnis na mandlích.\n\nK léčbě se používají antibiotika a analgetika. Pokud dojde ke vzniku abscesu, je nutná chirurgická drenáž.\n\nPokud lékař předepíše antibiotika, doporučuje se jíst jogurt a užívat přípravky pro obnovení střevní mikroflóry (probiotika) během a především po dobrání antibiotik. Nedoporučuje se kouřit, současně by se měli nemocní vyhýbat i pasivnímu kouření. Tabákový kouř dráždí krční sliznici.\n\nPokud se angína často opakuje, doporučuje se u některých případů po konzultaci s lékařem chirurgické odstranění krčních mandlí. Tento zákrok se však nedoporučuje, jelikož mandle jsou jakousi bariérou, která zabraňuje bakteriím vniknutí do těla.\n\n\n"}
{"id": "259915", "url": "https://cs.wikipedia.org/wiki?curid=259915", "title": "Salmon ben Jeruham", "text": "Salmon ben Jeruham\n\nSalmon ben Jeruham (10. století) byl karaitský komentátor, který ve své knize Sefer Milhamot JHVH (Kniha JVHV valek) napsal kritiku rabínského judaismu.\nSalmon směřoval svoji kritiku jak vůči rabínskému judaismu jako celku, tak i vůči Saadjovi al Fajumimu (Sa'adja Ga'on), představiteli rabanitů, kterého Salmon nazýval \"Fajumita\" (Saadja pocházel z egyptského města Fajjúm), \"darebák\" a \"muž bez dobrého srdce\".\n\nKniha Sefer Milhamot JHVH je napsána jako sled akrostichických básní.\nSalmon napsal svoji knihu hebrejsky a arabsky, ale zachovala se pouze hebrejská verze.\n\n"}
{"id": "259916", "url": "https://cs.wikipedia.org/wiki?curid=259916", "title": "Julius Nyerere", "text": "Julius Nyerere\n\nJulius Kambarage Nyerere (13. dubna 1922 – 14. října 1999) byl prezident Tanzanie od založení státu 1964 do roku 1985.\n\nJeho otcem byl Nyerere Burito (1860–1942), náčelník malého tanganjického kmene Zanaki. Jeho přezdívka \"Mwalimu\" znamená svahilsky učitel, což bylo jeho původní povolání. Nyerere dovedl Tanganjiku pokojnou cestou k nezávislosti na Velké Británii a později vyjednal její unii se Zanzibarem. Byl spoluzakladatelem Organizace africké jednoty. Ve studené válce si zachovával neutralitu, orientoval se však především na Čínu. V roce 1978 zahájil válku proti Ugandě, kde se mu podařilo svrhnout genocidní režim „řezníka z Kampaly“ Idi Amina. V Tanzanii je považován za Otce vlasti.\n\nNyerere věřil, že Afričané jsou přirozenými socialisty, a pokusil se cestou nucené kolektivizace uskutečnit svůj model „afrického socialismu“ (udžamá), o němž věřil, že ustaví původní hospodářské vztahy, které v jeho zemi byly před příchodem imperialistů. Následkem toho projektu se Tanzanie stala z největšího afrického vývozce potravin jejich největším dovozcem a upadla do obrovských dluhů. Nyerere nakonec přiznal neúspěch, vzdal se prezidentství a v roce 1990 i předsednictví své Revoluční strany.\n\n"}
{"id": "259925", "url": "https://cs.wikipedia.org/wiki?curid=259925", "title": "Zooxanthela", "text": "Zooxanthela\n\nZooxanthela je označení pro jednobuněčnou fotosyntetizující řasu především z řádu obrněnek (\"Dinoflagellata\") a někdy rozsivek (\"Bacillariophyceae\"), které žijí v endosymbióze s různými živočichy.\n\nMezi živočichy, kteří mají zooxanthely, patří mřížovci, korálnatci, medúzy, mlži a někteří zadožábří.\n\nNěkdy se řadí do společného rodu Symbiodinium, který je pravděpodobně monofyletický. \n\nPodobný termín je zoochlorella, endosymbiotický organismus z rodu Chlorella (zelené řasy). \n\n"}
{"id": "259941", "url": "https://cs.wikipedia.org/wiki?curid=259941", "title": "Václav Sloup", "text": "Václav Sloup\n\nVáclav Sloup (1. března 1936 Tlustice – 19. července 2014 Libochovice) byl český herec. Do širšího povědomí diváků se zapsal především hlavní rolí Bruna ve filmu \"Blbec z Xeenemünde\" (1962) nebo rolemi sloužících a partnerů pana Petra Voka z Rožmberka ve filmech \"Svatby pana Voka\" a \"Pan Vok odchází\" režiséra Karla Steklého.\n\nPocházel z Tlustic na Berounsku, z rodiny tesaře. Vystudoval gymnázium, během vojenské služby se zúčastnil recitační soutěže a po vojně nastoupil na DAMU. Jeho spolužáky tam byli Ladislav Mrkvička, Josef Abrhám či Jiří Krampol. DAMU absolvoval v roce 1962.\n\nJiž během studia debutoval ve filmu rolí kopečkáře ve snímku Karla Kachyni \"Král Šumavy\" (1959) a téhož roku si zahrál i ve filmu \"Romeo, Julie a tma\". Účinkoval ve filmech jako \"Marketa Lazarová\", \"Křik\", \"Bylo nás deset\", \"Alibi na vodě\" či \"Lidé z maringotek\". Ztvárnil řidiče Čahouna ve filmech \"Na pytlácké stezce\" (1978) a \"Za trnkovým keřem\" (1980) a hrál i v trilogii \"Bouřlivé víno\", \"Zralé víno\" a \"Mladé víno\", ve filmech \"Svatby pana Voka\", \"Pan Vok odchází\", \"Fešák Hubert\" či \"Šéfe, vrať se!\". Hrál i v pohádkách jako \"Láďo, ty jsi princezna\", \"Loupežnická pohádka\" či \"Koloběžka první\".\n\nJako vůdce party Mažňák se objevil v seriálu \"Záhada hlavolamu\" (1969) a jako družstevní účetní v \"Chalupářích\" (1975). Jeho další seriálové účinkování zahrnuje \"Nemocnici na kraji města\", \"Synové a dcery Jakuba Skláře\", \"Křečka v noční košili\", \"Ulici\" (hrobník Barták) či \"Hraběnky\". Naposledy účinkoval před kamerou v roce 2011 v povídkovém televizním seriálu \"Čapkovy kapsy\".\n\nOd roku 1962 působil v pražském Divadle Na zábradlí, od roku 1977 pak v Divadle S. K. Neumanna (pozdější Divadlo pod Palmovkou). V letech 1983–1998 byl členem souboru Divadla na Vinohradech. Poté hostoval v různých souborech jako např. v Hudebním divadle Karlín či v Divadle Radka Brzobohatého.\n\nSe svou manželkou se rozvedl, měl s ní jednu dceru a dvě vnučky. Ve stáří se přestěhoval ze svého bytu na Žižkově do Libochovic. Zemřel dopoledne 19. července 2014 ve věku 78 let.\n\n\n\n"}
{"id": "259942", "url": "https://cs.wikipedia.org/wiki?curid=259942", "title": "Enrico Berlinguer", "text": "Enrico Berlinguer\n\nEnrico Berlinguer () (25. května 1922 Sassari – 11. června 1984 Padova) byl italský politik, národní tajemník Komunistické strany Itálie (Partito Comunista Italiano) od roku 1972 až do své smrti. Prosazoval spíše umírněnou politiku („historický kompromis“ s křesťanskou demokracií) a v roce 1980 se po kritice sovětského vpádu do Afghánistánu definitivně rozešel s Moskvou.\n\nEnrico Berlinguer se narodil v Sassari na Sardinii do vlivné a politicky činné rodiny (jméno „Berlinguer“ odkazuje na období, kdy byla Sardinie pod vlivem aragonské dynastie). Jeho přímý bratranec, Francesco Cossiga, byl předsedou křesťanských demokratů a pozdějším prezidentem Italské republiky, stejně jako jeho další příbuzný, Antonio Segni. Dědeček Enrica Berlinguera, Enrico Berlinguer st. založil vlivné sardinské noviny \"La Nuova Sardegna\" a byl osobním přítelem Giuseppe Garibaldiho a Giuseppe Mazziniho.\n\nOd r. 1937 byl Berlinguer v kontaktu se sardinskými antifašisty, r. 1943 vstoupil do Italské komunistické strany (PCI) a brzy se stal stranickým sekretářem pro oblast Sassari. Následujícího roku byl při pouličních nepokojích na 3 měsíce uvězněn.\n\nPo propuštění z vazby jej otec vzal do Salerna (oblast Kampánie, jižně od Neapole-po uzavření příměří s vojsky Aliance zde sídlila nová italská vláda a král), kde ho seznámil se svým bývalým spolužákem Palmirem Togliattim. Togliatti mladého Berlinguera prosadil nejprve do sekretariátu Komunistické organizace mládeže(FGCI) a v r. 1945 též do ústředního výboru PCI.\n\nV r. 1946, když Togliatti dosáhl jako národní tajemník PCI nejvyšší funkce ve straně, povolal Berlinguera do Říma. Ten zde rychle stoupal ve stranické hierarchii: v r. 1948 se ve svých 26 letech stal nejmladším členem vedení strany vůbec, v r. 1949 byl jmenován národním sekretářem FGCI (zůstal jím až do r. 1956) a následujícího roku se stal prezidentem Světové federace demokratické mládeže, obdoby dřívější mládežnické komunistické internacionály. Již r. 1957 Berlinguer, jako člen ústřední stranické školy PCI, zrušil pro budoucí funkcionáře strany dosavadní povinnou návštěvu a politické školení v SSSR.\n\nBerlinguerovy schopnosti ho předurčovaly k jisté politické kariéře. Ve volbách r. 1968 byl poprvé zvolen za Řím poslancem italského parlamentu, následujícího roku byl pak zvolen zástupcem tehdejšího národního tajemníka PCI Luigi Longa. V této funkci se zúčastnil r. 1969 mezinárodní konference komunistických stran v Moskvě, na které italská delegace projevila nesouhlas s oficiální politickou linií prosazovanou SSSR a nepodepsala závěrečný protokol. Berlinguer sám vyjádřil Brežněvovi ten nejsilnější odpor, když odmítl exkominikovat čínské komunisty a hlavně, když odsoudil invazi vojsk Varšavské smlouvy do ČSSR (hovořil o „tragédií v Praze“) s tím, že tato vnáší do komunistického hnutí základní rozdíly v otázce národní suverenity, socialistické demokracie a svobody kultury vůbec.\n\nZásadový a pevný Berlinguer byl v r. 1972 zvolen národním tajemníkem PCI a nahradil tak v nejvyšší stranické funkci odstupujícího Luigi Longa. V r. 1973, během hospitalizace po autonehodě při návštěvě Bulharska (dnes obecně považované za pokus Moskvy o jeho odstranění ) napsal tři zásadní a známé články pro intelektuální týdeník Rinascita („Pohled na Itálii“, „Po událostech v Chile“ a „Po převratu v Chile“). Poučen Pinochetovým pučem v nich představil strategii tzv. historického kompromisu, která by vedla (byť třeba dočasně) ke spolupráci dvou nejsilnějších, ale protichůdných italských politických stran – Křesťanských demokratů a PCI. Nová strategie měla pomoci vyvést zemi z řady ekonomických a politických krizí a zabránit tak možnému vojenskému převratu v Itálii.\n\nV r. 1974 se Berlinguer setkal v Bělehradě s jugoslávským prezidentem Josipem Broz Titem, aby podpořil jeho snahu o nezávislou politiku směrem k ostatním komunistickým stranám. V r. 1976 v Moskvě opět potvrdil autonomní postavení PCI, když před shromážděním 5000 komunistických delegátů hovořil o „pluralitním systému“ (moskevským tlumočníkem přeložen jako „mnohostranný“) a představil úsilí PCI vybudovat „socialismus, jaký v Itálií sami potřebujeme a jaký je zde možný“. Když Berlinguer jménem PCI odsoudil jakékoli „zasahování“ do věcí jiných stran a zemí, byla roztržka se SSSR dokonána (PCI však stále ještě po nějakou dobu dostávala finanční pomoc z Moskvy). V rozhovoru pro \"Corriere della Sera\" Berlinguer prohlásil, že se cítí „bezpečně pod deštníkem NATO“. Moskva tak mohla jen rezignovaně konstatovat, že navzdory vlivu NATO, jediné „zasahování“, které by zřejmě italští komunisté nepřežili, je vliv Sovětského svazu.\n\nV r. 1977 na setkání v Madridu byly Enricem Berlinguerem z Komunistické strany Itálie, Santiagem Carillem z Komunistické strany Španělska a Georgem Marchaisem z Komunistické strany Francie přijaty základní teze eurokomunismu. Následující rozhovor Berlinguera pro moskevskou Pravdu byl otištěn jen v cenzurou krácené verzi.\n\nBerlinguerova snaha po sblížení s ostatními částmi italské společnosti vedla k zveřejnění jeho korespondence s biskupem Luigi Bettazim, což způsobilo značný údiv, neboť pořád platila poválečná exkomunikace komunistů papežem Piem XII a vzájemné vztahy mezi církví a PCI se jevily jako silně nepravděpodobné. Otevření dveří PCI věřícím vedlo záhy k tomu, že se italská komunistická strana stala, jak se s nadsázkou tvrdilo, druhou největší katolickou silou v zemi. V r. 1976 získala PCI ve volbách 34,4 % hlasů, a byla tak vůbec nejsilnější komunistickou stranou západní Evropy.\n\nBěhem krize kolem únosu Alda Mora, křesťansko-demokratického premiéra nakloněného strategii historického kompromisu, Rudými brigádami v březnu r. 1978 se Berlinguer postavil zcela zásadově proti vyjednávání s únosci a striktně dodržoval tzv. Frontu neústupnosti. Přesto aféra stranu částečně izolovala a v důsledku tak znemožnila realizaci koncepce historického kompromisu. Okolnosti smrti Alda Mora nejsou doposud zcela známé. Podíl paramilitantní organizace Gladio, vytvořené složkami NATO, a tajné lóže P2 (Propaganda due), které teroristickými akcemi v 60.-80. letech minulého století spoluvytvářely v Itálii tzv. „strategii napětí\" a manipulovaly tak veřejnost proti sílící PCI a uzavření historického kompromisu, nebyl vyvrácen. Paradoxně, spoluzakladatelem italské sekce Gladia byl nastupující ministr vnitra, budoucí prezident Itálie a Berlinguerův bratranec, Francesco Cossiga . Nový socialistický prezident Giovanni Leone, podporovaný též PCI, nenaplnil očekávání komunistů a nepřizval je k sestavení vlády. Přetrvávající izolaci řešila PCI zaměřením se na komunální a regionální politiku, kdy při volbách do místních samospráv, též díky maximálnímu nasazení samotného Berlinguera, vykazovala značné zisky (oblast Toskánska a Emilia-Romagna a zde zejména „rudá Bologna“). Soustavně tak potvrzovala schopnost toho, že „vlak může být jednou řízen“ též na celorepublikové úrovni.\n\nV r. 1980 PCI veřejně odsoudila sovětskou invazi do Afghánistánu a do linie ji nevrátila ani rychlá návštěva Georgem Marchaisem vyslaného Moskvou k zažehnání konfliktu. Roztržka se stala otevřenou, když se PCI neúčastnila mezinárodní konference komunistických stran konané téhož roku v Paříži. Místo toho vykonal Berlinguer oficiální návštěvu Číny. V listopadu r. 1980 vyhlásil Berlinguer v Salernu strategii historického kompromisu za odloženou s tím, že by měla být nahrazena koncepcí „demokratické alternativy“. Roztržka s Moskvou se dále prohlubovala – r. 1981 Berlinguer uvedl, že dle jeho přesvědčení „se progresivní síly Říjnové revoluce vyčerpaly“, PCI kritizovala též „normalizaci“ v Polsku a brzy se rozchod s prosovětskou linií stal definitivní, následován dlouhou polemikou mezi oficiálními tiskovinami KSSS \"Pravdou\" a PCI \"L’Unita\" (polemika se ještě vyhrotila po návštěvě delegace PCI u Fidela Castra v Havaně).\n\nPosledním politickým úsilím Berlinguera bylo posílit solidaritu mezi levicovými stranami. V červnu r. 1984 byl při veřejném mítinku v Padově postižen náhlou nevolností a tři dny poté zemřel na krvácení do mozku. Jeho pohřbu se v Římě zúčastnilo přes milión lidí, snad nejvíce v moderní historii Itálie.\n\nEnrico Berlinguer byl obecně považován za bystrého, rozhodného a pevného politika a to jak v osobním, tak politickém životě. S respektem ho přijímali oponenti, mezi kterými neměl mnoho nepřátel. Nepochybně jeho největší zásluhou byl rozchod PCI s dogmatickou promoskevskou linii, zvaný v Itálii jako \"strappo\" a příklon strany k tzv. eurokomunismu. Vnitřní opozice v PCI mu vyčítala, že odklonem od revoluční perspektivy a faktickým přijetím západního politického rámce proměnil dělnickou stranu jen v další buržoazně-revizionistický klub. Stejně tak kritici eurokomunismu zleva poukazovali na nekoncepčnost a oportunismus celého hnutí. Politická pravice naopak shazovala význam \"strappo\" s tím, že rozchod s Moskvou trval několik let a nevěřila, že je definitivní. Nehledě na strany sporu, sám Berlinguer a s ním další v PCI a \"L’Unita\" dokázali, že kritika dogmatického autorativního socialismu je nejen možná a žádoucí, ale hlavně analyticky přesná, když vychází zevnitř hnutí samého. Nicméně Berlinguer, i přes veškeré úsilí a silnou podporu zdola, nebyl schopen prolomit bojkot ostatních politických sil a dovést PCI k celorepublikové vládě. Příležitost nedostala ani jeho poslední koncepce „demokratické alternativy“. Oproti tomu došlo do deseti let od Berlinguerova úmrtí nejen k rozpadu SSSR, ale též italské politické scény a s ní i doposud masivní PCI samotné.\n\n"}
{"id": "259945", "url": "https://cs.wikipedia.org/wiki?curid=259945", "title": "Vindelälven", "text": "Vindelälven\n\nVindelälven je řeka na severu Švédska (kraj Västerbotten). Je 450 km dlouhá. Povodí má rozlohu 13 000 km².\n\nPramení ve Skandinávském pohoří v nadmořské výšce 1100 m. Teče v úzké dolině a překonává mnoho vodopádů. Na svém toku protéká řadou jezer, z nichž největší je Storvindeln. Ústí zleva do Ume älv a je jejím hlavním přítokem.\n\nZdroj vody je sněhový a dešťový. Průměrný průtok vody činí přibližně 190 m³/s.\n\nPod jezerem Storvindeln se využívá k plavení dřeva.\n"}
{"id": "259949", "url": "https://cs.wikipedia.org/wiki?curid=259949", "title": "Carnegie Hall Tower", "text": "Carnegie Hall Tower\n\nCarnegie Hall Tower je mrakodrap na 57. ulici v New Yorku. Je součástí seskupení tří mrakodrapů spolu s CitySpire Center a Metropolitan Tower. Budova je postavená v architektonickém stylu, který je v harmonii se sousední Carnegie Hall.\n\nMá 60 pater, výšku 231 metrů a byl postaven v letech 1988 až 1991 podle návrhu architekta Césara Pelli.\n"}
{"id": "259956", "url": "https://cs.wikipedia.org/wiki?curid=259956", "title": "Baranya", "text": "Baranya\n\nBaranya (, ) je župa v jižním Maďarsku. Baranya sousedí s Chorvatskem a s maďarskými župami Somogy, Tolna a Bács-Kiskun. Hlavní město župy Baranya je Pécs.\n\nŽupa je na maďarské poměry docela kopcovitá. Na sever od města Pécs se rozkládá pohoří Mecsek s hustými lesy. Na jihu protéká řeka Dráva, která tvoří hranici s Chorvatskem a na západě protéká Dunaj.\n\n\nPočet obyvatel v roce 2001.\n\n"}
{"id": "259962", "url": "https://cs.wikipedia.org/wiki?curid=259962", "title": "Samo Tomášik", "text": "Samo Tomášik\n\nSamuel Tomášik (pseudonymy Kozodolský, Tomášek) (8. února 1813, Jelšavská Teplica, nyní Gemerské Teplice, Uhersko – 10. září 1887, Chyžné) byl slovenský romantický spisovatel-prozaik a básník.\n\nVzdělání získal v Jelšavě a Gemeru, gymnázium navštěvoval v Rožňavě. Později pokračoval ve vzdělávání na lyceu v Kežmarku, Krakově a Wieliczke. Po ukončení studií pracoval dva roky jako vychovatel v Bánréve, když jeho otec onemocněl, vrátil se domů a po jeho smrti působil v Chyžném jako evangelický farář. Když v roce 1834 odjel do Německa, aby si doplnil vzdělání, v jeho farnosti ho zastupoval Samo Chalupka. V letech 1856–1860 se stal školním inspektorem a přičinil se o založení prvního slovenského gymnázia v Revúci.\n\nSvou tvorbou se řadí do meziobdobí mezi kollárovskou a štúrovskou generací. Začínal latinskou tvorbou (poezie), ale také se zajímal o lidovou tvorbu. Kromě latiny psal také česky a slovensky. V jeho tvorbě se velmi často objevuje výzva do boje za svobodu či spravedlnost, snaha dokázat důležitost slovenského národa v dějinách Uherska, nicméně věnoval se i básním satirickým, manželským, či na bázi lidové tvorby. Prostorově umísťuje svoje díla na území Muráně, resp. do gemerského regionu. Jeho díla se vyznačují zpěvností a lidovým jazykem, přičemž vícero z nich bylo zhudebněno nebo zlidovělo.\n\n"}
{"id": "259965", "url": "https://cs.wikipedia.org/wiki?curid=259965", "title": "Bank of America Tower", "text": "Bank of America Tower\n\nBank of America Tower je mrakodrap ve městě New York na Šesté Avenue mezi 42. a 43. ulicí naproti Bryant Parku v Midtown Manhattanu. Stavba začala v roce 2004 a dokončena byla v roce 2009. Budova je se svoji výškou 366 m třetí nejvyšší v New Yorku (hned po Empire State Building) a 4. ve Spojených státech. Řadí se mezi nejefektivnější a nejekologičtější stavby na světě. Hlavním nájemníkem je Bank of America, podle kterého je i budova pojmenována.\n\nMá 54 poschodí a dva vrcholy, jeden ve výšce 366 m včetně 78 m vysoké antény a druhý ve výšce 293 m s větrnou turbínou na výrobu elektrické energie. Výška střechy posledního patra je 288 m. Celková užitková plocha je 195 000 m². 51 pater zabírají kancelářské prostory. Náklady na budovu činily zhruba 1 miliardu dolarů.\n\nArchitektonická věž je vysoká 78 metrů a byla postavena 15. prosince 2007. Budova má 55 pater a obsahuje kancelářské prostory o velikosti 195 096 m2, tři eskalátory a 52 výtahů vyrobených společností Schindler Group. Několik budov bylo zbořeno, aby mohla Bank of America Tower být vybudována. Patřil mezi ně i 13-patrový hotel Diplomat a divadlo Henryho Millera, který byl v minulosti několikrát přestavěn. Bank of America Tower je považován za celosvětový model zelené architektury v mrakodrapech.\n\nKonstrukce budovy je šetrná k životnímu prostředí a využívá technologie, jako je například zasklení od zdi až ke stropu, které obsahuje teplo a maximalizuje přirozené světlo. Budova oplývá systémem automatického stmívání denního světla. Tato budova je vybavena také systémem šedé vody, který zachycuje dešťovou vodu k opětovnému použití. Bank of America uvádí, že budova je z velké části vyrobena z recyklovaných a recyklovatelných materiálů. Vzduch, který vstupuje do budovy, je filtrován, jak je běžné, ale i vyčerpaný vzduch je vyčištěn. Bank of America Tower je první mrakodrap určený k dosažení licence Platinum LEED, která se zaměřuje nejpřísnější kritéria zdraví lidí a životního prostředí.\n\nBank of America Tower je postavena z betonu vyrobeného z strusky (vedlejší produkt vysokých pecí). Betonová směs použitá v budově je 55% cementu a 45% trusky. Použití struskového cementu snižuje škody na životním prostředí tím, že snižuje množství cementu potřebného pro stavbu, což snižuje množství skleníkových plynů způsobených oxidem uhličitým produkovaným běžným výrobním procesem cementu. Každá tuna vyrobeného běžného cementu vytváří v atmosféře asi jednu tunu oxidu uhličitého.\n\nIzolace zasklení redukuje tepelné ztráty, snižuje spotřebu energie a zvyšuje průhlednost. Snímače oxidu uhličitého signalizují zvýšení ventilace čerstvého vzduchu, pokud jsou v budově zjištěny zvýšené hladiny oxidu uhličitého.\n\nFunkce zachování vody v budově obsahují vodonosné pisoáry, u nichž se odhaduje, že ušetří 30 000 000 litrů vody ročně a sníží emise CO2 o 65 000 Kg ročně. Budova má 4,6 megawattovou kogenerační jednotku, která poskytuje část energetické náročnosti základního zatížení.\n\nPři porovnání výšky budovy se používá pouze konstrukční výška podle pravidel a předpisů Světové rady vysokých budov.\n\nV říjnu 2009 byla budova uvedena v televizním seriálu National Geographic Channel ve 100. epizodě MegaStructures.\n\nV červnu 2010 byla budova oceněna Nejvyšší vysoká budova Ameriky za rok 2010 sdružením Council on Tall Buildings and Urban Habitat.\n\n17. října 2007: Stavební kontejner z jeřábu, což způsobilo poškození budovy a zranilo 8 lidí na chodníku. Kontejner rozbil okna v několika podlažích a roztřískal trosky, které se táhly dolů po ulici. Lidé utrpěly pořezání a modřiny. Na místě se dočasně pozastavila stavba.\n\n12. srpna 2008: Skleněná deska o objemu 680 kg spadla na chodník. Dva lidé utrpěli menší zranění.\n\n17. září 2008: Ze skleněné fasády spadl panel a rozbil se o kontejner. Nikdo nebyl zraněn.\n\n\n"}
{"id": "259966", "url": "https://cs.wikipedia.org/wiki?curid=259966", "title": "Heliogravura", "text": "Heliogravura\n\nHeliogravura, též fotogravura, klíčotypie, (ang. \"Photogravure\", něm. \"Heliogravüre\", fr. \"Héliogravure\") je grafická technika tisku z hloubky nahrazující ruční rytí fotochemickým procesem. Roku 1878 ji vynalezl malíř a vynálezce Karel Klíč (1841–1926) a v roce 1890 ji zdokonalil na rotační stírací hlubotisk.\nVynálezu heliogravury předcházely objevy Francouze Nicéphore Niépce, který roku 1825 zhotovil první heliografickou kopii rytiny na fotocitlivou asfaltovou vrstvu a Brita Williama Foxe Talbota, který byl autorem negativního procesu (1841). \n\nPro techniku heliogravury byl významný další Talbotův objev z roku 1852 - nahrazení slaných papírů s dusičnanem stříbrným vrstvou želatiny senzitizované dvojchromanem draselným. Po osvícení se želatina na osvětlených místech stala nerozpustná. Roku 1858 Talbot zveřejnil \"fotoglyptický\" proces přenosu fotografie na ocelovou desku. Ten byl předchůdcem postupu heliogravury, který roku 1878 zdokonalil a uvedl do praxe Karel Klíč. Po přestěhování do Anglie (1889) Karel Klíč vyřešil problém stírání barvy z povrchu desky a přizpůsobil tak techniku pro průmyslový tisk. Roku 1895 nahradil mechanické naprašování zrna hlubotiskovou mřížkou, která později umožnila zavedení rotačního hlubotisku. \n\nPřed první světovou válkou byla heliogravura užívána především k tisku knižních ilustrací. Dávala velmi jemné a tónově odstupňované tisky, ale před zavedením ofsetu, kdy se tiskla manuálně v lisu, sloužila k ilustracím luxusních publikací vydávaných v malém nákladu.\nPůvodní heliogravura užívala měděné desky s naprášeným a teplem fixovaným jemným asfaltovým zrnem nebo kalafunou jako při technice akvatinty. Zrno sloužilo při tisku k vytvoření polotónů. Deska pak byla pokryta vrstvou želatiny, senzibilizovaná v lázni dvojchromanu draselného a usušena. Po přiložení fotografického negativu nebo kresby na průsvitném papíře byla exponována na slunci nebo pod silnou lampou a vyvolána ve vlažné vodě, kterou se odplavily neosvětlené části želatinové vrstvy. Obnažená místa se leptají roztokem chloridu železitého. Po odstranění krytu se deska naválí hlubotiskovou barvou a tiskne v měditiskařském lisu. \n\n"}
{"id": "259969", "url": "https://cs.wikipedia.org/wiki?curid=259969", "title": "Kateřina Kaira Hrachovcová", "text": "Kateřina Kaira Hrachovcová\n\nKateřina Kaira Hrachovcová (* 10. září 1974 Praha) je česká herečka, moderátorka, ilustrátorka a malířka.\n\nNarodila se a vyrůstala v Praze. \n\nV roce 1993 absolvovala hudebně-dramatický obor na Pražské konzervatoři. Hostovala v divadlech Jiřího Wolkera, Na starém městě a ABC. \n\nBěhem studia na pražské konzervatoři přijala nabídku na stálé angažmá v plzeňském Divadle J. K. Tyla, kde účinkovala po dobu 5 let. Zde ztvárnila různé role, například ve hrách \"Nebezpečné vztahy\", \"Tanec na konci léta\", \"S tvojí dcerou ne\", \"Ženitba\", \"Maryša\", \"Othello\", \"Pan Hamillkar\" a v mnoha dalších. Jako hostující herečka též působila na scénách divadla v Českých Budějovicích, v divadle v Příbrami, v Řeznické a divadle La Fabrika. Vystupuje v Praze na scénách divadla Palace, Semafor, Klub Lávka.\n\nDo podvědomí diváků se zapsala především rolí Simony v českém televizním seriálu \"Život na zámku\". První filmovou nabídku získala do televizního filmu \"Městem chodí Mikuláš\" režiséra Karla Kachyni. \n\nJako ilustrátorka spolupracovala na knihách \"Prima mazlíček\" autorky Kláry Kotábové, \"Kuchařka za všechny prachy\" autorky Aleny Hrachovcové a \"Se psem mě baví svět\", do které přispěla i jako autorka jedné z povídek.\n\nJe také vystudovanou osobní koučkou; k provozování této činnosti získala vzdělání 5letým studiem na pražské Vysoké škole psychosociálních studií. Deset let pracovala na veterinární klinice jako veterinární sestra.\n\nPro společnost TONAK (továrna na klobouky) vytvořila vlastní kolekci nazvanou TonakByKaira. Spoluprácuje také s nadací Unipetrol pro kterou vytvořila dvě kolekce triček ByKaira „Buď šik a pomáhej“ (vlastní návrh k potisku), dále s nadací hokejového klubu HC Verva Litvínov – kolekce triček ByKaira (vlastní návrh potisku) a významná je také její spolupráce s nadačním fondem Be Charity.\n\nJako velká ochránkyně zvířat se zapojuje do projektů, které se touto problematikou zabývají. Charitativní pořad \"Prima mazlíček\" (jehož je tváří a patronkou), je jedním z těch, které sama organizovala nebo propagovala.\n\n\n\n\nFilmy\n\nSeriály\n\n\n\n\n\n\n"}
{"id": "259976", "url": "https://cs.wikipedia.org/wiki?curid=259976", "title": "Oskar Petr", "text": "Oskar Petr\n\nOskar Petr (16. května 1952 v Praze) je český hudební skladatel, textař a zpěvák, někdejší člen folk rockové hudební skupiny Marsyas známý i ze skupiny Jazz Q pianisty a podnikatele Martina Kratochvíla.\n\nOskar Petr také působí jako textař. Napsal píseň \"Hříšná těla, křídla motýlí\" pro debutové album Anety Langerové \"Spousta andělů\", píseň \"Chci zas v tobě spát\" pro Davida Kollera (album David Koller) nebo píseň \"Medvídek\" pro Lucii (album \"Větší než malé množství lásky\"), za kterou získal Cenu hudební akademie v kategorii „skladba roku“ (1999). Dosud vydal tři sólová alba.\n\nOd roku 2016 hraje s Ondřejem Hejmou a Kateřinou Pelíškovou v triu Marush.\n\nOskar Petr složil filmovou hudbu (a napsal také píseň „Nevinná“) k filmu Účastníci zájezdu (2006) Michala Viewegha, který zrežíroval Jiří Vejdělek.\n\n"}
{"id": "259980", "url": "https://cs.wikipedia.org/wiki?curid=259980", "title": "Matěj Homola", "text": "Matěj Homola\n\nMatěj Homola (*12. červen 1973 Praha) je český zpěvák a kytarista. Se svým bratrem Janem Homolou hraje v české hudební skupině Wohnout.\n\nJe synem známého fotografa Olega Homoly. Jeho expřítelkyní byla Dara Rolins, která dne 25. března 2008 porodila v pražské krčské nemocnici dceru Lauru Homolovou.\n\n"}
{"id": "259985", "url": "https://cs.wikipedia.org/wiki?curid=259985", "title": "Fero Fenič", "text": "Fero Fenič\n\nFero Fenič (* 20. března 1951, Nižná Šebastová (část Prešova), občanským jménem František Fenič, je slovenský a český filmový režisér, scenárista, producent, filmový organizátor, televizní a filmový podnikatel. Jako režisér doposud natočil asi 36 různých filmových děl. V jeho filmové a televizní společnosti Febio (FEničův BIOgraf), známé svojí tvorbou nejen pro Českou televizi, ale i další tv stanice, vzniklo v létech 1992 - 2010 celkem 1261 dokumentárních i hraných pořadů. Mezinárodní filmový festival Praha - Febiofest, který založil v roce 1993 a jako majitel a ředitel ho vedl do roku 2012 (v současnosti působí jako jeho prezident), se stal jednou ze dvou nejmasovějších audiovizuálních akcí v ČR. Žije a pracuje v Praze.\n\nFenič vyrostl na východním Slovensku v rodině zemědělců jako poslední z pěti dětí, střední školu absolvoval v Prešově a roku 1969 nastoupil na katedru žurnalistiky FF Univerzity Komenského v Bratislavě. Po třech letech studia se přihlásil na Katedru dokumentární tvorby FAMU v Praze. Již jeho školní práce byly oceňovány na významných studentských filmových festivalech. Získal roční stipendium jako stážista nejstarší filmové školy světa – římské Centro sperimentale di cinematografia (1977), kde mj. napsal svou diplomovou práci a zdokonalil se v italštině. Po ukončení FAMU (1978) absolvoval roční vojenskou základní službu v Československém armádním filmu jako asistent režie a poté se stal zaměstnancem Štúdia krátkých filmov Slovenské filmové tvorby v Bratislavě-Kolibě (1979–1985), kde natočil řadu, výhradně autorských, dokumentů.\n\nJeho profesionální debut \"Diadém\" (1979) byl oceněn jako nejlepší dokument roku a \"Tam a späť\" (1980), který se do kin dostal až po roce 1989, byl v roce 1990 oceněn jako nejlepší dokument let 1969–1989 mezi zakázanými filmy. Několik dalších krátkých a středometrážních snímků realizoval v zakázce pro Slovenskou televizi studio Bratislava, kde vznikl i jeho první hraný televizní film \"Brehy něhy\" (1983), který však na své veřejné uvedení musel čekat několik let. Mezi tím debutoval celovečerním hraným filmem \"Džusový román\" (1984) ve FS Barrandov v Praze. I tento sociálně laděný hořký příběh dvou mladých lidí, kteří řeší nechtěné početí a rodina donutí dívku k interrupci, se pro svůj negativní obraz tehdejší společnosti dostal na plátna kin až za dalších celých pět let. Ze slovenského filmového studia Koliba ho pak propustili pro „politickou nespolehlivost a protisocialistické smýšlení“ a živil se jako průvodce cestovních kanceláři (1985–89). \n\nV období nastupujícího politického uvolňování let 1988–1989 mu bylo umožněno v Krátkém filmu Praha natočit dokument \"Vlak do dospělosti\" o generaci děti narozených těsně po ruské okupaci (na uvedení do kin ale pak čekal ještě rok), také napsal scénář svého druhého českého hraného filmu (společně s E. Plítkem) a nastoupil do FSB (1989–1990). Podobenství o konci totalitního režimu \"Zvláštní bytosti\" bylo zařazeno do výroby a dokončeno v listopadových dnech roku 1989.\n\nNa výzvu studentů začal Fenič působit jako vedoucí pedagog na KDT FAMU (1990–1994), ale postupně v něm dozrálo rozhodnutí založit vlastní filmovou a televizní produkční společnost, v níž chtěl vytvořit základnu pro nezávislou dokumentární tvorbu. Nazval ji Febio (Feničův Biograf). Od založení (1991) vyprodukovala více než 1300 dokumentárních filmů pro všechny české čtyři celoplošné televize a další objednatele a shromáždila kolem sebe více než 155 režisérů a režisérek, drtivou většinu tvůrců té doby. Výrazně přispěla k popularitě dokumentu jako svébytné filmové (televizní) disciplíny mezi lidmi (první díly GENu sledovalo přes 60 % diváků), a z hlediska výrobního, ideového i estetického se v mnohém stala vlajkovou lodí oboru, dokonce i určitou vnitřní konkurencí v kolosu ČT.\n\nFeničovu autorskou tvorbu, ostatně i jako životní dráhu, je nutno rozdělit na dvě etapy: před založením Febia a po něm.\n\nFilmy první etapy vynikaly pronikavou filmovou řečí. Ještě ve škole zformoval svůj vizuální styl, který se snoubil s často drsným autentickým svědectvím o životě. Ve školním cvičení \"Človečina\" (1974) zrekonstruoval lynč ruské ženy, který se odehrál v Košicích roku 1968 po vstupu vojsk Varšavské smlouvy a ve filmu \"Labutia púť\" (1975) zjevil pocity starých lidí dožívajících v malé vesničce Vlkolinec nad Ružomberkem. Absolvoval portrétem amatérského archeologa, zemědělce a starého mládence, Viliama Kráľoviče, který našel nové důkazy o pobytu Římanů na našem území. Snímek \"Ako sa pan Kráľovič stal kráľom\" (1977) získal čestné uznání v Oberhausenu.\n\nJeho profesionální díla pokračovala v hledání základních podob nejobyčejnějšího života, nejčastěji ze současné slovenské vesnice (\"Tak som prešla velký svet\", 1982; \"Bartomijov dom\", 1985), výjimečně i ze světa oficiální kultury (\"Trate života Josefa Kronera\", 1984). \n\nVýrazný byl jeho debut \"Diadém\" (1978), s níž měl první „schvalovací“ potíže. Představil čtveřici učňů, kteří si chtějí založit kapelu a musí se účastnit tzv. přehrávek (schvalovací proces socialistického režimu, resp. aplikace cenzury). Přestože obsahoval stylizační postupy, natočil ho syrovým rukopisem známým z dokumentaristiky 60. let a názorově velmi otevřeně – filmová kritika jej přirovnávala k Formanově \"Konkursu\" (1963). Získal Hlavní cenu na Festivalu čs. filmové tvorby Piešťany 1979, Čestné uznání na MFF Lipsko 1979 a vůbec patřil k nejoceňovanějším filmům roku. Další dokument \"Tam a späť\" (1980) o údělu života východoslovenských dělníků pracujících v Praze a posílajících peníze domů se do distribuce vůbec nedostal, resp. až po roce 1989 a byl tehdy oceněn na Festivalu čs. filmů v Bratislavě jako nejlepší česko-slovenský dokument let 1969–1989.\n\nSvým způsobem přelomový byl jeho poslední dokument točený na filmovou surovinu: \"Vlak do dospělosti\" (1990) o brancích, kteří se narodili roku 1969 a nyní nastupují na základní vojenskou službu. Živelný reportážní film vnějškově odkazoval na vlakové sportovní „chuligány“, avšak s tím rozdílem, že tito mladíci jeli „sloužit vlasti“. Z tohoto rozporu vznikla zcela bezprostřední anketa nejen o smyslu vojny, ale potažmo o hrdosti a společenském zřízení, stala se jasným důkazem o nespokojenosti mladých lidí v současném státě. Získal mj. Hlavní cenu v kategorii dokumentárních filmů na Festivalu českých a slovenských filmů v Bratislavě 1990 a cenu kritiky FIPRESCI na MFF v Oberhausenu 1990.\n\nPři založení Febia vznikla myšlenka cyklu OKO – pohled na současnost, čemuž pomohla i změna technologie (video). Sám Fenič natočil prvních 6 dílů: o životě v nejvzdálenějších obcích Československa \"Odsud – potial\" (1992), o absurditě života na Podkarpatské Rusi \"Praha slzám nevěří\" (1992), o jednom předvolebním dni leadrů politických stran \"Vůdci\" (1992), o prvním dni voleb ve věznici, domově důchodců a romské vesnici \"Všichni dobří voliči\" (s V. Drhou a P. Slavíkem, 1992), o cestě slovenského národa k Bohu \"Bůh s námi\" (1992), a hlavně film \"Nejšťastnější den Anny Mečiarové\" (1992) o matce slovenského premiéra Vladimíra Mečiara, realizovaný v den vyhlášení svrchovanosti Slovenska.\n\nDál se k režii vracel jen v případě, kdy chtěl v některém ze „svých“ cyklů nastavit směr, či pouze pro radost. Jako jubilejní, 50. vydání cyklu zaznamenal poslední hodiny společného státu \"Republika v začátcích a koncích\" (1993). Pro svůj největší projekt GEN si vybral majitele cestovní kanceláře Václava Fischera (1993) a zpěvačky Hanu Hegerovou (1994) nebo Hanu Zagorovou (2017); pro Genus nejstaršího pediatra světa Josefa Švejcara (1995). \n\nAutorsky se podílel i na prvních dílech cyklu \"Česká soda\" (1993) a vytvořil i její celovečerní střihovou filmovou verzi (1997), která byla v ČR prvním filmem zkopírovaným z videa.\n\nPro ČT zkomponoval dva velké archivní projekty: první, „Den ČST“ se uskutečnil 20. 11. 1999 a spočíval na nápadu, že se na 960 minutách (tj. 16 hodin) skrze archivy virtuálně vrátí na obrazovky vysílání bývalé ČST, a tak se opět „spojí“ Československo. Ve druhém, nazvaném „Sametová noc“ a konaném 18. 12. 1999 se 480 minut (tj. 8 hodin), se vysílaly seřazené, ale nesestříhané materiály z událostí roku 1989.\n\nV roce 2004 byl jeho scénář hraného celovečerního filmu „Česká komedie“ oceněn 3. místem ve scenáristické soutěži Českého lva o Cenu Sazky. Film však zatím nebyl realizován.\n\nS kolektivem svých spolupracovníků vytvořil v roce 2008 rozsáhlou knižní encyklopedii \"Fenomén Febio\", která podrobně mapuje dějiny studia Febio let 1991–2008.\n\nFenič patří k pozoruhodným postavám české a slovenské dokumentaristiky. Hlavní město ČR Praha mu 1. 3. 2016 udělilo, jako prvnímu filmaři v historii hlavního města (a také jako jedinému Slovákovi po roce 1989), čestné občanství. Také se stal (po Pavlu Tigridovi) druhým nositelem Ceny 1. června 1953 (den první protikomunistické demonstrace v Plzni: Plzeňské povstání (1953)) udělované za „prosazování demokracie a důslednou obhajobu lidských práv prostřednictvím tisku, rozhlasu a televize“. Východoslovenské krajské město Prešov mu v červnu 2009 udělilo svou výroční Cenu města a Mezinárodní filmový festival Art film fest Košice ho v červnu 2018 ocenil Cenou prezidenta festivalu.V americkém exilu vzniklá Společnost pro vědy a umění mu 10.7.2018 udělila svou výroční Cenu SVU při příležitosti 60 výročí svého založení ve Washingtonu DC a Světového kongresu v Praze. \n\n19. prosince 2011 vydal prohlášení s výzvou přejmenovat letiště Praha-Ruzyně v Praze-Ruzyni na letiště Václava Havla. Název Ruzyně podle Feniče připomíná spíše známou pražskou věznici. O výzvě opakovaně referovala významná média, podepsali ji například Jiří Bartoška, Jaroslav Brabec, Tereza Brdečková, Martin Bursík, Věra Čáslavská, David Černý. Havlův dlouholetý tajemník Vladimír Hanzel zase považoval za vhodnější po exprezidentovi pojmenovat instituci kulturní nebo vzdělávací, která by působila v duchu a v souladu s Havlovými myšlenkami. Souběžně s Hanzelovým vyjádřením se objevila též petice malíře Petra Kellnera (* 1956) proti přejmenování letiště.\n\n"}
{"id": "259988", "url": "https://cs.wikipedia.org/wiki?curid=259988", "title": "Splétání textilních materiálů", "text": "Splétání textilních materiálů\n\nSplétání textilních materiálů (angl.: \"braiding\", něm.: \"Flechten\") je vzájemné diagonální provlékání několika nití stejné hustoty, kterým vzniká textilie (pletenec) dvou- nebo trojdimenzionálních tvarů. Pletenec může být válcovitý nebo plochý s různými tvary průřezu.\nOtisk splétané textilie z období kolem roku 24 000 před n.l., který objevil v roce 1954 při vykopávkách u jihomoravského Pavlova archeolog Klíma, je s velkým časovým odstupem nejstarší dosud známá splétaná textilie na světě.\n\nK výrobě splétaných textilií jsou nutné nejméně tři splétací (nebo paličkovací) niti (niťové prameny, pásky, rovingy). Ty se spolu provazují v několika krocích tak, že se kladou šikmo k délkové ose výrobku a vytváří určitý, stále se opakující vzor. Délka tohoto vzoru se nazývá \"stoupání\".\n\nStrojní splétání bylo vynalezeno koncem 18. století (patent Angličana Walforda 1748), k jeho průmyslovému využití došlo však teprve o sto let později.\n\nSplétací stroje napodobují v principu ruční splétání. Splétací zařízení sestává z paliček, křídlových kol (viz snímek ), odtahového ústrojí (nálevky) a navíjecího ústrojí. Splétací nit je navinutá na cívce, která se odvíjí v paličce. Paličky jsou vedeny v zářezech (křídlech) kol, která si je předávají podle určitého systému, který je definován drážkou vyfrézovanou ve splétacím poli.\n\nZpůsoby splétání se (asi od konce 20. století) rozdělují na konvenční splétání a technologii výroby 3D pletenců.\n\n\nPrvní pokusy s cílem výroby geometricky mnohotvárných výztuží pro kompozity se konaly v 70. let 20. století v USA.\n\nTvarově se rozlišují tři základní druhy pletenců: vícevrstvý kruhový, s tvarovaným profilem (L, Z apod.) a s geometrií přizpůsobenou tvaru vyztužovaného dílu.\n\nV odborných publikacích se popisují pokusy s výrobou kompozitů s vláknových výztuží, ve kterých se dokazují některé výhody trojrozměrných pletenců oproti srovnatelným tkaninám nebo netkaným textiliím (obzvlášť: téměř neomezená rozmanitost tvaru výrobku). O sériové výrobě 3D pletenců není zatím (v roce 2011) nic známo. V literatuře byly jen popsány prototypy strojů (rotační, radiální) a čtyři způsoby splétání 3D těles:\nVícevrstvé kulaté pletence se řadí k 3D, jen když jsou jednotlivé vrstvy spolu provázány směrem do středu výrobku.\nNa tzv. radiálním oplétači jsou paličky vedeny po dvou kruhových dráhách, na kterých obíhají ve vzájemném protisměru, nitě se kříží přes jádro, které se nachází uprostřed pletence.\nPři každém kroku splétacího procesu se posunují paličky k sousední křižovatce dvou drah a tam se zastaví (pohyb stop-and-go). Všechny paličky se pohybují najednou, individuální posunutí není možné. Teprve po čtvrtém kroku (fázi) dosáhnou paličky znovu základní postavení. Pletence se dají vyrábět jen s konstantním průřezem, se stojitou nití nebo bez ní.\nTato technologie funguje jen za použití stojitých nití. Ty zůstávají bez pohybu a napnuté tak, že se jejich rozmístěním určuje průřez pletence. Paličky se mohou pohybovat jen ve dvou směrech, ani průřez pletence ani úhel niti nejsou měnitelné.\nKřídlová kola jsou čtvercově uspořádaná, v každém modulu křídla je integrována spojka, s pomocí které se příslušná palička dá individuálně zastavit nebo posunout. Mezi jednotlivými křídlovými koly jsou výhybky k usměrňování pohybu paliček. S těmito nástroji se dají při každé čtvrtině otáčky kola změnit dráhy paliček a tím i vedení splétacích niti (nutné mechanické pohyby se dají provádět robotem). V paličkách jsou umístěny zásobníky příze, na které se navíjí přebytečná nit z určitých míst ve vazbě pletence. Stojité niti se přivádí pevně usazenými dutinkami, změna postavení niti je možná jen tak, že se zastaví palička a příze z ní se použije jako stojitá nit. \n\n\n"}
{"id": "259991", "url": "https://cs.wikipedia.org/wiki?curid=259991", "title": "Nissan Patrol", "text": "Nissan Patrol\n\nNissan Patrol Y60 je automobil skupiny off-road. Na rozdíl od ostatních off-roadů měl Patrol ve své době nadstandardní interiér, který byl až luxusní. Patrol má karoserii 3-dveřovou a 5-dveřovou, pojme 2–7 osob dle karoserie a konfigurace. Má 6válcový vysokoobjemový naftový agregát, který disponuje maximálním výkonem 116 k při 3600 ot. a točivým momentem 200 Nm při 2500 ot. Motor je přeplňován turbem s mezichladičem.\n\nTuhost karoserie zajišťuje žebřinový rám. Vpředu je tuhá 3-prvková náprava s vinutými pružinami a stabilizátorem, vzadu 5-prvková taktéž s vinutými pružinami a stabilizátorem (ten je vypínatelný z důvodu dokonalého křížení nápravy v nejtěžším terénu).\nPatrol má minimálně 2,5 tuny živé váhy. Je delší než 5 metrů (5-dveřová verze), široký 1940 mm, vysoký 1855 mm. Rozvor kol činí 2970 mm.\nTerénní hodnoty: přední nájezdový úhel: 37°, zadní nájezdový 31°, přejezdový 27°, světlá výška 220 mm, hloubka brodění 700 mm, maximální stoupavost 39°, maximální boční náklon 41°.\n\nJedná se o legendární vůz, který absolvoval několik nejnáročnějších světových rally soutěží. Pro svou spolehlivost a robustnost je využíván mírovými složkami a záchrannými týmy.\n"}
{"id": "259995", "url": "https://cs.wikipedia.org/wiki?curid=259995", "title": "Viasat", "text": "Viasat\n\nViasat je společnost provozující satelitní a kabelové televizní kanály. Majitelem je švédský mediální konglomerát Modern Times Group. Společnost má centrálu v Londýně a zaměřuje se na skandinávské a pobaltské země. Kanály distribuuje přes satelit Astra 4A (dříve Sirius 4) z pozice 4.8° východní délky s šifrováním NDS VideoGuard, který je určen pouze jako distribuce poskytovatelům kabelového a satelitního vysílání.\n\nPro Českou republiku a Slovensko jsou určeny kanály:\n\n\n"}
{"id": "259998", "url": "https://cs.wikipedia.org/wiki?curid=259998", "title": "Roháče", "text": "Roháče\n\nRoháče ( \"Rohacze\", \"Rohács-Gruppe\", \"Rohácsgebirge\", \"Rohács-csoport\") jsou jeden z geomorfologických okrsků Západních Tater na Slovensku a částečně i v Polsku. Část Roháčů (asi 260 km²) je od roku 1987 součástí Tatranského národního parku, na polské části jsou částí polského Tatranského národního parku. Masiv je jádrovým pohořím složený z žuly a krystalických břidlic, vytvořených v prvohorách. Roháče jsou velmi populárním cílem vysokohorských turistů. Výborné sněhové podmínky způsobují, že je pohoří hodně navštěvováno i v zimě, kdy se jeho turistický přechod obzvláště cení.\n\nV Roháčích kralují mohutné vrcholy, které tvoří typickou vysokohorskou skupinu s dokonale vyvinutými glaciálními formami. Nejvyšší štíty vytvářejí nerozlučnou dvojici štíhlých skalnatých vrchů, které se podobají dvěma čertovým rohům, a také proto dostaly toto výstižné pojmenovaní.\n\nZ fauny se zde často vidět například kamzíka, sviště, orla skalního nebo dokonce medvěda. Na vyhřátých stráních Osobité a Sivého vrchu je možné spatřit motýla jasoně červenookého.\n\nRoháče mají nejbohatší květenu v celém fytogeografickém systému Tater. V Roháčích rostou vzácné relikty z dávných geologických dob a endemity, které nikde jinde nerostou.\n\nRoháče jsou domovem pro mnohé jiné, více či méně, ohrožené živočichy a rostliny.\n\nRoháče se táhnou ve směru východ – západ. Na západě jsou odděleny sedlem Pálenica (1573 m) od Sivého vrchu, na východě Jamnickým sedlem (1908 m) od Liptovských Tater, na severovýchodě na vrcholu Volovce navazuje geomorfologický okrsek Lúčna (polsky Grześ) (1653 m).\n\nZařazení Roháčů do geomorfologického členění celých Tater zobrazuje následující tabulka:\n\nDo skupiny Roháčů patří několik vrcholů v hlavním hřebeni Západních Tater. Mnohé z nich patří mezi nejvyšší hory celého pohoří a výrazně přesahují 2000 m. Následující tabulka uvádí všechny vrcholy Roháčského hřebene od západu na východ, s uvedením nadmořské výšky, prominence a turistické značky.\n\n\nV západní části Roháčů, mezi vrcholy Spálená a Salatín, se nachází 1,5 km dlouhý, ostře modelovaný hřebínek zvaný Skriniarky. Nejobtížnější úseky jsou zajištěny řetězy. Lehké zajištění můžeme nalézt pod vrcholem Pachoľa. Jeden z nejtěžších úseků Roháčů je přechod Baníkova, který je zajištěn řetězy v poměrně velké expozici. Pokračováním na východ po hřebeni je dalším obtížným úsekem přechod trojvrcholu Tri kopy, kde je natažen pevný řetěz. Nezkušeným se tato část přechodu nedoporučuje. Skupina Ostrého Roháče a Plačlivé je rovněž zajištěna.\n\nHřeben je velmi oblíbený k zimním přechodům, přestože je v období od 1. listopadu do 15. června oficiálně uzavřen. Hrozí zde nebezpečí lavin, terén je namrzlý a náročnost vzrůstá v závislosti na podmínkách.\n\nV Roháčích se nachází několik menších ples.\n\n"}
{"id": "260002", "url": "https://cs.wikipedia.org/wiki?curid=260002", "title": "Simona Stašová", "text": "Simona Stašová\n\nSimona Stašová (* 19. března 1955 Praha) je česká herečka, dcera herečky Jiřiny Bohdalové.\n\nPo absolutoriu konzervatoře studovala na DAMU, po ukončení školy v roce 1978 hrála nejprve rok v Českých Budějovicích, poté 14 let v Divadle E. F. Buriana v Praze Na poříčí. Od roku 1991 je členkou Městských divadel pražských.\n\n\n\n\n\n"}
{"id": "260003", "url": "https://cs.wikipedia.org/wiki?curid=260003", "title": "Viasat History", "text": "Viasat History\n\nViasat History je digitální televizní kanál provozovaný společností Viasat, který byl spuštěn v roce 2004. Vysílá dokumenty o historii, kultuře a společnosti. V České republice jej přes satelit poskytují společnosti UPC Direct, Digi-TV nebo Skylink.\n"}
{"id": "260004", "url": "https://cs.wikipedia.org/wiki?curid=260004", "title": "Viasat Explore", "text": "Viasat Explore\n\nViasat Explore je digitální televizní kanál spuštěný v roce 2002 provozovaný společností Viasat Broadcasting, která je součástí mezinárodní zábavní skupiny Modern Times Group (MTG). Vysílá dokumenty o zvířatech, extrémních sportech, cestování a technologiích. V České republice jej přes satelit poskytují společnosti UPC Direct, Digi-TV nebo Skylink a v pevných sítích například IPTV od O2TV a další.\n\nOd 16. dubna 2014 kanál změnil grafiku a loga a přejmenoval se z Viasat Explorer na Viasat Explore.\n\nOd 1. ledna 2019 kanál vysílá 24 hodin denně z důvodu ukončení vysílání erotického programu Spice.\n\n\n"}
{"id": "260007", "url": "https://cs.wikipedia.org/wiki?curid=260007", "title": "Tesařík pižmový", "text": "Tesařík pižmový\n\nTesařík pižmový (\"Aromia moschata\") je brouk z čeledi tesaříkovití. Patří k našim nejhezčím tesaříkům.\n\nVelikostí značně proměnlivý brouk, od 1,3 cm až téměř k 4 cm, s výraznými dlouhými tykadly. Sameček má tělo delší než samička. Štíhlé protáhlé tělo je kryto kovově lesklými, do modra až modrozelena či zelenofialova zbarvenými krovkami. Někteří jedinci mají i měděné nebo dokonce černé zbarvení. Poddruh \"A. moschata ambrosiaca\" (Steven) rozšířený na jihu má červený štít. Brouk, jak již jeho druhové jméno napovídá, nás zaujme i pachem výrazně připomínajícím pižmo. Aromatický pronikavě vonící sekret, který vzniká chemickou přeměnou v potravě přijímané kyseliny salicylové, vylučuje ze žláz ústících na hrudi. Mezi předohrudí a středohrudí má stridulační lišty, jejichž třením o sebe vzniká slyšitelný vrzavý zvuk.\n\nJe rozšířen v Evropě a v mírném pásmu Asie; v Evropě se vyskytuje i vysoko za polárním kruhem. Žije roztroušeně od nížin do nižších horských poloh. Vyhledává především lužní lesy a břehové porosty s dostatkem vrb, topolů a olší, v jejichž dřevě se vyvíjejí larvy.\n\nNa místě, kde najde vhodný živný strom, můžeme pozorovat i více jedinců najednou.\nDospělý brouk létá v červenci a srpnu. Protože se živí pylem, usedá na různé květy (na okoličnatá květenství miříkovitých rostlin, na květy tavolníku, řebříčku aj.). V zahradách bývá pozorován, jak saje šťávu z přezrálého ovoce. Brouci také sají mízu na poraněných břízách, vrbách, olších či javorech. Někdy je můžeme vidět sát mízu v hojném počtu a spolu se sršni a babočkami. Dospělého brouka lze spatřit i přímo na kmeni stromu, ve kterém probíhal vývoj larev.\nSamička klade vajíčka pod kůru nebo do dutin stromů. Hostitelským stromem je nejčastěji vrba, resp. vrba jíva (\"Salix caprea\"), někdy topol, olše, jeřáb.<br>\nBělavé larvy s malou příčnou hlavou a válcovitým, poněkud zploštělým tělem dorůstají asi 50 mm. Mají zakrnělé nohy – k pohybu v chodbách jim slouží části zesílené kutikuly (mozoly). Nejprve žijí pod kůrou, později vnikají do dřeva, v němž vykousávají chodbičky. Larev může být tolik, že po letech využívání zahubí hostitelský strom. (Většinou je to náletová jíva; její zničení není vnímáno jako významnější škoda.) Larva po dvou až třech letech zhotoví kukelní komůrku z dřevních pilin. Líhnoucí se brouk se prokusuje ven. Dospělci žijí jen několik týdnů v létě.\nNa \"Biolibu\" probíhá mapování výskytu tohoto taxonu v České republice. Pokud jste se s ním v přírodě setkali, lze pozorování zaznamenat do databáze mapování výskytu.\n\n\n"}
{"id": "260012", "url": "https://cs.wikipedia.org/wiki?curid=260012", "title": "Repasovaný počítač", "text": "Repasovaný počítač\n\nRepasovaný počítač je počítač, který je prodáván na trhu s použitým zbožím. Jeho výhodou je především nižší cena. Podle odhadu studie firmy Gartner tvoří asi 10 % prodeje všech počítačů na světě stroje repasované. \nRepasované počítače (anglicky \"factory refurbished computers\") jsou počítače opravené, po profesionální kontrole, znovu uvedené do provozu odborníkem nebo přímo výrobcem, a není tedy potřeba se obávat nefunkčnosti či nejasného původu. Takové počítače mohly například být prvotně pod leasingem ve velkých firmách, po skončení pronájmu vráceny výrobci a po kontrole dány zpět na trh s použitým zbožím k opětovnému prodeji se zárukou obvykle od 3 měsíců až po 2 roky. \n\nJako repasované se někdy prodávají i počítače nové, které nebyly včas prodané, nebo byly dlouhodobě vystavované v obchodech, u nás jsou tyto počítače označovány jako \"počítače z výstav\", což je nejspíše nepovedený překlad anglického termínu \"Ex-Demonstration\". Naopak \"bazarový počítač\" či \"použitá technika\" může být bazarem prodáván ve stavu, jak byl koupen od předchozího majitele, tedy bez technické revize, a nepovažuje se za repasovaný.\n\nRepasovaný počítač může mít některé komponenty, jako jsou DVD mechaniky, pevné disky, zdroje či větráky vyměněny za nové. Na ty bývá poskytována plná dvouletá záruka, někteří nabízejí dokonce i záruku delší, než na nových zařízeních. Prodejce repasovaného počítače testuje obvykle spolehlivost a všechny komponenty před jeho prodejem. Na českém trhu existují firmy, které se na repasované počítače specializují. Většinou pak nabízejí počítače jedné značky. Pokud je repasovaný počítač přímo značkový, dá se očekávat vyšší kvalita. Dobré zkušenosti jsou srepasovanými počítači značek DELL, HP, Lenovo a dalšími. \n\nFirma Microsoft vyvinula zvláštní licenční program zvaný \"Microsoft Authorized Refurbisher Program\", který má umožnit snazší prodej repasovaných počítačů s legálním software této firmy.\n\nTyto počítače nejsou vhodné pro hraní her avšak na kancelářskou práci plně vyhovují. Především jde o problém stáří grafických karet, které již neposkytují dostatečný výkon.\n"}
{"id": "260014", "url": "https://cs.wikipedia.org/wiki?curid=260014", "title": "Martin Braniš", "text": "Martin Braniš\n\nMartin Braniš (6. ledna 1952, Praha – 27. září 2013, Praha) byl český přírodovědec, zoolog, ochránce přírody, ekolog, publicista a vysokoškolský pedagog.\n\nVystudoval Přírodovědeckou fakultu Univerzity Karlovy v Praze. Poté pracoval ve Státním ústavu pro kontrolu léčiv a následně v Ústavu experimentální medicíny ČSAV. Od roku 1991 působil v Ústavu pro životní prostředí Přírodovědecké fakulty Univerzity Karlovy, střídavě v roli ředitele a zástupce ředitele.\n\nMimo jiné byl autorem středoškolské učebnice \"Základy ekologie a ochrany životního prostředí\", jejíž třetí vydání vyšlo v roce 2004 v nakladatelství Informatorium (ISBN 80-7333-024-5).\n\nV listopadu 2008 získal Cenu ministra životního prostředí. \n\nVe volném čase se věnoval volejbalu a folkové hudbě.\n\n"}
{"id": "260016", "url": "https://cs.wikipedia.org/wiki?curid=260016", "title": "Althing", "text": "Althing\n\nAlthing (: , „všeobecné shromáždění“) je islandský parlament. Spolu s faerským \"løgtingem\" a manským \"tynwaldem\" patří mezi nejstarší parlamenty na světě. Náčelníci vesnic, godové, se poprvé sešli na pláni, zvané Thingvelir (isl. Þingvellir, „sněmovní louka“) již roku 930 a na tomto místě se sněmy konaly až do roku 1798. Shromáždění vykonávalo zákonodárnou a soudní moc na ostrově.\n\nK omezení úlohy althingu došlo po připojení Islandu k Norsku v roce 1262. Přijaté zákony byly od té doby podmíněny souhlasem norské Koruny, která měla zároveň moc zákony diktovat bez ohledu na souhlas Islanďanů.\n\nFaktické zrušení althingu jakožto zákonodárného sboru přišlo po připojení Norska k Dánsku roku 1397 (Kalmarská unie). Shromáždění od té doby vykonávalo pouze soudní pravomoc a přestalo být sněmem všech předáků z celého ostrova. V roce 1801 bylo úplně zrušeno. K formálnímu obnovení činnosti došlo v roce 1843, k prvnímu obnovenému zasedání o dva roky později. Tehdy měl 20 členů volených a 6 jmenovaných králem, který zároveň měl právo zákony vetovat. Od té doby se zasedá v kamenné budově, stojící v centru Reykjavíku.\n\nAutonomie Islandu byla obnovena roku 1918 (ostrov se stal státem v rámci personální unie) přičemž althing získal zákonodárné právo. Ústava byla přijata v roce 1934. Počet poslanců i komor se od té doby mnohokrát změnil, stávající jednokomorový parlament se 63 členy je od roku 1991.\n\nPoslední volby se na Islandu konaly v roce 2017. Z nich vzešla vládnoucí koalice Hnutí zelené levice, Nezávislé strany a Pokrokové strany.\n\n"}
{"id": "260017", "url": "https://cs.wikipedia.org/wiki?curid=260017", "title": "Alba Patera", "text": "Alba Patera\n\nAlba Patera je unikátní štítová sopka na povrchu Marsu, která se nachází na severní polokouli v severní oblasti Tharsis, západně od oblasti Tempe Terra, severně od další štítové sopky Ascraeus Mons, severozápadně od sopky Uranius Patera, severovýchodně Abalos Colles, jihozápadně se nachází nejvyšší sopka sluneční soustavy Olympus Mons a na západ pohoří Aceron Fossea. Na severozápadě se pak nachází menší pohoří Arcadia Dorsa.\n\nSopka se nad okolní krajinu zvedá do výšky 6 km se základnou zabírající přes 1600 km (dle jiného zdroje pouze 530 km), což jí řadí na nejmohutnější známou sopku sluneční soustavy v množství lávy tvořící její tělo a velikostí základny (její základna zabírá osmkrát větší oblast než Olympus Mons). Na stěnách sopky je možné pozorovat netypicky dlouhé lávové proudy, které jsou obvykle dlouhé okolo až 100 km (některé přesahují délku až 300 km). Tyto lávové výlevy jsou slabé (z měření délky vrženého stínu vychází pro některé hodnoty okolo 50 metrů) ve srovnání s jinými Marsovskými sopkami a dlouhé, což svědčí o extrémně málo viskózní lávě, která byla produkována po dlouhou dobu. Málo viskózní láva má velikou mobilitu a tak je možné, aby se dostala do velké vzdálenosti od místa erupce. Na vrcholku sopky se nachází sopečná kaldera, která má v průměru přes 100 km.\n\nSopka je lokalizována na sérii zlomů, které se táhnou v jiho-severo až jiho-severovýchodním směru od oblasti Tharsis a zasahují daleko od této oblasti. Podobnou orientaci zlomů má i oblast Tempe Terra, kde se nachází velký počet malých štítových sopek a do které některé menší zlomy od Alba Patera zasahují. Od jihu se k sopce táhne série zlomů nazvaná Ceraunius Fossae, která se zdánlivě rozdvojuje okolo tělesa sopky na západní a východní část. Západní část zlomu se pak nazývá Alba Fossae a východní část Tantalus Fossae. Tyto dvě série zlomů obcházejí sopku a pokračují dále do severních oblastí za oblastí sopky. Mimo tyto hlavní zlomové struktury se zde nachází i velké množství dalších menších zlomů jako například Cyane Catena, Cyane Fossae, Alba Catena, Acheron Catena, Phlegethon Catena atd.\n\nAlba Patera je staršího stáří, než další štítové sopky v oblasti Tharsis, což může napovídat o změně ve stylu sopečných erupcí během historie, jelikož Alba Patera je rozdílná než ostatní velké sopky v oblasti. Alba Patera má poměrně nízký reliéf vzhledem ke svému rozsahu a tak se objevují teorie, které se snaží tento netypický tvar sopky vysvětlit. Jedna z teorií se zaobírá myšlenkou, že došlo k propadu vrcholku sopky do vyprázdněného magmatického krbu, ale o tomto poklesu, jenž by musel být obrovský, nebyly nalezeny zatím žádné důkazy. Další teorie je spojena s přítomností pyroklastického materiálu, který by se projevoval explozivním typem erupce a tím by mohl zničit část sopky.\n\nPojmenována byla v roce 1973 dle klasického albedového jména z latiny, kde Alba Patera znamená „bílý region“.\n\n"}
{"id": "260020", "url": "https://cs.wikipedia.org/wiki?curid=260020", "title": "Thit Jensenová", "text": "Thit Jensenová\n\nThit Jensenová (Marie Kirstine Dorothea Jensenová) (* 19. ledna 1876 Farsø – † 14. května 1957 Bagsværd) byla nejpřekládanější a nejoblíbenější dánská spisovatelka.\n\nZpočátku se ve svých knihách věnovala ženskému údělu a jeho možnému zlepšení, v průběhu času začala psát historické romány z dánského prostředí. Právě v historických románech předvedla své nevšední vypravěčské nadání.\n\n"}
{"id": "260022", "url": "https://cs.wikipedia.org/wiki?curid=260022", "title": "Grand Prix Rakouska 1963", "text": "Grand Prix Rakouska 1963\n"}
{"id": "260024", "url": "https://cs.wikipedia.org/wiki?curid=260024", "title": "Love. Angel. Music. Baby.", "text": "Love. Angel. Music. Baby.\n\nLove. Angel. Music. Baby. je debutové sólové album americké zpěvačky Gwen Stefani, které vyšlo v listopadu roku 2004. Sólovou kariéru označila jen jako svůj vedlejší projekt, kde si vyzkoušela spolupráci s různými producenty a umělci.\n\nZvukově má album připomínat 80. léta. Většina textů se soustřeďuje na módu a bohatství. Deska také představila takzvané \"Harajuku Girls\", čtyři tanečnice, které Gwen inspirovaly v módě a pocházejí z části Tokia nazvané Harajuku.\n\nSamotné album se těšilo velké přízni kritiků a vysokým prodejům, které se vyšplhaly až k sedmi milionům a zpěvačka si za desku odnesla dvě nominace na cenu Grammy.\n"}
{"id": "260026", "url": "https://cs.wikipedia.org/wiki?curid=260026", "title": "John Goodwyn Barmby", "text": "John Goodwyn Barmby\n\nJohn Goodwyn Barmby (1820-1881) byl britský křesťanský socialista. Se svou ženou Catherine Barmby (zemřela 1854) kolem roku 1830 podporovali Roberta Owena a byli známí i podporou práv žen. Goodwyn Barnby také založil utopistickou komunitu a korespondoval s Friedrichem Engelsem.\n\nBěhem své návštěvy Paříže roku 1840 John Goodwyn Barmby během konverzace s Babeufovými přívrženci poprvé použil slovo „komunismus“ pro to, čemu se dosud říkalo „egalitářství“. Goodwyn Barmby také s francouzskými „komunisty“ seznámil Engelse. Roku 1841 Barmbyovi založili Londýnskou společnost komunistické propagandy (London Communist Propaganda Society) a Univerzální asociaci komunitářů (Universal Communitarian Association). Roku 1843 pak své hnutí transformovali na Komunistickou církev (Communist Church), jíž byl Barmby „revolučním pontifarchou“. Církev na vrcholu svého rozkvětu měla více než deset sborů, ale zanikla roku 1849.\n\n"}
{"id": "260027", "url": "https://cs.wikipedia.org/wiki?curid=260027", "title": "Endosymbiotická teorie", "text": "Endosymbiotická teorie\n\nEndosymbiotická teorie popisuje původ semiautonomních organel eukaryotických buněk – mitochondrií a chloroplastů. Tyto organely byly dříve volně žijící prokaryotické organizmy, které byly pohlceny a staly se buněčnými endosymbionty. Mitochondrie mají evoluční původ v proteobakterii (z příbuzenstva Rickettsiales) a chloroplasty v sinici.\n\nEndosymbiotickou teorii lze aplikovat např. i při vysvětlení původu organely pro fixaci dusíku u rozsivky \"Rhopalodia gibba\", pocházející ze sinice blízké rodu \"Cyanothece\", nebo parasomu měňavkovců skupiny Dactylopodida původem z exkavátů skupiny Kinetoplastida.\n\nNaopak se v současnosti již endosymbioticky nevysvětlují organely cytoskeletárního typu, jako např. eukaryotické bičíky, i když to původní teorie také zamýšlela.\n\nRuský lichenolog Konstantin Merežkovský roku 1905 formuloval hypotézu, že chloroplasty vznikly endosymbiózou sinic. K této myšlence ho přivedlo studium symbiózy hub a řas v lišejníku. U chloroplastů pozoroval rozmnožování podobné dělení bakterií.\n\nEndosymbiotická teorie byla roku 1981 popularizována Lynn Margulisovou, podle které eukaryotický organismus vznikl jako seskupení různých organismů. Margulisová ovšem představuje maximalistické pojetí této teorie, mimo jiné předpokládala endosymbiotický původ i u bičíků, který měl vzniknout ze spirochet. Většina současných vědců však toto extremistické pojetí neuznává, protože bičík neobsahuje vlastní DNA a jeho stavba se zásadně liší od prokaryotního bičíku.\n\nTuto teorii podporuje morfologická i biochemická podobnost mitochondrií, plastidů a jejich předpokládaných prokaryotních předchůdců – bakterií. Ke společným znakům patří např.:\n\nBylo pozorováno mnoho případů obligátních endosymbióz, kdy je hostitel závislý na svém endosymbiontu a naopak endosymbiont na svém hostiteli. To vede k širší otázce – co odlišuje semiautonomní organelu od endosymbionta?\nSpolečný názor je, že na rozdíl od endosymbiontů přenesly organely své geny do jádra svého hostitele v takovém rozsahu, že jsou závislé na vytvořeném systému pro přenos bílkovinných produktů z buňky hostitele dovnitř organely. To znamená, že organela vzniklá z endosymbionta je plně závislá na svém hostiteli v tom, že pro ni udržuje genetickou informaci, která byla původně součástí jaderného genomu endosymbionta a je nadále nutná pro přežívání a rozmnožování semiautonomní organely.\n\nEndosymbióza může však být obligátní i z jiných důvodů, zpravidla kvůli oboustranně výhodnému zajišťování určitých živin důležitých pro metabolismus endosymbionta či hostitele, ze kterého se vyvinula vzájemná závislost.\n\nVznik mitochondrií je předpokládaná endosymbiotická událost, ke které mělo dojít asi před 1,2 miliardy let, kdy se na Zemi objevil kyslík v dostatečné koncentraci, aby dokázal negativně ovlivňovat anaerobní organismy. Protože na ně působí kyslík jako jed tím, že oxiduje jejich struktury, ta eukaryota, která dokázala využít schopnosti bakterií zpracovávat kyslík tak, že je pohltila, získala evoluční výhodu.\n\nPo pohlcení došlo k přesunu části genů mitochondrie do jádra. To vysvětluje, proč některé geny v eukaryotním jádře, které kódují mitochondriální enzymy, připomínají bakteriální geny (například superoxiddismutáza).\n\nMezi společné znaky bakterií a mitochondrií, a tedy důkazy endosymbiotického původu mitochondrií, patří kromě vlastností vyjmenovaných u podpory endosymbiotické teorie:\n\nPodle analýzy mitochondriálních genů se zdá, že jsou odvozeny od α-proteobakterií, patřící do skupiny gramnegativních bakterií které mohly být v minulosti fagocytovány nebo v buňce parazitovaly. Příbuzné rickettsie dokáží z buňky čerpat látky bohaté na energii i ATP. V evoluci pak stačilo obrátit směr ATP pump tak, aby posílaly ATP do buňky.\n\nPřesný původ mitochondriálního předka se dosud nepodařilo vyjasnit. Některé scénáře podpořené molekulárními analýzami genomů ukazují na skupiny Rhizobiales či Rickettsiales, novější studie však podobné závěry vyvracejí jako artefakty; mitochondrie pravděpodobně nepocházejí z Rickettsiales ani jiné známé současné linie α-proteobakterií, ale z nějaké starší, dříve oddlené linie.\nExistují eukaryota, která postrádají mitochondrie (kmen Parabasala, diplomonády, měňavka úplavičná, mikrosporidie), u některých je mitochondrie přeměněna na hydrogenozom či dále redukována na mitozom. U všech eukaryot, i u těch bez mitochondrií, však byly nalezeny geny kódující mitochondriální proteiny, takže mitochondrie u nich evidentně zanikly sekundárně.\n\nPlastidy vznikly nejen jednoduchou endosymbiózou prokaryotního organismu eukaryotní buňkou (tzv. primární endosymbióza), ale i následnou endosymbiózou takového eukaryota jiným eukaryotickým organismem (endosymbióza sekundární, terciární či vyššího stupně). Přímo se podařilo identifikovat dvě primární endosymbiotické události vedoucí ke vzniku plastidu, a několik takových endosymbiotických událostí sekundárních a terciárních. Na některé události existují pouze náznaky zjištěné molekulárními analýzami jaderných genomů, přičemž endosymbiotický plastid již druhotně zanikl.\n\nPřesto mají všechny plastidy recentních druhů stejný primární původ v jediné endosymbióze sinice (s jedinou známou výjimkou, kterou je \"Paulinella chromatophora\").\n\nPlastidy rostlin v rámci primární endosymbiozy vznikly ze sinic pohlcených heterotrofním eukaryotem asi před 900 miliony let. Existují tři linie chloroplastů, vzniklé však s vysokou pravděpodobností ze společného předka, tedy divergencí až po endosymbiotické události:\n\nJak ukázaly fylogenomické studie, pochází primární plastid rostlin z příbuzenstva recentních sinic β-cyanobacteria rodu \"Pseudanabaena\".\n\nMezi společné znaky plastidů a sinic, a tedy důkazy endosymbiotického původu plastidů, patří:\n\nProtisté rodu \"Paulinella\" (\"P. chromatophora\", \"P. longichromatophora\" a \"P. micropora\"; Rhizaria, Cercozoa) obsahují plastidy, tzv. cyanelly, podobné chloroplastům glaukofyt. Analýzou se ukázalo, že se jedná o plastid získaný v jiné, mnohem mladší endosymbiotické události, která se udála před několika miliony, možná desítkami milionů let.\n\nJak ukázaly fylogenomické studie, pochází primární plastid paulinelly z příbuzenstva sinic skupiny α-cyanobacteria rodu \"Synechococcus\".\n\nU některých protist se vyskytují sekundární organely, které vznikly endosymbiózou eukaryotního organismu, který už obsahoval semiautonomní organely. Při takovém vzniku se zvětší počet membrán, a někdy se zachová funkční jádro.\n\nVznik sekundárních plastidů vznikl pravděpodobně tak, že heterotrofní organismus pozře řasu, ale nerozloží ji. Ta pak začne žít uvnitř jeho cytoplasmy.\n\nŘasa postupně ztratí mitochondrie, většinu jádra (zůstává tzv. nukleomorf). Vzniklý organismus má čtyři membrány (2 chloroplast, jednu z původní buňky, vlastní membrána) a až čtyři genomy (primárního plastidu, jádra fagocytované řasy, vlastní jaderný a mitochondriální genom držitele sekundárního plastidu). Jedna z membrán často zaniká.\n\nGeny se postupně přesouvají horizontálním genovým přenosem z plastidové do jaderné DNA, současně se vytvářejí mechanismy transportu bílkovin přes obalové membrány do plastidu.\n\n\n\nNěkteří předkové chromist mohli dokonce dříve obsahovat sekundární plastid zelené linie, o něj druhotně přijít a později ho nahradit sekundárním plastidem červené linie. Svědčí o tom např. původně plastidové geny jak zelené, tak červené linie v jaderném genomu výtrusovce \"Chromera velia\". Molekulární analýzy ukazují také na přítomnost nyní již zaniklého plastidu u nálevníků.\n\nNěkteré organismy dokáží pohltit a využít jiné organismy, které už mají sekundární plastid, začlenit je do svých buněk a přetvořit v chloroplast.\nJe známo několik případů takové endosymbiózy, a sice u obrněnek rodů \"Dinophysis\" (plastidy více typů, pravděpodobně z kleptoplastidů získaných z pohlcené skrytěnky či z haptofytní řasy), \"Karenia\" (syn. \"Gymnodinium\"; z haptofytní řasy), a \"Kryptoperidinium\" (z rozsivky, obsahuje nukleomorf).\n\nPodle současných teorií evoluce chromist nezískal plastid jejich společný předek v jediné endosymbiotické události (podle dřívější tzv. chromalveolátní hypotézy), ale některé hlavní chromistní skupiny ho získaly pohlcením jiného chromistního organismu (sériová hypotéza). Jednalo by se tak o plastidy třetího, čtvrtého a případně i vyššího řádu. Vzhledem k přesunu části plastidových genů do jádra a vzniku transportních mechanismů pro bílkoviny přes vnitřní membrány už při sekundární endosymbióze se předpokládá, že tyto násobné endosymbiózy mohly probíhat mnohem snadněji, než endosymbióza primární a sekundární.\n\nV r. 2006 byl popsán nový druh chromista ze skupiny Katablepharida, nazvaný \"Hatena arenicola\", u kterého právě probíhá sekundární endosymbióza plastidu. Pohlcuje totiž jako endosymbionta zelenou řasu rodu \"Nephroselmis\", která v něm dokáže přetrvávat. Pouze při dělení se endosymbiont také současně nedělí a přechází pouze do jedné z dceřiných buněk, druhá si ho musí znovu pohltit.\n\nJeště volnější předstupeň představují tzv. kleptoplastidy, u kterých endosymbiont trvale nepřežívá a není předáván do následující generace ani částečně.\n\nMARGULIS, Lynn. Symbiotická planeta: nový pohled na evoluci. Vyd. 1. Praha: Academia, 2004. 150 s. Mistři vědy.\nISBN 80-200-1206-0.\n\n"}
{"id": "260028", "url": "https://cs.wikipedia.org/wiki?curid=260028", "title": "Veni Vidi Vicious", "text": "Veni Vidi Vicious\n\nVeni Vidi Vicious je deska švédské kapely The Hives, která vyšla v roce 2000. Je to druhá studiová deska kapely, která vyšla u labelu Burning Heart.\n\nNázev desky si kapela půjčila ze slavného výroku, který řekl Julius Caesar a v plném znění zněl Veni, Vidi, Vici. Poslední slovo Vicious (angl. \"\"zběsilý\"\") je také přezdívka Simona Johna Ritchieho neboli Sida Viciouse, baskytaristy Sex Pistols.\n\n"}
{"id": "260030", "url": "https://cs.wikipedia.org/wiki?curid=260030", "title": "Alexej Širov", "text": "Alexej Širov\n\nAlexej Dmitrijevič Širov (: Alexejs Širovs, : Алексей Широв, : Alexei Shirov, * 4. července 1972, Riga) je původem lotyšský šachový velmistr reprezentující Španělsko, španělským občanem se stal v roce 1994, v současnosti však pobývá opět v Lotyšsku. Je rovněž uznávaným autorem šachových publikací a tréninkových materiálů.\n\nKdyž bylo Alexejovi přibližně pět let, naučil ho bratr základům šachu, pravidla chodu jednotlivých figur a základní principy. V roce 1979, tedy ve věku 7 let ho otec poslal do šachové školy, kroužek tehdy vedla lotyšská mistryně a pedagožka Via Rožiapovová. Z roku 1983 jsou již dochované partie dokazující velký nárůst herní síly, jednalo se o partie minizápasu organizovaného lotyšským šachistou a trenérem Alexandrem Koblencem s Valerijem Žuravlevem, v té době zkušeným mezinárodním mistrem.\n\nV roce 1986 se Širov dělil třetí a čtvrté místo na přeboru Lotyšska.\n\nŠirov se stal světovým šampionem (do 16 let) v roce 1988, vicemistrem světa do 20 let v roce 1990, ve stejném roce rovněž získal titul velmistra.\n\nŠirov je vítězem četných mezinárodních turnajů:\n\nV roce 1998 se Širov probojoval na žebříčku FIDE na čtvrtou pozici, na základě čehož byl pozván na zápas s Vladimirem Kramnikem o právo vyzvat mistra světa Garriho Kasparova. Širov zápas vyhrál 5,5:3,5 při dvou výhrách, žádné porážce a sedmi remízách. Plány na zápas s Kasparovem ale padly kvůli nedostatečnému finančnímu krytí ze strany sponzorů. Když pak následně Kasparov hrál zápas v roce 2000 s Kramnikem, Širov trval na tom, že jejich zápas je neplatný a on je právoplatným vyzyvatelem.\n\nRoku 2000 se Širov dostal do finále turnaje o titul mistra světa a prohrál s Višim Anandem\n\nV květnu až červnu 2007 se zúčastnil kandidátského turnaje mistrovství světa. V prvním kole porazil Michala Adamse +1 -1 =4 v rapidovém rozstřelu, byl však poražen v druhém kole Levonem Aronianem 0-1 při pěti remízách\n\nV prosinci 2007 se probojoval do finále Světového poháru v Chanty-Mansijsku, kde prohrál s Gatou Kamským 1,5:2,5.\n\nŠirovův herní styl se vyznačuje útočným pojetím, vyhledáváním komplikací a obětí, díky čemuž bývá srovnáván s exmistrem světa Talem.\n\nSám pak charakterizuje svůj herní styl ve své publikaci jako inspirovaný partiemi Michaila Tala a knihami Alexandra Koblence, které byly plné taktiky. Vždy se však pokoušel o to, nebýt pouhým taktikem, ale pracovat i na poziční hře. Rovněž tvrdě studovat, aby mohl rozvinout strategické chápání hry. Snažil se porozumět myšlenkám charakteristickým pro střední hru, které mohly být všeobecně použitelné. Ačkoliv je Alexej známý svými inovativními myšlenkami v zahájení a výbornou přípravou šachových zahájení, on sám považuje za svou nejsilnější zbraň koncovky, to proto, že je hráčem s velmi konkrétním stylem hry.\n\nUkázku herního stylu dobře vystihuje partiová ukázka na horním diagramu. V této partii vede Širov černé kameny a použije Botvinnikovu variantu dámského gambitu. Ve své knize v roce 1995 o této variantě napsal: \"Kdybyste se mně zeptali, kterému zahájení bych se nejraději věnoval, nerozmýšlel bych se ani vteřinu: Botvinnikovu systému!\"\n\nPrvní zkušenosti s tímto zahájením má Širov z ledna 1987, paradoxně bílými kameny a je to s Gatou Kamským, kterého poráží. První partie sehraná za černé figury byla na Polofinále mistrovství SSSR v roce 1989 proti Ubilavovi, partie skončila výhrou Širova.\n\nPartie s Garou Kamským se hrála na Mistrovství světa družstev v Lucernu 1993.\n\nDruhý diagram ukazuje překvapující tah v koncovce v partii proti Topalovovi, kdy Širov na poli h3 obětoval střelce.\n\nPartie pokračovala 48.gxh3 Kf5 49.Kf2 Ke4 50.Sxf6 d4 51.Se7 Kd3 52.Sc5 Kc4 53.Se7 Kb3 0-1\n\nV roce 1994 se Širov oženil s Verónicou Alvarez z Argentiny, přestěhoval se do Tarragony a stal se španělským občanem. Ačkoli stále reprezentuje Španělsko, v současné době žije v Lotyšsku. Mezi lety 2001 – 2007 byla jeho manželkou velmistryně Viktorija Čmilytė. Krátce před turnajem v Šanghaji v roce 2010 se Širov oženil potřetí – s WIM Olgou Dolgovou.\n\nAlexej Širov ve své kariéře spolupracoval s mnoha trenéry, uveďme například jména Zigurds Lanka (lotyšský velmistr), Igors Rausis, Vladimír Bagirov a občasným konzultantem byl i legendární Michail Tal.\n\nVe své kariéře nedokázal Širov nikdy porazit Garriho Kasparova, jeho skóre s ním je v jejich 32 vzájemných partiích -15 =17 z pohledu Širova.\n\n\n"}
{"id": "260031", "url": "https://cs.wikipedia.org/wiki?curid=260031", "title": "Vilém Prečan", "text": "Vilém Prečan\n\nVilém Prečan (* 9. ledna 1933, Olomouc) je český historik, zabývající se moderními českými dějinami.\n\nNarodil se v rodině lékaře. Dětství prožil v Bystřici nad Pernštejnem, kde ještě jako dítě pomáhal spolu s rodiči partyzánům a po válce se stal jedním z nejmladších držitelů medaile Za zásluhy. Rodiče vstoupili do ilegální KSČ již za války, Vilém Prečan je následoval po dosažení zletilosti v roce 1951. Vystudoval Vysokou školu politických a hospodářských věd, specializoval se na dějiny KSČ. Po krátkém působení v Bratislavě působil v letech 1957–1970 v Historickém ústavu ČSAV.\nVěnoval se mj. vztahům Čechů a Slováků ve 40. letech 20. století, významně zasáhl do debaty o federalizaci Československa. Podílel se na vydání sborníku dokumentů \"Sedm pražských dnů, 21.–27. 8. 1968\". V roce 1970 byl propuštěn z ČSAV, vyloučen z KSČ a trestně stíhán. Následně pracoval jako topič v motolské nemocnici, uklízeč, pomocník ve skladu, vrátný a šatnář a zároveň publikoval v exilovém tisku a v samizdatu. Roku 1976 emigroval do SRN, kde se vrátil k profesi historika. V roce 1986 spoluzaložil a do roku 1994 vedl Československé dokumentační středisko nezávislé literatury v Scheinfeldu, které shromažďovalo fondy samizdatové literatury, osobností a institucí kulturního i společenského života v exilu. Po návratu do Československa založil Ústav soudobých dějin ČSAV, jehož byl v letech 1990–1998 ředitelem, a odborný časopis Soudobé dějiny. V roce 1995 byl jmenován docentem na Filozofické fakultě Univerzity Karlovy a v roce 2005 profesorem historie na Univerzitě Palackého. V letech 2008–2010 byl a od roku 2013 je znovu členem vědecké rady Ústavu pro studium totalitních režimů.\n\n28. října 1998 obdržel z rukou prezidenta ČR Václava Havla Řád Tomáše Garrigua Masaryka III. třídy.\nDále je držitelem Ceny ČSAV za popularizaci vědy za rok 1991, Ceny za literaturu Bavorské akademie krásných umění pro rok 1993 (za činnost ČSDS), Pamětní medaile Františka Palackého Akademie věd ČR za zásluhy ve společenských vědách za rok 1998, Medaile ministra školství, mládeže a tělovýchovy I. stupně za rok 1999, Mezinárodní ceny Slovenské akademie věd za rok 2001, Pamětní medaile Karla Kramáře za rok 2009 a Vyznamenání Zlaté lípy za rok 2012.\n\n\n\n"}
{"id": "260033", "url": "https://cs.wikipedia.org/wiki?curid=260033", "title": "Jacques Rupnik", "text": "Jacques Rupnik\n\nJacques Rupnik (* 21. listopadu 1950 Praha) je francouzský politolog a historik, který se zabývá střední a východní Evropou.\n\nNarodil se francouzské matce a slovinskému otci v Praze, kde žil až do svých 15 let.\n\nVystudoval historii a politologii na Sorboně v Paříži a na Harvardově univerzitě v USA. V letech 1974–1975 výzkumný pracovník Ruského výzkumného centra na Harvardově univerzitě a v letech 1977–1982 pracoval jako odborník na východní Evropu pro BBC World Service. Po roce 1977 začal také spolupracovat s Pavlem Tigridem a časopisem \"Svědectví\". Od roku 1982 působil jako profesor na Institutu politických studií v Paříži. \n\nV letech 1990–1992 pracoval jako poradce prezidenta Václava Havla. V době 1995–1996 zastával funkci výkonného ředitele Mezinárodní komise pro Balkán při \"Carnegie Endowment for International Peace\". V letech 1999–2000 byl členem Nezávislé mezinárodní komise pro Kosovo. V současnosti je profesorem na College of Europe v Bruggách (Belgie) a ředitelem výzkumu na \"Fondation des Sciences Politiques\" v Paříži. Je externím členem Institutu mezinárodních studií Fakulty sociálních věd Univerzity Karlovy v Praze.\n\n\n\n"}
{"id": "260034", "url": "https://cs.wikipedia.org/wiki?curid=260034", "title": "Trolejbusová doprava v Luganu", "text": "Trolejbusová doprava v Luganu\n\nŠvýcarské město Lugano provozovalo do začátku 21. století vlastní trolejbusovou síť.\n\nPo druhé světové válce rozhodla městská rada, že se pomalá a zastaralá tramvajová doprava nahradí tehdy moderními trolejbusy. První vozy elektrické nekolejové trakce se tak po městě poprvé rozjely 25. dubna 1954. Zprovozněna byla jedna linka z centra Lugana do čtvrti \"Cinque Vie\", která se nachází v kopcovité oblasti. Necelý rok byla ve městě souběžně s trolejbusy v provozu i tramvaj, v únoru 1955 ale byl zrušen i poslední úsek kolejové dopravy.\n\nNadále ale v Luganu existovala pouze jediná trolejbusová linka, ostatní dopravu obstarávaly autobusy. Další trolejbusová trať byla zprovozněna až na podzim roku 1959, kde se trolejbusy poprvé podívaly do čtvrti \"Castagnola\", kam byla prodloužena trať z centra. Na konci téhož roku byla uvedena do provozu i trať do \"Paradisa\" (tamní bloková smyčka byla zprovozněna o rok později). Ještě v roce 1959 začaly trolejbusy jezdit i do \"Cornareda\", kde byla také vystavěna trolejbusová vozovna. V roce 1963 byla otevřena, na dlouhou dobu poslední, další nová trať. Šlo o nově postavený úsek z centra města do čtvrti \"Crocifisso\".\n\nAž po dvanácti letech, v roce 1975, nechal luganský dopravní podnik postavit prodloužení z \"Cinque Vie\" do \"Breganzony\". O rok později byl zprovozněn další nový úsek: trať do \"Cornareda\" byla prodloužena až do nové čtvrtě \"Pregassona\", která se nachází na kopci nad městem. V roce 1980 byla na toto prodloužení napojena nová trolejbusová vozovna. Ta stará byla zachována a sloužila jako dílny místního dopravního podniku. Poslední zprovozněnou tratí v Luganu se stalo prodloužení z konečné v \"Crocifissu\" do čtvrtě \"Vezia\".\n\nNa přelomu tisíciletí rozhodla městská rada o zrušení neefektivního trolejbusového provozu. Jako první byla v polovině roku 2000 zrušena trať z centra města přes \"Cinque Vie\" do \"Breganzony\". Trolejbusovou dopravu v Luganu, která byla zcela zastavena 30. června 2001, nahradily autobusy.\n\nZvláštností luganského trolejbusového provozu bylo atypické napájení stejnosměrným proudem o napětí 1000 V (standardně trolejbusy používají 600 V nebo 750 V), které se údajně stalo jedním z důvodů ke zrušení místního provozu.\n\nPro první trať byly zakoupeny tři menší trolejbusy o délce 10,1 m. S rozšiřováním tratí postupně přibývalo i vozidel. První kloubové trolejbusy byly dodány v roce 1975, šlo o výrobky firmy \"Hess\" s podvozkem Volvo. Poslední nové vozy byly zakoupeny v roce 1988.\n\n"}
{"id": "260037", "url": "https://cs.wikipedia.org/wiki?curid=260037", "title": "Miroslav Vaněk", "text": "Miroslav Vaněk\n\nMiroslav Vaněk (* 11. března 1961, Teplice) je český historik, zabývající se českými moderními dějinami a jeden z prvních průkopníků české orální historie. Od roku 2017 je ředitelem Ústavu pro soudobé dějiny Akademie věd České republiky.\n\nMiroslav Vaněk se narodil 11. března 1961 v Teplicích. Po střední škole nastoupil na Pedagogickou fakultu Západočeské univerzity v Plzni obor učitelství pro první stupeň ZŠ a v roce 1985 po úspěšném absolvování obdržel titul Mgr. Profesi učitele na ZŠ se věnoval v letech 1986-1990, následně až do r. 1992 pracoval jako středoškolský profesor na pražském gymnáziu. Během své učitelské kariéry získal na Pedagogické fakultě Západočeské univerzity v Plzni titul PaedDr. (obor pedagogika + psychologie) a v roce 1992 tamtéž úspěšně dokončil druhé magisterské studium v oboru historie – český jazyk. V témže roce nastupuje na pozici odborného a posléze vědeckého a výzkumného pracovníka Ústavu pro soudobé dějiny AV ČR v Praze (ÚSD AV ČR), kde se v roce 2000 stává vedoucím nově vzniklého Centra orální historie. V této funkci setrval až do roku 2017, kdy byl jmenován ředitelem Ústavu pro soudobé dějiny AV ČR.\n\nV roce 2000 rovněž získává na Filozofické fakultě Palackého univerzity v Olomouci titul Ph.D. (obor české a československé dějiny), o sedm let později se stává docentem (FF UK) a v roce 2010 je jmenován profesorem v oboru historie se zaměřením na české a československé dějiny (Filozoficko-přírodovědecká fakulta, SU Opava).\n\nZároveň působí také jako vysokoškolský pedagog na Pracovišti orální historie – soudobé dějiny FHS UK a v letech 2008-2017 byl také jeho vedoucím. Mezi jeho další úspěchy patří založení a vedení České asociace orální historie (2007), jejíž je od r. 2013 čestným předsedou. V roce 2008 byl jmenován do čela nově zřízeného Českého národního komitétu orální historie při AV ČR.\n\nPráce Miroslava Vaňka má ohlas rovněž v zahraničí, kde si vybudoval jméno známého a respektovaného historika v odborných mezinárodních kruzích: nejprve v prostředí středoevropském, následně euro-americkém, a nakonec i v kontextu globálním. V roce 2008 byl osloven s nabídkou na členství ve výkonném výboru stavovské International Oral History Association (IOHA), a na pozici regionálního zástupce pro Evropu v něm také mezi lety 2008–2010 působil. V červenci 2010 se svými spolupracovníky pořádal v Praze 16. ročník IOHA kongresu, v jehož průběhu byl zvolen na léta 2010–2012 IOHA prezidentem. Velkým úspěchem je také v roce 2016 vydání knihy \"Velvet Revolutions: An Oral History of Czech Society\" v Oxford University Press.\n\nBěhem svého působení na ÚSD AV ČR absolvoval i několik zahraničních pobytů a stáží, např. v \"Center for Slavic, Eurasian and East European Studies at the University of North Carolina at Chapel Hill\", USA (2000 a 2004), \"British Library, Sound Archive\", Londýn (2008), \"Aarhus University\", Dánsko (2011) a další.\n\nVěnuje se také popularizaci vědecké a pedagogické práce. Zajímavý je v průběhu roku 2010 jeho podíl na pořadu ČT 24 s názvem \"Rendez-vous\", kam si Miroslav Vaněk v roli moderátora snažil zvát do studia nevšední hosty ze společensko vědních a humanitních oborů.\n\nMiroslav Vaněk je hlavním řešitelem několika grantů, mezi neúspěšnější patří například \"Vítězové? Poražení? Politické elity a disent v období tzv. normalizace. Životopisná interviews\" (GA AV ČR, 2005), \"Orální historie ve výzkumu soudobých dějin\" (GA AV ČR, 2004), \"Sto studentských revolucí. Studenti v období pádu komunismu v Československu\" (Grant Open Society Fund, 1999), \"Nedalo se tady dýchat. Ekologie v českých zemích 1969–1989\" (Grant Ministerstva životního prostředí, 1996).\n\n\n"}
{"id": "260038", "url": "https://cs.wikipedia.org/wiki?curid=260038", "title": "Jílové (okres Děčín)", "text": "Jílové (okres Děčín)\n\nJílové (též \"Jílové u Děčína\", dříve německy \"Eulau\" a česky \"Jílové u Podmokel\") je město v okrese Děčín. Včetně pěti dalších místních částí (vesnice Kamenec, Kamenná, Martiněves, Modrá a Sněžník) ve městě žije obyvatel. Leží v oblasti Českého Švýcarska.\n\nMěstem prochází silnice I. třídy č. 13 a železniční trať Děčín – Oldřichov u Duchcova, na které je zde zřízena železniční stanice \"Jílové u Děčína\". Na trati není od roku 2007 objednávána osobní doprava.\n\nPrvní písemná zmínka o Jílovém (\"Eulow\") je z roku 1348.\n\nJílovské slavnosti jsou každoroční jarmark pořádaný městským úřadem.\n\n\n\n\n"}
{"id": "260040", "url": "https://cs.wikipedia.org/wiki?curid=260040", "title": "Varšavské knížectví", "text": "Varšavské knížectví\n\nVaršavské knížectví či vévodství (polsky \"Księstwo Warszawskie\"; francouzsky \"Duché de Varsovie\"; německy \"Herzogtum Warschau\") byl státní útvar na území okleštěného Polska, který existoval v letech 1807–1813 jako formálně nezávislý územní celek, ve skutečnosti však podřízený napoleonské Francii. Hlavou knížectví byl král Saska, které patřilo do Rýnského spolku, patřícího pod protektorát Francie.\n\nVaršavské knížectví bývá někdy nesprávně uváděno jako Varšavské velkoknížectví nebo velkovévodství.\n\nPočátky tohoto útvaru sahají do roku 1796, kdy skupina spiklenců ustavila tajnou konfederaci připravující ozbrojené povstání. V roce 1798 vznikla ve Varšavě „Společnost polských republikánů“, která si kladla za cíl obnovení Polska s republikánsko-demokratickým zřízením. Mezitím se ve Francii vytvářela silná polská emigrační populace, která vedla politiku vedoucí k obnovení Polska. Roku 1797 byly vytvořeny Polské legie, které se účastnily bojů v Itálii. Po vypuknutí nové války s Pruskem a po bitvách u Jeny a Auerstädtu v roce 1806, kdy Napoleon Bonaparte porazil pruské vojsko, uplatnil „polskou otázku“. Ve Velkopolsku propuklo polské povstání. Povstalci společně s příslušníky Polských legií se účastnili dalších bojů ve Východním Prusku. Napoleon povolal do Berlína polského generála Henryka Dąbrowského a vyzval ho, aby uveřejnil provolání k Polákům.\n\nV lednu 1807 vznikla ve Varšavě vládní komise složená převážně z polských aristokratů, kterou Napoleon pověřil správou „Polska dobytého na králi pruském“. Začala se organizovat nová armáda pod vedením knížete Józefa Poniatowského, která brzy vstoupila do válečných akcí proti Prusku. Po jednáních bylo vytvořeno Varšavské knížectví pod vládou Friedricha Augusta Saského, který byl vnukem předposledního polského krále. Dne 7. července 1807 byl s Pruskem uzavřen v Tylži mír, ve kterém se mimo jiné Prusko vzdávalo polských území, které získalo za druhého a třetího dělení Polska. Na tomto území pak bylo ustanoveno Varšavské knížectví. Ještě v červenci podepsal Napoleon v Drážďanech polskou ústavu, která sice zrušila nevolnictví, ovšem nedávala mu právo na držení selského gruntu. Roku 1809 vtrhla do knížectví rakouská vojska (bitva u Raszynu), ovšem po dalším Napoleonově vítězství v bitvě u Wagramu se situace ustálila a k Varšavskému knížectví byla připojena území, která Rakušané zabrali během III. dělení Polska.\n\nRoku 1812 došlo k Napoleonovu tažení do Ruska, jehož se účastnila polská armáda o síle zhruba 100 000 mužů a tvořila tak téměř čtvrtinu Napoleonova vojska. Poláci bojovali statečně a kryli Napoleonův ústup při jeho přepravě přes Berezinu. Utrpěli obrovské ztráty. Při ústupu roku 1813 vtrhla ruská vojska do varšavského knížectví a země se dostala pod ruský vliv. Na vídeňském kongresu roku 1815 bylo dojednáno kompromisem rozdělení knížectví, které bývá nazýváno jako „čtvrté dělení Polska“. Toruňsko a Poznaňsko připadly Prusku, Tarnopolsko Rakousku, Krakov se stal „svobodným městem“ a zbytek knížectví byl přetvořen na Království polské (tzv. Kongresovka, podle příležitosti jeho vzniku - vídeňského kongresu) pod patronací Ruska, ale formálně spravované samostatně, podle vlastní ústavy.\n\n\n"}
{"id": "260041", "url": "https://cs.wikipedia.org/wiki?curid=260041", "title": "Pavel Urbášek", "text": "Pavel Urbášek\n\nPavel Urbášek (* 20. listopadu 1959 Šumperk) je český historik, zabývá se moderními českými dějinami. Spolu s Miroslavem Vaňkem vydal knihu \"Vítězové? Poražení?\" (2005), věnovanou orální historii komunistického režimu v ČSSR očima bývalých disidentů a funkcionářů KSČ. Je ředitelem Archivu Univerzity Palackého v Olomouci.\n\n"}
{"id": "260044", "url": "https://cs.wikipedia.org/wiki?curid=260044", "title": "ČD Cargo", "text": "ČD Cargo\n\nČD Cargo, a.s. (VKM: ČDC) je český železniční dopravce, který se zabývá nákladní dopravou. Tato společnost je dceřinou společností Českých drah, které vlastní 100 % akcií. Vznikla 1. prosince 2007. K zajištění provozu má k dispozici 859 hnacích vozidel a více než 24,5 tisíc nákladních vozů. Z hlediska přepravených tun zboží patří mezi největší nákladní železniční dopravce v Evropské Unii.\n\nSpolečnost byla založena 31. 10. 2007 na základě usnesení vlády ČR č. 848 ze dne 25. července 2007 a vznikla zápisem do obchodního rejstříku dne 1. prosince 2007.\n\nVyčleněním aktivit spojených s provozováním nákladní drážní dopravy od Českých drah a. s. byla celkem převedena třetina všech lokomotiv Českých drah, všech 32 000 nákladních vozů, část dep kolejových vozidel a asi 13 000 z původních asi 55 000 zaměstnanců Českých drah. Dále byly do ČD Cargo převedeny také majetkové podíly Českých drah v některých společnostech, které se tak staly dceřinými společnostmi ČD Cargo. Na základě ocenění provedeném společností YBN CONSULT byl převáděný dlouhodobý majetek s účetní hodnotou 4,8 miliardy korun navýšen o oceňovací rozdíl ve výši 5,5 miliardy korun. Díky tomuto ocenění dosáhl vlastní kapitál výše 9,1 miliardy korun a do obchodního rejstříku byl zapsán základní kapitál 8,8 miliardy korun.\n\nVláda jednala v letech 2007-2008 o propojení ČD Cargo se slovenským dopravcem Železničná spoločnosť Cargo Slovakia. K dohodě však nedošlo z důvodu rozdílného pohledu obou stran na majetkové podíly a případnou privatizaci takto vzniklé společnosti. V roce 2010 byly plány na spojení se zahraničními společnostmi obnoveny. V roce 2010 také proběhla jednání o spojení s polským dopravcem PKP Cargo.\n\nPark hnacích vozidel společnosti ČD Cargo tvoří více než 850 lokomotiv zastoupených v 37 typových řadách. Zhruba z jedné poloviny jde o dieselové lokomotivy, druhá polovina lokomotiv je elektrických, částečně interoperabilních. Do lokomotivního parku dostalo ČD Cargo do vínku hnací vozidla používaná již v té době zejména k přepravám nákladních vlaků nebo vozidla, která svými technickými vlastnostmi pro účely osobní přepravy nevyhovovala. Z té první skupiny se jednalo zejména o „staročešky“ řad 121, 122 a 123, „šestikoláky“ řad 181 a 182 nebo „čmeláky“ řady 771.\n\nPrvními modernizovanými lokomotivami ČD Cargo se staly stroje 753.7. V polovině roku 2008 byla s firmou CZ Loko podepsána smlouva na modernizaci třiceti již nepotřebných a vesměs zrušených „brejlovců“ řad 750, 752 a 753. Po uplynutí krátké doby necelých pěti měsíců vyjela z bran výrobního závodu první modernizovaná lokomotiva 753.751. V roce 2015 prošlo sedm lokomotiv úpravami pro provoz v Polsku, a tak je dnes můžeme vidět i za našimi severními hranicemi.\n\nK dopravě nákladních vlaků z České republiky do Polské republiky a zpět bylo v roce 2009 upraveno pět lokomotiv řady 130, kdy byl po bezmála tříletém úsilí završen schvalovací provoz v Polsku. Lokomotivy jsou nyní využívány dceřinou společností CD Cargo Poland.\n\nV letech 2009 – 2010 vyjelo na koleje sedm lokomotiv řady 230, které prošly rozsáhlou modernizací ve společnosti PARS. Při ní byl dosazen nový vakuový hlavní vypínač, procesorový řídicí systém, LED osvětlení, byly dosazeny nové ergonomické pulty stanovišť strojvedoucího s pákovými kontroléry, radiostanice s GSM-R, systém měření elektrické energie, klimatizace stanovišť a zabezpečovač Mirel VZ1. Ten umožnil provoz nejen v České republice a na Slovensku, ale po absolvování schvalovacího procesu i v Maďarsku, kam od té doby lokomotivy pravidelně zajíždějí.V roce 2010 byla v SOKV České Budějovice dokončena první lokomotiva řady 218, kompletně zde vyvinutá, aby uspokojila požadavky, které žádný typ lokomotivy v České republice v tu dobu nebyl schopen splnit. Tím požadavkem byla možnost manipulace elektrickou lokomotivou na tratích, vlečkách a staničních kolejích bez trolejového vedení. Původně takové požadavky plnila lokomotiva řady 210 s připojeným bateriovým vozem, ale řešení v podobě lokomotivy řady 218 je mnohem praktičtější.\n\nV témže roce začaly modernizace tří lokomotiv řady 708 a společnost CZ Loko dodala jednu lokomotivu 742.7. Modernizace lokomotiv řady 708 spočívala v remotorizaci motorem Caterpillar C13 s výkonem 300 kW, kdy zároveň prošlo modernizací i stanoviště strojvedoucího. Naopak modernizace lokomotivy 742 na typ 742.7 znamenala zachovat z původní lokomotivy pouze holý rám a podvozky. Použitá koncepce modernizace nebyla zcela nová, vycházela z koncepce použité u modernizovaných lokomotiv řady 741.7, které CZ Loko vyrábělo v letech 2009 – 2011 pro jiné dopravce.\n\nPři svém vzniku vlastnila společnost ČD Cargo 30 lokomotiv řady 163. Vzhledem k požadavkům ze strany provozu na zvýšení počtu dvousystémových lokomotiv bylo rozhodnuto o jejich přestavbě na řadu 363.5 s možností jezdit nejen po všech tratích v České republice, ale i na Slovensku a v dalších zemích s trakční soustavou 25kV. V roce 2011 začaly ze závodu PARS Šumperk vyjíždět první rekonstruované lokomotivy této řady a dnes patří tyto stroje u ČD Cargo ke klíčovým.\n\nDalší významnou modernizací prošlo prozatím 21 lokomotiv nejrozšířenější řady 742, čímž vznikly lokomotivy u ČD Cargo nazývané „nůše“, označované 742N. Změny provedené na lokomotivě se týkají hlavně zadní kapoty lokomotivy, kde je umístěn nový elektrický rozvaděč. Ten je celý nově zkonstruovaný a umístěna je v něm většina elektrické výzbroje. Dále byly provedeny úpravy související s instalací sníženého představku. Snížení zadní kapoty umožnilo upravit zadní čelo kabiny, které je nyní osazené velkým čelním oknem s negativním sklonem z důvodu zamezení zrcadlení. Tím jsou výrazně zlepšeny rozhledové poměry z lokomotivy alespoň v jednom směru jízdy, což je při provozu ve dvojčlenném řízení dostačující.\n\n13. dubna 2016 byla slavnostně podepsána smlouva mezi ČD Cargo a společností Siemens Česká republika na dodávku prvních pěti interoperabilních lokomotiv řady 383 Vectron. Tímto podpisem společnost ČD Cargo získala nejmodernější evropské elektrické lokomotivy, které se okamžitě staly vlajkovou lodí v jejím lokomotivním parku. V základním provedení pro ČD Cargo jsou lokomotivy vybaveny pro provoz v sedmi státech západní, střední a východní Evropy, což umožnilo výrazně zrychlit přeshraniční přepravu. Jde o Německo, Polsko, Českou republiku, Slovensko, Rakousko, Maďarsko a Rumunsko. Jednoduchou úpravou lze lokomotivy přizpůsobit k provozu v dalších zemích. První lokomotiva Vectron v korporátních barvách ČD Cargo, 383.001, byla veřejnosti představena v červnu 2016 na mezinárodním veletrhu Czech Raildays v Ostravě. Dnes je v lokomotivním parku zařazeno již 12 Vectronů.\n\nSouběžně s dodávkou lokomotiv 383 ČD Cargo zakoupilo od své mateřské společnosti 31 strojů řady 163, která se pro výkony v osobní dopravě stala nepotřebnou z důvodu postupného nasazování elektrických jednotek do provozu. Pro nákladní dopravu jsou však stále vhodné. „Peršingy“ tak nahradily část nejstarších provozovaných lokomotiv řady 122. Část jich je polonizována a provozována opět ve spolupráci s dceřinou společností CD Cargo Poland.\n\nV roce 2018 bylo rozhodnuto o nákupu a modernizaci dalších lokomotiv. Park ČD Cargo by tak v roce 2019 měl být obohacen o další modernizované lokomotivy 742.7, o 5 lokomotiv řady 744.1 (EffiShunter 1000) a především o deset interoparabilních lokomotiv MS 3 lokomotiv TRAXX od kanadského výrobce Bombardier označených řadou 388.\n\nSpolečnost ČD Cargo je řízena tříčlenným představenstvem, v čele s předsedou. Dalšími řídicími orgány společnosti jsou dozorčí rada a výbor pro audit. ČD Cargo se dále člení na jednotky organizační struktury (JOS). Jednotku na centrální úrovni reprezentuje generální ředitelství (GŘ), výkonnou úroveň pak provozní jednotky (PJ) s podřízenými provozními pracovišti (PP) a střediska oprav kolejových vozidel (SOKV) s podřízenými opravnami kolejových vozidel (OKV), odúčtovna přepravních tržeb (OPT), řízení provozu Česká Třebová (ŘP) a Pobočka Rakousko (ČD Cargo Niederlassung Wien).\n\nStatutárním orgánem společnosti je představenstvo.\n\nDozorčí rada v rámci své působnosti mimo jiné dohlíží na výkon působnosti představenstva a uskutečňování podnikatelské činnosti společnosti, vyjadřuje se ke zprávě o podnikatelské činnosti společnosti a stavu jejího majetku určené k projednání valnou hromadou, vyjadřuje se k návrhu ročního podnikatelského plánu včetně podnikatelské strategie určeného ke schválení valnou hromadou.\n\nPři vzniku společnosti (tj. 1. prosince 2007) usedl do čela představenstva Josef Bazala, který v té době současně působil v Českých drahách jako předseda představenstva a generální ředitel.\n\nBazala byl současně s celým představenstvem (jehož členy byli Rodan Šenekl, Václav Andrýsek a Bogdan Heczko) odvolán na valné hromadě společnosti, která se uskutečnila 16. června 2010. Důvodem odvolání bylo údajné špatné hospodaření firmy a špatná spolupráce s mateřskou společností. Odvolaný Bazala však tyto důvody odmítl a ztrátové hospodaření zdůvodnil světovou ekonomickou krizí. Nové představenstvo se skládalo z generálního ředitele Českých drah Petra Žaludy a jeho náměstků Michala Nebeského a Milana Matzenauera. Nikdo z uvedených členů představenstva však nebyl odborně způsobilý z hlediska požadavků Zákona o drahách, takže firmě hrozlo odebrání licence k provozování drážní dopravy. Tím by byla fakticky znemožněna stěžejní činnost společnosti. Problém byl vyřešen dosazením odborového předáka Petra Bazgera, který je odborně způsobilou osobou, do představenstva.\n\n24. srpna 2010 nahradil Žaludu ve funkci předsedy představenstva Jiří Vodička, který má tuto funkci zastávat jako krizový manažer do doby výběru nového předsedy představenstva, který vzejde z mezinárodního výběrového řízení.\n\nDne 22. června 2011 byl Vodička kvůli vyplácení vysokých odměn podřízeným odvolán a nahrazen Gustavem Slamečkou.\n\n9. října 2012 se předsedou představenstva stal Petr Žaluda, kterého 26. srpna 2013 nahradil ve funkci Oldřich Mazánek.\n\nOd 3. listopadu 2014 stojí v čele společnosti ČD Cargo Ivan Bednárik, dalšími členy představenstva jsou Bohumil Rampula (odpovědnost za obchod) a Zdeněk Škvařil (odpovědnost za provoz). Vedení společnosti dále tvoří výkonný ředitel Tomáš Tóth a finanční ředitel Martin Šimek.\n\nPředsedou dozorčí rady se stal poslanec ODS Oldřich Vojíř. V srpnu 2010 nahradil tehdy již bývalého poslance Vojíře v čele dozorčí rady šéf Českých drah Petr Žaluda.\n\nSoučasným předsedou dozorčí rady je Miroslav Kupec, předseda představenstva ČD, a.s.\n\nSoučástí ČD Cargo jsou následující dceřiné společnosti, z nichž některé původně patřily do majetku ČD:\n\n\nV roce 2008, tedy v prvním roce samostatné existence, mělo ČD Cargo podíl na trhu železniční nákladní dopravy 92,28 %, postupně pak podíl klesal až na 63,49 % v roce 2017 (podle hrubých tunových kilometrů).\n\n"}
{"id": "260046", "url": "https://cs.wikipedia.org/wiki?curid=260046", "title": "Spínaný zdroj", "text": "Spínaný zdroj\n\nSpínaný zdroj (též pulzní zdroj) je v elektrotechnice typ elektrického zdroje, který je na rozdíl od klasických transformátorových zdrojů mnohem účinnější a lehčí. První spínané zdroje se začaly objevovat až s příchodem výkonných spínacích tranzistorů, většinou typu MOSFET. Dnes je najdeme například v nabíječkách mobilních telefonů nebo jako zdroje pro osobní počítače a notebooky.\n\nPro spínané zdroje existují specializované integrované obvody např. obvody TOP Switch které v sobě zahrnují veškeré řízení spínaného zdroje.\n\nNapětí přicházející z rozvodné sítě 230 V / 50 Hz se nejdříve usměrní pomocí diodového můstku a vyhladí na vstupním kondenzátoru. Pak se napětí rozstřídá pomocí spínacích tranzistorů na frekvenci řádově desítek kHz. Toto napětí je přivedeno na primární vinutí středofrekvenčního transformátoru. Ze sekundární strany je napětí opět usměrněno, vyhlazeno a připraveno k použití. O stabilitu výstupního napětí se stará zpětná vazba, která je z výstupu zavedena do obvodu, který řídí spínání.\n\nVstupní síťové napětí 230 V / 50 Hz je usměrněno a jednoduše filtrováno - širokopásmový filtr na vstupu zabraňuje pronikání rušivých signálů ze zdroje do sítě. Elektronický spínač je řízen ve smyčce zpětné vazby tak, aby výstupní napětí bylo konstantní. Za spínačem je obdélníkové napětí o frekvenci desítky kHz a amplitudě podle vztahu formula_1 formula_2, toto napětí je transformováno impulsním transformátorem s feritovým jádrem na potřebnou velikost, transformované napětí se usměrňuje Schottkyho diodami a dále je filtrováno výstupním filtrem. Zdroj zpětné vazby je stejný jako u lineárních zdrojů, navíc je zde obvod buzený spínačem, který mění stejnosměrné napětí na obdélníkové napětí. Pokud bychom nepoužili v zapojení vstupní část, vzniklo by zapojení stejnosměrného měniče.\n\nVýhodou spínaných zdrojů je jejich malá velikost, zejména velikost transformátoru, který má ve srovnání se síťovým transformátorem shodného výkonu mnohem menší rozměry.\nNapř. zdroj v PC o výkonu 350W váží cca 0,5kg.\n\nNevýhodou může být rušení, které vzniká při spínání výkonových tranzistorů. Toto rušení může vadit v Audio technice, kde by se mohlo projevit nepříjemným pískotem nebo ve VF technice, kde by mohlo docházet k modulaci spínacího kmitočtu. Dá se částečně odfiltrovat, ale zpravidla nedosáhneme kvality zdroje lineárního.\nDalší výraznou nevýhodou je velmi omezená životnost, způsobená extrémním namáháním elektrolytických kondenzátorů (především v primární části). Zdroje tedy nejsou vhodné pro trvalý provoz.\n\n\n\n\n\n"}
{"id": "260048", "url": "https://cs.wikipedia.org/wiki?curid=260048", "title": "Sopečná zima", "text": "Sopečná zima\n\nSopečná zima (nebo též \"vulkanická zima\") je termín označující ochlazení klimatu po erupci sopky v důsledku vyvržení prachu a plynů do atmosféry. Řadí se sem například Tobská katastrofa či permské vymírání.\n\nV britském pořadu BBC Supervulkán byla nastíněna situace, kdy při extrémně silném výbuchu sopečného vulkánu, \"supervulkánu\", dochází k vyvržení enormního množství sopečného popela, prachu a sopečných plynů do atmosféry. Kromě zasypání oblastí do vzdálenosti několik set kilometrů od místa výbuchu, zde došlo i k vyvržení tohoto materiálu do horních vrstev atmosféry, což na některých místech znamenalo ochlazení v krátkodobém měřítku a v některých místech až o 20 °C. Následovala globální změna světového klimatu, což vedlo k lokálním kolapsům zemědělství.\n\nStarý, ale stále aktivní supervulkán je například i v Yellowstoneu.\n\nTento jev může nastat i u vysokoenergetických sopečných erupcí, kdy pyroklastické mračno vystoupá až do stratosféry. Zde sopečné plyny, konkrétně převážně oxid siřičitý (SO) a sulfan (HS), reagují s vodní párou, čímž vznikají 1–2 μm drobné kapičky kyseliny sírové, takzvaný aerosol. Tyto částice mají schopnost zůstat v atmosféře 2 až 3 roky a oproti prachovým částicím mají až 10 desetkrát větší schopnost blokovat dopadající sluneční záření. Přítomnost aerosolu kyseliny sírové tak zvyšuje odrazivost Země, tzv. albedo, což se projevuje tím, že se od částeček odráží mnohem více světelného záření zpět do kosmu. Tím zemský povrch nedostává obvyklý přísun energie, načež se ochlazuje. \n\nTobská katastrofa (stupeň VEI 8), ke které došlo před více než 70 tisíci let, měla pravděpodobně vliv na globální klima pouze 1 °C. Roku 1257 erupce stupně VEI 7 sopky Samalas (Lombok) vedla sice k ochlazení (menším než 1°C), ale nebyla příčinnou globální krize. Například erupce sopek Krakatoa či Pinatubo (obě stupně VEI 6) v roce 1883 respektive 1991 tak měly podle jistých propočtů způsobit celosvětový pokles průměrné teploty o 1,2 °C resp. 0,5 °C. Ovšem instrumentální záznamy teplot takové globální poklesy teplot nezaznamenaly. Odpovídá to i tomu, že při impaktu, který vytvořil Chicxulubský kráter, bylo vyvrženo několika tisíckrát více plynů, ale odhad ochlazení je zhruba o 30°C, takže u erupcí stupně VEI 6 nelze očekávat ochlazení větší než 0,1 °C. Obdobná situace by mohla nastat (či v historii možná nastala) při zvýšené sopečné aktivitě, která by zasáhla více míst světa.\n\n"}
{"id": "260050", "url": "https://cs.wikipedia.org/wiki?curid=260050", "title": "Cycas panzhihuaensis", "text": "Cycas panzhihuaensis\n\nCycas panzhihuaensis je rostlina z čeledi cykasovitých (\"Cycadaceae\") ve třídě cykasy (\"Cycadopsida\"). Jedná se o nejrozšířenější cykas pevninské Číny.\n\nCycas panzhihuaensis roste na skalách v prefektuře Panzihua v čínském Jižním Sičuanu a provincii Yunnan v místech s tvrdými zimními mrazy. Vedle druhu \"Cycas taitungensis\" (cykas taiwanský) je pravděpodobně cykasem nejodolnějším vůči mrazu, dle některých informací jsou starší rostliny schopny odolat i poklesu teplot na −16 °C.\n\nJedná se o středně velkou rostlinu, která dorůstá výšky až 3 m, s listy 1,2 m dlouhými.\n\n\"Cycas panzhihuaensis\" je rostlinou zastoupenou v ČR pouze v soukromých sbírkách, botanické zahrady jej nevlastní, a to i přes jeho občasnou dostupnost v komerčních evropských sklenících.\n"}
{"id": "260051", "url": "https://cs.wikipedia.org/wiki?curid=260051", "title": "Bad Company", "text": "Bad Company\n\nBad Company je anglická blues rocková superskupina založená v roce 1973, sestávající z členů skupin Free (Paul Rodgers, Simon Kirke), Mott the Hoople (Mick Ralphs) a King Crimson (Boz Burrell). Skupinu Bad Company řídil hudební manažer Peter Grant, který přivedl v 70. letech k ohromnému úspěchu i skupinu Led Zeppelin.\n\nZpěvák Paul Rodgers byl tak ovlivněn filmem Bad Company že si vybral jeho název pro svoji skupinu. Film byl údajně inspirací pro první stejnojmenné album skupiny a úspěšný singl. [= nesmysl, Paul Rodgers to sám opakovaně popřel, inspirací byl doprovodný text u obrázku z knížky o viktoriánské morálce.]\n\nDebutové album Bad Company z roku 1974 bylo mezinárodním hitem jedné z prvních superskupin, které vznikly v 70. letech.\n\nPaul Kossoff byl potěšen, když ho bývalí kolegové ze skupiny Free Paul Rodgers a Simon Kirke koncem roku 1975 požádali, aby se k nim na dva večery připojil na jevišti a zahrál s nimi superhit \"All Right Now\" z třetího alba skupiny Free. Na britském turné, které mělo začít 25 . dubna 1976 společným vystupováním se skupinou Back Street Crawler Paula Kossoffa, kdy měli vystupovat jako předkapela skupiny Bad Company na podpůrném turné pro jejich nové album Run With the Pack a uvést druhé album skupiny Back Street Crawler, ale tak jako několikrát za poslední roky, drogová závislost Paula Kossoffa přispěla ke zhoršení kytaristova zdraví a tak dne 19. března 1976 při letu z Los Angeles do New Yorku Paul Kossoff zemřel ve věku 25 let, na srdeční problémy spojené s užíváním drog.\n\n\"Run With the Pack\" bylo první album Bad Company oceněné jako platinové.\n\n\n\n\n\n"}
{"id": "260052", "url": "https://cs.wikipedia.org/wiki?curid=260052", "title": "Hartigové", "text": "Hartigové\n\nHartigové jsou český, později rakouský šlechtický rod původem ze Slezska. V Čechách se rod vyskytuje od 18. století.\n\nRod pochází ze Slezska, přímá linie počíná od Martina Hartiga (kolem 1500 v Eichmannsdorfu – cca 1554), kupce ze Slezského Lvovku ve Vévodství svídnicko-javorském. Jeho syn Jakub Hartig (1534–1607) byl od roku 1561 občanem Žitavy, kde byl obchodníkem a radním a církevním hodnostářem. Vnuk Martina, Jan Hartig (1573–1632), povoláním lékař knížectví anhaltsko-srbišťského a lehnicko-břežského, získal od císaře Rudolfa II. pro svůj rod erbovní listinu.\n\nKristián z Hartigu vlastnil statek Alt-Hörnitz, byl rytířem řádu sv. Marka a purkmistrem v Žitavě (†1677). Jeho vrstevník Jan Jakub z Hartigu byl praotcem nynějších hrabat z Hartigu\n\nSyn Jana Jakuba z Hartigu, Jan Izaiáš (†1708), se roku 1662 stal c. k. dvorským sekretářem, později dvorským radou a tajným referendářem české dvorské kanceláře. Inkolátu českého nabyl roku 1673, kdy byl též přičten ke starým rytířským rodům, roku 1668 povýšen na rytíře a roku 1707 na říšského svobodného pána. Získal panství Korytov a Štítnou v Kladském hrabství.\n\nS manželkou Annou Kateřinou Walderodovou z Eckhausenu měl Jan Izaiáš tři syny: Antonína Izaiáše, Jana Huberta a Ludvíka Josefa.\n\nDruhý syn Jana Jakuba Jan Hubert, purkrabí kraje hradeckého (1708–18), získal Horní Beřkovice sňatkem s Marií Josefou, dcerou Ferdinanda ze Scheidlernu (†1696).\n\nPředkem všech nyní žijících hrabat z Hartigu se tedy stal třetí syn Ludvík Josef, přísedící královskému zemskému soudu v Čechách (†1735). Roku 1714 koupil panství vartenberské se statkem Krásnou. Roku 1719 byl povýšen do stavu hraběcího a nabyl též statků Všebořic, Kysiblu a Nejdku. Jeho manželka Marie Terezie Putzová z Adlersthurnu věnem přinesla jeho rodu panství Mimoňské, které s Vartenberkem (Stráž pod Ralskem) od té doby náleželo hrabatům z Hartigu.\n\nAntonín Izaiáš z Hartigu, syn Jana Izaiáše, se stal c. k. skutečným tajným radou a místopředsedou dvorní říšské rady. Získal panství Schrattenthal s Plattem v Dolních Rakousích a byl také pánem na Uherčicích, Vratěníně, Písečné a Slavětíně na Moravě. Jeho statky všem roku 1764 prodal jeho syn Antonín Kazimír, takže vnukovi Antonína Izaiáše, Františkovi, zbyly jen rakouské statky. Ty se po jeho smrti 1801 dostaly se do držení cizích rodin a jím take tato větev hrabat z Hartigu vymřela.\n\nPět dcer a dva synové po něm zůstali: Marie Karolína, provdaná za Ferdinanda Františka Josefa hraběte z Kokořova, Josefa za Karla hraběte Vršovce, Marie Františka za Antonína svobodného pána z Vunšvic a dvě svobodné, Marie Amálie a Marie Alžběta, pak synové Adam František a Adam Ludvík.\n\nAdam Ludvík zdědil Kysibl, Nejdek a Břežnici a když roku 1738 zemřel, zůstavil po sobě vdovu Marii Terezii hraběnku Kagerovnu z Globen a syna Ludvíka Jana (†1813), který byl svého času znám výborný hudebník.\n\nAdam František, c. k. skutečný tajný rada a plnomocný ministr v Řezně a Mnichově, následoval po otci na Vartenberce, převzal Mimoň po matce, koupil Starý Dub a držel k těmto statkům též Běškovice a Domaslavice († 1783). S manželkou Marií Terezií Krakovskou z Kolovrat měl dceru Marii Terezii a dva syny, Filipa Františka, c. k. komořího a setníka pěšího pluku Colloredovského, a Františka de Paula, jenž se po otci ujal správy Hartigovských statků. Tento nadaný státník a učenec ve svém mládí vykonal velké cesty, a poté nastoupil úřednickou kariéru. Působil v rozmanitých oborech, až se roku stal 1787 císařským vyslancem v Sasku, ale ze zdravotních důvodů opustil roku 1794 státní službu. Ve svém volném čase se věnoval vědě a byl též zvolen předsedou královské české společnosti nauk v Čechách (†1797). Mezi jeho spisy vynikají \"Lettres sur la France\" (Psaní o Francii), \"l'Angleterre et l'Italie\" (Anglie a Itálie - Geneva, 1785) a \"Historische Betrachtungen über die Aufnahme und den Verfall der Feldwirthschaft bei der ch. Völkern\" (Historická úvaha o vzestupu a úpadku křesťanských národů - Praha a Vídeň, 1786), který byl též přeložen do francouzštiny, a rozličné rozpravy v »Abhandlungen« Královské společnosti věd.\n\nS manželkou Eleonorou hraběnkou Colloredovnou měl dvě dcery, Marii Antonii a Marii Terezii, provdanou za Augusta hraběte Ledeboura, a dva syny, Bedřicha Augusta na Běškovicích, rytmistra u husarů (†1815), a Františka de Paula na Mimoni a Vartenberce, velkokřižníka řádu Johanitů, rytíře řádu zlatého rouna, c. k. komořího, státního a konferenčního ministra a doživotního člena panské sněmovny říšské rady (†1865). S manželkou Julianou hraběnkou Grundmannovou z Falkenberka zplodil dceru Eleonoru a dva syny, Edmunda a Bedřicha.\n\nEdmund Hartig se stal pánem Hartigovských panství v Čechách, byl c. k. komořím, tajným radou, nejvyšším zemským maršálkem Království českého, doživotním členem Panské sněmovny Říšské rady a členem říšského soudu (†1883).\n\nJeho manželka Julie hraběnka z Bellegarde mu porodila tři dcery: Paulu, provdanou (1871) za Jindřicha markýze a hraběte z Bellegarde na Klinštejně ve Štýrsku, Františku, provdanou (1878) za Augusta hraběte Kinského ze Vchynic a Tetova na Sloupě, a Marii Antonii, provdanou (1887) za Augusta svobodného pána z Wacken na Idolsberku.\n\nBedřich hrabě z Hartigu držel Brunn, byl čestným rytířem maltézského řádu, c. k. komořím a majorem m. sl. (†1877). Se dvěma manželkami svými, Walburgou hraběnkou Berchtoldovou z Uherčic a Amalií, dcerou svobodného pána z Gudenů, měl tři dcery: Žofii, Luisu a Mariannu a čtyři syny, ze kterých František Gabriel Hartig, c. k. komoří a poručík, následoval po strýci Edmundovi na Mimoni a Vartenberce. Oženil se s Johankou hraběnkou Ledebourovou, s níž měl dvě děti, Jana a Marii.\n\nBedřich pojal za manželku Alžbětu hraběnku Giovanelli z Gerstburku (1892), Leopold Marii Zallingerovu z Thurnu, s níž měl syna Edmunda, a čtvrtý bratr Theodor jest c. k. komořím a praporečníkem řadového loďstva. Z dcer Žofie se provdala za Alfreda hraběte z Attemsu, poručíka řadového loďstva v záloze.\n\nErb rodu Hartigů je štít rozdělený křížem, v jehož prvním a čtvrtém zlatém poli je příčné černé břevno, jejichž středu se vznáší malý zlatý kříž a z jehož obou stran vycházejí polovičné diamantové routy. Ve druhém a třetím modrém poli pak je černý orel stojící na stříbrné skále pnoucí se z levého dolního kouta do pravého hořejšího, s křídly vyzdviženými vzhůru.\n\n\n"}
{"id": "260057", "url": "https://cs.wikipedia.org/wiki?curid=260057", "title": "Emil Kautzsch", "text": "Emil Kautzsch\n\nEmil Friedrich Kautzsch (4. září 1841, Plavno – 7. května 1910, Halle an der Saale) byl německý evangelický teolog, expert na hebrejštinu a biblickou kritiku.\n\nKautzsch vystudoval v Lipsku a na tamní teologické fakultě byl nakonec roku 1871 jmenován profesorem. Postupně získal místo na katedrách v Basileji (1872), Tübingenu (1880) a Halle (1888). Byl jedním ze zakladatelů mezináboženského Německého spolku k výzkumu Palestiny (\"Deutscher Verein zur Erforschung Palästinas\") a od roku 1888 byl vydavatelem Teologických studií a kritiky (\"Theologische Studien und Kritiken\"). Vydal rovněž důležitá díla jiných hebraistů, např. Geseniovu \"Hebräische Grammatik\" (Hebrejská gramatika), či Scholzův \"Abriss der hebräischen Laut- und Formlehre\" (Náčrt hebrejské fonologie a morfologie).\n\n\n"}
{"id": "260058", "url": "https://cs.wikipedia.org/wiki?curid=260058", "title": "Václav Rabas (varhaník)", "text": "Václav Rabas (varhaník)\n\nVáclav Rabas (14. srpna 1933 Dolní Bezděkov – 20. dubna 2015 Pardubice) byl český varhaník, publicista, hudební pedagog a popularizátor, vynikající interpret soudobé varhanní hudby; československý politik, bezpartijní poslanec Sněmovny lidu Federálního shromáždění za normalizace.\n\nHře na varhany jej učil jeho otec varhaník Josef Rabas, později též Karel Židek a Jaroslav Lautner. Hru na varhany pak vystudoval na pražské konzervatoři v letech 1950–1955, pokračoval na Hudební fakultě Akademie múzických umění u prof. Jiřího Reinbergera v letech 1955–1959 a v roce 1956 zahájil pravidelnou koncertní činnost doma i v zahraničí. V letech 1962–1971 byl ředitelem kůru krematoria v Pardubicích, v roce 1972 ředitelem Lidové školy umění v Pardubicích, v letech 1977–1991 působil jako docent varhanní hry na AMU v Praze. Byl zakládajícím ředitelem Konzervatoře v Pardubicích. Premiéroval některé skladby Petra Ebena, Otmara Máchy, Luboše Sluky či Miloslava Kabeláče. V roce 2009 byl předsedou festivalového výboru Le Quattro Stagioni Pardubice.\n\nAngažoval se i politicky za normalizace. Ve volbách roku 1976 usedl coby bezpartijní poslanec do Sněmovny lidu (volební obvod č. 75 - Pardubice-město, Východočeský kraj). Mandát získal opět ve volbách roku 1981 (obvod Pardubice-město) a volbách roku 1986 (obvod Pardubice-město). Ve Federálním shromáždění setrval do prosince 1989, kdy rezignoval na funkci v rámci procesu kooptací do Federálního shromáždění po sametové revoluci. Ještě 29. listopadu 1989 se zapojil do parlamentní debaty, když ve svém krátkém vystoupení prohlásil: „\"vážené soudružky poslankyně a soudruzi poslanci, než zvedneme ruku, jsme přesvědčeni o tom, že zítra začne hrát Česká filharmonie, všechny ostatní orchestry, Národní divadlo, že se naši studenti vrátí do škol a vše bude pokračovat tak, jak by v socialistickém Československu mělo být\"“.\n\nZemřel po krátké nemoci v dubnu 2015.\n\nJeho synem byl hejtman Pardubického kraje Michal Rabas.\n\n\n\n\n\n"}
{"id": "260059", "url": "https://cs.wikipedia.org/wiki?curid=260059", "title": "Orientace (matematika)", "text": "Orientace (matematika)\n\nOrientace nějakého vektorového prostoru je rozdělení všech jeho možných bází na \"kladně orientované\" a \"záporně orientované\" báze. Například třírozměrný Euklidovský prostor je možno orientovat pomocí pravidla pravé ruky, anebo pomocí pravidla levé ruky. Orientace pomocí pravidla pravé ruky označí za kladně orientované ty báze, pro které platí, že pokud palec pravé ruky směřuje ve směru prvního bázového vektoru a ukazovák ve směru druhého, tak prostředník pravé ruky směruje ve směru třetího vektoru.\n\nU ploch v třírozměrném prostoru můžeme definovat jejich orientaci pomocí volby směru normálového vektoru (jsou 2 možnosti).\n\nObecně je orientace definována jako takové rozdělení všech bází na kladně a záporně orientované, aby matice přechodu mezi dvěma kladně orientovanými bázemi měla kladný determinant. \n\nOrientace souvislé hladké variety je definována jako spojitá volba orientace jejích tečných prostorů.\n"}
{"id": "260060", "url": "https://cs.wikipedia.org/wiki?curid=260060", "title": "Orientace", "text": "Orientace\n\nOrientace (z lat. \"oriens\", východ) je určení směru, rozpoznání (vlastního) místa, polohy nebo směru, v přeneseném smyslu zaujetí postoje, zaměření a podobně. Může znamenat:\n\n\n\n "}
{"id": "260061", "url": "https://cs.wikipedia.org/wiki?curid=260061", "title": "Fremdárové z Pruku", "text": "Fremdárové z Pruku\n\nFremdárové z Pruku ( či \"Pfreimder\", von \"Pruck\" či \"Bruck\") jsou bavorsko-česká vladycká rodina (původem dolnobavorská nižší šlechta), která byla spřízněna se svobodnými pány Trautenberky z Trautenberka, s nimiž měli i společný erb.\nJelikož se tento rod pohyboval na hranici regionální významnosti, zachovalo se o něm velmi málo zpráv a pramenů. Nelze sestavit jasný genealogický strom a po větší část existence nelze ani určit majetkové poměry rodu, jisté je pouze to, že v rodovém držení nikdy nebyl větší majetek.\nNejstarším známým předkem tohoto rodu je Jindřich Pfeimbter (Pfreimbter) z Pernšteina, který je zmiňován v listech waldsasského kláštera z roku 1355. Dalším známým předkem tohoto rodu je Petr Pfeimbter (žil na přelomu 14. a 15. století), který byl rychtářem v Chebu, patrně teprve v tomto období vzniklo spojení s Trautenberky. Další vývoj rodu je nejistý, je známo, že jejich erb používal Jan Pfeimbter, který byl v roce 1424 rychtářem ve Weidenu. Nejvýznamnějšími členy rodu byly jeho synové (podle jiných údajů vnuci) Pavel Fremdár z Pruku a Jošt Fremdár z Pruku. Pavel Fremdár z Pruku byl v letech 1506–1509 purkrabí v Domažlicích, byl patrně starší a bezdětný (nebo jeho děti zemřely před ním). Jošt Fremdár z Pruku vstoupil do služeb Rožmberků pro něž pracoval jako hejtman (1476–1477 v Třeboni, 1478 na Rožmberku a 1489–1495 na Zvíkově. Po roce 1486 získal Vlksice u Tábora, které prodal Zevaldovi Tetourovi z Tetova (pravděpodobně 1490). Roku 1491 Jošt koupil Rtišovice u Milína, které se tak staly rodovým sídlem. Po jeho smrti Rtišovice drželi Jan († 1548–1553) a Kašpar (zemřel před Janem). Poté se stal dědicem Rtišovic Janův syn Adam († po 1589; manželka Marjána z Malovic), který měl dvě dcery (Annu a Dobrotivu) a syna Jana, který roku 1629 prodal Rtice Jindřichu Hlaváčovi z Vojenic. Po jeho smrti význam rodu upadl a rod je prakticky nečitelný i v hlavní větvi, za posledního člena bývá považován Adam Vilém Fremdár z Pruku a z Thurnu († po 1722).\n\nErb byl shodný s erbem Trautenberků z Trautenberka měl červený štít s příčným bílým pruhem, s třemi modrými špicemi.\n\n"}
{"id": "260064", "url": "https://cs.wikipedia.org/wiki?curid=260064", "title": "Triangl", "text": "Triangl\n\nSlovo triangl může označovat více různých entit či objektů:\n\n\n\n\n\n"}
{"id": "260065", "url": "https://cs.wikipedia.org/wiki?curid=260065", "title": "Benno Landsberger", "text": "Benno Landsberger\n\nBenno Landsberger (21. dubna 1890 Frýdek – 26. dubna 1968 Chicago) byl jedním z nejvýznamnějších německých asyrologů.\n\nLandsberger se narodil ve významné frýdecké židovské rodině a od roku 1908 studoval v Lipsku orientalistiku. Roku 1914 vstoupil do rakouské armády a byl nasazen na východní frontě. Po válce byl habilitován a roku 1926 byl jmenován mimořádným profesorem. Dva roky poté byl dostal místo na univerzitě v Marburgu, avšak již roku 1929 se vrátil do Lipska.\n\nV důsledku zákonů vydaných roku 1935 nacisty již nemohl Landsberger jakožto Žid na německých univerzitách působit, a tak přijal nabídku ankarské univerzity. Po válce mu bylo nabídnuto místo v \"Oriental Institute\" na univerzitě v Chicagu, kde působil až do roku 1955. Mezitím také získal americké občanství.\n\n\n\n"}
{"id": "260068", "url": "https://cs.wikipedia.org/wiki?curid=260068", "title": "Jeníkové z Gamsendorfu", "text": "Jeníkové z Gamsendorfu\n\nJeníkové Zásadští z Gamsendorfu či, jak původně zněl predikát, z Kamzíkova, je jméno svobodných pánů a rytířů českého původu. \nPetr Jeník Zásadský z Gamsendorfu v Zásadě u Turnova měl syna Jana a ten s Annou dcerou Jakuba Jirsy z Drštkova zplodil syny Tomáše, Blažeje, Petra a Šimona. Blažej byl vrchním rychtářem v Zásadě roku 1582 a manželka Háta mu porodila syny: Jana, Tomáše, Mikuláše, Jakuba, Václava, Jiřího a Matěje.\n\nZ těch vynikl Jiří, jenž ve službách vévody Fridlandského dosáhl vladyckého stavu roku 1626, který mu Ferdinand II. roku 1627 potvrdil. Za erb dostal štít na tři části shůry dolů rozdělený: v poli 1. a 3. jest po lvu k prostřednímu poli obráceném a prostředek 3 pokosnými pruhy přepažen. Po smrti vévodově byl Jiří důchodním písařem na Hrubé Skále a roku 1637 koupil Loučky a v roce 1653 Kurovodice.\n\nKdyž Jiří v roce 1663 zemřel, zůstala po něm vdova Anna a 7 synů a 8 dcer. Z jeho bratří byli Václav, Mikuláš a Matěj zároveň s ním povýšeni za vladyky a jejich strýc Jan a kromě těchto čtyř ještě měšťan turnovský Jiří Karel přídomku Jeník Zásadský z Gamsendorfu roku 1661 užíval. Matěj byl hejtmanem Šlikovským na Starých Hradech a praotcem zvláštní větve Jeník Zásadských z Gamsendorfu, o níž později promluvíme, a Tomáš byl písařem v Dymokurech roku 1613.\n\nVáclavův potomek Bohuslav měl s manželkou Magdalenou Měnickou z Červené vsi syny: Václava, Jana Ctibora a Petra Bedřicha, kteří v Novém Bydžově žili na dvoře Sudkovském za branou Sloupenskou. Jiřího synové jmenují se Jindřich Jiří, Bedřich Ladislav, Jan Matyáš, Václav Albrecht, Maximilián Jiří, František Jiří a Ferdinand Karel. Pošlost Maximiliána Jiřího žije dodnes, potomci Jindřicha, Bedřicha a Václava dlouho se neudrželi. Jindřich, jenž nejprve s Alžbětou Zásmuckou ze Zásmuk, podruhé s Barborou z Gersdorfu se oženil, měl 4 syny a 5 dcer, z nichž se Kateřina provdala za Leopolda Manerbia z Mantovy. Synové Bedřich, Jindřich a Antonín umřeli ve vojenských službách svobodní, Vilém pojal za manželku Annu Jestřibskou z Risenburka a po její smrti Sperlingovu z Holešova, s nimiž měl čtyři dcery a syna. Z těch Kateřina provdala se za Jana Kagera ze Štampachu (kšaft učinil v roce 1744) a Jan Vojtěch byl lesníkem knížete Schwarzenberka v Krumlově († 1765). S manželkou Leopoldinou Schrollovou ze Schrollenberka měl 2 syny a 4 dcery, z nichž Josefa za Jana Justa z Kronberka, Františka za Karla Bechyně z Lažan a Eleonora za Nesslingera ze Schelchengrabenu se provdaly; syn Jan Bedřich byl děkanem v Čelakovicích (†asi 1805) a druhý, Jan Filip, zemřel jako rytmistr v Temešváru roku 1784, s manželkou Marií z Maršovských měl syny Václava, jenž roku 1805 byl pánem na Libočanech, dále syny Jana a Františka a dceru Annu.\n\nBratr Jindřichův Bedřich Ladislav pojal za manž. Annu Peceliovu z Adlersheimu, s níž měl 5 dcer a syna Bedřicha, jenž v Uhrách ve vojně padl. Ani pošlost druhého bratra Jindřichova, Václava Albrechta, dlouho netrvala. Měl syny Karla, jenž s Barborou [Jeník Zásadský z Gamsendorfu]-ovou [Jeník Zásadský z Gamsendorfu]-kou [Jeník Zásadský z Gamsendorfu] [Jeník Zásadský z Gamsendorfu] se oženiv jedno dítko s ní měl a záhy v Mikulově zemřel, a Bedř. Jiřího, strážmistra a později velitele v Košici a v Munkáči, jenž statky Březinu a Zahrádku na Táborsku u Hořepníka rodu svému získav zemřel r. 1762 a v Hořepníce pochován; děti jeho Václav a Rosa záhy také zemřely a statky jmenované dostaly se větvi od Maximiliána Jiřího založené. \n\nNež k vylíčení osudů jejích přejdeme, seznáme pošlost Matěje [Jeník Zásadský z Gamsendorfu]-a [Jeník Zásadský z Gamsendorfu]-kého [Jeník Zásadský z Gamsendorfu] [Jeník Zásadský z Gamsendorfu], který s bratry svými r. 1627 vladyckého stavu nabyl a statky Bartošov a Malý Barchov koupil. Synové jeho byli Karel Ladislav, setník, jenž M. Barchov držel, a Jan Ctibor, jenž Bartoušov prodav r. 1667 koupil Štěpánov na Čáslavsku a Jitkov, který r. 1693 zase prodal. Ženat byl s Marií Alžb. Hozlauerovou z Hozlavy a podruhé s Blaženou Ludmilou z Löwenfelsu, s nížto dostal statek Tis, který též před jeho smrtí z rodiny vyšel. R. 1698 zemřel v Něm. Brodě, kde v klášteře augustiniánském pochován jest zůstaviv 5 dcer a 4 syny. Václav a Jan zemřeli na bojišti v Němcích a Uhrách, Karel zemřel v zajetí tureckém v Bělehradě a Vilém František, c. k. poručík, nabyl statku chejstovského. Když r. 1735 zemřel, zůstala po něm manž. Antonie Fruweinová z Podolí (†1738) a kromě jediného syna Ignáce, jenž jako puškař při dělostřelbě v Itálii zemřel, dvě dcery svobodné. \n\nOd Maximiliána Jiřího pocházejí, jakž svrchu řečeno, dnešní rytíři [Jeník Zásadský z Gamsendorfu]-ové [Jeník Zásadský z Gamsendorfu]-dští [Jeník Zásadský z Gamsendorfu] [Jeník Zásadský z Gamsendorfu] Z jeho čtyř synů měli jen dva potomky, dva, Karel a Václav, umřeli svobodní jako vojínové v Itálii; Ferdinand, setník (†1738 v Radkersburku), měl s manž. Eleonorou z Lindenavy syna Ferdinanda r. 1753 připomenutého a Maximilián, jenž v Turnově žil a tam také r. 1736 zemřel, měl s Annou Terezií z Vlkánova 5 synů. Antonína známe jen dle jména, Maximilián, setník, měl s Karolinou z Bodeggu syna Ludvíka, věku krátkého, Bedřich na Zahrádce a Březině zemřel u Svídnice roku 1761. Jiří Václav na V. Barchově a Zámrsku od r. 1780 neměl žádných dítek s Annou Náchodskou z Neudorfu, takže jen Ferdinand ml. na Zahrádce a Březině dále rod svůj vedl oženiv se s M. Františkou Putzovnou z Rolsberku. Z Turnova přesídlil se do Táborska na statky Březinu a Zahrádku po Bedřichovi Jiřím zděděné a v Hořepníce odpočívá. Synové jeho byli Jan Bapt. (†před r. 1765) a Václav Bedřich na Březině, Zahrádce a Zámrsku (†1790), jemuž manželka jeho M. Antonie Náchodská z Neudorfu porodila dceru Annu a 8 synů, z nichž dva umřeli v mladém věku; osudů Emanuela, Václava, Antonína Filipa a Antonína Václava neznáme a jen Jiří Josef a Diviš Kašpar jméno v rodině si zachovali. \n\nJiří na Březině a Zahrádce byl c. k. komořím a setníkem, stal se prvním svob. pánem r. 1811 a měl 4 syny, kteří všichni v mladistvém věku pomřeli; o dcerách Marii a Anně nevíme nic zevrubného. Diviš držel Zámrsk a Dobříkov a když r. 1812 zemřel, zůstavil kromě vdovy Leopoldiny Lutzové jediného syna Bedřicha, jenž Zámrsk r. 1849 prodal (†1857). S manželkou Viktorií Kohlovou měl 11 dítek, z nichž 4 synové ještě nedospělí zemřeli, Diviš lieutenantem se stal (†1859 svob.) a Ferdinand setníkem (†1889 zanechav syna Ferdinanda, *1867), Hugo, c. k. lieutenant, žije posud s manželkou Kateřinou Martinelliovou a kromě něho Bedřich, dvorní rada na odpočinku, rytíř řádu žel. koruny III. tř., majitel zl. zásl. kříže s korunou atd., z jehož manželství se Žofií Sauerovou pošly dítky: Antonie, Marie, Josefina, Bedřich (*1872) a Hugo (*1881). Ze sester Bedřichových provdaly se dvě do rodu Šlechtů ze Všehrd, Leopoldina za Petra a Marie za Antonína S. ze Vš., Ludovíka za Edv. Rottera, vojenského kommissaře. Mimo jmenované [Jeník Zásadský z Gamsendorfu]-y [Jeník Zásadský z Gamsendorfu]-ké [Jeník Zásadský z Gamsendorfu] [Jeník Zásadský z Gamsendorfu] jest ještě několik členů této četné rodiny, kterých nemůžeme vměstnati do rámce genealogického: Václav [Jeník Zásadský z Gamsendorfu], bakalář teologie a magistr filosofie, zemřel v Táboře jako kaplan r. 1730 a t. r. v Pardubicích také Kryštof [Jeník Zásadský z Gamsendorfu], od jehož syna Václava, jenž měl bratra Matěje (*1697), pocházel, jako od děda Antonín [Jeník Zásadský z Gamsendorfu] r. 1820 připomenutý, Maximilián, nar. v Gottlobě ve Štýrsku.\n\n"}
{"id": "260082", "url": "https://cs.wikipedia.org/wiki?curid=260082", "title": "Ceratozamia miqueliana", "text": "Ceratozamia miqueliana\n\nCeratozamia miqueliana je druh cykasu z čeledi zamiovité (\"Zamiaceae\").\n\nPodobně jako všechny cykasy je \"Ceratozamia miqueliana\" dvoudomá rostlina. Plodí tedy odlišné samčí a samičí šišky.\n\nLístky jsou jednoduché, celistvé s rovnoběžnými žilkami bez středové žilky.\n\nJediná rostlina tohoto druhu je udávána v seznamu Botanické zahrady Brno.\n\"Ceratozamia miqueliana\" je zapsána na Červeném seznamu IUCN, jedná se o druh ohrožený ztrátou životního prostředí. Všechny ceratozamie navíc spadají na hlavní seznam ohrožených druhů CITES I. Je proto kontrolován obchod s rostlinami i semeny.\n\n"}
{"id": "260086", "url": "https://cs.wikipedia.org/wiki?curid=260086", "title": "Seznam škol a školských zařízení českobudějovické diecéze", "text": "Seznam škol a školských zařízení českobudějovické diecéze\n\nSeznam škol a školských zařízení, která na území českobudějovické diecéze zřizuje či dozoruje římskokatolická církev.\n\n\n\n\n\n\n"}
{"id": "260092", "url": "https://cs.wikipedia.org/wiki?curid=260092", "title": "Seznam škol a školských zařízení ostravsko-opavské diecéze", "text": "Seznam škol a školských zařízení ostravsko-opavské diecéze\n\nSeznam škol a školských zařízení, která na území ostravsko-opavské diecéze zřizuje či dozoruje římskokatolická církev.\n\n\n\n\n\n\n"}
{"id": "260096", "url": "https://cs.wikipedia.org/wiki?curid=260096", "title": "Národní park Everglades", "text": "Národní park Everglades\n\nEverglades je národní park v jižní části Floridy (USA), známý především svými rozsáhlými mokřady a specifickou faunou i flórou. Nadmořská výška je velice nízká – od 0 do 2,4 m n. m.\nPark byl zřízen 6. prosince 1947 prezidentem Harry S. Trumanem a v současné době se rozkládá na ploše 610 684 hektarů. V roce 1979 byl zapsán na seznam světového dědictví.\n\nNejznámější jsou Everglades především díky aligátorům, krokodýlům, kriticky ohrožené floridské pumě, ale i vodnímu ptactvu, které je v tomto parku značně rozšířené.\n\nTuristickou atrakcí jsou tzv. airboats, neboli vznášedla. Jedná se o lodě, poháněné vrtulí (nemají lodní šroub), které se bažinami a kanály pohybují rychlostí i 70 km/h.\n\nDo parku se dá snadno dostat z Miami po mezistátní silnici č. 441 nebo po silnici č. 27. Existuje i autobusové spojení z Miami či Miami Beach a přímé letecké spojení z Miami.\n\nKlima je zde vlhké a mírné, subtropického charakteru. Teploty se pohybují mezi 20 a 35 °C, průměrný roční úhrn srážek činí asi 1500 mm.\n\nNárodní park Everglades je z velké části pokryt mokřady. Území je vytvořeno řekou Pahayokee, v jazyce Seminolů „řekou trávy“, která je hluboká maximálně 15 cm, ale široká 80 km. Mezi jezerem Okeechobee a Atlantským oceánem, na posledních 160 metrech svého toku, pokrývá řeka střední část Floridy, sníženou pod hladinu moře. Tato morfologická konfigurace představuje výjimečné dědictví doby ledové. Uprostřed řeky Pahayokee jsou malé ostrůvky hustě porostlé vysokokmennými tropickými stromy. Tam, kde pevnina zasahuje do řeky, rostou palmy, mařice \"Cladium jamaicensis\" a lekníny, dále směrem na souš je vegetace tvořena mahagonovými stromy a borovicemi. Na okraji parku, podél pobřeží, je hustá mangrovová bariéra.\nV Everglades žije také mnoho živočišných druhů, mimo jiné šedé veverky, mývali, jelení zvěř, kuguáři, rysi, vačice, aligátoři, želvy, obojživelníci a mnohé druhy ptáků a ryb. A ohrožení kapustňáci.\n\nV parku se vyskytuje několik nepůvodních druhů, které by mohly narušit ekosystém v evergladeských mokřadech. Již v v 80. letech dvacátého století byla spatřena krajta barmská pocházející z Asie. Ta se tam rychle etablovala a nyní (2016) se odhaduje, že v mokřadech žije kolem 30 tisíc hadů. Ti se živí i místní ohroženou zvěří a jsou nebezpeční i aligátorům. Úřady vyplácejí za jejich dopadení odměnu.\n\nDalším druhem je krokodýl nilský. To na Floridě potvrdily testy DNA provedené u zvířat nalezených již v letech\n2009, 2011 a 2014. Krokodýli mohou být velkou konkurencí pro americké aligátory. Krokodýl nilský dosahuje délky až šesti\nmetrů, místní aligátoři mají obvykle do čtyř metrů.\n"}
{"id": "260105", "url": "https://cs.wikipedia.org/wiki?curid=260105", "title": "Miloš Anděra", "text": "Miloš Anděra\n\nRNDr. Miloš Anděra, CSc. (* 27. srpna 1947 Praha) je český zoolog, ochránce přírody, ekolog, pedagog, vědecký kurátor zoologických sbírek, spisovatel-publicista, dlouholetý pracovník zoologického oddělení Národního muzea v Praze, v letech 1988 až 2002 vedoucí tohoto oddělení, autor mnoha desítek vědeckých i populárně-naučných statí a publikací.\n\nV listopadu 2008 získal Cenu ministra životního prostředí za dlouholetý výzkum v oblasti zoologie a především za vynikající popularizaci vědy a ochrany přírody.\n\n"}
{"id": "260107", "url": "https://cs.wikipedia.org/wiki?curid=260107", "title": "Zofia Posmysz", "text": "Zofia Posmysz\n\nZofia Posmysz (* 23. srpna 1923, Krakov) je polská spisovatelka a scenáristka, vězeňkyně nacistických koncentračních táborů.\n\nNarodila se 23. srpna 1923 v Krakově. Její studia na střední obchodní škole přerušila válka. Během okupace pokračovala ve studiu na tajných školách. Aby nebyla vyvezena na nucené práce do Německa, začala pracovat jako servírka v kasinu pro německé důstojníky. S přáteli ze školy se scházela v různých bytech, kde si četli zprávy z ilegálních tiskovin (\"Biuletyn Informacyjny\", \"Polska Zbrojna\"). Při této činnosti byla 15. dubna 1942 zatčena a internována na krakovském Montelupichu.\n\nS dalšími padesáti ženami, uvězněnými za účast v odboji, byla 30. května 1942 deportována do KL Auschwitz, kde obdržela vězeňské číslo 7566. Počáteční období pro ni bylo velmi těžké. Pracovala v komandech mimo tábor (\"Aussenkommnando\") – nejprve rozbíjela na podzim rozoranou půdu (\"Landwirtschaftkommando\"), poté vysekávala rákosí z rybníků a kosila seno (\"Wasserkommando\").\n\nPo útěku jedné ze spoluvězeňkyň byla její skupina zařazena do trestného oddílu (\"Strafkommando\") na Budach. Tam byly podmínky vůbec nejhorší – ženy dostávaly velmi málo jídla a pracovaly při kácení stromů v lese. Po převedení trestného oddílu do nově utvořeného ženského tábora v Birkenau byla Posmysz vybrána na škrábání brambor (\"Schälküche\"), což výrazně zlepšilo její životní podmínky v táboře. V prosinci 1942 onemocněla tyfem, podařilo se jí však vyléčit. Jistou dobu pracovala jako ošetřovatelka na nemocničním bloku, odkud se dostala zpět ke škrábání brambor a později do kuchyně k obsluze kotlů.\n\nDíky znalosti němčiny byla Posmysz v polovině roku 1943 vybrána jako písařka (\"Schreiberin\") do skladu chleba a kuchyně (\"Schreibstube Küche und Brotmagazin\"). Na tomto výhodném postu se udržela až do evakuace tábora na počátku roku 1945. Po pochodu smrti byla transportována do KL Ravensbrück a odtud do pobočného tábora v Neustadtu-Glewe, v němž se 2. května 1945 dočkala osvobození.\n\nPo návratu do vlasti nemohla Zofia Posmysz najít v Krakově práci, proto se přestěhovala k sestře do Varšavy. Začala pracovat jako korektorka v redakci novin \"Głos Ludu\", v nichž v roce 1945 debutovala svědectvím o esesmance Irmě Grese v článku \"Znam katów z Belsen. Więźniarka z Oświęcimia opowiada o działalności oskarżonych w Lüneburgu\", jenž byl publikován již v roce 1945. Snažila se rovněž doplnit si nedokončené vzdělání. V roce 1946 složila maturitní zkoušku a nastoupila na studia polonistiky na Varšavské univerzitě. Po jejím absolvování začala v roce 1952 pracovat v rozhlase \"Polskie Radio\". V roce 1960 se vdala za spisovatele a redaktora \"Polského rádia\" Jana Piaseckého.\n\nV roce 1976 odešla spisovatelka do důchodu. Volného času využila k mnohým cestám do zahraničí – cestovala po Evropě a v roce 1985 strávila půl roku v USA u své přítelkyně z koncentračního tábora Auschwitz Marty Sawické. V roce 1989 se stala členkou SPP (Stowarzyszenie Pisarzy Polskich). Dnes žije ve Varšavě a účastní se různých společenských, kulturních i vzdělávacích akcí.\n\nZofia Posmysz je známá jako autorka mnoha reportáží a rozhlasových relací (souborně vyšly v knize \"Miejsce na ścianie\", 1972), ale také jako spoluautorka rozhlasového románu \"W Jezioranach\" (do roku 1976), který se vysílá dodnes a má více než 2 300 pokračování.\n\nV roce 1959 připravila Posmysz rozhlasový pořad \"Pasażerka z kabiny 45\" (rovněž televizní adaptaci), na jehož základě natočil režisér Andrzej Munk film Pasażerka (po tragické smrti režiséra film bez výraznějších zásahů dokončil Witold Lesiewicz - premiéra se konala v den druhého výročí úmrtí A. Munka, 20. září 1963). Ten získal ocenění na MFF v Cannes v roce 1964 a mnoho dalších cen na festivalech v Itálii, Československu, Finsku i Polsku. Mezitím Zofia Posmysz zpracovala svoji rozhlasovou relaci jako román (s titulem Pasażerka vyšel v roce 1962). Příběh ukazující tábor očima esesmanky si rychle získal popularitu, kterou ještě umocnila filmová adptace. Před zahájením natáčení se dokonce musela sejít speciální komise, jež měla posoudit, zda je vhodné ukazovat na filmovém plátně esesmany chovající se lidsky (proti se mimo jiné postavila Wanda Jakubowska). Posmysz se jako jedna z prvních snažila vyvrátit představu o tom, že všichni dozorci byli pouze nelidské, sadistické bestie. Podle románu Pasażerka vznikla rovněž stejnojmenná opera polsko-ruského autora Mieczysława Weinberga. Vytvořil ji už v 70. letech, premiéry se však dočkala teprve 25. prosince 2006 v Mezinárodním domě hudby v Moskvě.\n\nDalší prací Z. Posmysz zabývající se životem v koncentračním táboře byla kniha \"Prázdniny na Jadranu\" (Wakacje nad Adriatikiem, 1970), psaná ve formou vnitřního monologu, jímž autorka zachytila každodenní boj vězňů o život. Román vznikl na podnět manžela Zofie Posmysz Jana Piaseckého, který navrhl, aby užila pohledu z druhé strany, pohledu vězně. Prožitky hlavní hrdinky jsou velmi podobné tomu, co ve skutečnosti autorka v táboře sama zažila, i když jde ve skutečnosti o syntézu zážitků více lidí.\n\nKoncentráčnickou tematikou se zabývají ještě další dvě práce Zofie Poszmysz. Sbírka \"Ten sam doktor M.\" (1981) obsahuje tři povídky, z nichž titulní je věnována práci lékaře Janusze Mąkowského, který v koncentračním táboře v Osvětimi pomohl zachránit mnohé lidské životy (mj. i Z. Posmysz). Povídka \"Zengerin\" na základě vlastní zážitků autorky zachycuje kruté pracovní a životní podmínky žen odsouzených k pobytu v trestním oddílu. Povídka \"Ave Maria\" zobrazuje nesnadný návrat bývalých vězňů do normálního života.\n\nVzpomínková relace \"Do wolności, do śmierci, do życia\" (1996), napsaná klasickou memoárovou formou, popisuje moment osvobození autorky a její cestu domů z koncentračního tábora Neustadt-Glewe do Polska přes území obsazená Rudou armádou.\n\nVe své tvorbě se Zofia Posmysz neomezila pouze na tematiku spojenou s koncentračními tábory. Náměty ze současnosti se promítly do jejích románů \"Mikroklimat\" (1975), \"Cena\" (1978), \"Wdowa a kochankowie\" (1988), novel \"Drzewo do drzewa podobne\" (1977) a \"Człowiek spod kaloryfera\" (1979) nebo do sbírky povídek \"Przystanek w lesie\" (1965). Stala se rovněž autorkou scénářů pro filmy natočených podle jejích předloh – kromě zmiňovaného filmu \"Pasażerka\" (1963) také \"Cierpkie głogi\" (1966) a \"Mały\" (1970).\n\nScénáře:\n\n\n\n"}
{"id": "260111", "url": "https://cs.wikipedia.org/wiki?curid=260111", "title": "Mahulena Bočanová", "text": "Mahulena Bočanová\n\nMahulena Bočanová (* 18. března 1967 Praha) je česká herečka. Je dcerou architekta Jana Bočana. Český režisér Hynek Bočan není jejich příbuzný, jedná se o pouhou shodu jmen. Mahulena má dceru Márinku.\n\nVystudovala Pražskou konzervatoř, obor hudebně-dramatický. Při škole nastoupila v Národním divadle do her Vassa Železnovová a Rozbitý džbán, dva roky poté do Činoherního klubu ve hrách Ivanov, Obsluhoval jsem anglického krále, Žebrácká opera, Pitvora, Dům, Lesoduch. Po revoluci odjela na Kypr, po několika letech se vrátila a účinkovala ve hře režiséra Krobota Sex noci svatojánské. V současné době vystupuje v Činoherním klub ve hře Dámský krejčí.\n\nPravidelně vystupuje také v soukromém divadelním souboru Háta, kde hrála v představeních \"Prolhaná Ketty, Láska, sex a žárlivost, Klíče na neděli, Rozmarný duch, To byl teda silvestr!.\" Nyní hraje v divadelních hrách: \"Světáci, Vztahy na úrovni, Do ložnice vstupujte jednotlivě!, Hvězdné manýry.\" Od listopadu 2017 se Mahulena Bočanová představí v nové komedii \"Zamilovaný Sukničkář.\"\n\nNa televizních obrazovkách se objevila v seriálu \"Chalupáři\", dále ve filmu \"Bohoušův syn\", nebo v seriálech \"Pan Tau, Lucie, postrach ulice, Návštěvníci, O nejchytřejší princezně, Jak se princ učil řemeslu, O princi, který měl o kolečko víc, Golet v údolí, Kouzelný měšec, Tábor padlých žen nebo Post Coitum\". Objevila se také v retro seriálu \"Vyprávěj, Mazalové, Všechny moje lásky, Stopy života, ordinace v růžové zahradě 2.\"\n\nDo povědomí českých televizních diváků se zapsala také svým účinkováním v pořadu České televize \"StarDance ...když hvězdy tančí\" (jako účinkující v roce 2006 a jako porotkyně v roce 2007).\n\nOd ledna 2008 je hlasem zvukové grafiky Českého rozhlasu 1 – Radiožurnálu.\n\n\n\n\n\n\n\n\n\n"}
{"id": "260121", "url": "https://cs.wikipedia.org/wiki?curid=260121", "title": "Rychlodráha", "text": "Rychlodráha\n\nPojem \"rychlodráha\" může mít více významů:\n\n\n\n"}
{"id": "260124", "url": "https://cs.wikipedia.org/wiki?curid=260124", "title": "Ernest Chausson", "text": "Ernest Chausson\n\nErnest Chausson (20. ledna 1855, Paříž – 10. června 1899, Limay) byl přední francouzský skladatel éry romantismu.\n\nChausson se narodil v roce 1855 do bohaté rodiny. Jeho otec mu platil soukromého učitele, který jej měřil podle těch nejvyšších měřítek. Nejprve byl předurčen na právnickou dráhu, ale nakonec práva opustil a začal soukromě studovat u skladatele Césara Francka. \n\nV jeho orchestrálních dílech je cítit veliký vliv svého učitele, Francka, ale i jiných velkých skladatelů, např. Richarda Wagnera, jehož opery ovlivnily několik významných skladatelů své doby. Mezi Chaussonova nejvýznamnější díla patří i jeho jediná opera \"Le Roi Arthus\" (1886–95), která zpracovává téma lásky na dvoře krále Artuše. V jeho díle nalézáme jak těžké chromatické harmonie, ohromující orchestraci, tak i velkou individuální krásu. Dodnes nesmrtelné jsou i jeho díla pro orchestr mezi něž patří hlavně \"Poème de l'amour et de la mer\" z roku 1882. Nádhernou hudbu najdeme i v jeho symfoii a komorní hudbě.\n\nChausson byl šťastně ženat, měl pět dětí a znal se s několika významnými osobnostmi své doby, např. s Claudem Debussy, Henrim Duparcem, Gabrielem Faurém nebo s Isaacem Albénizem. Jeho život však neměl dlouhého trvání. \n\nZemřel v Linay 10. června roku 1899 po tragické nehodě na kole, při níž na místě zemřel. Je pochován v Paříži na hřbitově Père-Lachaise.\n\n\n\n"}
{"id": "260128", "url": "https://cs.wikipedia.org/wiki?curid=260128", "title": "Audiotex", "text": "Audiotex\n\nAudiotex je název pro hlasové telefonní služby obsahového charakteru, které jsou účtovány zvláštním tzv. prémiovým tarifem. V Česku se tato cena pohybuje od 4 do 99 Kč za minutu volání.\n\nFormát telefonních čísel pro audiotexové služby je určen platným číslovacím plánem vydaným Českým telekomunikačním úřad, který definuje devítimístný tvar čísla:\n90x ab cd zz\nx = určuje charakter služby (může nabývat hodnot 0, 6, 8 nebo 9). \n\nab = určuje cenu pro koncového zákazníka včetně DPH za minutu každého spojení.\n\ncd zz = číslo přidělované Českým telekomunikačním úřadem.\n\n\nPremium SMS\n\n"}
{"id": "260133", "url": "https://cs.wikipedia.org/wiki?curid=260133", "title": "Radcliffova linie", "text": "Radcliffova linie\n\nRadcliffova linie (anglicky \"Radcliffe Line\") je označení pro linii, dělící Paňdžáb na indickou a pákistánskou část a Bengálsko na indickou a bangladéšskou (před vznikem Bangladéše východopákistánskou) část.\n\nJméno Radcliffova linie je odvozeno od Cyrila Radcliffa, předsedy rozhraničovacích komisí, které linii stanovily.\n\n18. července 1947 schválil britský parlament Zákon o nezávislosti Indie, který nařídil demarkaci hranic dominií Indie a Pákistánu. Demarkace měla být provedena do noci ze 14. na 15. srpna 1947. Předsedou dvou rozhraničovacích komisí, paňdžábské a bengálské, byl jmenován londýnský právník Cyril Radcliffe. V obou komisích byli též vždy dva muslimové a dva hinduisté. Cyril Radcliffe doručil indickému místokráli svůj verdikt (soubor map a doprovodný text) již 13. srpna 1947. Rozhodl v podstatě sám – domorodí členové komise nebyli schopni se dohodnout. Indický místokrál (Louis Mountbatten) premiéry nově vzniklých dominií (dominium Indie a dominium Pákistán) Džaváharlála Néhrúa a Líákata Alího Chána s výsledkem práce obou komisí seznámil až 16. srpna 1947. Ve veřejnou známost pak tento výsledek vstoupil až následujícího dne.\n\nPo zveřejnění Radcliffovy linie se naplno rozběhla vlna náboženských masakrů a započalo masové stěhování obyvatelstva do nově vzniklých států podle náboženské příslušnosti (muslimové do Pákistánu, hinduisté a sikhové do Indie). Celkový počet obětí na životech se odhaduje na 250 000 až dva milióny lidí. Nejhůře dopadl Paňdžáb, kde se přestěhovalo až deset miliónů lidí.\n\n\n\n"}
{"id": "260134", "url": "https://cs.wikipedia.org/wiki?curid=260134", "title": "Opatovický rybník", "text": "Opatovický rybník\n\nOpatovický rybník je jeden z nejstarších rybníků v oblasti Třeboňska. Nachází se asi jeden kilometr na jih od centra Třeboně, v těsném sousedství s rybníkem Svět. Vodní plocha má rozlohu 160,6 hektarů a délku 2 km. Sypaná hráz je dlouhá 1177 m, široká 8,5 m a zadržuje 1,92 miliónů m³ vody. Rybník jehož průměrná hloubka je asi 1,5 až 2,5 m leží v nadmořské výšce 436 m. Přibližně uprostřed rybníka je zalesněný ostrov s malou loučkou, osídlený pouze vodním ptactvem. Na severním okraji se nalézá rekreační středisko Třeboňský Ráj s restaurací a malou pláží. Další pláž se nalézá v Doubí - Oboře, nedaleko Opatovického mlýna, stájí a Mlýnského dvora. Zvláštností je miniaturní pláž Heleny Simmerové, autorky Třeboňské pohádky.\n\nDva středověké rybníky založené v roce 1367 rozšířil a spojil v letech 1510–1518 rybníkář Štěpánek Netolický a později se na jeho úpravách podílel i Jakub Krčín.Ten se bez úspěchu pokusil o jeho propojení se sousedním rybníkem Svět. Oba rybníky byly brzy odděleny. \n\nPod hrází rybníka stojí na Zlaté stoce Opatovický mlýn. První písemná zmínka o tomto mlýně pochází z roku 1367, kdy byl mlýn ve vlastnictví nově založeného třeboňského kláštera, prvopočátky mlýna byly zřejmě starší. Mlýn několikrát vyhořel a musel být znovu obnoven. Od roku 1962 je zde pracoviště Mikrobiologického ústavu Akademie věd České republiky. V roce 2013 objekt prošel generální rekonstrukcí.\n\nPoblíž je nově opravená barokní kaplička. Stával tam ještě barokní pomník Anděla strážce, připomínající tragickou dopravní nehodu kočáru Třeboňského arciděkana, opata augustiniánského kláštera (kanovníka Ferdinanda Glocka, zahynuvšího zde 12. února 1721 při cestě do Hrachoviště k zaopatření umírajícího sedláka), který byl později (1984) přemístěn do Třeboňského parku mezi hřbitovní kostel svatého Jiljí a Schwarzenberskou hrobku, na loučku u severoamerické borovice tuhé. Roku 2013 tam byl na podstavci z roku 1984 nahrazen moderním ztvárněním anděla od mladých třeboňských umělců a barokní sousoší se vrátilo do areálu Opatovického mlýna, za lípy u Zlaté stoky, nedaleko původního umístění.\n\nDne 28. července 1893 se v přilehlém areálu Třeboň - Doubí konal velký župní Sokolský slet, který se stal všenárodní manifestací. Hlavnímu vystoupení přihlíželo několik tisíc diváků.\n\nPoblíž se nalézají rozsáhlé stáje a bývalá skautská osada v Doubí s původními dřevěnými sruby a restaurací, které dnes slouží k rekreačním účelům. Blízký historický Mlýnský dvůr, který pamatuje založení Opatovického rybníka, ležící na levé straně silnice k Novým Hradům je stylovým ubytovacím a restauračním zařízením. Areál umožňuje i sportovní vyžití (základy golfu, jízda na koni, tenis a další) a provozuje jej někdejší chuchelský známý žokej Václav Smolík. Nově zde byly vztyčeny tři kameny se znaky Rožmberků, Švamberků a Schwarzenberků, historických majitelů Třeboňského panství a kamenný symbol farmy Václava Smolíka.\n\nV blízké oboře a bažantnici vzniklo po roce 1989 další rekreační a ubytovací zařízení nazvané Prátr v komplexu bývalé hájovny u Zlaté stoky, která tam napájí nejen Opatovický rybník, ale i soustavu rybníků dalších (u hájovny jsou to rybníky Štičí a Kapří). V přírodě je tam možno spatřit nejen obyčejné, ale i zlaté a diamantové bažanty.\n\nPřítok vody tvoří jednak Zlatá stoka u Opatovického mlýna, dále se do rybníka vlévá Opatovická stoka od rybníků Ruda a Jamský, potok od rybníku Hůrky, vodoteč z Branské dubiny a dva drobné potůčky na západním břehu.\n\nNa severním okraji u Světa, poblíž Božích muk Sv. Vojtěcha, je přepouštěcí kanál mezi oběma rybníky. Nedaleko (u Třeboňského menhiru) je i jalová výpust k odvedení povodně do Zlaté stoky, zbudovaná v roce 2002.\n\nHlavní výpust východní je kombinovaná: z části dřevěná, z části ocelová. Je tvořena 2 ocelovými troubami hrazenými dřevěnými lopatkami.\n\nSypaná hráz vyztužená balvany na východní straně Opatovického rybníka, zpevněná dřevinami, spojující Oboru a Třeboň, je včetně části u kapličky (zátoka na jihu, kam přitéká voda ze Zlaté stoky) dlouhá téměř dva kilometry. Převažujícími dřevinami jsou mohutné duby a lípy, ale najdou se tam i tisy.\n\n"}
{"id": "260136", "url": "https://cs.wikipedia.org/wiki?curid=260136", "title": "McMahonova linie", "text": "McMahonova linie\n\nMcMahonova linie (anglicky \"McMahon Line\") je označení pro linii vedoucí od průsmyku Isu Razi východním směrem k Bhútánu, dojednanou v Simelské dohodě.\n\nJméno McMahonova linie je odvozeno od Henryho McMahona, britského zástupce na Simelské konferenci.\n\nMcMahonova linie se ve svém průběhu prakticky shoduje s příslušnou částí tzv. Linie aktuální kontroly mezi Indií a Čínskou lidovou republikou. Indie McMahonovu linii považuje za svou hranici s Čínskou lidovou republikou východně od Bhútánu. ČLR ovšem McMahonovu linii neuznává a nárokuje většinu území indického svazového státu Arunáčalpradéš a přilehlý úzký pás území svazového státu Ásám jako součást Tibetu (tzv. Jižní Tibet).\n\nNa počátku 20. století stále nebyly hranice Britské Indie s Tibetem smluvně vymezeny. Po zániku Čínského impéria Čína procházela obdobím vnitřního rozvratu a její vliv v Tibetu opětovně upadl.\n\nOd října 1913 do července 1914 jednala o otázkách vzájemných hranic a o statusu Tibetu v Simle (Šimle) mezinárodní konference s účastí britských, čínských a tibetských zástupců. Čínská delegace se k otázce indicko-tibetských hranic stavěla vyhýbavě. Britští zástupci proto s tibetskými zástupci 24. března 1914 uzavřeli separátní Simelskou dohodu. Tato dohoda vymezila indicko-tibetské hranice na úseku mezi Bhútánem a Barmou. K Britské Indii bylo přičleněno území dnešního indického svazového státu Arunáčalpradéš. Vlády Velké Británie a Tibetu následně dohodu ratifikovaly, čínská vláda ratifikaci odmítla. Čína McMahonovu linii nikdy smluvně neuznala.\n\nVlastní průběh hranic byl dojednán výměnou nót mezi britským zástupcem Henrym McMahonem a tibetským zástupcem lönčhenem Šädou. Průběh hranice byl červeně vyznačen na mapě přiložené k nótě britského zástupce, s tím, že „nacházejí-li se posvátná místa Cchokarpo a Carisarpa na britské straně hranice do vzdálenosti jednoho denního pochodu, patří do tibetského území a hranice bude podle toho upravena“.\n\nV září až listopadu 1962 se Indie s Čínou střetly v pohraniční válce, ve které čínské jednotky na několika místech překročily McMahonovu linii a prakticky bez odporu pronikly až k ásámským nížinám. Po této demonstraci síly se však k 1. prosinci 1962 stáhly zpět.\n\n\n\n"}
{"id": "260139", "url": "https://cs.wikipedia.org/wiki?curid=260139", "title": "Linie aktuální kontroly", "text": "Linie aktuální kontroly\n\nLinie aktuální kontroly (anglicky \"Line of Actual Control\", ve zkratce \"LAC\") je \"de facto\" hranicí mezi Čínskou lidovou republikou a Indií. Odděluje území, které je pod čínskou kontrolou, od území pod indickou kontrolou v těch místech, ve kterých neexistuje oboustranně uznaná hranice. Východně od Bhútánu se ve svém průběhu prakticky shoduje s McMahonovou linií.\n\n"}
{"id": "260140", "url": "https://cs.wikipedia.org/wiki?curid=260140", "title": "Pyhäjärvi (obec)", "text": "Pyhäjärvi (obec)\n\nPyhäjärvi (1.1.1993 – 31.12.1995 \"Pyhäsalmi\") je město ve Finsku v provincii Severní Pohjanmaa. V roce 2007 mělo město 6 123 obyvatel, rozloha je 1 459,95 km² (z toho 148,36 km² připadá na vodní plochy). Hustota zalidnění je pak 4,7 obyv./km².\n\nMěsto bylo založeno v roce 1866, ale oficiálně se městem stalo až roku 1993. Pyhäjärvi má dvě hlavní střediska osídlení, a to Pyhäsalmi a Ruotanen. Jména ostatních sídel jsou Hietakylä, Hiidenkylä, Jokikylä, Kirkonkylä, Komu, Kuusenmäki, Lamminaho, Liittoperä, Parkkima, Rannankylä, Salmenkylä, Haapamäki, Vuohtomäki, Lohvanperä, Pitäjänmäki a Latvanen.\n\n\n"}
{"id": "260141", "url": "https://cs.wikipedia.org/wiki?curid=260141", "title": "Bissingenové", "text": "Bissingenové\n\nPáni z Bissingenu či též Bissingenové je starý šlechtický rod původně usazený v Míšni.\n\nV 15. století se rozdělil na větev rýnskou a českou od které se roku 1647 oddělila větev bissingen-nippenburská, jež roku 1746 byla povýšena do říšského hraběcího stavu. Z této linie dále povstaly dvě nové linie, uherská a švábská. Z této poslední vynikl v rakouských službách Kajetán Alexandr, hrabě z Bissingen-Nippenburku, jako tyrolský a roku 1855–1860 benátský místodržitel.\n\nZ české linie se připomíná Jan Oldřich, jenž byl plukovníkem v císařském vojsku a roku 1633 povýšen do stavu svobodných pánů. Ke statkům této rodiny náležely Čimelice a Hrachovice, k nimž roku 1734 přikoupil Jan Jindřich Pyšely a dědictvím nabyl panství smilkovské u Votic. Větev vymřela roku 1778 týmž Janem, jenž odkázal statky svému bratranci Jáchymu Voračickému z Paběnic. Od této doby se tento rod také nazývá Voračický-Bissingen.\n\nJméno Bissingského rodu žije dosud v názvu dvorce u Vrábska \"„Bissingerhof“\" - Bisingrov a Bisingrovský rybník v Čimelicích v okrese Písek.\n\nJe to štít rozdělený na šest polí, v pravém horním jsou dvě zlaté kosy, v levém dvě křídla na modré půdě, uprostřed vpravo pták noh vlevo kráčející s mečem. Vlevo obrněná ruka s listem v červeném poli, dole vpravo dvě pštrosí péra z koruny vyčnívající v červeném poli, vlevo pták noh kráčející vpravo. Nad štítem jsou čtyři helmy, z jejichž klenotu od pravé strany k levé vyčnívají kopí, tři pštrosí pera, okřídlený anděl a zlatý noh s mečem. Točenice vpravo je červenobílá, vlevo černožlutá.\n\n"}
{"id": "260142", "url": "https://cs.wikipedia.org/wiki?curid=260142", "title": "Bârlad (řeka)", "text": "Bârlad (řeka)\n\nBârlad je řeka v Rumunsku (župy Neamț, Vaslui, Galați). Dlouhá je 250 km, její povodí má rozlohu 7600 km².\n\nŘeka vzniká soutokem několika menších říček v západní části planiny Bârlad. Teče převážně Moldavskou vysočinou. Je to levostranný přítok Siretu.\n\nK nejvyšším vodním stavům dochází na jaře, v létě voda opadá a řeka téměř vysychá.\n\nVyužívá se na zavlažování. Na řece jsou mlýny. Leží na ní města Vaslui, Bârlad, Tecuci.\n"}
{"id": "260145", "url": "https://cs.wikipedia.org/wiki?curid=260145", "title": "Bârlad", "text": "Bârlad\n\nBârlad je rumunské město v župě Vaslui, počátkem devadesátých let mělo osmdesát tisíc obyvatel, jejich počet se však neustále snižuje. Leží na březích stejnojmenné řeky. Jeho historie sahá do dob římské říše, kdy zde bylo opevněné castrum. V okolí se nacházejí zásoby břidlicového plynu, místní obyvatelé se snaží zabránit zahájení těžby. Ve městě se narodil šéf rumunských komunistů Gheorghe Gheorghiu-Dej.\n\n"}
{"id": "260146", "url": "https://cs.wikipedia.org/wiki?curid=260146", "title": "Aksai Čin", "text": "Aksai Čin\n\nAksai Čin (čínsky 阿克赛钦, pchin-jin \"Ākèsàiqīn\"; hindsky अकसाई चिन, \"Aksáí čina\"; urdsky اکسائی چن; v českém překladu „Pustina bílých skal“) je sporné vysokohorské území nacházející se mezi Tibetem, Sin-ťiangem a Kašmírem. Geograficky se jedná o část Tibetské náhorní plošiny. Aksai Čin je velice řídce obydlen.\n\nIndie považuje Aksai Čin za součást Kašmíru (resp. Ladákhu) a tudíž i Indie. Čínská lidová republika považuje Aksai Čin za součást Sin-ťiangu, resp. Tibetské autonomní oblasti a tudíž i Číny. Území se nachází na čínské straně Linie aktuální kontroly a je tedy pod čínskou kontrolou. Přestože si na Kašmír činí územní nárok i Pákistán, ve vztahu k Aksai Činu uznává, že je součástí ČLR.\n\nSpor o plošinu Aksai Čin je jedním ze dvou hlavních územních sporů mezi Čínou a Indií. Druhým je spor o tzv. Jižní Tibet, území východně od Bhútánu, kde Číňané nárokují většinu teritoria indického svazového státu Arunáčalpradéš a malý pruh území svazového státu Ásám.\n\nKoncem 50. let 20. století, když Indie zjistila, že ČLR staví přes Aksai Čin strategickou silnici spojující Tibet se Sin-ťiangem, vzniklo mezi oběma státy napětí. V říjnu 1959 došlo v oblasti k prvním přestřelkám, které v září až listopadu 1962 vyvrcholily v Čínsko-indické pohraniční válce, jež skončila čínským vítězstvím.\n\n\n"}
{"id": "260147", "url": "https://cs.wikipedia.org/wiki?curid=260147", "title": "Triga", "text": "Triga\n\nTriga je označení antického trojspřeží, podobným slovem kvadriga pak označujeme antické čtyřspřeží s malým dvoukolovým vozíkem, jenž byl v antickém umění často zobrazován jako vozidlo antických bohů, například jako vozidlo bohyně vítězství Niké.\n\nJednalo se o zvláštní typ zápřahu, kdy koně byli zapřaženi v řadě vedle sebe do povozu s relativně malým a lehkým dvoukolovým vozíkem. Vůz pak řídil jezdec (vozataj), který na vozíku při jízdě stál respektive řídil jej ve stoje. Oproti běžnému dvojspřeží bylo ovládání tří nebo čtyř koní samozřejmě podstatně obtížnější, nehledě na to, že vozataj musel projevoval značnou dávku fyzické zdatnosti a osobní obratnosti, aby během jízdy z vozíku nespadl. U kvadrigy navíc prý byli oba krajní koně k vozíku připoutáni pouze provizorně provazem, což ovládání čtyř zvířat najednou také nijak neusnadňovalo.\n\nTrigy či kvadrigy se v antice používaly jednak pro slavnostní triumfální jízdy (slavností jízdy triumfátorů) tak pro závody v cirku. První závody trig se konaly na 25. olympiádě roku 648 př.n.l. Zde soutěžily i bigy (dvojice koní) a kvadrigy. Lehký dvoukolový vozík nebyl příliš stabilní a v ostrých zatáčkách antických hippodromů a cirků se pak také prý často stávalo, že se během závodů vůz překlopil – viz známý historický americký velkofilm \"Ben Hur\".\n\nTrojspřeží velmi podobné antickým trigám pak známe také z Ruska, kdy zápřah tří koní vedle sebe vešel do povědomí pod termínem trojka. Nicméně postroje jakož i celkové technické řešení zápřahu je však u trojky oproti původním antickým trigám značně odlišné. Navíc v klimatických podmínkách ruské zimy se zápřah tzv. trojky používá nejen pro kočárové bryčky, ale také pro saně tažené koňmi. Trojka se saněmi je české veřejnosti dobře známa, mimo jiné, také například z populárního ruského filmu \"Mrazík\", kdy tento typ zápřahu používá filmová postava Ivan.\n\nV období renesance, kdy přišly opět do obliby různé antické motivy, se do výtvarného umění vrátily i původní trigy a kvadrigy coby námět některých obrazů či soch (viz například sousoší trigy se sochou bohyně Niké na střeše Národního divadla v Praze, Braniborská brána a mnoho dalších míst).\n"}
{"id": "260149", "url": "https://cs.wikipedia.org/wiki?curid=260149", "title": "Důl v Pyhäsalmi", "text": "Důl v Pyhäsalmi\n\nDůl v Pyhäsalmi (Pyhäsalmijský důl, , ) je nejhlubším dolem na těžbu kovových rud v Evropě (1 444 m). Nachází se v Pyhäsalmi na území obce Pyhäjärvi ve finské provincii Severní Pohjanmaa. Je vlastněn kanadskou společností Inmet Mining. Těží se zde měď a zinek.\n\nV roce 1958 zde byly objeveny zásoby rudy při konstrukci studny. Byl doručen vzorek ocelářské společnosti Outokumpu k analýze a bylo započato detailnější geologické zkoumání. Výsledky ukázaly, že oblast je velmi bohatá na minerály a proto bylo v roce 1959 rozhodnuto o otevření nového dolu. To se stalo po letech stavebních prací 1. března 1962. Těžit se však začalo až v roce 1967. V roce 1975 byla těžba zastavena, aby se důl ještě prohloubil. Takzvaná „šachta Olli“ byla dokončena v roce 1985 (hloubka 730 m). Byla objevena nová ruda a roku 1996 dosáhl důl hloubky 1 050 m. Poté byla vystavěna nová šachta „Timo“ za účelem objevení dalších zásob (1440 m). Její výstavba byla dokončena v roce 2001.\n\n"}
{"id": "260151", "url": "https://cs.wikipedia.org/wiki?curid=260151", "title": "Nigersaurus", "text": "Nigersaurus\n\nNigersaurus („Ještěr z Nigeru“) byl středně velkým sauropodním dinosaurem, který žil v oblasti dnešní jižní Sahary v období spodní křídy (geologický věk alb, asi před 118 až 110 miliony let). Dosahoval délky jen asi 9 metrů a hmotnosti kolem 2000 kilogramů, takže byl mnohem menší než obří sauropodi, jako byl \"Argentinosaurus\". Podle paleontologa Thomase R. Holtze, Jr. však dosahoval délky 15 metrů a hmotnosti přes 5 tun.\n\nJeho fosilie byly poprvé objeveny již v 50. letech 20. století francouzskou expedicí, ale až v roce 1976 neformálně popsal tento rod Phillip Taquet. V roce 2005 se podařilo jinému paleontologovi, Paulu Serenovi (USA) poprvé popsat i křehké kranium (lebku) tohoto zvláštního sauropoda. Po prozkoumání CT-skenem vyšlo najevo, že jeho tlama byla enormně rozšířená a obsahovala baterie 500–600 obnovovatelných zubů. Dinosaurův krk směřoval dolů, takže zřejmě spásal přízemní vegetaci, kterou doslova „luxoval“. Jde o zvláštní a málo častou adaptaci u sauropodních dinosaurů.\n\n"}
{"id": "260153", "url": "https://cs.wikipedia.org/wiki?curid=260153", "title": "Pradžňápáramitá sútra", "text": "Pradžňápáramitá sútra\n\nPradžňápáramitá sútra (v dévanágarí प्रज्ञा पारमिता; čínsky 般若波羅蜜多經 / 般若波罗蜜多经  Bānruò bōluómìduō jīng), též Mahápradžňápáramitásútra, označuje specifický druh mahájánových súter. \n\nTyto sútry pravděpodobně vznikly kolem počátku letopočtu. Jedny z nejznámějších děl pradžňápáramitové literatury je \"Sútra srdce\" či \"Diamantová sútra\".\n"}
{"id": "260155", "url": "https://cs.wikipedia.org/wiki?curid=260155", "title": "Stuha", "text": "Stuha\n\nStuha či stužka je úzká plošná textilie s pevnými kraji.\n\nZ definicí v české odborné literatuře se dá odvodit, že se označení \"stuha\" dá použít pro téměř všechny plošné textilie v šířce do cca 50 cm s výjimkou prýmků. Prýmek se v definici liší od stuhy jen tím, že se nevyrábí na tkacích strojích.\n\nDo jiných jazyků se pojem stuha nedá přímo překládat, protože se tam nepoužívá jako souhrnné označení. Např. v angličtině může stuha znamenat \"tape\", \"ribbon\", \"belt\" nebo v němčině \"Band\", \"Litze\", \"Gurt\" apod.\n\nPůvod výroby úzkých textilií není známý. V Africe (na hranicích Nigérie a Kamerunu) se pravděpodobně tkaly stuhy na stavech \"ground loom\" nebo \"raphia loom\" už v 9. století n. l. Nástroje podobné konstrukce se v této oblasti používaly ještě i na začátku 21. století. \n\nPrvní zmínky o řemeslné výrobě stuh v Evropě pochází z 11. století ve francouzském St.Etienne, v Německu se udává rok 1549 jako počátek tkaní stuh průmyslovým způsobem. V 70. letech 20. století se jen v bývalé NDR zabývalo výrobou asi 3500 ročních tun úzkých textilií 6000 pracovníků na 3600 tkacích strojích (v českých zemích byl rozsah výroby asi poloviční).\n\nNa území ČR je průmyslová výroba stuh známá od první poloviny 19. století. \n\nNa začátku 21. století zde zbylo po značném snížení kapacit asi 4-5 výrobců, kteří zaměstnávali (především na Šluknovsku a v Krnově) cca 500 lidí. (viz \"Bakalářská práce\").\n\nÚdaje o vyráběném množství stuh nejsou zveřejňovány ani v českém ani ve světovém měřítku.\n\nStuhové tkací stroje se podílely na celkovém výnosu z prodeje textilních strojů ve světě např. v roce 2005 se 400 miliony USD cca 2 %. \n\nNaprostá většina stuh se vyrábí tkaním, menší množství pletením, splétáním nebo lepením.\n\nNejčastěji se zpracovávají příze z nekonečných vláken, z bavlny a z přírodního hedvábí. Pro technické účely se používají také příze ze skleněných a uhlíkových vláken, příp. i směsi filamentů s dráty.\nAsi čtvrtina stuh se vyrábí s příměsí elastomerů, k některým účelům se stále ještě používají i příze z přírodního kaučuku.\n\nTkané stuhy se vyrábí na člunkových nebo jehlových stavech a také ručně.\nPloché stuhy se tkají většinou s jedním člunkem při max. 300 prohozech/min. a v extrémní hustotě až 220 útků/cm. Stroje s žakárovým ústrojím mohou však mít i osm soustav k zanášení útku (na snímku vpravo je část takového stroje z konce 20. století). Na jednom stroji se vyrábí 1-6 (i více) stuh v šíři 0,5 až cca 30 cm vedle sebe. Kraje tkaniny se musí u většiny výrobků zpevňovat tzv. dutou vazbou.\n\nNa výrobu dutinných (hadicovitých) stuh se používají stroje se dvěma osnovami a dvěma systémy zanášení útku nad sebou. Útky jsou zanášeny střídavě do horní a dolní osnovy a tak vzniká bezešvá hadice.\n\nVětší část nových konstrukcí je určena pro výrobu technických stuh (filtry, cévní chirurgie, stuhy ve tvaru Y apod.), jako možné použití se uvádějí také 3D tkaniny. \n\nJehlové stroje se uplatnily v širším měřítku teprve od 70. let 20. století. Útek se zanáší do osnovy jednou nebo dvěma jehlami rychlostí asi do 1300 prohozů/min., kraje stuhy se zpevňují zpravidla po jedné straně vzájemným propletením dvou útků mezi sebou nebo s vaznou nití za pomoci jazýčkové jehly. Stroje jsou často úzce specializované pro určitý druh stuh (elastické stuhy, těžké popruhy, suché zipy atd.). | \n\nStuhy se tkají ve všech základních vazbách, podle kterých často nazývají i v obchodním styku (plátnovka, keprovka atd.).\n\nse zhotovují třemi známými technikami:\nS pomocí hřebene (paprsku), tkaním \"na karetkách\" a tzv. \"šikmou vazbou\". \n\nLaciné stuhy a štítky se také zhotovují řezáním široké tkaniny ze syntetických materiálů (ve směru osnovy) na pruhy. Během řezání se nataví útkové niti a tím se zabrání párání krajů pruhu.\n\nStroje s jehlovým prohozem útku dosahují výkonu do 1000 m/min, stroje s pneumatickým prohozem až 1140 m/min \n\nse vyrábí na osnovních stávcích, na zátažných strojích nebo i \"háčkují\"\nna galonových stávcích. \nse dají vyrábět na jemných splétacích strojích. \n\nLepením nití na pevný podklad a rozdělením na pásky se dají rovněž zhotovovat levné stuhy.\n\n\n\n"}
{"id": "260159", "url": "https://cs.wikipedia.org/wiki?curid=260159", "title": "Džaláluddín Hakkání", "text": "Džaláluddín Hakkání\n\nDžaláluddín Hakkání (1939 – 3. září 2018) byl paštunský vojenský velitel a zakladatel Sítě Hakkání, povstalecké skupiny vedoucí partyzánskou válku proti silám Severoatlantické aliance a později afghánské vlády a jejím podporovatelům. Proslavil se jako Američany podporovaný mudžáhedín během sovětské války v Afghánistánu, zejména v operaci Magistrála. V době tálibánské vlády v Afghánistánu byl Hakkání guvernérem provincie Paktíja. V roce 2004 vedl protalibanské ozbrojence k zahájení svaté války v Afghánistánu a proti vládním cílům v Pákistánu. Steve Coll, autor knihy Ghost Wars, tvrdil, že Hakkání zavedl sebevražedné bombové útoky do oblasti Afghánistánu a Pákistánu. \n\n"}
{"id": "260162", "url": "https://cs.wikipedia.org/wiki?curid=260162", "title": "Flora (Rembrandt)", "text": "Flora (Rembrandt)\n\nFlora nebo také Saskia jako Flora je Rembrandtovým portrétem ženy z roku 1634. O rok později namaloval další obraz bohyně Flory, který je nyní v Národní galerii v Londýně. Žena, kterou někteří historici umění považují za malířovu manželku, je oblečená do šatů v orientálním stylu a v pravé ruce má hůl zdobenou girlandou květů.\n\n"}
{"id": "260163", "url": "https://cs.wikipedia.org/wiki?curid=260163", "title": "Reisjärvi", "text": "Reisjärvi\n\nReisjärvi je obec v provincii Severní Pohjanmaa. Počet obyvatel obce je 3 038 (2007), rozloha 508,56 km² (z toho 26,52 km² připadá na vodní plochy). Hustota zalidnění je pak 6,3 obyv./km².\n\n\n"}
{"id": "260165", "url": "https://cs.wikipedia.org/wiki?curid=260165", "title": "Biá", "text": "Biá\n\nBiá (latinsky \"Bia\") je v řecké mytologii dcerou Titána Pallanta a jeho manželky Stygy. \n\nBiá a její sourozenci Kratos a Zélos jsou personifikované vlastnosti nejvyššího boha Dia. Jsou na Olympu stále přítomni vedle jeho nebeského trůnu, podobni okřídleným andělům. Tuto trojici doplňuje ještě Níké, která je ovšem označována jako bohyně. \n\nBiá zosobňuje ohromnou fyzickou sílu, nátlak a neodbytné nutkání, zejména k násilí. Vyzařuje z ní myšlenková i citová prudkost, divokost a krutost. \n\n"}
{"id": "260168", "url": "https://cs.wikipedia.org/wiki?curid=260168", "title": "Sáva (rozcestník)", "text": "Sáva (rozcestník)\n\nSáva je pojem vyskytující se v následujících souvislostech:\n"}
{"id": "260169", "url": "https://cs.wikipedia.org/wiki?curid=260169", "title": "Kratos", "text": "Kratos\n\nKratos (latinsky \"Cratos\") je v řecké mytologii syn dia dia. \n\nKratos a jeho sourozenci deimos je personifikované vlastnosti nejvyššího boha Dia. Jsou na Olympu stále nepřivitani vedle jeho nebeského trůnu, podobni okřídleným andělům. Tuto trojici doplňuje ještě Níké, která je ovšem označována jako bohyně. \n\nKratos zosobňuje božskou až démonickou sílu, pevnost a moc. Nekompromisně nutí k chování podle svých suverénních pravidel. Je průvodcem Dia a pomocníkem boha Héfaista. Kratos se chtěl pomstít všem bohům protože ARES bůh války řekl kratosivy ať zabije svoji manželku calliope a dceru calisto od té doby musí kratos nosit popel od sve manželky a dcery ares potom dál kratosovy čepele chaosu Gaia pronásledovala jeho život. Nejprve zabil poseidona potom hadese potom heliose potom Hermes potom herculese a potom svojeho dědu kronose a naposled zabil svého otce dia cely Olymp se zřiťil a otec byl mrtev kratos svou pomstu dokonal.\n\n"}
{"id": "260178", "url": "https://cs.wikipedia.org/wiki?curid=260178", "title": "Zélos", "text": "Zélos\n\nZélos (latinsky \"Zelus\") je v řecké mytologii synem Titána Pallanta a jeho manželky Stygy. \n\nZélos a jeho sourozenci Kratos a Biá jsou personifikované vlastnosti nejvyššího boha Dia. Jsou na Olympu stále přítomni vedle jeho nebeského trůnu, podobni okřídleným andělům. Tuto trojici doplňuje ještě Níké, která je ovšem označována jako bohyně. \n\nZélos je zosobněním naléhavého úsilí a snahy. V sobě nese ducha chtivého, horlivého soupeření. Také sváru, žárlivosti a těžké závisti. \n\n"}
{"id": "260179", "url": "https://cs.wikipedia.org/wiki?curid=260179", "title": "Curtiss XP-62", "text": "Curtiss XP-62\n\nCurtiss XP-62 byl prototyp jednomotorového, jednomístného, silně vyzbrojeného stíhacího letounu, který vyvinula firma Curtiss-Wright Corporation pro americké letecké síly (USAC, předchůdce USAAF). Kontrakt, uzavřený 29. dubna 1941, požadoval první let prototypu do 15 měsíců. Bylo požadováno, aby měl tento nový stíhací letoun rychlost 468 mil, ve výšce 27 000 stop.\n\nTyp XP-62 byl poháněn dvouhvězdicovým, vzduchem chlazeným motorem Wright R-3350-17 „Duplex Cyclone“ o výkonu 2300 koní. Byl to nejtěžší motor, který byl do té doby použit při stavbě stíhacího letounu a stejný motor poháněl i tehdy vyvíjený těžký bombardér Boeing B-29 Superfortress. Motor roztáčel dvojici třílistých, protiběžných vrtulí. Jelikož měl typ operovat ve velkých výškách, byl vybaven turbokompresorem poháněným výfukovými plyny a přetlakovou kabinou. Bylo to poprvé, co byl americký jednomístný stíhací letoun s přetlakovou kabinou projektován už od počátku. Byl to dolnoplošník se zatahovacím podvozkem a ostruhovým kolečkem. Výzbroj měla být složena buď z osmi kanónů ráže 20 mm, anebo dvanácti kulometů ráže 12,7 mm. První prototyp byl označen XP-62 a druhý XP-62A.\n\nV srpnu 1941 byly specifikace upraveny a požadovaná rychlost snížena na 721 km/h (448 mil v hodině), při vyšší hmotnosti letounu. V lednu 1942 bylo při revizi projektu rozhodnuto letoun odlehčit zmenšením výzbroje 4 z 8 kanónů a odmontováním zařízení, ochraňujícího vrtuli stroje před námrazou. Kontrakt na dodání prvních 100 kusů XP-62 byl podepsán 25. května 1942, tedy rok před záletem prototypu. Ale už 27. července 1942 byl kontrakt zrušen, protože by mohl ovlivnit dodávky továrnou Curtiss v licenci stavěných a v Evropě nutně potřebných, stíhaček Republic P-47 Thunderbolt.\n\nProblémy s přetlakovou kabinou a pohonným ústrojím letounu vedly k opoždění celého projektu. První prototyp, se sériovým číslem \"41-35873\", vzlétl až 21. července 1943, aniž by byla přetlaková kabina dokončena a byl testován jen krátce. Stavba druhého prototypu XP-62A byla zrušena 21. září 1943. Práce na typu probíhaly pomalu, až byl nakonec na podzim 1944 jako neperspektivní sešrotován. Protože byly testy prototypu omezené, nejsou známy ani plné parametry typu.\n\nÚdaje dle\n\n\n\n"}
{"id": "260180", "url": "https://cs.wikipedia.org/wiki?curid=260180", "title": "Jijia", "text": "Jijia\n\nJijia ( , ) je řeka v Rumunsku (župy Botoșani, Iași) s prameny na Ukrajině (Černovická oblast). Dlouhá je 280 km.\n\nPramení nedaleko ukrajinsko-rumunské hranice. Převážně protéká Předkarpatskou rovinou. Na dolním toku teče v délce 70 km paralelně s Prutem v široké a bažinaté dolině a poté do něj ústí zprava.\n\nZdroj vody je sněhový a dešťový. K nejvyšším vodním stavům dochází na jaře, zatímco v létě je vody v řece velmi málo.\n\nVodní doprava není možná.\n"}
{"id": "260185", "url": "https://cs.wikipedia.org/wiki?curid=260185", "title": "Seznam škol a školských zařízení plzeňské diecéze", "text": "Seznam škol a školských zařízení plzeňské diecéze\n\nSeznam škol a školských zařízení, která na území plzeňské diecéze zřizuje římskokatolická církev.\n\n\n"}
{"id": "260198", "url": "https://cs.wikipedia.org/wiki?curid=260198", "title": "Prvožraví", "text": "Prvožraví\n\nPrvožraví (Archostemata) je podřád brouků, který popsal Kolbe v roce 1908.\nPrvožraví jsou druhým nejmenším podřádem brouků, který zahrnuje méně než 50 druhů v pěti čeledích. Morfologicky jsou podobni prvním broukům, kteří jsou nacházeni ve zkamenělinách starých 250 milionů let.\nTykadla mohou mít nitkovitá nebo perličkovitá.\n\nBrouci tohoto podřádu jsou považováni za vzácné, ve střední Evropě nežijí. Fosilní nálezy z Permu naznačují, že Archostemata byli kdysi rozšířeni po celé zeměkouli a druhy, které přežily, jsou jen zlomkem počtu dřívější populace. Dnes je na celém světě známo 5 čeledí (Crowsoniellidae, Cupedidae, Jurodidae, Micromalthidae a Ommatidae).\nKlasifikace čeledí podřádu Archostemata:\n\nCrowsoniellidae Iablokoff-Khnzorian, 1983\nCupedidae Laporte, 1836\nJurodidae Ponomarenko, 1985\nOmmatidae Sharp et Muir, 1912\n\nMicromalthidae LeConte, 1878\n\nIncertae sedis: Oborocoleidae Kukalová, 1969\n\"Liberocoleus\"  Kukalová, 1969;  \"Obrocoleus\"  Kukalová, 1969\n\nAdemosynidae Ponomarenko, 1968\n\"Ademosyne\"  Handlirsch, 1906;  \"Ademosynoides\"  Dunstan, 1923;  \"Cephalosyne\"  Ponomarenko, 1969;  \"Dolichosyne\"  Ponomarenko, 1969;  \"Gnathosyne\"  Ponomarenko, 1969;  \"Grammositus\"  Dunstan, 1923;  \"Lasiosyne\"  Tan, Ren et Shih, 2007;  \"Petrosyne\"  Ponomarenko, 1969;  \"Platycrossos\"  Dunstan, 1923;  \"Polysitus\"  Dunstan, 1923;  \"Ranis\"  Ponomarenko, 1968;  \"Shepherdia\"  Dunstan, 1923;  \"Sphaerosyne\"  Ponomarenko, 1969\n\nPermosynidae, Tillyard, 1924\n\"Argentinocupes\"  Martins-Neto et Gallego, 1999;  \"Delpuentesyne\"  Martins-Neto et Gallego, 2007;  \"Ischichucasyne\"  Martins-Neto et Gallego, 2005;  \"Permosyne\"  Tillyard, 1924;  \"Pseudorhynchophora\"  Handlirsch, 1906\n\nAsiocoleidae Rohdendorf, 1961\n\"Asiocoleus\"  Rohdendorf, 1961\n\nTricoleidae Ponomarenko, 1969\n\"Sogdelytron\"  Ponomarenko, 1969;  \"Tricoleodes\"  Ponomarenko, 1969;  \"Tricoleus\"  Ponomarenko, 1969;  \"Wilcoxia\"  Dunstan, 1923\n\nCupedidae Laporte, 1836\n\nOmmatidae Sharp et Muir, 1912\n\"Cionocoleus\"  Ren, 1995;  \"Euryomma\"  Ren, Shih et Ge, 2006;  \"Liassocupes\"  Yeuner, 1962\n\nMicromalthidae LeConte, 1878\n\"Cretomalthus\"  Kirejtshuk et Azar, 2008\n\nPermocupedidae Martynov, 1933\n\"Archicupes\"  Rhodendorf, 1961;  \"Cytocupes\"  Rohdendorf, 1961;  \"Cytocupoides\"  Ponomarenko, 1969;  \"Eocupes\"  Rohdendorf, 1961;  \"Ichthyocupes\"  Rohdendorf, 1961;  \"Kaltanicupes\"  Rohdendorf, 1961;  \"Kaltanocoleus\"  Rohdendorf, 1961;  \"Maricoleus\"  Shcherbakov, 2009;  \"Permocupes\"  Martynov, 1933;  \"Protocupes\"  Rohdendorf, 1961;  \"Protocupoides\"  Rohdendorf, 1961;  \"Tatarocupes\"  Ponomarenko, 2004;  \"Uralocupes\"  Ponomarenko, 1969\n\nTaldycupidae Rohdendorf, 1961\n\"Simmondsia\"  Dunstan, 1932;  \"Taldycupes\"  Rohdendorf, 1961;  \"Tecticupes\"  Rohdendorf, 1961;  \"Tychticupes\"  Rohdendorf, 1961;  \"Tychticupoides\"  Rohdendorf, 1961;  \"Yiyangicupes\"  Hong Youchong, 1988\n\nRhombocoleidae Rohdendorf, 1961\n\"Erunakicupes\"  Rohdendorf, 1961;  \"Karakanocoleus\"  Rohdendorf, 1961;  \"Rhombocoleites\"  Ponomarenko, 1969;  \"Rhombocoleus\"  Rohdendorf, 1961;  \"Rossocoleus\"  Rohdendorf, 1961;  \"Schizotaldycupes\"  Rohdendorf, 1961\n\nCatiniidae Ponomarenko, 1968\n\"Avocatinus\"  Ponomarenko, 1969;  \"Catinius\"  Ponomarenko, 1968;  \"Catinoides\"  Ponomarenko, 1969;  \"Macrocatinius\"  Ponomarenko, 1969;  \"Triassocatinius\"  Ponomarenko, 1969\n\nSchizocoleidae Ponomarenko, 2004\n\"Argentinosyne\"  Martins-Neto et Gallego, 2006;  \"Mesolobites\"  Carpenter, 1985;  \"Mimema\"  Handlirsch,1906;  \"Palademosyne\"  Ponomarenko, 2004;  \"Rossocoleus\"  Rohdendorf, 1961;  \"Schizocoleus\"  Rohdendorf, 1961;  \"Stegosyne\"  Rohdendorf, 1961\n\nSchizophoridae Ponomarenko, 1968\n\"Camaricopterus\"  Bode, 1953;  \"Catabrycus\"  Ponomarenko, 1969;  \"Dikerocoleus\"  Lin, 1982;  \"Hadeocoleodes\"  Ponomarenko, 1969;  \"Hadeocoleus\"  Ponomarenko, 1969;  \"Homocatabrycus\"  Tan, Ren et Shih, 2007;  \"Lethocoleus\"  Ponomarenko, 1969;  \"Malmelater\"  Handlirsch, 1906;  \"Menopraesagus\"  Tan, Ren et Shih, 2007;  \"Parathnesidius\"  Ponomarenko, 1969;  \"Pesus\"  Ponomarenko, 1969;  \"Praesagus\"  Ponomarenko, 1969;  \"Salebrocoleus\"  Ponomarenko, 1969;  \"Salebroferus\"  Ponomarenko, 1969;  \"Schizophorinus\"  Ponomarenko, 1969;  \"Schizophoroides\"  Ponomarenko, 1969;  \"Schizophorus\"  Ponomarenko, 1968;  \"Tersoides\"  Ponomarenko, 1968;  \"Tersus\"  Martynov, 1926;  \"Thnesidius\"  Ponomarenko, 1969;  \"Triassocoleus\"  Ponomarenko, 1969;  \"Xyphosternum\"  Ponomarenko, 1968\n\nLabradorocoleidae Ponomarenko, 1969\n\"Labradorocoleus\"  Ponomarenko, 1969\n\nTshekardocoleidae Rohdendorf, 1944\n\"Avocoleus\"  Ponomarenko, 1969;  \"Boscoleus\"  Kukalová, 1969;  \"Eocoleus\"  Kukalová, 1969;  \"Moravocoleus\"  Kukalová, 1969;  \"Prosperocoleus\"  Kukalová, 1969;  \"Retelytron\"  Kukalová, 1965;  \"Sylvacoleodes\"  Ponomarenko, 1969;  \"Sylvacoleus\"  Ponomarenko, 1963;  \"Tshekardocoleus\"  Rohdendorf, 1944;  \"Umoricoleus\"  Kukalová, 1969;  \"Uralocoleus\"  Zalessky, 1947;  \"Votocoleus\"  Kukalová, 1969\n\n"}
{"id": "260200", "url": "https://cs.wikipedia.org/wiki?curid=260200", "title": "Seznam škol a školských zařízení litoměřické diecéze", "text": "Seznam škol a školských zařízení litoměřické diecéze\n\nSeznam škol a školských zařízení, která na území litoměřické diecéze zřizuje či dozoruje římskokatolická církev.\n\n\n\n\n"}
{"id": "260201", "url": "https://cs.wikipedia.org/wiki?curid=260201", "title": "Boeing 747-8", "text": "Boeing 747-8\n\nBoeing 747-8 je největší a nejnovější model širokotrupého dvoupatrového dopravního letounu Boeing 747 vyráběný a vyvíjený společností Boeing. Jeho podobu oficiálně představila firma Boeing v listopadu 2005. První let se uskutečnil 8. února 2010 a nasazení na komerční lety se konalo u nákladní verze od roku 2011 a u verze pro pasažéry od roku 2012. Využívá nejnovější techniku od firmy Boeing, aby ulehčil pilotům ovládání a řízení. Patří mezi čtyři největší letadla světa od druhé světové války. Je o 32 procent ekomičtější než Boeing 747-400. \n\nMá jeden z největších nákladových prostorů, jaký může letadlo vůbec mít. Má dvě patra a pojme celkem 467 cestujících. Využívá nový interiér, aby se dalo pohodlněji pohybovat po letadle. Dopravní třída má osvětlení LED v chodbě procházející napříč letadlem. Toto letadlo je odpovědí na vývoj Airbusu A380. A380 je sice větší, ale Boeing 747-8 je mnohem úspornější. \n\nV lednu 2017 společnost dodala 110 kusů Boeingů 747-8, přičemž firma má dalších 26 objednávek.\n\n\n\"Stav v červenci 2016\"\n\nOsobní Boeing 747-8I provozují následující dopravci:\nNákladní Boeing 747-8F provozují následující dopravci:\n\n"}
{"id": "260203", "url": "https://cs.wikipedia.org/wiki?curid=260203", "title": "Kairos", "text": "Kairos\n\nKairos – (latinsky \"Caerus\") je v řecké mytologii bůh příhodného času, nejmladší syn nejvyššího boha Dia, matka není známa. Jako obecné jméno označuje kairos příhodný čas.\n\nMnoho zmínek o něm v mytologii k nalezení není, přesto však patří svým polem působnosti k nejzajímavějším. Kairos je totiž\nbohem \"příznivé příležitosti a nejpříhodnějšího okamžiku\". Personifikoval v sobě svému otci a vládci nad světem schopnost označit pravou chvíli pro vykonání božského záměru.\n\nJeho socha prý často bývala vystavena v zápasnických školách. Byl zobrazen jako spěchající mladý muž s charakteristickou hlavou – vzadu vlasy krátce ostříhané, na čele však s dlouhou kadeří, což v přeneseném významu znamenalo, že „\"příležitost se musí chytit za pačesy: zaváháš-li nebo jsi-li pomalý, už ji nechytíš.\"“\n\nDalší jeho zpodobení je „Kairos, letící na kouli kolem lidí“, okřídlené kotníky, rovnováhu udržující na břitvě. To všechno symbolizuje rychlost pomíjení příhodného okamžiku.\n\n\nPapež Jan Pavel II. označil rok 1989 a jeho obrovské události ve východní Evropě jako \"kairos 1989\" s významnými politickými a společenskými událostmi a důsledky.\n\nV roce 1998 označila skupinka českých katolických intelektuálů názvem Kairos 98 iniciativu, která se snažila upozorňovat na problémová témata římskokatolické církve.\n\n"}
{"id": "260205", "url": "https://cs.wikipedia.org/wiki?curid=260205", "title": "Poľana (pohoří)", "text": "Poľana (pohoří)\n\nPoľana je krajinný celek Slovenského středohoří. Má charakter mohutného kruhového masivu. Jedná se o silně erodovaný stratovulkán, je nejvyšším sopečným pohořím na Slovensku. Na jejím území se nachází sopka s průměrem kaldery 6 km a obvodem téměř 20 km. Od roku 1981 je na významné části tohoto slovenského pohoří vyhlášena stejnojmenná chráněná krajinná oblast.\n\nPoľana se nachází v centrální části Slovenska a ohraničují ji ze severu a z východu Veporské vrchy, na jihovýchodě Stolické vrchy a z jihu a ze západu Zvolenská kotlina. Pohoří je jen řídce osídlené a větší sídla se nacházejí zejména v okrajových částech. V jižní části leží okresní město Detva a město Hriňová.\n\nPoľana je masivní pohoří s kruhovým půdorysem s průměrem asi 18 kilometrů. Jde o nejvyšší pohoří sopečného původu v Západních Karpatech. Vzniklo v neogénu (třetihorách), kdy se na plochý a starý povrch Slovenského rudohoří vylila láva ze stratovulkánu Poľany. Původní sopečné formy se dochovaly jen ojediněle, z velké části podlehly erozi větru, vody a slunce. Zajímavá je samotná kaldera Poľany. Vznikla, když se propadl původní vrchol sopečného kužele. Potok Hučava kalderu na západě rozřízl a přispěl k rychlému odnosu většiny málo odolných materiálů. Skalní stěny, které zůstaly, jsou celkem strmé a vytváří zajímavý vzhled vrcholové části pohoří.\n\nNejvyšší vrch je Poľana (1458 m n. m.), který je nejvyšší a nejmohutnější z vrchů neogenního vulkanismu v Západních Karpatech. Poľana však představuje pouze nejvyšší současný pozůstatek středoslovenských neovulkanitů. Usuzuje se, že nejvyšším z nich byl Štiavnický stratovulkán, který mohl dosahovat výšky až 4 km. Seznam všech vrcholů s výškou nad 900 metrů ukazuje Seznam vrcholů v Poľaně.\n\n\nSeznam geomorfologických podcelků\n\nTuristicky nejatraktivnější je centrální část pohoří s masivem Poľany. Vyhledávaný je zejména hřeben od Horského hotelu Poľana po Chatu pod Hrbom.\n\n\n"}
{"id": "260206", "url": "https://cs.wikipedia.org/wiki?curid=260206", "title": "Douglas", "text": "Douglas\n\nDouglas může být:\n\n\n\n\n"}
{"id": "260208", "url": "https://cs.wikipedia.org/wiki?curid=260208", "title": "Prýmek", "text": "Prýmek\n\nPrýmek je úzký pás nebo pletenec obvykle zhotovený jako krajka nebo výšivka. \nPrýmky se dají vyrábět ze všech syntetických materiálů, často se používají bavlněné příze a přidává určité procento elastomerů.\n\nK výrobě se používají dvě základní technologie – splétání nebo háčkování na tzv. galonových strojích.\n\nSplétací stroje pracují s jednou podélnou soustavou nití, které se vzájemně provlékají diagonálním směrem.\n\nGalonové stroje pletou z osnovy řetízková očka, kterými se provléká útková nit. Galonové prýmky se mohou zobjemňovat výplňkovou nití, ta bývá v osnově často z elastických vláken.\n\nPletené prýmky se dají vyrábět také na osnovních rašlových strojích. Očka jsou zde vzájemně propojena osnovní vazbou.\n\nNapříklad:\n\n\nPoznámka:\nSlovo prýmek mělo původně asi stejný obsah jako slovo krajka. \nV jiných jazycích se nerozlišuje mezi prýmky a stuhami, proto se pro označení \"prýmek\" v překladu nenajde vždy výraz se stejným obsahem jako v češtině. \n"}
{"id": "260210", "url": "https://cs.wikipedia.org/wiki?curid=260210", "title": "Malý Žitný ostrov", "text": "Malý Žitný ostrov\n\nMalý Žitný ostrov () je říční ostrov na Slovensku a v Maďarsku, který sousedí s (Velkým) Žitným ostrovem.\n\nJe ohraničen korytem Dunaje na severu a Mošonským Dunajem (maďarsky \"Mosoni-Duna\") z jihu a západu. Od hlavního koryta Dunaje se odpojuje jižně od Bratislavy a opětovně se s ním spojuje u maďarské obce Vének, severovýchodně od Győru.\n\nV maďarské (největší) části ostrova se nacházejí obce Ásványráró, Darnózseli, Dunakiliti, Dunaremete, Dunaszeg, Dunaszentpál, Dunasziget, Feketeerdő, Győrújfalu, Győrladamér, Győrzámoly, Hálaszi, Hédervár, Kimle, Kisbajcs, Kisbodak, Lipót, Máriakálnok, Nagybajcs, Püski, Vámosszabadi a Vének. V malé slovenské části se žádné obce nenacházejí. Nachází se zde též malé části měst Győr a Mosonmagyaróvár.\n"}
{"id": "260220", "url": "https://cs.wikipedia.org/wiki?curid=260220", "title": "Ničirenova škola", "text": "Ničirenova škola\n\nNičirenova škola, někdy také Ničirenův buddhismus, (: 日蓮系諸宗派, \"Ničiren-kei šo šúha\") je pojem, kterým se označuje buddhistický proud založený na učení mnicha Ničirena (1222-1282). Až do 20. století byl tento směr reprezentován prakticky jedinou školou Ničiren šú (v překladu doslova \"Ničirenova škola\"). Avšak právě ve 20. století vznikl nový proud Ničiren šóšú (\"Pravá Ničirenova škola\"), který se hlásí k jednomu z Ničirenových žáků, Nikkóovi. Takže dnes se spojení \"Ničirenova škola\" užívá spíše pro označení všech proudů hlásících se k Ničirenovi (zahrnuje tedy jak Ničiren šú a Ničiren šóšú, tak dále např. školy Sóka Gakkai či Riššó koseikai).\n"}
{"id": "260234", "url": "https://cs.wikipedia.org/wiki?curid=260234", "title": "Václav Zelený", "text": "Václav Zelený\n\nVáclav Zelený (27. srpna 1825 Borová – 5. dubna 1875 Praha) byl český středoškolský pedagog, novinář a politik, poslanec Českého zemského sněmu a Říšské rady.\n\nNarodil se v Borové jako druhorozený syn rolníka Františka Zeleného. Matka pocházela z učitelské rodiny. O jeho výchovu se zasloužil borovský učitel Antonín Línek, který učil také Karla Havlíčka. V roce 1837 nastoupil na německobrodské gymnázium. Po skončení gymnázia měl jít na přání matky studovat teologii. Rodiče se ale podařilo přesvědčit a Václav mohl odejít do Prahy na filozofii na Karlo-Ferdinandově univerzitě. Na vysokoškolských studiích se musel živit sám vyučováním dětí. V září 1850 složil státní zkoušky z dějepisu, zeměpisu, češtiny, klasických jazyků a filozofie. Jeho prvním působištěm bylo gymnázium v Jindřichově Hradci. 7. ledna 1851 se oženil s K. Mourkovou. Poté byl přeložen na akademické gymnázium do Prahy, kde se projevoval jako velký vlastenec.\n\nV roce 1855 založil s K. J. Erbenem a K. Štorchem časopis \"Obzor\". Zelený psal do časopisu anonymně nebo pod různými šiframi. Také byl požádán o spolupráci na Riegrově naučném slovníku. Zpracoval v něm asi 160 hesel z historie, estetiky a literární historie. Za odměnu se stal členem Královské společnosti nauk. Tehdy také začal spolupracovat s příslušníky májovské generace a přispívat do almanachu \"Máj\". Kromě Obzoru také psal do časopisů \"Obrazy z Itálie\", \"Obecné listy\" a \"Národ\".\n\nNa přelomu let 1859–1860, kdy po otřesu vlády kvůli prohrané druhé italské válce za nezávislost začalo ke svému konci spět období Bachova neoabsolutismu, patřil Zelený mezi několik osobností, které žádaly u rakouských úřadů povolení k vydávání českého politického deníku. Všechny tyto žádosti ovšem ještě tehdy byly zamítnuty.\n\nPo obnovení ústavní a parlamentní formy vlády se zapojil do politiky. V roce 1861 byl zvolen poslancem Českého zemského sněmu, který ho následně zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí v obvodu Něm. Brod, Humpolec, Polná, Přibyslav. Vzhledem k nesouhlasu s ústavním směřováním monarchie k centralismu a potlačování role historických zemí pak přestal na Říšské radě pracovat a zánik jeho mandátu pro absenci byl oznámen na schůzi 14. července 1863. Podobně rezignovala z Říšské rady většina českých poslanců. Na Říšskou radu byl zvolen i v roce 1867, ale v rámci politiky pasivní rezistence (bojkot Říšské rady českými politiky) mandát nepřevzal. Zánik jeho mandátu zemského a tudíž i říšského poslance byl oznámen 26. září 1868. Poslancem se v Říšské radě stal i v roce 1871, ale nedostavil se do sněmovny, a proto byl jeho mandát 23. února 1872 prohlášen za zaniklý. V prvních přímých volbách do Říšské rady roku 1873 Zelený získal mandát poslance za kurii venkovských obcí, obvod Něm. Brod, Polná, Ledeč atd. Z politických důvodů se zase nedostavil do sněmovny, čím byl jeho mandát i přes opakované zvolení v doplňovacích volbách prohlášen za zaniklý.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nNa zasedání českého sněmu se zasloužil o prosazení rovného práva českého jazyka na středních a vyšších školách. Prohlašoval, že čeština je natolik vyspělý jazyk, aby se jím mohlo učit na všech typech škol. Po tomto projevu se obával propuštění, tak se raději sám vzal mandátu a vystoupil i ze státní služby. Chvíli pracoval jako redaktor v Kobrově nakladatelství. Tato práce ho však neuspokojovala. V roce 1865 byl jmenován ředitelem nově zřízeného malostranského gymnázia.\n\nV roce 1871 se rozhodl, že napíše životopis Karla Havlíčka Borovského. Už v roce 1872 otiskl v časopise Osvěta několik kapitol \"Ze života Karla Havlíčka\". Tato monografie je založená na Havlíčkových denících, dopisech a vzpomínkách. Později napsal stejným způsobem i biografii Josefa Jungmanna (\"Život Josefa Jungmanna\"). Pracoval také na životopisu Jana Kollára, ten však vydán nikdy nebyl. Mimo jiné byl také úspěšný překladatel z angličtiny.\n\nOd roku 1873 se začal Zeleného zdravotní stav postupně zhoršovat. Trpěl plicní chorobou. V březnu 1874 odjel s dcerou do Itálie, kde se chtěl léčit. Po návratu domů se jeho stav stále zhoršoval. 5. dubna 1875 své nemoci podlehl.\n\n\n\n\n"}
{"id": "260235", "url": "https://cs.wikipedia.org/wiki?curid=260235", "title": "Skrytá země", "text": "Skrytá země\n\nSkrytá země je oblast ve fiktivním světě v knize \"Trpaslíci\" Markuse Heitze. V tomto článku je popisován její stav v druhém románu Válka trpaslíků, předposlední díl, Pomsta trpaslíků, tu není zahrnut ani téže poslední díl Osud trpaslíků.\n\nV celé Skryté zemi je mírné podnebí, na jihu jsou však pouště a větší vedra, naopak na severu bývá větší zima. Má tvar přibližně obdélníku a je ohraničena většinou neprostupnými horami, které stvořil bůh trpaslíků Vraccas. Hlídají je trpaslíci a chrání tak všechny lidi, elfy a další živé tvory před stvůrami ze Země za horami.\n\n\n\n\nO historii Skryté zemi toho není moc známo, jsou zaznamenané až poslední cykly.\nV pozdním létě 5199. slunečního cyklu napadly trpasličí kmen Pátých stvůry ze Země za horami jako už mnohokrát. Trpaslíci však byli oslabeni boji s alfy, kteří se dostali do jejich štol a také epidemií neznámé choroby. Navíc zradou byla otevřena brána do Skryté země a trpaslíky převálcovali skřeti a další Tionovi splozenci, kterým veleli alfové.\n\nOblasti, kterou stvůry dobyli, se říkalo Mrtvá země, protože všechny rostliny na ní buď zemřely, nebo se obrátily ke zlému. Stvoření, která na ní zemřely, znovu ožívaly a sloužily jí. Zabít se daly pouze useknutím hlavy. Mrtvé zemi dokážou jako jedni z mála vzdorovat trpaslíci, kteří když na ní zemřou, vrátí se sice jako nemrtví, ale jejich tvrdohlavost jim umožňuje myslet a konat i proti Mrtvé zemi. Například Giselbart Železnooký, otec kmene Pátých, společně se svými druhy stovky cyklů bránili výheň Dračí dech, kde byla nakonec vyrobena Ohnivá čepel. \n\nSkřeti a alfové se postupně dostávali stále více na jih. Magusové jim stavěli magické zábrany, ale alfové byli schopni později jimi procházet a zábrany někdy stejně povolily. V době svého největšího rozmachu ovládala téměř celé království Gauragar a východ království Tabaîn.\n\nMagus Nudin Vědychtivý podlehl slovům Duše Mrtvé země a postavil se na její stranu, stal se z něho Nôd’onn Dvojitý. Vyvraždil tak všechny maguse a fámuly Skryté země, jen Andôkai Bouřlivá se zachránila. Lidská armáda vypravená na dobytí Poristy byla zničena, jedinou záchranou tak byli trpaslíci.\n\nProbíhala totiž volba nového trpasličího velkokrále a při výběru dvou kandidátů byl soutěžní úkol, aby vykovali zbraň Ohnivou čepel a zabili jí Nôd’onna. Turo legendární zbraň však bylo nutno ukovat ve výhni Dračí dech v bývalé říši Pátých. Proto se vydaly dvě výpravy trpaslíků, aby ji vykovaly. Podařilo se to však jen skupině Tungdila Zlatorukého, kteří se do výhně dostali a s pomocí praotce Pátých Giselbarta Železnookého a jeho společníků, kteří jako nemrtví bojovali proti Mrtvé zemi, se jim podařilo ji vykovat a rychle pak tunely ujížděli k Černému skalisku, kde se bránili trpaslíci kmene Prvních a Druhých proti Nôd’onnovi. Tungdilovi se ho a Duši Mrtvé země podařilo zabít a osvobodit tak Skrytou zemi od Mrtvé země. Její vojska byla tedy v Bitvě u Černého skaliska v zimě 6234. cyklu poražena spojenými vojsky lidí, elfů a trpaslíků.\n\nMrtvá země pak dál přežívala jen na ostrůvcích půdy, které byly definitivně zničeny Kamenem zkoušky. Narmora Hrozivá pak ještě využívala moc malachitového kamene z Nôd’onnova těla a když zemřela, roztříštil kámen Tungdil Zlatoruký.\n\nPo ústupu Mrtvé země se Skrytá země pomalu zotavovala z přestálého utrpení a spojená vojska lidí, trpaslíků a elfů obléhala Dsôn Balsur, kterému tak hrozilo brzké zničení\n\nZvědové zjistili, že na západě, v Zemi za horami, se děje něco divného. Vzpomnělo se na Nôd’onnovy obavy z nebezpečí ze západu. Nakonec se zjistilo, že to vypadá na Božské avatary. Podle legendy to mají být úlomky boha Tiona, který je nechtěl přijmout zpět a tak bojují proti všemu, co stvořil, tedy proti všemu zlému. Skrytá země by se tedy neměla čeho obávat, ale tito avataři po cestě ničí všechno, co jim stojí v cestě, takže i dobré bytosti a proto byla svolána do Poristy porada vládců Skryté země, jak avatary zastavit. Tam se ukázali Třetí s tím, že mají proti avatarům zbraň, ale použijí ji, až odejdou všechny ostatní kmeny do Země za horami. Trpaslíci však lstí (kterou vymyslel Tungdil Zlatoruký) zjistili, že Třetí žádnou zbraň nemají a že uměle vytvořili příznaky avatarů (obrovské požáry na východě apod.). Tungdil podle zpráv vysvětlil králi Třetích Lorimbasovi, že avataři skutečně existují (taky mu převálcovali techniky na západě). Král Třetích tedy zastavil boje a stal se dočasně spojencem ostatních trpaslíků, než bude nebezpečí zažehnáno.\nU Prvních se avatarů nedočkali – ti totiž objevili trpasličí podzemní tunely a pustili se jimi k Černému skalisku. Úplně ho zpustošili a rozjeli se na sever do Dsôn Balsuru. Za sebou nechávali jen vypálená města. Zaútočila tam na ně trpasličí armáda, složená hlavně z Třetích. Avataři se rozdělili tak, že devět jich změnilo směr na jih do Poristy a zbylí dva s částí armády bojovali s trpaslíky – marně. Djerůn, kterému Balyndis vykovala brnění odolávající avatarům, ty dva roztrhl rukama. Byli to pouze kouzelníci, lidé, kteří si na avatary jenom hráli. Všem se ulevilo a armádu těchto dvou avatarů trpaslíci pobili. \n\nAlfové se ze strachu z avatarů přidali dočasně na stranu trpaslíků, kteří je nutně potřebovali. Vojsko trpaslíků, posílené Prvními, Svobodnými a dalšími Třetími, ale bez Djerůna, kterého zoufalí vojáci avatarů zabili, se vydali co nejdříve za zbývajícími avatary do Poristy, aby je konečně úplně zničili. Tungdil vykoval provizorně pro sebe a Boïndila s Boëndalem brnění odolávající magii avatarů z Djerůnovy zbroje. Bylo potřeba co nejdříve dobýt město, protože avataři pravděpodobně dělali něco s pramenem magické síly. Trpasličí vojsko tedy na několika místech zaútočilo, zatímco Tungdil s dvojčaty a dalšími se kanalizací dostali do Poristy a dále až do paláce s avatary. Tungdilovi se s dvojčaty podařilo samozvané avatary zabít, ale Boëndal utrpěl v boji těžké popáleniny, díky kterým nakonec zemřel. Ten nejsilnější avatar, který měl opravdu božské schopnosti, říkalo se mu eoîl, byl v jedné věži a vysál energii ze všech magických polí. Tungdilovi a spol. se sice podařilo dostat až tam, ale eoîl je stačil zadržet a uskutečnit svůj plán – vypustil energii z magických polí do celé Skryté země. Tato energie zničila všechno zlo – alfy, skřety a všechny Tionovy stvůry. Všechno to zničené zlo se pak přeměnilo na dobro a toto obrovské množství energie se ze všech stran k eoîlovi vrátilo a zůstalo mu v diamantu zvaném Kámen zkoušky. Tungdilovi s Neuvěřitelným Rodariem se podařilo eoîla zabít, protože by bylo nebezpečné nechávat mu takovou energii.\n\nLidé jsou nejpočetnější rasou ve Skryté zemi. Žijí v sedmi královstvích.\n\nTrpaslíky stvořil bůh Vraccas a jsou nejodolnější národ. Brání celou Skrytou zemi, i když za to mnohdy od ostatních obyvatel moc velký vděk nesklízí. V posledních cyklech utrpěli obrovské ztráty na životech.\n\nDělí se na pět kmenů, každý z nich se specializuje na něco jiného, např. umění brousit drahé kameny, jiní jsou dobří kováři apod. Dostali tyto dary od Vraccase, ale kmen Třetích žádnou takovou vlastnost díky své vzpupnosti nedostal a je nepřátelský ke všem ostatním kmenům. Každý kmen se dále dělí na klany, např. klan širikoprstých, kladivobijců, apod.\n\nElfové žijí ve svojí říši Âlandur, většinou uzavření do sebe. V době rozmachu Mrtvé země většinu jejich říše dobyli alfové, kteří jsou jejich největší nepřátelé. Z jejich národa pocházejí eoîlové, které obdařila Sitalia svým dotykem. Jsou mocnější než obyčejní elfové. Jeden z nich byl vůdce samozvaných avatarů. Elfové proti nim odmítají bojovat.\n\nAlfové jsou podobní elfům, ale lstivější a zlí. Žili v Dsôn Balsuru, po působení Kamene zkoušky žijí možná už jen v Zemi za horami. Jsou to největší nepřátelé elfů.\n\nMágové jsou lidé, kteří umějí čarovat. Velí jim magusové, jejich žáci se nazývají fámulové.\n\nSkřeti žijí v Zemi za horami, odkud na Skrytou zemi útočí. Všechny, co žili ve Skryté zemi, zabil Kámen zkoušky.\n\nČas se ve Skryté zemi počítá stejně jako v reálném světě, ale jinak se nazývá:\n"}
{"id": "260237", "url": "https://cs.wikipedia.org/wiki?curid=260237", "title": "Štrba", "text": "Štrba\n\nŠtrba je podtatranská obec na Slovensku ve slovenském okrese Poprad, jejíž součástí je i Tatranská Štrba a Štrbské Pleso. Leží mezi Vysokými a Nízkými Tatrami. Historicky nejvýznamnější památkou této obce je impozantní evangelický kostel a katolický kostel. V okolí obce na nacházejí zaniknuté středověké osady Šoldov, Hrachovisko a Hasnova. Tato obec je historicky a etnicky součástí Liptova.\n\nŠtrba je také železniční rychlíkovou stanicí, odkud vede jak silnice tak i ozubnicová železnice na sever směrem nahoru na Štrbské pleso. Několik kilometrů na východ od Štrby se nachází malé, ale významné průmyslové město Svit, dále od něj na východ pak okresní město Poprad.\n"}
{"id": "260243", "url": "https://cs.wikipedia.org/wiki?curid=260243", "title": "Dalibor (opera)", "text": "Dalibor (opera)\n\nDalibor je opera o třech dějstvích Bedřicha Smetany na libreto Němce Josefa Wenziga v překladu Ervína Špindlera. Smetana ji napsal v letech 1866–1867, premiéru měla 16. května 1868 v Novoměstském divadle v Praze při příležitosti položení základního kamene Národního divadla. Operu dirigoval sám Bedřich Smetana.\n\nHlavní postavou stejnojmenné opery je postava z české historie – rytíř Dalibor z Kozojed, který byl vězněn za vlády Vladislava II. Jagelonského ve věži Pražského hradu, nazvané podle této události Daliborka.\n\nRytíř Dalibor z Kozojed ze msty za smrt svého přítele Zdeňka zabíjí pana purkrabího. Sestra purkrabího Milada dožene Dalibora k soudu a král Vladislav II. Jagelonský vrhá Dalibora do žaláře na doživotí. Milada si postupně uvědomuje, že Dalibor mstil nespravedlivou smrt svého přítele a do vězně se zamiluje. Spojí se s Daliborovou chovankou Jitkou a naplánuje útěk z vězení. Milada se v převleku za chlapce dostává k Daliborovi a předává mu pilník a lano. Mezi oběma hrdiny propuká láska. Strážce z vězení Budivoj hlásí cosi podezřelého králi. Útěk je zmařen. Král dává na názor soudu a vynáší nad Daliborem rozsudek smrti. Jitka, její muž Vítek a Milada burcují lid a vedou jej na popraviště. Milada je raněna a umírá Daliborovi v náručí. Dalibor se vrhá do bojů a také umírá.\n\nV roce 1956 natočil režisér Václav Krška stejnojmenné filmové zpracování opery.\n\n\n\n"}
{"id": "260246", "url": "https://cs.wikipedia.org/wiki?curid=260246", "title": "Ničiren šú", "text": "Ničiren šú\n\nNičiren šú (: 日蓮宗) je nejstarší buddhistický proud následovníků mnicha Ničirena. Podle tradice škola udržuje linii učitelů až k samotným Ničirenovým žákům. Tento proud byl jednotný až do 20. století, kdy se odštěpil proud následovníků hlásících se k Nikkóovi, jednomu z Ničirenových žáků, kteří nazvali svůj směr Ničiren šóšú.\n\nStoupenci Ničiren šú neuznávají tvrzení školy Ničiren šóšú, kteří považují za jediného skutečného Ničirenova následovníka mnicha Nikkóa. Ve škole Ničiren šú je mnich Nikkó jedním z nositelů tradice, ale ne jediný.\n\n"}
{"id": "260258", "url": "https://cs.wikipedia.org/wiki?curid=260258", "title": "Řasožraví", "text": "Řasožraví\n\nŘasožraví (Myxophaga) je nejmenší podřád brouků, který popsal Crowson v roce 1955.\n\nObsahuje 4 čeledi a v nich asi 100 druhů drobných brouků. Nejmenší nedosahují ani 1 mm, ti největší mají okolo 3 mm.\nObývají hygropetrické biotopy, kde je voda a vlhko. Žijí v plytkých tekoucích vodách s hojným vodním rostlinstvem, na ostřikovaných stěnách peřejí a vodopádů bohatě porostlých řasami nebo ve vlhké hrabance, mechu a v bažinách. Brouci i larvy se živí řasami.\nBrouci mají prothorax se zřetelným notopleurálním švem, redukovanou křídelní žilnatinu, křídla v klidu složena poskládáním směrem nahoru.\nLarvy široce oválného obrysu se silně skloněnou hlavou žijí ve vodě, jsou poměrně nohaté a některé mají zvláštní výrůstky po celém těle. Dýchají tracheálními žábrami.\nŽijí roztroušeně téměř po celém světě. V České republice se vyskytuje jen jediný zástupce v čeledi Sphaeriusidae (=Microsporidae). Nejvíce jich žije v Jižní Americe, Africe a východní Asií.\n\n"}
{"id": "260259", "url": "https://cs.wikipedia.org/wiki?curid=260259", "title": "Edwin Edwards", "text": "Edwin Edwards\n\nEdwin Washington Edwards (* 7. srpna 1927) je americký demokratický politik, bývalý guvernér Louisiany.\n\nÚřad guvernéra zastával v letech 1972–1980, 1984–1988 a 1992 –1996. Během svého působení v úřadu často čelil obviněním z korupčního jednání. V roce 2001 byl odsouzen k 10 letům vězení za vyděračství.\n"}
{"id": "260261", "url": "https://cs.wikipedia.org/wiki?curid=260261", "title": "Buddhistické texty", "text": "Buddhistické texty\n\nBuddhistické texty se dají roztřídit mnohými způsoby, avšak asi nejzákladnější rozdělení je na kanonické a nekanonické. Kanonické texty jsou trojího typu: \n\n\nNekanonické texty jsou již od raných dob buddhismu významnou součástí buddhistických textů. Příkladem nekanonického textu může být \"Milindapaňha\" či \"Otázky Milindovy\", i když se někdy uvádí jako součást některého z kánonů buddhistických škol.\n"}
{"id": "260263", "url": "https://cs.wikipedia.org/wiki?curid=260263", "title": "Captain Jack", "text": "Captain Jack\n\nCaptain Jack bylo německé hudební duo, které dosáhlo největšího úspěchu v druhé polovině devadesátých let dvacátého století. Captain Jack produkovali skladby v hudebním stylu eurodance.\n\nZakládajícími členy skupiny byli Liza Da Costa, zpívající refrény, a bývalý člen americké vojenské posádky v Německu, afroameričan Franky Gee, který Lizin zpěv doplňoval nápěvy používanými při výcviku americké námořní pěchoty.\n\nCaptain Jack na sebe upoutávali především svými klipy, které byly stylizovány do podoby vojenských cvičení, v nichž za doprovodu polonahých komparsistek účinkovali protagonisté skupiny oblečeni do uniforem důstojníků americké armády.\n\nZánik skupiny započal roku 1999, kdy byla Liza Da Costa nahrazena Marií Lucií Lozanes, duo se dočasně rozpadá roku 2005, kdy Franky Gee umírá na krvácení do mozku. Producenti se ovšem rozhodli v roce 2008 projekt obnovit. Captain Jack v novém obsazení vydali doposud dvě nová alba (2008-2010). Současními protagonisty jsou \"Bruce Lacy\" a \"Michelle Stanley\"\n\n\n"}
{"id": "260264", "url": "https://cs.wikipedia.org/wiki?curid=260264", "title": "Sommelier", "text": "Sommelier\n\nSommelier je gastronomický odborník, specialista na víno, ostatní nápoje a na kombinace pokrmů, nápojů. Není avšak vůbec výjimkou, vztahuje-li se tento termín v německy, či francouzsky hovořících krajinách i na odborníka na chleba.\n\nSlovo sommelier má svůj původ ze slov:\nPovolání sommelier má počátky v 19. století, kdy vznikaly velké hotely a exkluzivní restaurace. Doporučení sommeliera pak ovlivňuje subjektivní vnímaní chuti.\n\nSommelier je gastronomický specialista na víno, snoubení pokrmů a vína, ostatní nápoje a delikatesy.\n\n"}
{"id": "260265", "url": "https://cs.wikipedia.org/wiki?curid=260265", "title": "Uraninit", "text": "Uraninit\n\nUraninit (starší český název smolinec), chemický vzorec UO (oxid uraničitý), je krychlový minerál nazvaný podle prvku uranu.\n\nVzácné krystaly ve tvaru krychle či oktaedru, nebo dodekaedru, které mohou být až 11 cm velké. Většinou celistvý, někdy v žilkách a povlacích, nebo v zrnitých agregátech. Vyskytuje se i v podobě málo soudržných zemitých černých agregátů (tzv. uranová čerň).\n\n\n\n\nTěžba v hlubinných dolech (žilní ložiska).\n\nUraninit je nejdůležitější rudou uranu a radia. Dříve používaný k výrobě uranových barev, jako zdroj radia na léčebné preparáty. Nyní má uplatnění v energetice jako zdroj náplní palivových článků do jaderných elektráren, ve vojenství do jaderných hlavic, a tzv. ochuzený uran pak jako protitankové střelivo. \n\nDalší využití má v lékařství, biologii, metalurgii a v jiných oborech.\n\nV rudě jáchymovského smolince objevili roku 1898 Pierre a Marie Curieovi prvek radium. Také helium bylo poprvé izolováno ze smolince, ačkoliv jeho existence v heliosféře byla prokázána již dříve spektroskopicky.\n\nČasto se vyskytující minerál.\n\n\n"}
{"id": "260271", "url": "https://cs.wikipedia.org/wiki?curid=260271", "title": "Všežraví", "text": "Všežraví\n\nVšežraví (Polyphaga) je podřád brouků, který popsal Emery v roce 1886. Mají pohyblivé kyčle posledního páru noh. Všežraví jsou největší a nejrozšířenější podřád brouků (na 325 000 druhů řazených do více než 150 čeledí) obsahující suchozemské i sladkovodní, masožravé, býložravé, saprofágní i parazitické brouky. Zástupci naší (české) fauny jsou děleni do 17 nadčeledí a asi 110 čeledí.\n\nVšežraví mají 5 infrařádů:\n\n"}
{"id": "260278", "url": "https://cs.wikipedia.org/wiki?curid=260278", "title": "Livigno (pohoří)", "text": "Livigno (pohoří)\n\nLivigno (německy \"Livigno Alpen\") je pohoří na pomezí Švýcarska a Itálie. Do Švýcarska zasahuje pouze svou menší a nižší částí. V Itálii se objevují nejvyšší vrcholy spolu s jedinými ledovci skupiny. Severovýchodní a východní část horstva je součástí Národního parku Stelvio a severní část pohoří Livigno byla vyhlášena jako Švýcarský národní park. Nejvyšším vrcholem je Cima di Piazzi (3439 m) ležící v italské části masivu.\n\nVýchodní hranici masivu tvoří řeka Adda, která odděluje pohoří Livigno od sousedního mnohem vyššího pohoří Ortles. Na jihozápadě dělí tok řeky Poscchiavo a silniční sedlo Berninapass (2328 m) hranici mezi Livignem a čtyřtisícovou Berninou. Severozápadní hranicí je dlouhé údolí Engadin, které rozděluje pohoří s masivem Albula. Dolina Val Müstair ohraničuje Livigno na severovýchodě a dělí je tak od pohoří Sesvenna.\n\nUprostřed pohoří se táhne ve směru sever–jih dlouhá dolina Valle di Livigno, na jejímž plochém dně leží hlavní město oblasti – Livigno. To patří svou výškou 1816 m mezi celoročně nejvýše obývaná sídla v Alpách. Nejvyšším vrcholem švýcarské části pohoří je Corna di Campo (3302 m). Nejvyšším vrcholem švýcarského národního parku je masiv Piz Quattervals (3165 m)\n\nHory jsou rozděleny několika dolinami: Valle Alpisella, Val Viola Bormina, Valle di Grosina a Val di Campo. Nachází se zde i několik přehradních jezer jako Lago di Livigno (délka 14 km, 4.71 km²), Lago del Gallo (4,71 km²) nebo Lago di Cancano.\nPohoří Livigno se dělí do několika samostatných celků.\n\nDonedávna zastrčený kout Alp se po vyhlášení svobodné bezcelní zóny zcela oživl. Nastala mohutná výstavba lanovek, hotelů a budování infrastruktury. Každý rok se sem sjíždí tisíce lyžařů a milovníků zimních sportů z celého světa. Nejdůležitějším sídlem oblasti je město Livigno (5326 obyv.). Dalším významným sídlem v oblasti je obec Valdidentro.\n\nV horách slouží turistům jen pět horských chat. Síť značených cest je zde ovšem dostatečně hustá a navíc je výhodně propojena s mnoha dobře situovanými bivaky. Na většinu vrcholů lze vystoupit turisticky, ale nevedou na ně značené stezky.\n"}
{"id": "260280", "url": "https://cs.wikipedia.org/wiki?curid=260280", "title": "Marie Hoppe-Teinitzerová", "text": "Marie Hoppe-Teinitzerová\n\nMarie Hoppe-Teinitzerová (3. července 1879, Čížkov – 18. listopadu 1960, Jindřichův Hradec) byla textilní a průmyslová výtvarnice, majitelka uměleckých textilních dílen. Žena filozofa Vladimíra Hoppeho.\n\nMarie Teinitzerová se narodila v Čížkově u Pelhřimova. Brzy se ale s rodiči přestěhovala do Jindřichova Hradce. V roce 1893 zde absolvovala měšťansko školu. Jako dívka nesměla studovat na gymnáziu, proto alespoň docházela na soukromé hodiny francouzštiny, němčiny a klavíru. Kvůli tehdejším podmínkám odešla do Vídně na malířskou školu profesora Böehma. Z Vídně se brzy vrátila do Prahy, kde od roku 1902 jako jedna z prvních žen studovala uměleckoprůmyslovou školu. Už od počátku studií se chtěla věnovat textilu se zaměřením na bytovou kulturu. Po čtyřech letech svá studia dobrovolně ukončila a odjela do Berlína studovat Vyšší tkalcovskou školu. Její studijní cesta dále pokračovala do Dánska, Švédska a Francii, kde se v Paříži učila v gobelínových dílnách. V roce 1908 se vrátila zpět do Prahy.\n\nRoku 1908 založila se skupinou mladých výtvarníků sdružení \"Artěl\" – ateliér pro výtvarnou práci. Sdružení se snažilo o zvýšení umělecké hodnoty předmětů každodenní potřeby. Teinitzerová se především zajímala o drobné předměty: keramiku, hračky, šperky, sklo, textil a oděvy včetně doplňků. V roce 1910 sdružení opustila a založila si v Praze vlastní dílnu. V té době už se věnovala převážně bytovému textilu. Dílnu brzy přestěhovala do rodinného domu v Jindřichově Hradci, kde jako Jindřichohradecké gobelínové dílny fungují nepřetržitě dodnes. Vytvářela zde prosté, ručně vyráběné textilie, tkané, tištěné, vyšívané, batikované záclony, polštáře, závěsy aj. Od roku 1912 měla vlastní prodejnu v Praze a od roku 1926 také v Brně.\n\nMarie Teinitzerová byla zakladatelkou dílensky tkané tapiserie v Československu. Roku 1925 se účastnila Světové výstavy dekorativních umění v Paříži. Tento velký úspěch ji získal mezinárodní ohlas. Poté získávala zakázky na výrobu gobelínů podle návrhů předních českých umělců. V roce 1952 byla oceněna státní cenou II. stupně za zásluhy o rozvoj českého textilního umění. Přesto jí byl v padesátých letech jako živnostnici majetek zkonfiskován. Zemřela v Jindřichově Hradci 18. listopadu 1960.\n\n"}
{"id": "260282", "url": "https://cs.wikipedia.org/wiki?curid=260282", "title": "Seznam škol a školských zařízení pražské arcidiecéze", "text": "Seznam škol a školských zařízení pražské arcidiecéze\n\nSeznam škol a školských zařízení, která na území pražské arcidiecéze zřizuje či dozoruje římskokatolická církev.\n\n\n\n\n\n\n\n"}
{"id": "260283", "url": "https://cs.wikipedia.org/wiki?curid=260283", "title": "Thunar", "text": "Thunar\n\nThunar je unixový správce souborů, využívaný grafickým prostředím Xfce. Thunar byl od počátku vyvíjen ve snaze dosáhnout maximální rychlosti a jednoduchosti, proto dosahuje nízkých časových prodlev při zobrazování obsahu adresářů. Vzhled thunaru je přehledný a strohý, není zatížen přebytečnými panely a grafickými prvky.\nThunar je pojmenován po bohu Thorovi ze severské mytologie, logem Thunaru je kladivo.\n\nThunar je vyvíjen Benedikt Meurerem v jazyce Python s využitím knihovny GTK2.\n\nwww.thunar.xfce.org Oficiální web Thunaru\n"}
{"id": "260287", "url": "https://cs.wikipedia.org/wiki?curid=260287", "title": "Kleiner Zschirnstein", "text": "Kleiner Zschirnstein\n\nKleiner Zschirnstein je stolová hora ohraničená výraznými skalními stěnami, která dosahuje nadmořské výšky 473 m. Nachází se v Saském Švýcarsku nad vsí Kleingiesshübel. Přibližně 1 km jižně od ní se nachází další stolová hora Großer Zschirnstein.\n\n"}
{"id": "260289", "url": "https://cs.wikipedia.org/wiki?curid=260289", "title": "Florianópolis", "text": "Florianópolis\n\nFlorianópolis je hlavní město brazilského státu Santa Catarina v jižní Brazílii. Podle informací z roku 2006 zde žije více než 406 000 obyvatel, v celé metropolitní oblasti pak více než 821 000 obyvatel. Florianópolis je jedno ze tří brazilských hlavních měst ležících na ostrově (dalšími jsou São Luís a Vitória). Ačkoliv bylo město založeno Portugalci, je zde dnes patrný také silný italský a německý vliv, stejně jako v celém státě.\n\nOstrov objevili Španělé v roce 1526, kdy ostrov na kterém město leží, dostal současný název. V roce 1675 postoupili práva na území Portugalcům, kteří v roce 1700 založili město \"Desterro\", které bylo v roce 1892 přejmenováno na počest brazilského prezidenta Floriána Peixoto na Florianópolis.\n\nHospodářství města závisí významně na informačních technologiích, turismu a službách. Město má 42 pláží a je centrem surfování. V roce 2006 umístil Newsweek Florianópolis mezi \"Deset nejdynamičtějších měst světa\". Význam Florianópole narůstá i jako prázdninové destinace, prázdninové byty či domy zde má množství Brazilců, Argentinců, Američanů a Evropanů.\n\nMezi lety 1970 a 2004 počet obyvatel vzrostl trojnásobně, narostl ale i počet slumů. Místní ekonomika ale narostla pětinásobně a stále narůstá. Na konci devadesátých let přišlo do města několik soukromých společností, které z něj vytvořily technologický inkubátor. Podle vyjádření místní správy je cílem města stát se Silicon Valley Brazílie s plážemi.\n\nOstrov Santa Catarina je propojen s pevninou třemi mosty. Florianópolis disponuje mezinárodním letištěm \"Aeroporto Hercilio Luz\". Letiště má spojení s jižními a jihovýchodními hlavními městy brazilských států (São Paulo a Porto Alegre), s dalšími letišti na jihu země, jakož i s blízkým zahraničím, Argentinou (Buenos Aires) a Uruguayí (Montevideo). Jelikož starý terminál překračuje kapacitu, probíhá výstavba nového, která má být ukončena v roce 2012, který bude kapacitně zvládat více než 2 miliony cestujících ročně.\n\nMěsto má rozvinutou silniční a dálniční síť, se známými okolními městy ho spojují následující dálnice a silnice:\nFlorianópolis je sídlem \"Universidade Federal de Santa Catarina\".\n\nFlorianópolis je jednou z lokalit \"ASP World Tour of the Association of Surfing Professionals\", vrcholné světové soutěže v surfingu. Stát Santa Catarina je jediné místo v jižní Americe, kde tato světová soutěž probíhá.\n\n"}
{"id": "260291", "url": "https://cs.wikipedia.org/wiki?curid=260291", "title": "Bell XP-83", "text": "Bell XP-83\n\nXP-83 byl prototyp amerického doprovodného stíhacího letounu, který vyvíjela společnost Bell a který poprvé vzlétl 25. ledna 1945. Podobně jako u ostatních raných konstrukcí proudových letadel byl jeho hlavní problém ve slabých motorech a jeho koncepce byla záhy překonána.\n\nPrvní generace proudových letadel měla problém s vysokou spotřebou paliva, což omezovalo jejich dolet. V březnu 1944 objednalo americké armádní letectvo u firmy Bell projekt doprovodného stíhacího letounu s reaktivním pohonem a dlouhým doletem. Už 31. července 1944 objednalo i stavbu dvou prototypů označených jako XP-83 (sériová čísla 44-84990 a 44-84991).\n\nBell na svém projektu proudového stíhacího letounu, označeném \"Model 40\", pracoval už od roku 1943. Právě tento projekt, ze kterého vznikl stíhací letoun Bell P-59 Airacomet, byl přepracován na dálkový eskortní letoun, přičemž z \"modelu 40\" si zachoval některé konstrukční celky. Letoun poháněly dva proudové motory General Electric J33-GE-5 s odstředivými kompresory, umístěné v kořenech křídla, takže celý trup mohl být využit pro palivové nádrže a výzbroj. Trup měl celokovovou poloskořepinovou konstrukci a palivovou nádrží o objemu 4 350 litrů (mohl nést ještě dvě přídavné nádrže o objemu 950 litrů). Kabina byla přetlaková s malým kapkovitým překrytem. Výzbroj se skládala ze šesti kulometů ráže 12,7 mm v přídi letounu.\n\nPrvní testy v aerodynamickém tunelu ukázaly, že letoun je nestabilní. Větší svislou ocasní plochu se ale nepodařilo vyrobit před zalétáním prototypu. První let prototypu proběhl 25. ledna 1945. Testovací pilot \"Jack Woolams\" při něm zjistil, že letoun má slabý pohon a je nestabilní. Omezené testy ovšem také ukázaly uspokojující letové vlastnosti, přestože vývrtky byly zakázány dokud nebyla dodána nová svislá ocasní plocha. Výkony však byly nízké. Typickou vlastností letounu byla neschopnost zpomalit, daná jeho aerodynamikou a špatně vyřešenými klapkami. Testovací piloti se musely při přistání přibližovat pomalým klesáním pod malým úhlem.\n\nPrvní prototyp XP-83 byl v roce 1946 použit k testování náporových motorů (Ramjet), uchycených pod křídlem. V trupu letounu byl proto za pilotem vytvořen prostor pro inženýra, který do něj vstupoval dvířky ve spodku trupu. Při testovacím letu 14. září 1946, jeden z náporových motorů začal hořet. Pilot \"Chalmers „Slick“ Goodlin\" a technik \"Charles Fay\", museli stroj opustit na padácích.\n\nDruhý prototyp poprvé vzlétl 19. října 1945 a byl sešrotován v roce 1947. Měl odlišný překryt kabiny a delší příď, ve které byla baterie 30 mm kanónů. Testy výzbroje druhého prototypu probíhaly na základně Wright Field v Ohiu.\n\nS výjimkou doletu byl typ XP-83 méně výkonný než konkurenční projekt Lockheed P-80 Shooting Star, který byl už sériově vyráběn a později i bojově nasazen v Korejské válce. Celý projekt XP-83 byl zrušen v roce 1947.\n\n\n\n\n"}
{"id": "260293", "url": "https://cs.wikipedia.org/wiki?curid=260293", "title": "Nikkó (mnich)", "text": "Nikkó (mnich)\n\nNikkó (: 日興) (1246–1333), někdy také nazývaný Nikkó Šónin (: 日興 聖人 (Svatý Nikkó)), celým jménem \"Hawaki-bó Bjakuren Adžari Nikkó\" (: 伯耆房 白蓮阿闍梨 日興) byl japonský buddhistický mnich, který se zasloužil o založení školy Ničiren šóšú. Ta patří k proudu Ničirenovy školy japonského buddhismu.\n\nNikkó se stal někdy mezi lety 1258–1260 – přesné datum není známo – Ničirenovým žákem. Stal jeho blízkým druhem, dokonce ho doprovázel v dobách Ničirenova exilu. Nikkó byl znalcem kaligrafického umění, japonské poezie a čínské literatury.\n"}
{"id": "260294", "url": "https://cs.wikipedia.org/wiki?curid=260294", "title": "Tauragė", "text": "Tauragė\n\nTauragė (polsky \"Taurogi\") je průmyslové město v Litvě, hlavní město Tauragėského kraje. V roce 2005 zde žilo 30 000 obyvatel. Město leží na řece Jūra, nedaleko hranic s ruskou Kaliningradskou oblastí. Městská práva obdrželo \"Tauragé\" v roce 1932.\n\nPodle legendy jméno Taurogi pochází ze dvou slov: tauras (pratur) i ragas (roh), údajně kdysi dávno nalezli lidé na onom místě rohy pratura.\n"}
{"id": "260295", "url": "https://cs.wikipedia.org/wiki?curid=260295", "title": "Taťjana Medvecká", "text": "Taťjana Medvecká\n\nTaťjana Medvecká (* 10. listopadu 1953 Praha) je česká herečka a dabérka, kromě jiného se jedná o držitelku Českého lva a o dvojnásobnou držitelku Ceny Thálie.\n\nPo obou rodičích má slovenské kořeny.\n\nAbsolvovala DAMU, ve stejném roce 1975 byla angažována do souboru činohry Národního divadla v Praze. V českém filmu na sebe upozornila již v roce 1976 ve snímku \"Marečku, podejte mi pero!\", kde hrála po boku Jiřího Schmitzera. Díky svému zajímavému hlasu se výrazně prosadila i v dabingu.\n\nJe vdaná, jejím manželem je scenárista, dramaturg a pedagog na FAMU Jiří Dufek (* 1950). Mají spolu dvě dcery, Kateřinu a Kristinu.\n\n\n\n\n\n\n\n\n\n"}
{"id": "260299", "url": "https://cs.wikipedia.org/wiki?curid=260299", "title": "Japonská hokejová reprezentace", "text": "Japonská hokejová reprezentace\n\nJaponská hokejová reprezentace se účastnila Mistrovství světa v ledním hokeji a Olympijských her.\n\n\n"}
{"id": "260305", "url": "https://cs.wikipedia.org/wiki?curid=260305", "title": "Pančhenlama", "text": "Pančhenlama\n\nPančhenlama je titul, kterým se v tibetském buddhismu označuje po dalajlamovi druhého nejvýše postaveného z lamů. Po smrti každého pančhenlamy se pověřená skupina mnichů vydá hledat jeho nové zrození, které je následně prohlášeno za inkarnaci předešlého pančhenlamy. Jedná se o tulku (převtělence) Buddhy Amithábhy. Z hlediska duchovní hierarchie je tedy důstojenství Pančhenlamů vyššího stupně než Dalajlámy a jejich úkol by mělo být duchovní vedení. Pančhenlama je představeným kláštera Tašilhünpo.\n\nTakto se podle tradice pančhenlama znovuzrozuje již od 15. století. Avšak titul udělil poprvé 5. dalajlama až v 17. století svému učiteli Lozang Čhokji Gjalcchänovi. Status pančhenlamy byl pak zpětně udělen i jeho třem předchůdcům, takže Lozang Čhokji Gjalcchän je v současnosti považován za 4. pančhenlamu. \n\nPo smrti 10. pančhenlamy v roce 1989, skupina mnichů vyhledala v roce 1995 jeho nástupce Gendün Čhökji Ňima, kterého jako pančhenlamu uznal i 14. dalajlama. Avšak zasáhla čínská vláda, která se snažila dosadit jiného kandidáta Gjacchäna Norba. Toho ale odmítla škola Gelugpa uznat. V současné době tak probíhá spor o 11. pančhenlamu.\n\nOd roku 1906 byl pančhenlama (v pořadí 9.) na straně Britů, kteří uznali čínskou nadvládu nad Tibetem, a od roku 1922 sídlil v Číně. Od vyhlášení Čínské republiky 1911 ale podřízenost Tibetu propadla, protože šlo o vztah Dalajlámy k císaři. Tibet se zbavil okupace 1912 a 40 let byl samostatný. Republika však dlouho usilovala o znovupodřízení Tibetu s cílem \"osvobození od feudálního područí\". Pančhenlama dalajlamovu politiku kritizoval. V roce 1934 se vydal s čínským vojskem do Tibetu, ale již v roce 1937 zemřel. Krátce před svou smrtí ještě pomohl rozpoznat 14. dalajlamu. \n\n10. pančhenlama byl údajně objeven v Číně jako syn tibetských rodičů. Byl uznán, avšak bez tradičních zkoušek a rituálů. Když se 1952 vrátil dalajlama do Lhasy, Číňané pančhelamu instalovali do kláštera Tašilhünpo, aby tam vyčkával jako alternativní vládce. Těsně před začátkem kulturní revoluce Mao Ce-tunga odmítl pančhenlama odsoudit dalajlamu jako zrádce a od roku 1964 strávil 10 let ve vězení v Pekingu. V roce 1989 desátý pančhenlama náhle zemřel. V roce 1995 byl tajně nalezen 11. pančhenlama Gendün Čhökji Ňima. Čínská vláda jej však odmítla uznat a představila svého kandidáta, jímž je Gjacchän Norba. Tibetský kandidát se záhy ztratil, jeho místo pobytu je utajované a není jisté, zda je stále živ.\n"}
{"id": "260316", "url": "https://cs.wikipedia.org/wiki?curid=260316", "title": "Wilhelm Weitling", "text": "Wilhelm Weitling\n\nWilhelm Weitling (5. října 1808 – 25. ledna 1871) byl raný socialista německého původu a teoretik komunismu. Povoláním krejčí emigroval nejdříve do Francie, kde se zapojil do tajných spolků revolucionářů. Stal se zakládajícím členem \"Svazu spravedlivých\", jenž se později měl změnit v první marxistickou politickou organizací na světě, \"Svaz komunistů\". Weitling nesouhlasil s humanistickým socialismem Saint-Simona či Fouriera a propagoval revoluci, jež by nastolila vládu dělnické třídy. S Marxem se však co do pojetí revoluce neshodl a byl se svými přívrženci ze Svazu komunistů vyloučen. Poté Weitling odešel do USA, kde se oženil a zůstal až do smrti. Získal několik patentů za své vynálezy, například za stroj na šití knoflíkových dírek. Zemřel v New Yorku.\n\n\nWeitling připomíná, že zavedené stroje nejenže nezľahčili práci dělníkům, ale pouze zvýšily zisky bohatých a připravili dělníků o práci. Zároveň se domnívá, že v nové společnosti by stroje sloužily skutečně všem lidem, co je jejich skutečný posláním.\n\nWeitling zdůrazňuje, že lidé pracují v potu tváře od rána do večera a hoc jsou sýpky bohatých přeplněné, většina obyvatel planety postrádá i věci nutné k obživě, bydlení a odívání. Příčinu tohoto stavu nachází v nerovném rozdělení práce a její plodů (nerovném rozdělení práce, statků a spotřeby statků), které jsou příčinou chudoby a bohatství. A prostředkem tohoto zla jsou peníze. Weitling volá po zdanění bohatých, kritizuje lichvu, nerovné rozdělení a spotřebu statků, nerovnost, zneužití peněz na obohacování se na úkor druhých. Projektuje zřízení národní banky a národních dílen. Předpovídá sjednocení lidstva, rovné rozdělování práce, přístupnou výchovu, rovné práva pohlaví, odstranění dědičných výsad, zavedení všeobecných voleb, stejné povinnosti bez privilegií. \n\nWeitling připomíná, že stroje nejenže nezľahčili práci dělníkům, ale pouze zvýšily zisky bohatých a připravili dělníků o práci. Zároveň se domnívá, že v nové společnosti by stroje sloužily skutečně všem lidem, co je jejich skutečný posláním. \n\nZa nejvyšší vědu považuje filozofii, jejímž úkolem je zavést mezi všechny vědy řád a harmonii celku. Vědy dělí na filozofii lékařství, fyziku a mechaniku. Znalost těchto tří věd a nadměrný talent je podmínkou způsobilost vládnout v tzv. triu. Trio, nebo řada tří, která stojí na vrcholu Weitlingovej ideální společnosti sestává z největších géniů, kteří jsou dosazování na základě znalostí a talentu, a to prostřednictvím konkurzů. Na řízení společnosti (velkého rodinného celku) se dále podílejí: ústřední kolegium mistrů, akademie, akademická rada, zdravotní komise a další instituce.\n\nWeitling uvádí přes 100 citátů z Bible, které vysvětluje a argumentuje ve prospěch sociálního vnímání křesťanství. Opírá se také o křesťanských utopistů jak byly Lamennais či Münzer, kteří dokázali, že demokratické názory vyplynuly z křesťanství.\n\n\n\n"}
{"id": "260322", "url": "https://cs.wikipedia.org/wiki?curid=260322", "title": "Seznam představitelů Íránu", "text": "Seznam představitelů Íránu\n\nSeznam představitelů Íránu zahrnuje všechny íránské duchovní vůdce a prezidenty od vyhlášení republiky v roce 1979.\n\n\n"}
{"id": "260326", "url": "https://cs.wikipedia.org/wiki?curid=260326", "title": "Sébastien Bourdais", "text": "Sébastien Bourdais\n\nSébastien Bourdais (* 28. února 1979, Le Mans) je francouzský automobilový závodník,který jezdil ve F1 za tým Scuderia Toro Rosso.\n\nBourdais je jedním z nejúspěšnějších závodníků amerického šampionátu formulí Champ Car. V letech 2003-2007 vyhrál toto mistrovství čtyřikrát.\n\nDo formulového vozu se Sébastien poprvé posadil v roce 1995. Tehdy skončil ve francouzském mistrovství Formule Campus na 9. místě. Poté závodil po dva roky ve francouzském mistrovství Formule Renault. V roce 1998 se stal nováčkem roku ve francouzském mistrovství Formule 3, skončil celkově na pátém místě. O rok později v tomto mistrovství už s převahou zvítězil.\n\nPo úspěších v nižších kategoriích se Bourdais v roce 2000 stal členem juniorského týmu Alaina Prosta v Mezinárodním mistrovství Formule 3000. Celkově skončil v šampionátu na 9. pozici, nejlépe se v závodě umístil na 2. místě a navíc si připsal jedno pole position. Další sezonu jezdil za tým DAMS a poprvé se mu podařilo vyhrát, konkrétně závod v Silverstone.\n\nPro sezonu 2002 opět změnil tým. Přesunul se do stáje Super Nova Racing, ovšem ze 7 pole position dokázal jen třikrát vyhrát. Na konci sezony se o mistrovském titulu rozhodoval mezi ním, Tomášem Engem a Giorgiem Pantanem. Bourdais v celkovém pořadí skončil na 2. místě, ale po diskvalifikaci Tomáše Engeho se stal mistrem právě Seb.\n\nPřestože Seb zvítězil v mistrovství světa F3000, tak se mu nepodařilo získat žádné místo v některém z týmů formule 1. Proto se rozhodl, tak jako jeho předchůdci z F3000 - Juan Pablo Montoya nebo Bruno Junqueira, zkusit štěstí za oceánem, kde získal místo závodního jezdce v týmu Newman/Hass. Ve svém prvním závodě ve Floridském St. Petersburgu získal, podobně jako Nigel Mansell při svém prvním závodě, svou první pole position. Ovšem v prvních čtyřech závodech nikdy neskončil lépe než na 11. místě. Nečekaný zvrat přišel v závodě v Brands Hatch, ve kterém vedl po celých 95 kol a vyhrál svůj první závod Champ Car.\n\nTento výsledek potvrdil dalším vítězstvím na Lausitzringu a do konce sezony nasbíral ještě dalších 5 umístění na stupních vítězů, včetně dalšího vítězství v Clevelandu. V celkovém pořadí mistrovství skončil na 4. místě a stal se nováčkem roku.\n\nV další sezoně Bourdais dominoval. Sedmkrát vyhrál a osmrkát stál na pole position. Svého týmového kolegu Bruna Junqueiru porazil o 28 bodů. Bourdais bez problému obhájil svůj titul i v následující sezoně, ve které se také poprvé zúčastnil závodu 500 mil Indianapolis, ve kterém skončil na 12. místě.\n\nV roce 2006 vyhrál i potřetí titul Champ Car. začal čtyřmi vítězstvími v Long Beach, Houstonu, Monterrey a Milwaukee. Jeho vítěznou šňůru přerušil A. J. Allmendinger, který vyhrál tři závody v řadě. Bourdais odpověděl vítězstvím stylem start-cíl v San José, kterým se opět vrátil do čela šampionátu. Ovšem v závodě v Denveru, ve kterém měl v posledním kole kolizi se svým odvěkým rivalem Paulem Tracym, daroval vítězství Allmendingerovi, který tak stáhl bodový rozdíl mezi nimi a měl ještě teoretickou šanci na zisk titulu. Ovšem v Montrealu vyhrál Bourdais a Allmendinger nedokončil, čímž zvíšil svůj bodový náskok už na 62 bodů a v dalším závodě v Surfers' Paradise si zajistil třetí titul v řadě.\n\nV sezoně 2007 Sébastien neměl v podstatě žádného vážného soupeře v boji o další mistrovský titul. Vyhrál 8 ze 14 závodů a připsal si čtvrtý titul v řadě.\n\nJeště před koncem sezóny bylo oznámeno, že Sébastien bude v sezoně 2008 závodit ve formuli 1 za tým Toro Rosso.\n\nUž v roce 2002 Bourdais poprvé testoval vůz formule 1. Tuto možnost mu nabídl tým Arrows, který už byl však na pokraji bankrotu, a tak se Sébastien místa závodního jezdce nedočkal. V prosinci však v Jerezu testoval pro Renault, ovšem testovacím pilotem Renaultu se stal Franck Montagny, protože Bourdais nechtěl podepsat smlouvu s šéfem Renaultu Flaviem Briatorem.\n\nSébastien se k formuli 1 vrátil v roce 2007, když několikrát testoval pro Toro Rosso. V lednu navíc oznámil, že by v roce 2008 rád závodil ve formuli 1.\n\nTak se také stalo. 10. srpna bylo oznámeno, že v sezoně 2008 bude Bourdais závodit v týmu Toro Rosso společně se Sebastianem Vettelem.\n\nV roce 2009 tým Toro Rosso oznámil, že po GP Německa Sébastiena Bourdaise v kokpitu nahradí Jaime Alguersuari.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "260328", "url": "https://cs.wikipedia.org/wiki?curid=260328", "title": "Království Boží", "text": "Království Boží\n\nKrálovství Boží (řecky \"basileia tú theú\") nebo království nebeské ( \"basileia tón úranón\") je jeden z klíčových motivů Ježíšova kázání a Nového zákona, v němž se zmínka o Božím království objevuje více než stokrát. Ježíš navazuje na starozákonní označení Boha jako Krále (hebrejsky \"melech\") a svým posluchačům sděluje „radostnou zprávu“ ( \"euangelion\", evangelium) o tom, že toto království – tedy stav, kdy bude naplněna Boží vůle – je nablízku a mezi nimi. Přesný obsah pojmu není v bibli definován explicitně, Ježíš o něm hovoří téměř výhradně v podobenstvích a blahoslavenstvích. Království Boží však není míněno politicky („není z tohoto světa“). Mnohými křesťany je chápáno eschatologicky, jako něco, co roste mezi věřícími a v úplnosti se uskuteční na konci tohoto světa. Jiní ale vidí toto království realizovatelné v přítomnosti. Svědkové Jehovovi věří, že se jedná o Boží vládu, která bude vládnout lidem na Zemi poté, až Bůh zasáhne a zničí současný systém věcí.\n\n\n\n\n"}
{"id": "260331", "url": "https://cs.wikipedia.org/wiki?curid=260331", "title": "Zuihó", "text": "Zuihó\n\nZuihó (: 瑞鳳) byla lehká letadlová loď japonského císařského námořnictva během války v Tichomoří. Byla potopena 25. října 1944 v bitvě u mysu Engaño, kde hrála roli návnady, která měla odpoutat pozornost amerických letadlových lodí od hlavního japonského svazu bitevních lodí.\n\nStavba \"Zuihó\" byla zahájena v roce 1935 a byla od počátku naplánována tak, aby ji bylo možné podle potřeby dokončit jako ropný tanker, tendr ponorek nebo letadlovou loď. \"Zuihó\" měla původně sloužit jako rychlý tanker Takasaki, ale nakonec byla v prosinci 1940 dokončena jako letadlová loď.\n\nV roce 1941 byla \"Zuihó\", spolu se sesterskou lodí \"Šóhó\", přiřazena k 3. divizi letadlových lodí. Během bitvy u Midway v červnu 1942 vedla „Podpůrnou skupinu“ a do bojů s americkými loděmi přímo nezasáhla. Nesla v té době na své palubě 12 stíhacích letounů Micubiši A6M2 „Zero“ a 11 střemhlavých bombardérů Aiči D3A1 „Val“.\n\nV říjnu 1942 byla \"Zuihó\" přidělena k 1. divizi letadlových lodí (společně se \"Šókaku\" a \"Zuikaku\") a 25.-27. října se účastnila bitvy u ostrovů Santa Cruz. Na palubě nesla 20 A6M2 \"Zero\" a 9 B5N2 \"Kate\". Ráno 26. října byla zasažena dvěma 500lb (226,7 kg) pumami svrženými dvěma bombardéry SBD-3 \"Dauntless\" ranního průzkumu z letadlové lodi USS \"Enterprise\". Poškození znemožnila letový provoz na její palubě. Tím účast \"Zuihó\" v této bitvě skončila a spolu s o něco později poškozenou \"Šókaku\" byla v doprovodu torpédoborců \"Hacukaze\" a \"Maikaze\" odeslána na Truk.\n\nV lednu a únoru 1943 pomáhala \"Zuihó\" společně s \"Džunjó\" a \"Zuikaku\" při evakuaci Guadalcanalu.\n\nV únoru 1944 se \"Zuihó\" účastnila bitvy ve Filipínském moři.\n\n25. října 1944 se \"Zuihó\" v rámci \"Severního svazu\" viceadmirála Ozawy zúčastnila bitvy u Leyte. Během střetnutí u mysu Engaño byla zasažena letová paluba \"Zuihó\" během náletu první vlny amerických bombardérů. Po provizorní opravě tohoto poškození přilétly další tři vlny bombardérů, které nakonec v 15:00 hod Zuihó potopily na souřadnicích . Během své poslední bitvy nesla \"Zuihó\" jen velmi málo letadel a byla obětována, společně s ostatními japonskými letadlovými loděmi, jako návnada, která měla odpoutat pozornost amerického svazu letadlových lodí od hlavního japonského svazu bitevních lodí.\n\n"}
{"id": "260334", "url": "https://cs.wikipedia.org/wiki?curid=260334", "title": "Forcalquier", "text": "Forcalquier\n\nForcalquier je obec na jihu Francie v departementu Alpes-de-Haute-Provence a regionu Provence-Alpes-Côte d'Azur. Má asi 4 600 obyvatel.\n\nNachází se asi 100 km severně od Marseille a nedaleko benediktinského kláštera Ganagobie. Místní hřbitov je na seznamu historického dědictví. Dominantou vsi je osmiboká kaple.\n"}
{"id": "260335", "url": "https://cs.wikipedia.org/wiki?curid=260335", "title": "Consolidated TBY Sea Wolf", "text": "Consolidated TBY Sea Wolf\n\nConsolidated TBY Sea Wolf byl jednomotorový torpédový bombardér, vyvinutý pro americké námořnictvo v době druhé světové války. Consolidated TBY byl konkurenčním projektem úspěšného typu Grumman TBF Avenger. Jeho vývoj se však neustále protahoval a nikdy nebyl nasazen v boji. Do konce války bylo vyrobeno pouze 180 sériových kusů.\n\nProjekt letounu TBY původně nepocházel z dílny Consolidated Aircraft, ale vyvinula ho firma Vought. Byl vyvíjen od roku 1939 na základě požadavku US Navy jako \"XTBU-1 Sea Wolf\". První třímístný prototyp vzlétl dva týdny po útoku na Pearl Harbor a jeho výkony byly lepší než u konkurenčního TBF Avenger. Výzbroj se skládala z jednoho pevného kulometu M2 Browning ráže 12,7 mm v trupu, jednoho pohyblivého kulometu stejné ráže v motoricky poháněné věži na konci kabiny a jednoho kulometu ráže 7,62 mm v prosazení spodní části trupu za pumovnicí. Pohon zajišťoval hvězdicový motor Pratt & Whitney R-2800-20 o maximálním výkonu 1470 kW s třílistou automatickou vrtulí. Americké námořnictvo proto urychleně objednalo výrobu 1000 kusů.\n\nPak ale projekt nabral zpoždění. Prototyp totiž byl poškozen při nouzovém přistání a když byl o měsíc později opraven, srazil se s cvičným letounem a musel být opět opravován. Když byly opravy ukončeny, prošel TBY úspěšně testy US Navy a byl přijat do služby. Továrna Vought však byla v té době už přetížena výrobou jiných týpů - především stíhačky Vought F4U Corsair a její kapacita byla zcela vyčerpána. Bylo rozhodnuto, že výrobu typu TBY převezme továrna Consolidated-Vultee. Muselo se ale počkat, než bude dokončena její nová továrna v Allentownu v Pensylvánii, což se stalo až v roce 1943.\n\nSpolečnost Consolidated upravila v součinnosti s Voughtem konstrukci pro podmínky velkosériové výroby. Výzbroj se nyní skládala ze tří pevných kulometů ráže 12,7 mm a letoun obdržel pancéřování kokpitu a palivových nádrží.\n\nSériové TBY byly vybaveny radarem, umístěným pod pravým křídlem. První z nich vzlétl 20. srpna 1944. V té době však již všechny squadrony torpédových bombardérů používaly typ TBF a zavádět další typ bylo zbytečné. Do porážky Japonska nebyl žádný TBY bojově nasazen a poté byl celý projekt zrušen.\n\nÚdaje dle\n\n"}
{"id": "260337", "url": "https://cs.wikipedia.org/wiki?curid=260337", "title": "Podzemní továrna Rabštejn", "text": "Podzemní továrna Rabštejn\n\nPodzemní továrna Rabštejn je soustava podzemních prostor vyhloubených v pískovcových skalách v okolí České Kamenice a Janské, které byly spolu s okolními povrchovými objekty za druhé světové války používány nacistickým Německem k válečné letecké výrobě.\n\nNa základě Hitlerova výnosu ze dne 3. prosince 1941 byl Velkoněmeckou říší v říjnu 1942 zkonfiskován komplex Preidlových textilních továren v České Kamenici, v Janské a v Rabštejnském údolí mezi těmito obcemi. Byly předány společnosti \"Weser Flugzeugbau GmbH (též Weserflug GmbH)\", která sídlila v Brémách a která v licenci vyráběla letadla typu Junkers (zejména střemhlavého bombardéru Ju 87 Stuka), Messerschmitt a Focke-Wulf. V důsledku decentralizačních trendů v německém zbrojním průmyslu po ničivých náletech na svoje provozy část výroby přenesla do oblasti Rabštejna. Původně provoz zabezpečoval pouze kovoobráběcí výrobu, postupně se sem stěhovala i další výrobní zařízení a rozšiřovaly se výrobní objekty. Později se zde vyráběly točivé díly pro letecké motory, draky letadel, automatické pušky a děla (letecký kanón MK 103 a MK 108 ráže 30 mm), díly vrtulníku Focke-Achgelis Fa 223 a letecké rakety. \n\nV dubnu 1944 geologický ústav v Liberci provedl první průzkum skalního masivu v prostoru Rabštejn – Jánská. Na hloubení podzemních prostor, které neslo krycí název \"Zechstein\", byli nasazeni vězni z koncentračního tábora Flossenbürg. První pracovní síly byly přesunuty v srpnu 1944, kdy byla založena pobočka koncentračního tábora v Rabštejně. Od srpna 1944 do dubna 1945 vězni koncentračního tábora vyrubali přibližně 17 500 m podzemních prostor, plánována byla podzemní výrobní plocha o rozloze až 82 000 m.\n\nV prostoru bývalých přádelen Jánská – východ se vybudovaly 3 oddělené provozy spojené silnicí a později i úzkokolejnou polní dráhou (Werk A, Werk B, Werk C), výrobní haly Werk J, L a G se budovaly blíže České Kamenici. Další objekty označované jako Werk D a M byly v Horní Kamenici, sklady P a O pak v Srbské Kamenici. Podzemní objekt Werk H byl umístěn v Janské. Společnost postupně zaměstnávala až cca 6000 dělníků (válečných zajatců, totálně nasazených a vězňů), kteří byli ubytováni v pracovních táborech v okolí České Kamenice. V širším okolí pak na výrobu Weser Flugzeugbau GmbH navazovaly další menší provozy.\n\nV závodě se naplno pracovalo až do 7. května 1945. Po osvobození od nacistického Německa byly objekty v národní správě. V roce 1952 objekty byly předány vojenské správě a byl zde zřízen provizorní Hlavní sklad ženijní munice. Byl využíván zejména Werk A, v němž se zazdily nevyztužené štoly a upravily podlahy. V podzemí se skladovaly zásoby pohonných hmot až do objemu 8 000 000 litrů. Po roce 1968 byl objekt rozdělen na část využívanou Československou lidovou armádou a na část využívanou Sovětskou armádou. Po odchodu armády si část objektů pronajalo občanské sdružení Rabštejn, které zajišťuje prohlídky pro veřejnost.\n\n"}
{"id": "260338", "url": "https://cs.wikipedia.org/wiki?curid=260338", "title": "Alpes-de-Haute-Provence", "text": "Alpes-de-Haute-Provence\n\nAlpes-de-Haute-Provence je francouzský departement ležící v regionu Provence-Alpes-Côte d'Azur.\n\nDepartement Alpes-de-Haute-Provence sousedí s departementy Hautes-Alpes, Drôme, Vaucluse, Var, Alpes-Maritimes a italskou provincií Cuneo v kraji Piemont.\n\nNejvyšším místem je vrchol Aiguille de Chambeyron (3412 m) v Kottických Alpách. Nejnižší místo je nedaleko soutoku řeky Durance a Verdon (250 m).\n\nNa východě zasahuje území i do Přímořských Alp s vrcholem Mont Pelat (3050 m). Na jihozápadě je horský ráz krajiny vystřídán krajinou plošiny Valensole s lány levandule.\n\nV jižní části na hranicích s departmentem Var je vodní nádrž Sainte-Croix a Grand canyon du Verdon.\n\nČást území departmentu je chráněna v národním parku Mercantour.\n\nBasses-Alpes (Nízké Alpy) je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\nV roce 1970 byl přejmenovaný na Alpes-de-Haute-Provence.\n\n\n\n"}
{"id": "260341", "url": "https://cs.wikipedia.org/wiki?curid=260341", "title": "Ničiren šóšú", "text": "Ničiren šóšú\n\nNičiren šóšú (: 日蓮正宗) je buddhistická škola založená na učení japonského mnicha Ničirena (1222–1282). Stoupenci tohoto směru považují Ničirenova žáka Nikkóa za jediného skutečného nástupce v učení, jak ho prezentoval Ničiren. \n\nProud vznikl ve 20. století uvnitř školy Ničiren šú, která byla do té doby jedinou Ničirenovou školou. Ničiren šóšú se později úplně oddělila a získala příznivce po celém světě, zejména pak v Japonsku a Indonésii.\n"}
{"id": "260348", "url": "https://cs.wikipedia.org/wiki?curid=260348", "title": "Hnutí Grálu", "text": "Hnutí Grálu\n\nHnutí Grálu je náboženská organizace, jejíž učení vychází z knihy Poselství Grálu, spis německého autora píšícího pod jménem Abd-ru-shin, Oskara Ernsta Bernhardta (1875 – 1941). Hnutí se deklaruje jako volné světonázorové či duchovní společenství lidí, kteří přijali vědění Poselství Grálu a chtějí podle něj žít.\n\nKniha Poselství Grálu (vydaného též pod názvem \"„Ve světle Pravdy“\") je soubor 168 Abd-ru-shinových přednášek, autor se v něm vyjadřuje k základním otázkám života a uspořádání světa. Pojednává na mnoha místech i o Bohu, popisuje i tři zákony, ve kterých lidé žijí, jež by měli znát (zákon tíže, přitažlivosti stejnorodého a zpětného působení) a vysvětluje, jak by se měli lidé chovat, aby žili ve shodě s Boží vůlí.\n\nPoselství Grálu podle některých religionistů v sobě obsahuje prvky esoteriky. Mimo jiné se zabývá i legendou o Svatém Grálu. O. E. Bernhardt však, na rozdíl od legendy, pojem Grálu rozvinul do širokého výkladového systému, založeného na zákonech stvoření.\n\nPodrobnosti o knize viz Wikipedia.\n\nHnutí Grálu v předválečné formě vzniklo nejprve v Německu v roce 1932 jako spolek s názvem „Der Naturphilosophische Verein der Gralsanhänger“. V roce 1938 dal O. E. Bernhardt, v té době již zatčený gestapem a vědomý si rostoucího nebezpečí ze strany nacistů, pokyn ke zrušení tohoto a všech dalších spolků. Po válce Hnutí Grálu obnovila jeho žena Marie Bernhardtová.\n\nV Československu Hnutí Grálu vzniklo v roce 1933 pod obdobným názvem „Přírodně filosofický kruh stoupenců Grálu“, následně bylo zakázáno nacistickým i komunistickým totalitním režimem. V roce 1990 byla jeho činnost znovu obnovena.\n\nSám O. E. Bernhardt si nepřál zakládat náboženství, církev nebo sektu. Když ve druhé polovině dvacátých let začaly vznikat skupiny lidí, scházejících se nad myšlenkami Poselství Grálu, vyjádřil se k nim v roce 1927: \"„I když radostně zdravím tato sdružení, přesto je nemohu vést, ani se účastnit jejich činnosti. Takové počínání má totiž nakonec vždy za následek vázanost pro toho, kolem něhož se tyto zájmové skupiny soustřeďují. … Musím být a zůstat volný v tom, co mám říci“\" Sám tedy tato sdružení nezaložil ani nevedl.\n\nPojem náboženství lze přitom chápat ve dvou významech; buďto jako soustavu věroučných pravidel, spojenou s příslušností k církvi nebo náboženské obci, takovým náboženstvím Hnutí Grálu zřejmě nechce být. (Viz četné výroky v Poselství Grálu.) Nebo obecně jako vztah člověka k Bohu; v tom případě vzhledem k charakteru základního spisu a náboženské praxi lze Poselství Grálu, resp. Hnutí Grálu považovat za něco mezi náboženstvím a filosofií.\n\nHnutí Grálu se dnes označuje spíše za filosofický směr, právně vzato za „světonázorovou menšinu“, a mnozí členové tohoto hnutí se tak rovněž snaží vystupovat. Centrem dnešního Mezinárodního Hnutí Grálu je rakouské město Schwaz poblíž osady Vomperberg, v níž O. E. Bernhardt žil od roku 1928 až do svého zatčení 1938. Existuje ve většině zemí Evropské unie a dále v Americe, v některých zemích Afriky, zejména v Nigérii a Kongu, dále v Rusku, na Ukrajině, aj.\n\nHnutí jako takové není právnickou osobou, ke své podpoře a k podpoře myšlenek Poselství Grálu existuje v Německu „Nadace Poselství Grálu“ (Stiftung Gralsbotschaft) se sídlem ve Stuttgartu, v jiných zemích obdobné právnické osoby.\n\nV ČR má hnutí asi 1500 stoupenců, sídlo jako takové nemá, není rovněž právně registrováno a neusiluje o to. V Brně se však nachází sídlo právnické osoby zastřešující činnost Hnutí Grálu – „Nadace Hnutí Grálu v České republice“. Nadace byla založena v roce 1992 za účelem podpory šíření Poselství Grálu, pořádání veřejných přednášek aj. Hnutí Grálu má vlastní „stánky Světla“, největší z nich se nachází v Karviné a nese název „Dům Hnutí Grálu v Karviné“. Ve stáncích Světla se konají pravidelné nedělní pobožnosti a třikrát do roka slavnosti Grálu. Pobožnosti jsou v zásadě přístupné všem, kteří se chtějí či již zabývají knihou Poselství Grálu. Slavnosti jsou neveřejné, jsou ohraničeny na okruh lidí, jimž se Poselství Grálu stalo již přesvědčením.\n\nHnutí se nestylizuje jako církev, nemá regulérní členství, podle svých slov se považuje za pomocníka v osobním duchovním uzrávání lidí tam, kde mají lidé sami přání se kontaktovat. \"Hledači Pravdy\" vytvářejí v místech svého působení tzv. kruhy Grálu, které představují neformální společenství lidí, které spojuje pouze zájem o Abd-ru-shinovo dílo.\n\nDle religionisty Dr. Vojtíška „Příslušníky Hnutí Grálu bývají lidé s vyvinutým smyslem pro mravnost, pořádní a až trochu zákoničtí a upjatí. Bývá jim vlastní myšlenka práce na sobě a sebezlepšování.“\n\nZačátkem května 2007 byl v Kuřimi náhodně objeven případ týrání sedmiletého chlapce jeho matkou a příbuznými. 19. 5. se pak objevily v Mladé frontě DNES články, tvrdící, že v pozadí případu by mohla být náboženská sekta, „mohlo by jít o Hnutí Grálu“. Následovalo líčení Hnutí Grálu jako nebezpečné sekty, která měla v minulosti konflikt se zákonem a považovala by týrání za běžnou výchovu. Na konci článek citoval exministra vnitra Bublana a religionistu Dr. Vojtíška, že Hnutí Grálu nepovažují za nebezpečné.\n\nHnutí se ohradilo tiskovým prohlášením, na tiskových a webových konferencích, v článcích a podalo na deník soudní žalobu. Tvrdilo, že některé aktéry kauzy sice znalo, ale distancovalo se od nich před 11 lety, protože popřeli principy Poselství Grálu a vytvořili si vlastní sektářské náboženství. Mezitím však zakotvila v obecném povědomí rovnice „Hnutí Grálu = týrání dětí“. V zahraničních médiích se objevila dokonce tvrzení, že v kauze mělo jít o rituální kanibalismus, který měl údajně řídit tajemný „doktor“, ve skutečnosti jeden z vůdců Hnutí Grálu. V českých médiích se mezitím ustálil spíše názor, že šlo o bezejmennou sektu Josefa Škrly.\n\nDne 27. 10. 2009 vyhrála Nadace Hnutí Grálu soudní proces proti vydavateli Mladé fronty DNES, deník byl odsouzen k uveřejnění omluvy za poškození dobré pověsti. Soud uvedl, že žalovaný (vydavatel) musel vědět, že uveřejňuje informace které mohou významně poškodit žalobce (Hnutí Grálu) a jeho povinností bylo si informace ověřit a uveřejnit i stanovisko Hnutí Grálu, k čemuž však nedošlo. Vydavatel byl odsouzen na základě § 19b odst. 2 a 3 Občanského zákoníku Vydavatel se proti rozsudku odvolal.\n\nPřesně po roce, 27. 10. 2010, odvolací Vrchní soud v Praze rozsudek potvrdil jako konečný, bez možnosti dalšího odvolání. Omluvu otiskla MF DNES dne 21. 12. 2010 na straně A2.\n\nPři komentování Kuřimské kauzy v médiích se religionisté shodli, že Hnutí Grálu nepatří k nebezpečným náboženským směrům. Nebezpečné však mohou být některé skupiny, které se od něj odštěpily. Kromě skupiny Josefa Škrly to byl v minulosti zejména Jan Dietrich Dvorský, který se v roce 1992 po přečtení knihy Poselství Grálu prohlásil za inkarnovaného Imanuele a založil hnutí Imanuelité, hodnocené jako „nejtvrdší“ sekta poslední doby. Dvorský nikdy nepatřil ke Hnutí Grálu, to ho od počátku považovalo za psychicky vyšinutého a příkře jej odmítlo.\n\nD. Ondráčková v práci zpracované pro ministerstvo vnitra soudí, že obecně u všech náboženských směrů „reálné riziko představují spíše menší skupinky žijící v izolovanosti, o nichž se svět dozví až při výskytu nějakého závažného problému.“Otázkou zůstává výskyt takových skupin právě u Hnutí Grálu.\n\nReligionista D. Václavík je názoru, že „povyk kolem Hnutí Grálu a jeho učení je dán především oběma velmi vděčnými mediálními kauzami … jednou z příčin (vzniku odštěpení) je poměrně synkretistický (= sloučený z různých náboženských učení) charakter nauky HG, který umožňuje mnoha nábožensky založeným osobám si v ní nalézt to, co je jim blízké. Inspirovat se mohou východní i západní esoterikou, theosofickými myšlenkami, ekologickými koncepty, ale také eschatologickými koncepcemi (poslední věci člověka, život po smrti). Další příčinou je také to, že HG vlastně nemá vypracovanou „ortodoxní dogmatiku“ a že samo vlastně předpokládá individuální výklad. To samozřejmě umožňuje vytváření mnohých variací. Zároveň si myslím, že těch odpadlíků, v porovnání s jinými novými náboženskými skupinami, není výrazně více.“\n\nZ. Vojtíšek se domnívá, že výskyt odštěpených skupin souvisí s učením Poselství Grálu o blížící se očistě světa a budoucí „tisícileté říši“, kterou měl ustanovit sám O. E. Bernhardt; poněvadž se tak nestalo, mohou se objevit lidé, považující se za „reinkarnovaného Abd-ru-shina“ a shromáždit kolem sebe oddané stoupence.\n\nDle názoru samotného Hnutí Grálu obsahuje kniha Poselství Grálu v sobě vnitřní duchovní náboj, kontaktem s ní se každý čtenář svým postojem zesíleně projeví; buď se v něm posílí positivní vlastnosti, nebo jeho negativní rysy. Od roku 1990 se jí prodalo v ČR asi 45 000 výtisků, ve světě v poválečném období asi milion exemplářů v 17 jazycích. V každém případě je kniha Poselství Grálu psána velmi určitým, nekompromisním stylem; může se tedy objevit člověk s vůdcovským komplexem, toužící po autoritě a respektování svými přívrženci, a ten se pak stylizuje podobně znějícími autoritativními formulacemi do kazatelské role uznávaného nositele pravdy. Na rozdíl od autora Poselství Grálu, snažícího se vysvětlit celostní obraz světa, se však „vůdce“ snaží vysvětlit sebe sama jako středobod úcty a prostředníka; to je na obraz světa málo, ale na vytvoření sekty to docela stačí.\n\n\n"}
{"id": "260356", "url": "https://cs.wikipedia.org/wiki?curid=260356", "title": "Antukový dvorec", "text": "Antukový dvorec\n\nAntukový dvorec (antuka z franc. \"en tout cas\" = za všech okolností, do každého počasí) je jeden ze čtyř základních druhů povrchu tenisového a volejbalového dvorce. Antukové kurty jsou tvořeny z rozdrcené břidlice, štěrku nebo cihel. Antuka nesmí obsahovat přírodní písek, ale pouze ostrohranné částice včetně prachových, aby bylo možno jejím zhutněním vytvořit pevný neklouzavý povrch. Opotřebovaná antuka na povrchu, kde dochází k postupnému omílání hran zrn, se musí odstraňovat a nahrazovat čerstvou.\n\nExistují dva různé druhy antuky. \"Červená antuka\" je vyrobena z rozdrcených cihel a zejména střešních tašek, je pomalejší a méně tvrdá než \"zelená antuka\", neboli \"Har-Tru\", \"„americká“ antuka\", vyrobená z drceného metamorfovaného čediče. Vlastností antuky je také pórovitost, pružnost a propustnost vody. Jedná se o nejpomalejší povrch, na kterém je v tenisu preferována hra ze základní čáry. Významný tenisový turnaj French Open se hraje na antukových kurtech jako jediný z turnajů Grand Slamu. Na antuce se ale kromě tenisu také hraje volejbal a nohejbal.\nV roce 2012 byla na turnaji v Madridu viděna modrá antuka.\n\nAčkoliv antukové kurty jsou levnější na výstavbu než ostatní typy tenisových kurtů, údržba těchto kurtů je naopak dražší. Antukové kurty musí být válcovány, aby se udržela rovnost povrchu. Obsah vody v antuce musí být vyvážen.\n\nAntukové kurty jsou více obvyklé v Evropě a v Jižní Americe než v USA. Kurty v USA se často nazývají „antukové“, ale nejsou vytvořené ze stejného materiálu jako většina kurtů v Evropě a Jižní Americe.\n\nNejúspěšnější hráčkou na antuce byla Justine Henin, čtyřnásobná vítězka dvouhry French Open. Současným nejlepším hráčem je Rafael Nadal, vítěz posledních čtyř ročníků French Open (2005-2008), v těchto letech zde neprohrál žádný zápas. Navíc mezi muži drží historický rekord v počtu vítězných zápasů na jediném povrchu v řadě, a to konkrétně na antuce - \"81 vítězství\" v období od dubna 2005 do května 2007.\n\nChris Evertová je držitelkou rekordu v počtu vítězných zápasů na jediném povrchu v řadě bez rozdílu pohlaví. Mezi srpnem 1973 a 12. květnem 1979 vyhrála 125 utkání na antuce v řadě.\n\n\n\n\n\n"}
{"id": "260360", "url": "https://cs.wikipedia.org/wiki?curid=260360", "title": "Ptolemaios VIII. Euergetés II.", "text": "Ptolemaios VIII. Euergetés II.\n\nPtolemaios VIII. Euergetés II. („dobrodinec“, řecky , obyvateli Alexandrie byl pro svou postavu přezdíván Fyskón – - „břicháč“) (narozen 182 - zemřel 116 př. n. l.) byl egyptský faraon z dynastie Ptolemaiovců. Vláda Ptolemaia VIII. začala v roce 170 př. n. l., když do Egypta vtrhl seleukovský vládce Antiochos IV. Epifanés. Ptolemaios VIII. poté zajal svého bratra Ptolemaia VI., ale nechal jej na trůně jako loutkového vladaře. Později se však v Alexandrii nechal prohlásit králem.\n\nKdyž roku 169 př. n. l. Antiochos IV. z Egypta odešel, Ptolemaios VIII. souhlasil s tím, že se Ptolemaia VI. a Kleopatru II. připustí k vládě. Tito spoluvládci mezi sebou stále vedli intriky až nakonec, když Ptolemaios VI. odjel do Říma, aby u římského Senátu vyjednal podporu, ten mu však mnoho nápomocen nebyl. Vláda Ptolemaia VIII. však populární nebyla a oba bratři se dohodli na sfér vlivu v říši. Ptolemaios Fyskón poté odešel Kyrenaiky.\n\nAvšak jejich vzájemné mocenské zápasy neskončily, až dokud Ptolemaios VI. v roce 145 př. n. l. nezemřel. Ptolemaios VIII. Fyskón vznesl vůči Římanům nárok na navrácení Kypru, ale Ptolemaios VI. Filométor jeho snahu nepodpořil, ani když se jeho bratr ostrov pokusil získat násilím. Výprava na Kypr však ztroskotala a v roce 161 př. n. l. Senát vyslance Ptolemaia VI. vypověděl z Říma. V roce 166 nebo 165 před naším letopočtem se Ptolemaios VI. Filométor pokusil Ptolemaia Fyskóna zavraždit, ale jeho pokus selhal. Ptolemaios VIII. poté odjel do Říma, kde ukázal své jizvy, které při pokusu o atentát utržil a navzdory opozici, kterou získal v Catonu Starším, získal podporu Senátu.\n\nPtolemaios VIII. se poté znovu pokusil obsadit Kypr, ale byl znovu odražen. Jeho bratr Ptolemaios VI. jej poté zajal, ale nepopravil ho, nýbrž mu nabídl ruku své dcery (a zároveň Fyskónovy neteře) a odeslal ho zpět do Kyrenaiky.\n\nKdyž Ptolamios VI. Filométor na výpravě roku 145 př. n. l. zemřel, Kleopatra II. nechala prohlásit králem svého syna Ptolamaia VII. Nea Filopatóra. Ftolemaios VIII. Fyskón se však vrátil z vyhnanství do Alexandrie a Kleopatře II. (své sestře) navrhl sňatek a společnou vládu. Během svatební hostiny však Ptolemaios VIII. nechal svého mladého synovce a novopečeného nevlastního syna Ptolemaia VII. Nea Filopatóra zavraždit, čímž se stal samovládcem. V roce 144 př. n. l. se Ptolemaios Fysón prohlásil faraonem a s vladařským jménem Ptolemaios VIII. Euergetés II., jméno si vědomě převzal od svého předchůdce Ptolemaia III. Euergeta.\n\nNový faraon se poté rozhodl pomstít všem alexandrijským Židům a intelektuálům, kteří se proti němu postavili. Tento krok rozpoutal masové pogromy a mnoho lidí Alexandrii opustilo, mezi nimi například učenci Aristarchos ze Samotráku a Apollodoros z Athén.\n\nNásledně Ptolemaios VIII. svedl Kleopatru III. a oženil se s ní bez toho, že by se napřed rozvedl s její matkou Kleopatrou II., kterou toto jednání rozzuřilo. Roku 132 či 131 př. n. l. proti nepopulárnímu králi povstal alexandrijský lid a během bouří zapálil královský palác. Ptolemaios VIII. Fyskón s Kleopatrou III. a jejich dětmi uprchl na Kypr, zatímco Kleopatra II. králem prohlásila svého (a Fyskónova) dvacetiletého syna Ptolemaia Memphita. Ptolemaiovi VIII. však v Alexandrii zbylo zůstalo dost oddaných přívrženců na to, aby se mladého krále zmocnil, nechal ho zabít a poté ho v kusech odeslat Kleopatře II.\n\nNásledná občanská válka ještě více prohlubovala rozpor mezi Alexandrií, která podporovala Kleopatru II. a provinciemi, které zůstaly oddány Ptolemaiovi VIII. Kleopatra II. poté nabídla egyptský trůn seleukovskému vládci Demetriu II. Níkatórovim, ale ten však se svou mocí nedošel dále, než do Pelusia a roku 127 př. n. l. Kleopatra II. opustila Alexandrii a odjela na následující roky do Sýrie.\n\nV roce 124 př. n. l., po třech letech strávených intrikami v Sýrii se Kleopatra II. vrátila do Egypta. V té době Ptolemaios VIII. poslal druhou dceru Kleopatry II. Kleopatru Tryphaenu, aby se vdala za nového seleukovského vládce Antiocha VIII. Filométora. V roce 118 před naším letopočtem se Ptolemaios VIII. dočkal amnestie a mohl se vrátit na trůn do Alexandrie. Ale nebyl však schopný špatnou situaci v Egyptě nesoucí pozůstatky občanské války stabilizovat a po jeho smrti o dva roky později Římané intervenovali do Egypta.\n\nKdyž Ptolemaios VIII. zemřel, trůn zanechal Kleopatře III. a jednomu z jejich synů, kterého si ona zvolí. Kleopatra III. vybrala za svého spoluvládce svého mladšího syna Alexandra, nicméně alexandrijský lid toto odmítl a požadoval za svého jejího krále staršího syna Ptolemaia Filométora Sótéra, místodržícího na Kypru. Kleopatra III. se neochotně podvolila a Ptolemaios nastoupil jako Ptolemaios IX. Sótér II.\n\n\n\n"}
{"id": "260371", "url": "https://cs.wikipedia.org/wiki?curid=260371", "title": "Daliborka", "text": "Daliborka\n\nDaliborka je válcová pevnostní věž postavená v roce 1496 za vlády Vladislava Jagellonského stavitelem Benediktem Riedem. Je pojmenovaná podle prvního vězně drženého v jejím žaláři, Dalibora z Kozojed. S ním spojené pověsti a také opera Bedřicha Smetany \"Dalibor\" přispěly k tomu, že je Daliborka nejznámější z trojice válcových, pozdně gotických věží severního opevnění Pražského hradu.\n\nKruhová stavba Daliborky byla dokončena roku 1496. Na východní straně věže je zasazen štít s monogramem W – Wladislaus s korunou a letopočtem, který jako pečeť dotvrzuje rok, kdy věž začala plnit svou funkci žaláře. Původní budova byla o dvě patra vyšší než dnes, horní část věže však vyhořela a nebyla již nikdy do původní výše dobudována. Tloušťka zdi, která dosahuje dvou metrů, předurčila Daliborku k tomu, aby se stala obávaným a doslova nedobytným vězením. Žalář byl vlastně dvoupatrový, vězni byli vsazeni buď do patra o průměru sedmi metrů, do prostory, která byla rozdělena přepážkami na jednotlivé cely, anebo byli spuštěni do spodní části věže, do tak zvaného džbánu, vyhloubeného šest metrů pod podlahou.\n\nDaliborka stojí na konci Zlaté uličky a byla součástí ji lemujícího opevnění Pražského hradu. Sloužila také jako vězení. Prvním vězněm byl Dalibor z Kozojed, podle nějž je věž pojmenována. Dalším ze známých vězňů byl mecenáš věd a umění, hrabě František Antonín Sporck, který zde byl vězněn po dobu patnácti týdnů a to pro neplacení dluhů. Z vězení ho osvobodil až zásah Karla VI. Věž byla již roku 1547 – po stavovském odboji – obsazena uvězněnými pražskými měšťany a v době pobělohorské se Daliborka stala těžkým vězením pro účastníky revolty. Dle zprávy o archeologickém průzkumu věže byly v kanále ústícím do Jeleního příkopu nalezeny zbytky lidské kostry. Vězeň na úzké cestě zahynul dříve, než se dostal k ústí. Na odstranění posledních třiceti centimetrů hlíny, která ho dělila od svobody mu nestačily síly. Roku 1781 Daliborka vyhořela a při opravách o rok později byla snížena o jedno patro. Jako vězení už nesloužila a v roce 1883 byla zpřístupněna veřejnosti.\n\n\n"}
{"id": "260372", "url": "https://cs.wikipedia.org/wiki?curid=260372", "title": "Formátování disku", "text": "Formátování disku\n\nFormátování disku je v informatice postup, při kterém je tato vnější paměť inicializována tak, aby byla připravena k prvnímu použití. Formátování zapíše na disk metadata popisující prázdné médium ve tvaru zvoleného souborového systému. Proto obvykle nedojde k úplnému odstranění původně uložených dat, avšak je ztracena informace, jak tato původní data přečíst.\n\nPevný disk je pomocí speciální tabulky (MBR, GPT apod.) rozdělen na logické části – diskové oddíly. Každý oddíl obsahuje vlastní souborový systém (v některých případech však pevný disk oddíly obsahovat nemusí a pracuje se s ním pak jako s celkem).\n\nK disku nepřistupuje uživatel ani počítačový program přímo, ale využívá služby operačního systému (systémová volání, knihovní funkce nebo jiné rozhraní, např. Windows API). Formátování zapíše na pevný disk (resp. na zvolený diskový oddíl) metadata, která popisují prázdný souborový systém. Od této chvíle je operační systém do tohoto prostoru schopen zapisovat další data.\n\nFormátování probíhá v několika krocích. Proto jsou rozlišovány dvě úrovně – vysoká a nízká úroveň.\n\nVysokoúrovňové formátování ( ) je proces, při kterém jsou na disk zapsány informace o rozdělení disku na oddíly a o souborových systémech (viz výše). Mluvíme-li o formátování (bez upřesnění), máme obvykle na mysli právě tuto činnost.\n\nNízkoúrovňové formátování ( , zkratka LLF) je základní formátování, které provádí výrobce pevného disku ihned po jeho fyzickém vytvoření. Nejprve jsou vytvořeny značky na začátku a konci stopy, následně jsou označeny začátky sektorů, je označen konec sektoru, jsou nahrána zkušební data a nakonec jsou všechna data na pevném disku zkontrolována testovacím programem. Starší BIOSy obvykle umožňovaly LLF provést, avšak jeho použití není vhodné, protože jsou smazána data a protože nově zapsané informace nejsou tak přesně umístěny, může být disk nevratně poškozen.\n\nFormátováním nejsou obvykle dotčena původní uložená data, takže vhodným obnovením metadat lze původní data opět zpřístupnit. Mnohdy však ne úplně a pouze za pomoci specializovaných nástrojů. Možnost obnovení původních dat je také závislá na tom, jestli byla po formátování na disk zapsána nová data, která mohou původní data přepsat. Některé verze systému DOS nabízely při formátování možnost původní metadata uložit a obnovení původních dat tak zjednodušit.\n\n"}
{"id": "260375", "url": "https://cs.wikipedia.org/wiki?curid=260375", "title": "Grumman TB2F", "text": "Grumman TB2F\n\nGrumman TB2F byl projekt dvoumotorového torpédového bombardéru, vyvíjeného jako nástupce úspěšného typu Grumman TBF Avenger v době druhé světové války. Ve skutečnosti ale nikdy nebylo postaveno více, než model.\n\nV roce 1944 byl zahájen projekt stavby nové třídy velkých letadlových lodí, nazvané Midway. Typ TB2F měl být vyvíjen právě pro službu na těchto nových lodích. Počítalo se s pohonem dvojicí motorů Pratt & Whitney R-2800-22 Double Wasp s výkonem 2 100 koňských sil. Brzy ale bylo rozhodnuto, že projekt není pro svou velikost a hmotnost vhodný pro provoz z letadlových lodí a projekt byl proto v lednu 1945 zrušen.\n"}
{"id": "260377", "url": "https://cs.wikipedia.org/wiki?curid=260377", "title": "Martin XB-27", "text": "Martin XB-27\n\nMartin XB-27 (Martin Model 182) byl projekt navržený americkým leteckým silám (USAAC, předchůdce USAAF) továrnou Martin. Armádní letectvo tehdy potřebovalo výkonný výškový střední bombardér. Projekt z velké části vycházel z osvědčeného typu Martin B-26 Marauder, upraveného pro lety ve velkých výškách (přetlaková kabina apod.). Projekt XB-27 se nedostal dále než do podoby výkresů a prototyp nebyl nikdy postaven.\n\n\n\n"}
{"id": "260378", "url": "https://cs.wikipedia.org/wiki?curid=260378", "title": "Douglas XB-31", "text": "Douglas XB-31\n\nDouglas XB-31 (Douglas Model 423) byl projekt těžkého bombardéru, se kterým se továrna Douglas účastnila soutěže amerického armádního letectva (USAAF), která vedla ke vzniku úspěšných typů Boeing B-29 Superfortress a Consolidated B-32 Dominator.\n\nV roce 1938 si velitel amerických leteckých sil (USAC) generál \"Henry H. 'Hap' Arnold\" uvědomil rizika vzniku nového válečného konfliktu. Sestavil proto výbor, vedený brigádním generálem \"W. G. Kilnerem\", aby sestavil dlouhodobé plány rozvoje amerického letectva. Výbor vytvořil mnoho doporučení a jedním z nich byla i potřeba vývoje nového těžkého bombardéru s dlouhým doletem. V době vypuknutí druhé světové války v Evropě bylo osloveno několik továren, aby vytvořily projekt těžkého bombardéru s doletem 8000 km. Projekt firmy Douglas ovšem zůstal, především pro úspěch typu B-29, jen na papíře. Zrušen byl koncem roku 1941.\n\n\n"}
{"id": "260382", "url": "https://cs.wikipedia.org/wiki?curid=260382", "title": "Grumman XF5F Skyrocket", "text": "Grumman XF5F Skyrocket\n\nGrumman XF5F Skyrocket byl prototyp dvoumotorového palubního stíhacího letounu. V době jeho vzniku začaly ve službě na letadlových lodích jednoplošné letouny vytlačovat dvouplošníky a proto byla jeho koncepce poměrně odvážná. Existovala také pozemní varianta tohoto typu, označená Grumman XP-50.\n\nStavbu prvního prototypu, označeného \"XF5F-1\", objednalo americké námořnictvo (US Navy) 30. června 1938. Dvoumotorový dolnoplošník s dvojicí motorů Wright XR-1820-40 Cyclone, měl krátký trup, který nepřesahoval před nosnou plochu. Původně měl nést dva kanóny Madsen ráže 25 mm.\n\nPrvní let proběhl 1. dubna 1940. Ukázaly se problémy s chlazením oleje. Chladič oleje byl proto upraven. Změny byly prováděny i v jiných částech projektu. Kabina dostala nový, nižší překryt, výzbroj byla redukována na dva kulomety ráže 12,7 mm a dva ráže 7,62 mm, přepracovány kryty motorů a přidány aerodynamické kryty vrtulí. Hlavní úpravy byly dokončeny 15. července 1941. Další řada testů pokračovala až do poloviny ledna 1942. V té době už ale firma Grumman začala pracovat na projektu modernějšího palubního stíhače XF7F-1 a testy typu XF5F sloužili hlavně k urychlení jeho vývoje. Prototyp sloužil k testům, dokud nebyl 11. prosince 1944 poškozen při přistání na břicho.\n\nÚdaje dle \n\n\n"}
{"id": "260383", "url": "https://cs.wikipedia.org/wiki?curid=260383", "title": "Android", "text": "Android\n\nAndroid (z řec. \"andro-eidés\", mající lidskou podobu) má více významů:\n\n"}
{"id": "260384", "url": "https://cs.wikipedia.org/wiki?curid=260384", "title": "Společná zemědělská politika", "text": "Společná zemědělská politika\n\nSpolečná zemědělská politika (SZP; anglicky: \"Common Agricultural Policy\" – CAP; francouzsky: \"Politique agricole commune\" – PAC) v rámci Evropské unie je zaměřena na zajištění produkce potravin, jejich export, rozvoj zemědělství a venkova a zabezpečení životní úrovně zemědělců. Obecně je definována v článcích 38-44 Smlouvy o fungování Evropské unie a posléze v příslušných aktech sekundárního unijního práva a dalších pramenech.\n\nJedná se o jednu z nejstarších a zároveň nejkontroverznějších politik EU. Společná zemědělská politika představuje významnou finanční zátěž a bývá jí rovněž vytýkána podpora nemoderních postupů, vynucování vysokých standardů a produkce potravin s vysokými náklady, což vede k nutnosti dotací. Rovněž představuje ohnisko mezinárodních sporů, kde naráží na problém deformování světového trhu. Podíl SZP na rozpočtu EU se postupně snižuje ze 73 % v roce 1985 na 37 % roku 2017. Nicméně roku 1985 byly výdaje (přes Evropský zemědělský garanční a podpůrný fond – EAGGF) přibližně 20 miliard ECU, kdežto roku 2006 přes 45 miliard EUR. Roku 2017 byly výdaje okolo 50 miliard EUR.\n\nSpolečná zemědělská politika úzce souvisí se společnou rybolovnou politikou.\n\nSpolečná zemědělská politika byla jednou ze základních politik již v Evropském hospodářském společenství na základě Římské smlouvy z roku 1957. Zde byly vymezeny její hlavní zásady:\n\nVypracování konkrétních zásad a mechanismů posléze bylo cílem konference ve Strese v roce 1958. Zde byly jako hlavní nástroj regulace určeny ceny (navrhované Komisí a schvalované Radou). Byly zde rovněž vypracovány základní principy zemědělské politiky:\n\nSZP byla budována na tzv. kompenzačním principu – průmyslové státy byly nuceny odebírat drahé potraviny od agrárních států a toto mělo být kompenzováno volným pohybem zboží. Ceny ve Společenství však postupně rostly a pro průmyslové státy tak docházelo ke snižování této kompenzace, jejich postavení se tedy zhoršovalo. Zavedení SZP mělo naopak pozitivní dopad na zemědělské státy, rozvoj agrárního odvětví a v neposlední řadě se státy přenesením odpovědnosti na evropské instituce mohly zbavit nevděčné role při rozhodování o těchto kontroverzních otázkách.\n\nCílem variabilních přirážek byla ochrana vnějších hranic před levným dovozem a zároveň umožnění vývozu nadprodukce. Byly představovány cly a dovozními přirážkami, jež měly vyrovnat rozdíl „vnější“ a „místní“ ceny. Vývozce naopak mohl získat vývozní náhrady (opět srovnání rozdílu cen). Tento systém se jednak moc nelíbil průmyslovým státům Společenství, jednak byl zdrojem konfliktů i s dalšími státy ve světě – bylo mu vytýkáno bránění přístupu na evropský trh a deformace cen na světových trzích (porušování volné soutěže).\n\nTyto nástroje směřovaly ke kompenzaci odběratelům nutnost zpracovávat drahou produkci SZB, jinak by konečný výrobek mohl být ve světě neprodejný.\n\nCeny byly v EHS navrhovány Komisí a jednomyslně přijímány Radou. Ceny lze rozlišit na několik typů:\n\n\nV 80. letech se výrazně projevily problémy garantovaných cen, kdy situace vedla téměř k bankrotu EHS. Situace rovněž vedla k protežování velkých výrobců. Hlavním problémem však bylo trvalé narůstání cen pro spotřebitele, neboť nebyla respektována situace na trhu, navíc docházelo ke vzniku výrazné nadprodukce.\n\nJednou z možností, jak řešit nadprodukci ve Společenství, byl nákup zboží do skladů (mražení, konzervace). Toto však k vyřešení problému nestačilo.\n\nDalší cestou, jak se zbavit nadprodukčního zboží, byl jeho vývoz. Zde byl však problém nutnosti vývozních refundací (zboží ze Společenství drahé). U některých druhů výrobků tak bylo levnější potraviny zničit.\n\nOd konference ve Strese je uplatňován princip solidarity. Problematiku SZP řešil Evropský zemědělský orientační a záruční fond (EAGGF). V 70. letech byly rozpočtovými smlouvami zavedeny vlastní příjmy společenství, které umožnily krytí SZP. EAGGF zajišťoval dvě oblasti:\n\nPrvotní koncepce SZP nebyla efektivní, úsilí o změny však vždy naráželo na úsilí některých států a zájmových skupin o zachování pro ně výhodného stavu a oddálení reforem (např. COPA – zájmový svaz zemědělců). S podobnými tlaky se Rada nebyla schopna vyrovnat, což vedlo k ustupování až do neudržitelné podoby. Přitom již od vzniku SZP se počítalo s její brzkou restrukturalizací a výchozí stav byl považován za dočasný.\n\nV roce 1968 vydala Komise dokument Zemědělství 1980 (komisař pro zemědělství Mansholt). Počítalo se se zastavením růstu společných cen a jejich částečným nahrazením přímými dotacemi a individuální podporou zemědělců. Tento plán se však setkal s negativní reakcí a nátlakem ze strany příslušných zájmových skupin. Komise nakonec ve věci plánu nezískala ani podporu Rady (odpůrcem bylo kromě zemědělských států např. i Německo).\n\nV roce 1969 devalvoval frank vůči dolaru, na což Francie reagovala k Radě požadavkem adekvátního navýšení zemědělských cen. Frank byl v oblasti zemědělských cen tedy dočasně považován za nedevalvovaný (tzv. zelený frank, později další měny). Lišila se však hodnota produkce ve skutečné a zelené měně, což tvořilo prostor pro spekulace. V roce 1971 tak byly raději zavedeny měnové kompenzační dávky. Ačkoliv zelené měny měly představovat dočasný jev, byly plně odstraněny až s měnovou integrací.\n\nV souvislosti s jižním rozšířením vzrostl i tlak na řešení tzv. britského problému. Součástí balíku z Dohody z Fontainbleau v roce 1984 bylo zvýšení příjmů Společenství a snížení výdajů na SZP (dále návrat části příspěvků VB do rozpočtu Společenství), snížení garantovaných cen a pravidla pro spoluodpovědnost za nadprodukci.\n\nZelená kniha z roku 1985 navrhla omezení produkce vybraných položek, k větší rovnováze mezi příjmy a výdaji Společenství. Tento návrh však nebyl realizován. Náklady na SZP dále rostly o 18 % ročně. Následný světový pokles cen pšenice vedl ke krizi SZP a restriktivní cenové politice.\n\nV roce 1988 se evropské zemědělství již nacházelo na hranici rozpočtového kolapsu a byla nutná revize financování. Tato situace si vynutila snížení garantovaných cen a vznikaly kvóty proti nadprodukci, byly omezovány výdaje a uplatňovány kroky proti rozšiřování výroby (kompenzace za nevyužívání půdy). Tato politika vedla dočasně ke snížení nákladů SZP o 5 %, ale ceny ve světě nadále klesaly.\n\nNa počátku 90. let existovala nutnost razantněji řešit problémy SZP, stejně tak již bylo nutno směřovat k dokončení společného trhu. SZP se potýkala s tím, že přestala plnit své původní poslání a znamenala neúměrnou finanční zátěž. Zároveň byla zdrojem konfliktů mezi Společenstvím a světem, především GATT a USA. Příčiny nutnosti reformy tedy byly následující:\n\nJako McSharryho reforma je označován návrh obsažený v dokumentech Rozvoj a budoucnost společné zemědělské politiky. Byla zde snaha o revizi cílů a prověření efektivity financování politiky. Původní cíl politiky stimulovat produkci měl již být splněn a měl tedy přijít čas na zvyšování kvality. Zároveň údajně nebyl splněn cíl zlepšení životních podmínek venkova (80 % prostředků mělo jít do rukou 20 % zemědělců). Rovněž byl negativně hodnocen vliv na životní prostředí.\n\nV roce 1992 došlo k modifikaci předchozího návrhu a byly navrženy tři obecné principy řešení:\n\nMcSharry v roce 1992 vyjednával v USA. Předseda Komise Delors se obával nepřijatelnosti amerických podmínek a odvolal jej zpět. Zbytek komise však McSharryho počínání podpořil, což vedlo k pokračování vyjednávání.\n\nDohoda z Blair House z roku 1992 (v roce 1993 po modifikaci schválena Radou jako Dohoda z Blair House II) vedla k odblokování Uryguayského kola GATT, které bylo v roce 1994 uzavřeno. Jejím důsledkem byla liberalizace obchodu mezi Společenstvím a světem, snížení cel, zvýšení dovozu a redukce podporovaného vývozu.\n\nMezi principy reformy SZP byla ve finále zařazena:\n\nV rámci Agendy 2000 se do popředí dostala kromě podpory samotných zemědělců širší podpora venkova a životního prostředí vůbec (větší důraz na kvalitu a zdravotní nezávadnost produktů). Zároveň zazněla výzva ke zjednodušení legislativy, zvýšení transparentnosti politiky a pevnějšímu propojení mezi jednotlivými unijními politikami (zvláště regionální politika).\n\nNávrh Fischlerovy reformy, vytvořen v roce 2003, počítal s několika základními kroky:\nTento návrh vstoupil v platnost v roce 2005. Rovněž došlo k dalšímu posílení politiky rozvoje venkova. Byl zřízen Evropský zemědělský fond pro rozvoj venkova (EAFRD), který převzal část odpovědnosti od EAGGF. Ten byl přejmenován na Evropský zemědělský záruční fond (EAGF).\n\nKritika směřovala jak ze strany farmářů (kteří se obávali o své příjmy), tak ze strany ekologických organizací (zde zase obava z příliš mírného příklonu k ekologickému zemědělství). Obecně bylo reformě vytýkáno několik bodů:\n\nV roce 2005 byla svolána konference ministrů v Hong Kongu, kde byly předvedeny požadavky na postupné otevření trhu EU produktům ze světa. V roce 2006 byla obnovena debata o společné zemědělské politice.\n\nV roce 2008 Komise zveřejnila konkrétní legislativní návrhy (změny přímých plateb, odstranění kvót na mléko, modifikace politiky rozvoje venkova, řešení vnějších vztahů).\n\nRoku 2013 byla představena reforma na období do roku 2020. SZP je nicméně kritizována, že podporuje velké podniky oproti malým farmářům. SZP se snaží vytvářet levné produkty, jako v období poválečného nedostatku potravin, místo produktů kvalitních. Téměř pětina rozpočtu EU (většina rozpočtu na společnou zemědělskou politiku) jde na podporu chovu dobytka.\n\nNová SZP by měla zohledňovat ekologii a vést k udržitelnosti zemědělství.\n\n\nFIALA, Petr a Markéta PITROVÁ. Evropská unie. 2., dopl. a aktualiz. vyd. Brno: Centrum pro studium demokracie a kultury, 2009, 803 s. ISBN 9788073251802.\n"}
{"id": "260394", "url": "https://cs.wikipedia.org/wiki?curid=260394", "title": "Seznam škol a školských zařízení olomoucké arcidiecéze", "text": "Seznam škol a školských zařízení olomoucké arcidiecéze\n\nSeznam škol a školských zařízení, která na území olomoucké arcidiecéze zřizuje či dozoruje římskokatolická církev.\n\n\n\n\n\n\n"}
{"id": "260397", "url": "https://cs.wikipedia.org/wiki?curid=260397", "title": "Tesařík dubový", "text": "Tesařík dubový\n\nŽije hlavně v prosychajících stromech. Larvy vyhlodávají chodby do dřeva. U nás hojný.\n\nTesařík dubový (\"Plagionotus arcuatus\") je druh tesaříka se žlutými příčnými proužky připomínajícími vosu. V Evropě žije v dubových lesích v nížinách a pahorkatinách. Larva se zdržuje pod kůrou dubu a k zakuklení zalézá do dřeva až 7 centimetrů hluboko. Dospělý jedinec (imago) měří až 20 mm.\n"}
{"id": "260398", "url": "https://cs.wikipedia.org/wiki?curid=260398", "title": "PETA", "text": "PETA\n\nPETA (\"People for the Ethical Treatment of Animals\") je největší nezisková organizace bojující za práva zvířat na světě, založená v roce 1980 v USA. Jejím sloganem je \"\"Nemáme žádné právo zvířata jíst, nosit jejich kůži a kožešiny, provádět na nich experimenty, využívat je v zábavním průmyslu, ani je jakýmkoli jiným způsobem vykořisťovat a týrat\".\" Zaměřuje svoji činnost zejména na čtyři oblasti, kde jsou zvířata zneužívána nejčastěji: chovy a továrny (chov zvířat za účelem zpracování masa a dalších produktů), laboratoře (využívání zvířat pro testování kosmetiky, drogerie, léků atd.), oděvní průmysl (obchod s kožešinou a její získávání) a zábavní průmysl (cirkusy apod.). Staví se také velmi negativně ke konzumaci masa, rybaření, zabíjení zvířat označovaných jako škůdci, přivazování psů k boudám a ke kohoutím, psím i býčím zápasům. Ročně organizace PETA odhalí nespočet případů krutého zacházení se zvířaty a pomocí peticí, protestních kampaní, akcí, i zapojení známých osobností (Pamela Anderson, Pink, Joaquin Phoenix, Paul McCartney ad.) se snaží tyto případy vyřešit, nebo alespoň dosáhnout nějakých dílčích výsledků.\n\nOrganizaci PETA založila v březnu 1980 Ingrid Newkirk spolu s Alexem Pachecem, významným aktivistou bojujícím za práva zvířat. První větší pozornosti se jim dostalo v roce 1981, kdy v Americe probíhal velmi sledovaný soudní případ známý jako \"Silver Spring monkeys\". Jednalo se o spor, kdy PETA kvůli laboratorním experimentům a nevhodnému zacházení se 17 makaky zažalovala Institut behaviorálního výzkumu v Marylandu (Institute of Behavioral Research, Silver Spring, Maryland). Soudní spor trval deset let a během něj byla provedena jediná razie na zvířecí laboratoř v historii USA. Soud sice žalobu zamítl, nicméně případ vyvolal ve společnosti velké pozdvižení a vzbudil velký zájem médií. Po deseti letech boje za osvobození těchto makaků byl upraven zákon na ochranu zvířat (Animal Welfare Act) a organizace se díky tomuto případu stala mezinárodně známou. Už v roce 1991 měla 350 000 členů a roční rozpočet 7 milionů dolarů. Nyní má organizace tři miliony členů a podporovatelů a za rok 2015 obdržela dary ve výši 43 milionů dolarů.\n\nNewkirk se narodila v Anglii v roce 1949 a vyrůstala v Novém Dillí. V mládí se přestěhovala do USA studovat ekonomii. Když v roce 1969 donesla do útulku opuštěná koťata, byla tolik znepokojená jeho nevyhovujícími podmínkami, že zcela změnila své kariérní plány a začala se věnovat problematice ochrany zvířat.\n\nV roce 1980 poznala Alexe Pacheca. Pacheco a Newkirk se seznámili v útulku pro zvířata, kde oba pracovali jako dobrovolníci. Pacheco jí představil knihu Osvobození zvířat (1975) od Petera Singera a Newkirk jej v roce 1980 přesvědčila, aby spolu založili organizaci PETA (v době vzniku to byla podle Newkirk organizace \"o pěti členech scházejících se ve sklepě\"). U zrodu organizace stáli povětšinou studenti a členové regionální vegetariánské komunity. Zakládající členkou organizace byla také britská aktivistka Kim Stallwood, která bojovala za ukončení vivisekce v Británii. Pacheco byl vůči nápadu na založení organizace skeptický, Newkirk jej ale přesvědčila, že je potřeba vytvořit silnou organizaci bojující za práva zvířat, protože ty stávající jsou příliš konzervativní.\n\nPETA je organizace bojující za práva zvířat a jako taková odmítá speciesismus a bojuje proti vykořisťování a zneužívání zvířat jakýmkoli způsobem. Dělá o zneužívání zvířat osvětu pro zákonodárce a širokou veřejnost a také propaguje porozumění právu všech zvířat, aby s nimi bylo zacházeno s úctou. PETA propaguje veganství, snaží se změnit podmínky pro chování hospodářských zvířat na jatkách, vysílá aktivisty v utajení do výzkumných laboratoří, cirkusů a na farmy, umisťuje zvířata dříve využívaná pro zábavu do rezervací a žaluje společnosti, které odmítají změnit své stávající praktiky týkající se zacházení se zvířaty.\n\nOrganizace je velmi známá svými údernými a nekompromisními mediálními kampaněmi, na kterých se pravidelně podílí i známé osobnosti (Ellen DeGeneres, Eva Mendes, Charlize Theron). Kampaně bývají často namířeny proti velkým korporacím z různých oblastí. Častým terčem organizace bývají fast-foodové řetězce KFC, Burger King nebo McDonald's. Organizace dále pravidelně kritizuje společnosti, které své produkty testují na zvířatech či využívají látky testované na zvířatech, například Avon, Unilever, General Motors. Jedním z modu operandi skupiny je zakoupení akcií v cílových společnostech jako McDonald's a Kraft Foods za účelem ovlivňování jejich přístupu ke zvířatům.\n\nOrganizace byla v mnoha případech díky svému vlivu, tlaku a kampaním úspěšná. Například oděvní značka Polo Ralph Lauren oznámila, že přestane využívat kožešiny. Velkým úspěchem je také nedávné oznámení luxusní značky Armani, že také přestane využívat kožešiny. Kosmetické značky Avon, Mary Kay, Revlon a Estée Lauder kvůli konstantnímu tlaku společnosti přestaly testovat produkty na zvířatech. V roce 2015 PETA nicméně zjistila, že tyto společnosti nechávají své kosmetické produkty testovat v čínských laboratořích za účelem prodeje na čínském trhu, protože podle zákona musí všechny kosmetické produkty v Číně být řádně otestované.\n\nPETA je často terčem kritiky ze strany veřejnosti i nejrůznějších organizací. Jedním z případů je kritika za její přístup k eutanázii neadoptovatelných zvířat. Například podle Ministerstva pro zemědělství a spotřebitelské služby ve Virginii (VDCAS) PETA v roce 2014 provedla eutanázii u 2455 zvířat. Organizace ale v případech eutanázie argumentuje, že při tak velkých množstvích opuštěných zvířat, která jsou často velmi nemocná a přenášejí nemoci na další zvířata, není možné za každou cenu nechávat zvířata naživu. Dále také propaguje humánní eutanázii pomocí nitrožilní aplikace namísto zastřelení či zplynování, což bývá v USA častou praxí.\n"}
{"id": "260403", "url": "https://cs.wikipedia.org/wiki?curid=260403", "title": "Základní zákon: Jeruzalém", "text": "Základní zákon: Jeruzalém\n\nJeruzalémský zákon (celým názvem Základní zákon – Jeruzalém, hlavní město Izraele) je základním zákonem Izraele, který prohlásil Jeruzalém za hlavní město Izraele a který byl schválen Knesetem 30. července 1980 (17. avu 5740) a byl publikován ve sbírce zákonů 5. srpna 1980 (23. avu 5740).\n\nRezoluce RB OSN č. 478 chápe vyhlášení tohoto zákona jako porušení mezinárodního práva a tento zákon neuznává. Po vyhlášení zákona Organizace spojených národů vyzvala členské státy k přesunutí ambasád z Jeruzaléma.\n\nMenachem Begin, ministerský předseda\n\nJicchak Navon, prezident\"\n\n"}
{"id": "260404", "url": "https://cs.wikipedia.org/wiki?curid=260404", "title": "Seznam škol a školských zařízení brněnské diecéze", "text": "Seznam škol a školských zařízení brněnské diecéze\n\nSeznam škol a školských zařízení, která na území brněnské diecéze zřizuje či dozoruje římskokatolická církev, jakož i jiných zřizovatelů, pokud podporují náboženskou orientaci dané školy.\n\n\n\n\n"}
{"id": "260405", "url": "https://cs.wikipedia.org/wiki?curid=260405", "title": "Jahoda", "text": "Jahoda\n\nJahoda je souplodí nažek na šťavnatém zdužnatělém květním lůžku, rostoucí na jahodníku (\"Fragaria\"). Toto souplodí nažek vytváří nepravý plod. Jahoda patří mezi drobné ovoce.\n\nJahody jsou velmi bohatým zdrojem vitamínu C. Jeho obsah je srovnatelný s citrusovými plody. V závislosti na odrůdě může dosahovat od 40 do 90 mg/100 g plodu. Vyjma vysokého podílu vitamínu C jsou také bohatým zdrojem vitamínu A, B, E a organických kyselin (jako například kyseliny jablečné, citrónové, chininové, šťavelové, salicylové či ellagová, která působí v prevenci nádorových chorob. Organické kyseliny jsou důležitým faktorem udávající typickou a charakteristickou vůni a chuť.\n\nJahoda obsahuje také lehce stravitelnou vlákninu, což umožňuje snadné další tepelné úpravy a výrobu marmelád, či džemů. Z minerálních látek je v jahodě zastoupen převážně draslík, zinek, hořčík, síra, vápník a pak některé netypické prvky jako je bor, fluor, kobalt či molybden. Jsou také výrazným zdrojem tekutin, jelikož plody jsou tvořeny z 87 % z vody.\n\nOproti ostatním druhům ovoce obsahují malý podíl přírodních cukrů. Konzumace jahod má údajně pozitivní účinek na tvorbu testosteronu, který aktivuje spermie. Podporuje krevní oběh v pohlavních orgánech díky vysokému obsahu antioxidantů. Dále podporují metabolismus, vylučování, působí proti vzniku močových a žlučových kamenů, snižují nachlazení, pomáhají při léčbě chorob srdce.\n\nJahoda není bobule, ačkoliv je často za bobuli nebo plod považována. U bobulí jsou semena obklopena více nebo méně šťavnatou dužninou. Klasickým příkladem jsou angrešt, rybíz nebo borůvka, ale patří mezi ně také okurka, řepa nebo dýně. Jahody nikoliv. U těchto druhů je konzumován plod, avšak u jahodníku nejde botanicky o plod, ale zbytnělé květní lůžko. Vlastní plody jsou malá zelená zrníčka na červené slupce.\n\nJahody jsou známy již od dob starověkého Říma (i když archeologické nálezy ukazují, že byly konzumovány již v době kamenné). Pro širokou konzumaci se ale začaly používat až v pozdním středověku, kdy byly pěstovány převážně mnichy. Zahradní jahody, které jsou v současnosti konzumovány, vznikly křížením několika druhů jahod. Některé z nich byly do Evropy přivezeny až francouzskými korzáry v 17. století po objevení Ameriky. Za vznik současných jahod je zodpovědné křížení druhů zahradníkem Ludvíka XV jménem \"Antoino Duchesne\". Díky jeho práci došlo ke zkřížení \"jahodníku virginského\" a \"jahodníku chilského\", což mělo za následek vznik nové odrůdy v podobě \"jahodníku ananasového\", který se pěstuje dnes.\n\nJahody byly dříve považovány pro svou chuť za královské ovoce, či za ovoce lásky, kdy jejich konzumace měla podporovat chuť k sexu.\n\nNa území Čech a Moravy se jahody začínají v širší míře pěstovat až v 19. století v oblasti Neveklovska.\n\nV současnosti jsou pěstovány různé odrůdy jahodníku. Obvykle se jedná o křížence více druhů. Nejčastěji jsou pěstovány odrůdy křížence jahodník velkoplodý (Fragaria × ananassa). Tyto jahody jsou obvykle rostliny větší vzrůstem, mají větší plody než plané druhy jahod. Plody často obsahují více vody. Podle doby sklizně jsou někdy prodejci rozdělovány odrůdy jahodníku velkoplodého na:\n\nJahody se sklízejí ručním sběrem, kdy jsou trhány z jahodníku. Hlavní období sklizně je nejčastěji v červnu a červenci. Sklízené jahody mají svěže červenou barvu, která naznačuje, že jsou již dozrálé. Nezralé plody jsou zelené, či nažloutlé a přezrále pak tmavě rudé a na dotek již měkké. Doporučuje se sklízet jahody dopoledne, jelikož jsou již oschlé, ale současně stále lehce podchlazené, což udržuje jejich stav déle čerstvý. Natrhané jahody by se měly umístit do ledničky, či chladné místnosti, aby déle vydržely.\n\nVětšina jahod je dnes pěstována na obrovských jahodových plantážích, které jsou rozesety po celém světě. Mezi největší pěstitele se řadí USA, Španělsko, Francie, Itálie, Japonsko, Polsko, Rusko, či severské státy. Roční produkce přesahuje 2 milióny tun a jedná se o výraznou vývozní komoditu.\n\nAlternativou k pěstování na obrovských plantážích je lokální pěstování v menším na farmách. Většina českých farem najímá v sezóně brigádníky, kteří jahody sbírají. U některých jahodových farem zbývá prostor pro tzv. samosběr jahod. Farmář nabízí lidem možnost sbírat jahody přímo na poli, tím farma ušetří shánění a výplaty brigádníkům a proto jsou jahody ze samosběru levnější. Průměrná cena jahod v samosběru je 53 Kč za kilo, v obchodech v sezóně se cena jahod pohybuje okolo 104 Kč, v akci 87 Kč za kilo.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v zahradních jahodách.\n\nJahody jsou často uváděny jako příčina alergických reakcí. Ve většině případů se však nejedná o alergickou, ale tzv. pseudoalergickou reakci. Tato se vyznačuje podobnými příznaky, nejčastěji kopřivka, které jsou však vyvolávány jiným mechanismem.\n\nJahody se konzumují jak za syrova po utržení z keříku, tak i po tepelné úpravě, přidávají se jako náplň například do ovocných (jahodových) knedlíků, do pečiva (jahodový koláč, jahodová bublanina atd.). Často se také zavařují do kompotů, využívají se pro výrobu moštů. Vyhlášená je konzumace jahod se šlehačkou.\n\nJahody se používají i jako dekorační doplněk pro míchané nápoje a značné obliby v celosvětovém zastoupení má konzumace jahod spolu se sektem.\n\nJahody mají výrazné aromatické vlastnosti, čehož se využívá u celé škály výrobků. Jahodová příchuť je tak známá u žvýkaček, bonbónů, čokolády, sušenek, vůní, ale také například u kondomů.\n\nJahody se využívají také v kosmetice, jelikož obsahují velké množství manganu, který je prospěšný pro pevnost a růst vlasů a pokožky. Dříve se jahody využívaly i pro bělení zubů.\n\n\n"}
{"id": "260407", "url": "https://cs.wikipedia.org/wiki?curid=260407", "title": "Brooksovo pohoří", "text": "Brooksovo pohoří\n\nBrooksovo pohoří je horský systém zařazující se jako nejsevernější výběžek Skalnatých hor. Masiv částečně zasahuje na území státu Yukon v Kanadě (přibližně 6 %) a svou větší částí (94 %) pokrývá území Aljašky ve Spojených státech amerických. Prakticky celou svojí rozlohou leží za severním polárním kruhem. Pokládá se za poslední velkou divočinu kontinentu. Nejvyšším vrcholem je Mount Isto (2 736 m).\nPohoří bylo pojmenováno v roce 1925 po Alfredu Hulse Brooksovi, hlavním americkém geologovi pro Aljašku v letech 1903–1924.\n\nBrooksovo pohoří se táhne v délce 1000 km od západu k východu a od Severního ledového oceánu a Beaufortova moře jej oddělují rozlehlé pobřežní nížiny na kterých roste tundrový porost. Celková výměra systému je 391 973 km². Charakteristickými znaky pohoří jsou hluboká údolí, morénové valy, ledovcová jezera, prameny řek. Na jižních, teplejších svazích ještě rostou stromy, zatímco na severních stráních se rozprostírá už jen tundra.\n\nPohoří bylo vyvrásněno na konci druhohor zřejmě na místě jiných, dávno rozpadlých a zvětralých hor. Ostře řezané tvary až takřka alpinských vrcholů mají původ v ledovcové modelaci v dobách ledových. V současnosti je Brooksovo pohoří bez ledovců a to proto, že malé srážky nedovolují jejich vznik.\n\nCeloroční holomrazy se zimním průměrem −30 až −45 °C mají zničující účinky na celé horstvo. Minimální teploty zde dosahují až −60 °C. Holé skalní masivy jsou vystaveny mrazovému tříštění, které se podílí na vzniku tzv. mrazových srubů, plošin a rozsáhlých kamenných moří. Půda je zde promrzlá do hloubky několika set metrů, a tak se zde vytvářejí v půdě mnohoúhelníky (\"Polygonální půdy\").\n\nBrooksovo pohoří se dělí na několik podcelků.\n\nVe středu Brooksova pohoří leží velký národní park zvaný Gates of the Arctic (\"Brána Arktidy\"). Jeho počátek je na jižní straně, která je v Yukonu a ještě porůstá jehličnatým lesem. Smrky jsou vytáhlé a štíhlé. K tomu aby dosáhly průměru kmene 20 cm potřebují až 300 let. Nízké houževnaté dřeviny mají roční přírůstky dřeva jen kolem 2 mm. Směrem k vrcholům stromů ubývá a krajina přechází do podoby alpských luk a horských pustin. V oblasti se daří arktické zvěři, hlavně sobům, jejichž stáda celkem čítají na 160 000 jedinců.\n\nNa sever od Arktické brány je to již jen krajina vystavená arktickému vzduchu s prudkými větry a velmi nízkými teplotami. Toto území zaujímá šestinu celé Aljašky.\n\nKoncem léta přichází do oblasti krátké, arktické léto a slunce zde po dobu 80 dnů nezapadá. V tuto dobu táhnou velká stáda sobů na dlouhou cestu přes horské průsmyky na sever, na tundrové pastviny. Za nimi se táhnou smečky vlků a polárních lišek. Dalšími zde žijícími zvířaty jsou např. ovce aljašská či medvěd grizzly.\n\n"}
{"id": "260416", "url": "https://cs.wikipedia.org/wiki?curid=260416", "title": "Kleiner Winterberg", "text": "Kleiner Winterberg\n\nKleiner Winterberg (500 m) je nevýrazný vrchol na území města Bad Schandau v Saském Švýcarsku na východě Německa, poblíž hranic s Českou republikou. Vrchol leží v jádrové zóně národního parku Saské Švýcarsko, a je proto z tohoto důvodu veřejnosti nepřístupný. Za zmínku stojí starý bukový les u Kleiner Winterbergu, který ovšem z důvodu bezpečnosti musel být částečně vykácen.\n\nKopec se jmenuje Winterberg z důvodu, že na vrcholu se drží souvislá sněhová pokrývka déle než v okolní krajině. Česky znamená Kleiner Winterberg \"Malý zimní kopec\".\n"}
{"id": "260418", "url": "https://cs.wikipedia.org/wiki?curid=260418", "title": "Padmasambhava", "text": "Padmasambhava\n\nPadmasambhava (ve Wylieho transkipci \"Padma-´bjung-gnas\"), v překladu doslova „Z lotosu zrozený“, v himálajských oblastech známější jako Guru rinpočhe („Velevzácný učitel“), byl buddhistický učitel a tantrický jogín, který podle tradice uvedl buddhismus do Tibetu. \n\nPodle legendy v Tibetu v té době se masově praktikovala a používala forma černé magie, díky čemuž se tam výborně dařilo démonům, kteří zdařile zničili každý pokus tibetských vůdců o zavedení Buddhismu…až do povolání Padmasambhavy, který dal démonům na vybranou…stát se ochráncem Buddhova učení, či rozpuštění do prázdnoty, Většina démonů si vybrala to druhé, což dodnes můžeme vidět na obrazech či maskách ochránců Tibetského Buddhismu. Viditelný rozdíl je tam třetí oko..které démonům chybí.\n\nPrvní Padmasambhavův životopis pochází až ze 14. století a obsahuje mnoho legendárních příhod. Jiné prameny do té doby nejsou známy. Některými badateli tak bývá někdy zpochybňován jako historická osobnost.\n\nPodle tradice se narodil v království Udjána, což je oblast v dnešním Pákistánu. Oženil se s dcerou tamějšího krále. Údajně měl schopnost zapamatovat všechno učení a texty, které byly i jen jednou vyřčeny v jeho přítomnosti. To mu zajistilo pověst učence mezi buddhistickými mnichy. Později cestoval do Tibetu, kde založil školu Ňingmapa.\n\n"}
{"id": "260420", "url": "https://cs.wikipedia.org/wiki?curid=260420", "title": "Microsoft Publisher", "text": "Microsoft Publisher\n\nMicrosoft Office Publisher je textový a grafický editor od firmy Microsoft, který je součástí kancelářského balíku Microsoft Office.\n\nDo balíku Microsoft Office byl zařazen v roce 2003. Pro jeho velkou oblíbenost a jednoduchost si svou tradici udržel a poslední provedení je možno vidět v balíku Microsoft Office 2016.\n\nProgram dokáže vytvářet vizitky, formuláře, ale také prezentace a webové stránky. Ke tvorbě webových stránek a prezentací uživatel nemusí umět programovat nebo znát značkovací jazyk HTML (který je pro tvorbu www nezbytný) – vše se vytváří pomocí textových polí, do kterých uživatel vkládá obrázky a text. \n\nProfesionálními tvůrci webstránek však není pro účel vytváření WWW stránek uznáván, protože výstupní kód je neefektivní a až stonásobně větší ve srovnání s běžnými programy specializovanými právě na tvorbu internetových prezentací.\n"}
{"id": "260425", "url": "https://cs.wikipedia.org/wiki?curid=260425", "title": "Sametová revoluce", "text": "Sametová revoluce\n\nSametová revoluce (jinak také něžná revoluce) je označení období politických změn v Československu mezi 17. listopadem a 29. prosincem roku 1989, které vedly k pádu komunistického režimu a přeměně politického zřízení na pluralitní demokracii; v oblasti hospodářství plánované ekonomiky na tržní. K urychlení změn přispěl rozpad bývalého Východního bloku a narůstající nespokojenost obyvatelstva s ekonomickou a politickou situací v zemi.\n\nVyjma událostí ze 17. listopadu, kdy byli demonstranti napadeni Veřejnou bezpečností, nebyla revoluce provázena násilím a během státního převratu nebyl zmařen jediný život. Pro svůj nenásilný charakter se tato revoluce označuje jako „sametová revoluce“. Ačkoliv nebylo pro převzetí moci použito násilí, výsledkem byla hluboká celospolečenská změna.\n\nNení zřejmé, kdo poprvé užil název „sametová revoluce“. Podle Petra Pitharta panuje shoda, že to byli nějací zahraniční novináři. Termín se pak začal využívat jako synonymum pro revoluce, u kterých je moc získána bez násilí. Využíval se například i pro „revoluci“ v Gruzii, která se řadí mezi tzv. „barevné revoluce“ a v roce 2003 vedla k pádu prezidenta Eduarda Ševardnadzeho.\n\nV 80. letech 20. století se začínal hroutit Východní blok díky nespokojenosti občanů s politickým a ekonomickým vývojem jednotlivých států, což v Polsku v roce 1980 vyústilo v masové protesty v Gdaňských loděnicích, které měly za následek vznik nezávislých odborů Solidarita, jehož členy bylo v roce 1981 okolo 10 milionů Poláků. V roce 1989 došlo po dalších nátlacích a protestech proti vládě k legalizaci Solidarity a k částečným svobodným volbám, které drtivě vyhráli nekomunističtí zástupci, čímž se odstartoval dominový efekt pádů komunistických režimů ve střední Evropě. Po pádu komunismu v Polsku následovaly další pády komunistických režimů v Maďarsku, Rumunsku a ve Východním Německu.\n\nK pádu železné opony přispěl nástup Michaila Gorbačova do čela Sovětského svazu v roce 1985, který, inspirován i Pražským jarem 1968, zahájil dalekosáhlé politické a ekonomické reformy zkostnatělého systému, které se označovaly hesly perestrojka (přestavba) a glasnosť (otevřenost). Gorbačov usiloval o zlepšení vztahů se Západem a přestal zasahovat do politiky východoevropských satelitů. Podle historika Michala Stehlíka „Českoslovenští komunisté byli navyklí dostávat příkazy z Moskvy, Gorbačov se toho přístupu postupně zbavil a nechal rozhodování na jednotlivých státech. V Československu nastala bezradnost.“ V roce 1988 Gorbačov veřejně odmítl Brežněvovu doktrínu, čímž dal najevo, že Sovětský svaz nebude do dění ve státech východního bloku nijak zasahovat.\n\nČeskoslovensko se po druhé světové válce dostalo do východního směru vlivu spadající pod nadvládu Sovětského svazu. Původní představy o demokratickém pokračování státního zřízení se původně zdály opodstatněné. V roce 1946 se v Československu konaly volby, které vyhrála Komunistická strana Československa (KSČ) se ziskem 36 % hlasů. O dva roky později představy demokratického vývoje vzaly za své, když v roce 1948 komunisté uchvátili moc za pomoci státního převratu (komunistickou stranou nazývaného jako Vítězný únor). Následující roky došlo k upevnění moci a k vykonstruovaným politickým procesům proti politickým oponentům. Společnost byla zastrašována za pomoci stalinistických praktik. Uplatňován byl model centrálně plánovaného hospodářství, nikoliv tržního hospodářství, tedy o tom, co se má vyrobit a v jakém množství, v podstatě rozhodovala strana a vláda, přesněji řečeno k tomu určené státní instituce (typicky plánovací komise, cenový úřad, odvětvová ministerstva) prostřednictvím plánů (tzv. pětiletky), nikoliv trh.\n\nZměna poměrů nastala v 60. letech 20. století, kdy došlo k částečnému uvolnění poměrů, které vyústily v pražské jaro. Období, kdy na krátko došlo k odklonu od tvrdé linie komunismu, objevila se snaha vnést do společnosti prvky demokratického vývoje, oproštění se od minulosti, odsouzení politických procesů a otevření se Západu (tzv. \"socialismus s lidskou tváří\"). Tyto snahy byly ukončeny vojenskou intervencí vojsk Varšavské dohody, která se odehrála v srpnu roku 1968. V následujících letech byl opět navrácen tvrdý komunistický směr který se označuje jako období normalizace a který byl typický pro většinu období 70. let 20. století. V komunistické straně proběhly rozsáhlé čistky. Každý třetí člen strany byl vyloučen, což odpovídalo přibližně 500 000 lidem, Alexander Dubček byl odsunut do Bratislavy na post ředitele lesního podniku. Současně docházelo k vyloučení nepohodlných lidí z veřejného života, škol, či kulturních organizací.\n\nEkonomická situace v Československu byla - oproti Polsku či Rumunsku - poměrně dobrá, což zajišťovalo jistou míru blahobytu a tedy stabilitu režimu. Ačkoliv životní úroveň zaostávala za zeměmi západní Evropy, ekonomické potíže nedoléhaly na obyvatelstvo tak silně a nenutily československé dělnictvo k masovým výstupům proti režimu a spojení se s inteligencí. Opozice vůči moci se tak stále udržovala především kolem malé skupiny intelektuálů spojených s Chartou 77 v čele s Václavem Havlem.\n\nV 80. letech docházelo v Československu k postupnému uvolňování poměrů, které umožnily aktivnější vystupování opozice a kritiků režimu. I přes uvolňování poměrů byla situace v Československu zdánlivě stabilizovaná a pevně v rukou vůdců Gustáva Husáka a Miloše Jakeše. Většina tehdejších znalců východní Evropy nepředpokládala, že by mohl československý režim v listopadu 1989 padnout. Ve skutečnosti ale mezi vládnoucími silami (které již postrádaly podporu z Moskvy) probíhal skrytý boj o moc. Zároveň s uvolňováním informační blokády mezi Východem a Západem na konci osmdesátých let bylo občanům umožněno srovnávat reálnou životní úroveň v obou blocích, což podněcovalo rostoucí nespokojenost.\n\nV širší společnosti Československa, uzavřené vůči okolnímu světu a jeho dění, se v letech 1988–89 uskutečnilo několik do té doby nemyslitelných protivládních demonstrací. Dne 25. března 1988 proběhla tzv. Svíčková demonstrace v Bratislavě. Tentýž rok proběhly demonstrace v Praze: 21. srpna (20. výročí okupace Československa), 28. října (70. výročí vyhlášení samostatného Československa) a 10. prosince (40. výročí vyhlášení Všeobecné deklarace lidských práv) na Škroupově náměstí na Žižkově. Poslední jmenovaná demonstrace byla režimem povolená. Významná událost se stala dne 16. prosince, kdy v 16:00 bylo ukončeno rušení zahraničních rozhlasů na území Československa.\nMezi 15.–20. lednem 1989 proběhla série demonstrací u příležitosti 20. výročí úmrtí Jana Palacha, zejména na Václavském náměstí v Praze. Demonstrace byly policií a lidovými milicemi potlačeny s dosud nevídanou brutalitou (použity byly mimo jiné i vodní děla a slzný plyn) a čelní představitelé opozice (např. Václav Havel) byli uvězněni. Pro tyto události se později vžil název Palachův týden. V reakci na postup režimu během Palachova týdne vznikla petiční akce Několik vět. V petiční akci se do 29. června shromáždilo na 40 000 podpisů.\n\nDalší potlačené demonstrace se konaly 21. srpna a 28. října 1989. O několik dní později se protesty přesunuly do Teplic, kde během dní 10., 11. a 14. listopadu 1989 došlo k řadě ekologických demonstrací. Jen den před 17. listopadem proběhla studentská demonstrace v Bratislavě.\n\n14. října se v pražském Savarinu sešel tzv. Obrodný proud v Československé straně lidové, ve kterém 73 delegátů z regionů podepsalo deklaraci Obrodného proudu v Československé straně lidové požadující demokratizaci strany a její návrat ke křesťanským základům.\nVýznamnou událostí také bylo svatořečení Anežky České dne 12. listopadu v Římě za účasti tisíců českých poutníků; obřad přímo přenášela Československá televize.\n\nJiž počátkem ledna 1989 údajně Pavel Tigrid zjišťoval názory na to, že by byl Václav Havel prezidentem. Sám Havel v roce 2009 uvedl, „jak i zástupci státní moci věděli už před listopadem, že je s režimem ámen: \"Sebrali mě estébáci, tak, jak nám to obvykle o svátcích dělali, abysme 'nezlobili'. Seděl jsem se dvěma z nich v autě. A jeden se mě ptá: 'Tak co, pane Havel. Kdy to praskne?'.\"“\n\nValtr Komárek v rozhovoru pro MF Dnes v roce 2004 vzpomínal: \"\"Na konci října (pozn. myšleno roku 1989) jsem byl v Moskvě přijat na ÚV KSSS, kde jsme debatovali o přechodu moci v Československu. Upozorňovali mě, že budou pokusy o stanné právo, o vojenský zásah, že oni ale udělají všechno pro to, aby to tu proběhlo poklidně. Věděli jsme, že se už něco stane, i když bylo možné, že se to přesune do prvních dnů prosince 1989. Ale to výročí 17. listopadu bylo magické a bylo zjevné, že to vyvolá mnohem větší protesty než obvykle. Ne že bychom to jako prognostici předpověděli na hodinu, ale věděli jsme, že dohoda mezi Bushem a Gorbačovem je přijatá a že se ten problém musí u nás dořešit.\"\" \n\nV říjnu 1989 naplánovala organizace \"Nezávislé studentské sdružení\" STUHA na 17. listopad 1989 vzpomínkovou akci k 50. výročí uzavření českých vysokých škol nacisty. Akce se měla odehrát na pražském Albertově. Oficiálním účelem mělo být uctění památky Jana Opletala, avšak radikálnější části studentů mínili využít této akce k vyjádření nespokojenosti se současnou společenskou situací a k volání po změně.\n\nK organizaci pietní akce se připojila i pražská organizace Socialistického svazu mládeže (SSM). Aby mohla být akce oficiálně povolena, museli se organizátoři vzdát původně zamýšleného plánu na pochod do centra města. Místo toho měla demonstrace zamířit opačným směrem, na Vyšehrad. Tato podoba demonstrace byla nakonec ústředním výborem KSČ a následně i obvodním národním výborem schválena.\nOrganizátoři demonstrace zatím vyzývali zúčastněné, aby si na manifestaci přinesli květiny.\n\nNa přípravě a průběhu demonstrace se na žádost studentů nepodílely žádné disidentské organizace, aby představitelé moci nedostali důvod k zakázání či potlačení demonstrace. Většina disidentů se demonstrace nezúčastnila, neboť byla organizována SSM. Značný podíl měly ale děti disidentů Marek Benda, Jiří Dienstbier, Jan Dus, kteří společně se Šimonem Pánkem měli rozhodný vliv v nasměrování průvodu do středu města po nábřeží, což se posléze stalo roznětkou revoluce.\n\nOficiální Závěrečná zpráva vyšetřovací komise Federálního shromáždění pro objasnění událostí 17. listopadu 1989 konstatovala, že:\n\"[…] nebyla prokázána jediná skutečnost, která by svědčila o tom, že by některá skupina ve straně […] podnikla jakýkoliv konkrétní krok vedoucí ke změně společenského vývoje.\"\n\nNěkteří představitelé mocenských složek ve skutečnosti měli z chystané akce značné obavy. Avšak jelikož se mělo jednat o povolenou pietní akci spoluorganizovanou SSM, nebylo ji možné z politických důvodu tak snadno zrušit.\nBezpečnostní schůzka ministra vnitra Františka Kincla s generálním tajemníkem KSČ Jakešem a s krajským tajemníkem Štěpánem měla za následek závěr, že pořádkové služby mají udržet klid a pořádek, ale nemají proti demonstrujícím zasahovat silou.\n\nOd 8:00 byla dle rozkazu ministra vnitra Františka Kincla vyhlášena mimořádná bezpečnostní akce, která měla udržet toho dne pořádek.\n\nV pátek 17. listopadu se na pražském Albertově sešli studenti pražských vysokých škol. V 15.40 se na Albertově nacházelo přibližně 500 až 600 lidí, ale jejich počet poměrně rychle narůstal nově příchozími. Manifestace začala v 16.00 zpěvem písně Gaudeamus igitur a projevem Martina Klímy z uskupení \"Nezávislých studentů\". Státní bezpečnost odhadovala počet účastníků až na 15 000 lidí, ale další zdroj hovoří o davu až 50 000 lidí. V 16.40 byla tato část manifestace ukončena a pořadatelé vyzvali k pochodu na Vyšehrad ke hrobu Karla Hynka Máchy. Část lidí chtěla ale směřovat na Václavské náměstí, kam měli původně demonstrující dojít, jak hlásal leták vytištěný k manifestaci. Mezi odhodlanými byl i poručík Státní bezpečnosti (StB) Ludvík Zifčák, který byl později pokládán za mrtvého studenta Martina Šmída. Na Vyšehrad postupně dorazil dav přibližně 10 000 lidí, kteří zcela zaplnili prostranství před kostelem. V 18.15 byla demonstrace oficiálně ukončena.\n\nOd samého začátku demonstrace docházelo ke skandování protikomunistických hesel (např. \"Masaryka na stovku\" či \"Jakeše do koše\"). Krajský tajemník KSČ Štěpán se u velitelů Sboru národní bezpečnosti (SNB) dožadoval rozehnání demonstrace, ti mu nevyhověli, neboť se drželi rozkazu z ministerstva vnitra \"nezasahovat\". Po skončení oficiální části demonstrace se dav neplánovaně vydal do centra města. Přibližně 5 000 lidí pokračovalo směrem na Karlovo náměstí. Ve snaze zastavit pochod přehradily bezpečnostní složky Vyšehradskou ulici, ale zadní část davu tlačila na předek, čímž došlo k nárůstu paniky a tlaku a policejní kordon byl protržen. Zablokování přístupu do centra zabránily až přivolané posily.\n\nZadní část průvodu se potom opět dala do pohybu a přes Plaveckou ulici pokračovala v pochodu po nábřeží Vltavy až k Národnímu divadlu. Velikost davu se odhaduje na 5 až 10 tisíc lidí. Složky Sboru národní bezpečnosti měly rozkaz zabránit průvodu cestě na Hrad či na Václavské náměstí. Přibližně v 19.12 přišel rozkaz, že se má dav na vhodném místě zablokovat. Policejní kordon zatarasil Most 1. máje, čímž zabránil davu odbočit směrem na Pražský hrad, demonstrující zahnuli na Národní třídu a za zpěvu písně \"Ach synku, synku\" pokračovali směrem na Václavské náměstí. V 19.25 byla kordonem přehrazena Národní třída v prostoru \"Perštýna\". Když bylo čelo demonstrace zastaveno, účastníci si sedli na zem před pořádkové jednotky. Dívky začaly spontánně zasunovat za štíty příslušníků pohotovostního pluku květiny. Jelikož se policejní velitelé obávali opakování předchozí situace z Vyšehradské ulice, kdy dav uzávěru obešel, došlo o čtvrt hodiny později k uzavření ulic \"Mikulandské\" a \"Voršilské\", a k zablokování ústupu Národní třídou zpět směrem k Národnímu divadlu. Přibližně 10 000 demonstrantů tak bylo uzavřeno mezi dva policejní kordony. Demonstrující pokračovali v pokojné a nenásilné demonstraci za provolávání hesel jako \"Máme holé ruce\". V této části demonstrace byl ještě demonstrantům umožňován jednotlivě volný odchod.\n\nPřibližně ve čtvrt na devět došlo ke změně situace, kdy již nebylo možné obklíčení opustit a policejní kordon postupující směrem od Národního divadla začal prostor zahušťovat. Pohotovostní pluk veřejné bezpečnosti a Odbor zvláštního určení (tzv. \"červené barety\") následně začaly demonstrující surově bít obušky. Třebaže byli účastníci demonstrace vyzývání k rozchodu, jediné únikové cesty vedly skrz tzv. \"uličky\", kde byli demonstranti brutálně biti. Do 21.20 byla tímto způsobem demonstrace násilně rozptýlena; někteří účastníci byli následně zatčeni a naloženi do připravených autobusů. I po rozehnání demonstrace docházelo ze strany pořádkových jednotek k napadání jednotlivců či skupinek přihlížejících.\n\nNezávislá lékařská komise později uvedla, že 568 lidí bylo během zásahu zraněno. Část studentů, kterým se podařilo z místa utéci, zamířila do divadel, kde hovořila s herci (např. s Jaromírem Hanzlíkem, Jiřím Lábusem, Miroslavem Krobotem) o policejním zásahu na Národní třídě a projednávání vyhlášení stávky na podporu studentů. Poprvé se zde objevila zpráva o možných mrtvých lidech z řad demonstrujících.\n\nMezi lidmi se 18. listopadu začala šířit informace o tvrdém zásahu bezpečnostních složek proti studentům, což vedlo k aktivizaci občanů, kteří vyjadřovali podporu studentům a nesouhlas s tvrdým zásahem. Po události předchozího dne se v divadlech a na vysokých školách začaly organizovat stávkové výbory požadující vyšetření a potrestání osob zodpovědných za tvrdý zásah. V Realistickém divadle v Praze byla navržena týdenní stávka na podporu studentstva, čímž se herci přidali ke studentům, kteří již týdenní stávku zahájili. Herci a studenti požadovali důsledné vyšetření večerního zásahu, zveřejnění informací o jeho průběhu, jména odpovědných osob, jejich vyšetření a případné potrestání.\nProti režimu se začali vyjadřovat i mnozí členové komunistické strany. Představitelé opozice naproti tomu zprvu významnou aktivitu nevyvíjeli.\n\nPředstavitelé komunistické strany a SNB nejprve nebyli o rozsahu a důsledcích zásahu úplně informováni a událostem na Národní třídě v Praze nepřikládali velkou váhu.\n\nJiž 17. listopadu se začala mezi demonstrujícími šířit fáma o tom, že při zásahu údajně zemřel student Martin Šmíd. Tuto fámu si vymyslela vrátná vysokoškolských kolejí v Troji Drahomíra Dražská, když v nemocnici čekala na ošetření. Ona sama byla při zásahu lehce zraněná. Jak sama uvedla v rozhovoru ke 20. výročí sametové revoluce, udělala to prý jen ze vzteku. Odpoledne 18. listopadu se Drahomíra Dražská setkala s manželkou Petra Uhla. Tak se zpráva dostala do zahraničního vysílání rádia Svobodná Evropa. Zveřejnění této zprávy mělo za následek radikalizaci převážně mimopražských studentů a celé společnosti. Později po revoluci se objevily zprávy, že celá kauza byla vykonstruována agenty StB a že údajný mrtvý byl člen StB poručík Ludvík Zifčák.\nPodle zprávy parlamentní vyšetřovací komise skutečně Zifčák po zákroku VB ležel na zemi, avšak jeho bezvědomí nebylo předstírané, neboť v průběhu zákroku - pravděpodobně v důsledku psychického vypětí - omdlel. Mnozí studenti a i Dražská sama viděla bezvládné tělo, jeho odnášení do sanitky a její odjezd, toto \"rychlé zametení stop\" spolu se vztekem a bezmocí dalo vzniknout fámě.\n\nPřes víkend chodili lidé zapalovat svíčky na Národní třídu, aby uctili jeho památku i ostatních lidí, kteří byli během zásahu zraněni. Veřejná bezpečnost nijak nezasáhla.\n\nV noci z 18. na 19. listopadu vydal genpor. Alojz Lorenc (náměstek ministra vnitra) rozkaz, podle kterého nemají složky StB nijak zasahovat do situace. Tento rozkaz později odůvodnil tím, že nechtěl více pobouřit občany.\n\nV reakci na odpor, který ve společnosti vyvolal brutální zásah policejních jednotek se na popud Václava Havla sešli v pražském Činoherním klubu představitelé různých skupin opozice, aby se dohodli na společném postupu. Ve večerních hodinách byla založena společná platforma, která dostala název Občanské fórum. Vedle toho v noci z 18. na 19. listopadu jednali zástupci iniciativy Most s premiérem Ladislavem Adamcem.\n\nObčanské fórum vyjádřilo nespokojenost s vládnoucími strukturami státu, požadovalo odstoupení zkorumpovaných politiků a propuštění politických vězňů. Současně vyjádřilo podporu plánované generální stávce, která měla proběhnout 27. listopadu. Na Slovensku v Bratislavě vznikla téhož dne Verejnosť proti násiliu v čele s Milanem Kňažkem, která se později nezapojovala do procesu přebírání státní moci jako Občanské fórum, čímž se dostala částečně do pozadí během revoluce.\n\nV 16.00 byl kvůli fámě o zabití studenta zatčen a obviněn Petr Uhl. Začalo rozsáhlé vyšetřování, jak a kdy se zpráva o úmrtí studenta objevila a kdo stál za jejím šířením. Petr Uhl již nejspíše tušil den předtím, že se jedná o fámu, ale zpráva již byla převzata zahraničními agenturami, a tak se nadále šířila. Dne 19. listopadu ve večerních hodinách bylo skrz ministryni školství vydáno prohlášení, že student Martin Šmíd byl objeven živý. Ministryně se tak snažila dementovat zprávu o jeho údajné smrti. Objeveni byli dokonce dva studenti se stejným jménem, oba studovali druhý ročník. Československá televize ve večerním vysílání odvysílala rozhovor s oběma studenty. Záznam však byl natočen na posteli, před anonymní bílou stěnou připomínající nemocnici. Navíc byl natočen z třesoucí se ruky a s vypadávajícími barvami, kvalitou připomínal pirátské videokazety. Snad proto byl považován za podvrh a nikdo tomuto dementování zprávy o mrtvém studentovi nevěřil.\n\nBěhem dne se na Karlově náměstí v Praze konala smuteční akce za údajně ubitého studenta Martina Šmída. Na Václavském náměstí se v podvečer sešel dav lidí, který se vydal směrem k Národní třídě a přes most na Hrad. Na mostě 1. máje byl však pořádkovými silami zastaven.\n\nOd pondělí 20. listopadu se podařilo na většině pražských vysokých škol vyhlásit stávku. Obě národní vlády i federální vláda ČSSR vyjádřily souhlas s policejním zákrokem na Národní třídě a odmítly vyjednávat s demonstranty za situace, kdy je na ně skrze stávky vytvářen nátlak. Od 20. listopadu se každý den konaly pokojné demonstrace na mnoha místech republiky. Největší demonstrace probíhaly na Václavském náměstí, kde se již v pondělí 20. listopadu sešlo okolo čtyř hodin odpoledne až 100 000 lidí (dle jiných zdrojů až 150 000 lidí), ale také v Brně, kde se jich zúčastnilo až 40 000 lidí.\n\nV této fázi již bylo pro režim složité zastavit demonstrace obyvatelstva, které se svým rozsahem zcela vymkly předchozím demonstracím proti vládě. Politické špičky režimu se přes víkend o vývoj situace údajně příliš nestaraly a v pondělí již bylo k úspěšným protikrokům na situaci pozdě. Člen předsednictva ÚV KSČ Jan Fojtík údajně k situaci v pondělí prohlásil „Tak to je konec! To už žádnou naší kontrademonstrací nepřebijem.“ V tento den začaly vycházet první tištěné necenzurované oficiální noviny Svobodné slovo spadající pod Československou stranu socialistickou.\n\nDelegace Občanského fóra se dopoledne setkala s předsedou federální vlády ČSSR Adamcem, což bylo umožněno díky aktivitě iniciativy Most.\nStávka se rozšířila i na většinu zbývajících škol (včetně území Slovenska), takže od 21. listopadu vystupovaly jednotně. Václavské náměstí, kde se na pokračující demonstraci shromáždilo až 200 000 lidí, se stalo současně místem, kde se konala první manifestace Občanského fóra z balkónu Melantrichova nakladatelství. Zde promluvil poprvé před diváky spisovatel Václav Havel. Vystoupení moderoval disident Václav Malý. Demonstrace se již zcela rozšířily po celé republice. Symbolem těchto dní se staly klíče a jejich cinkot.\n\nSoučasně na ministerstvu národní obrany ČSSR zasedalo vedení, které se rozhodovalo o nasazení vojska proti demonstrantům.\nVedení vlády si uvědomovalo závažnost situace, a tak se uskutečnila schůzka zástupců veřejnosti s předsedou československé vlády Ladislavem Adamcem. Ten však odmítl jednat s Václavem Havlem a schůzka se tak konala bez jeho přítomnosti. Václava Havla na schůzce zastupoval Jan Ruml. Téhož dne Miloš Jakeš vystupoval v televizi s projevem, že tvrdá linie socialistického rozvoje státu nebude opuštěna.\n\nV noci z 21. na 22. listopadu se na území Prahy přesunovaly značné pořádkové posily z řad Lidových milic. Mělo se jednat až o 4 000 milicionářů. Po revoluci se objevil spor o to, kdo milice do Prahy povolal. Miloš Jakeš odmítal nést za jejich příjezd odpovědnost, což ale vyvracel bývalý náčelník hlavního štábu Lidových milic Miroslav Novák.\n\nKardinál Tomášek po návratu z Říma, kde pobýval okolo svatořečení Anežky České, vydal prohlášení „Všemu lidu Československa“, kterým podpořil revoluci a demokratické změny.\n\nVe většině velkých měst pokračovaly demonstrace také 22. listopadu. V Bratislavě se nejprve sešlo 5 000 lidí oslavující Alexandra Dubčeka a dožadující se odstoupení vlády. Demonstrace se účastnil i sám Dubček, který vystoupil s krátkým projevem. Ve večerních hodinách se sešlo na náměstí SNP v Bratislavě až 100 000 (jiný zdroj uvádí 60 000 lidí) vyjádřit podporu demonstrujícím a požadovat společenské změny. Jako řečníci vystoupili Milan Kňažko a Ján Budaj. Na Václavském náměstí pokračovaly demonstrace, na kterých se sešlo opět přibližně 200 000 lidí. Okolo 16 hodiny začaly proslovy, ve kterých vystoupili předseda Městského výboru Československé strany socialistické Petr Mišoň, herec Petr Burian, Josef Odložil, či Jiří Černý vyzývající k pravdivým informacím ve sdělovacích prostředcích. Shromáždění skončilo prvním masovým veřejným vystoupením Marty Kubišové po 20 letech, která zpívala píseň „Modlitba pro Martu“ a následně zpěvem státní hymny.\n\nPo celém území Československa byly uzavřené školy, které se připojily ke stávce. Do Prahy přijížděli další členové Lidových milic, údajně se jednalo až o 17 autobusů. Později byly lidové milice na příkaz Miloše Jakeše odvolány.\n\nTéhož dne zasedalo Federální shromáždění ČSSR, ze kterého zaznělo, že akce 17. listopadu nebyla náhodná a že byla vedena opozičními silami. Armáda se stále připravovala na vojenský zásah proti demonstrujícím. Petr Pithart napsal stávkujícím studentům dopis, ve kterém mírnil radikalismus studentů a varoval před házením všech protivníků do \"jednoho pytle\".\n\nNa zasedání armády dne 23. listopadu bylo odsouhlaseno, že armáda stojí jasně za ÚV KSČ a vládou. Ministr obrany Václavík dokonce navrhoval použít armádu k obnovení pořádku; návrh nebyl přijat. Došlo také k publikaci prohlášení Občanského fóra, které opět vyslovilo své požadavky, jež nebyly splněny, a vyzývalo občany k připojení se k plánované generální stávce.\n\nKomunistický poslanec Miroslav Štěpán odjel na mítink dělníků do vysočanského podniku ČKD Lokomotiva - Sokolovo, kde v průběhu svého projevu nazval protestující studenty „patnáctiletými dětmi“ a poté byl dělníky vypískán. Později se několik tisíc dělníků z ČKD přidalo k demonstraci na Václavském náměstí.\n\nVypískání Miroslava Štěpána je některými zúčastněnými považováno za zlomový okamžik sametové revoluce. Do té doby totiž existovala reálná možnost, že revoluce bude vojensky potlačena. Po této události komunisté poznali, že ztratili podporu těch, na které se celá desetiletí odvolávali – pracujícího lidu. Od tohoto okamžiku komunisté víceméně jen opatrně ustupovali.\n\nOkolo 16.00 se na Václavském náměstí odehrála do té doby největší demonstrace, které se účastnilo přes 300 000 lidí. Z balkónu vydavatelství Melantrich postupně hovořil herec Rudolf Hrušínský starší či Václav Havel. Demonstrace byla zakončena opět zpěvem státní hymny v podání Marty Kubišové a Hany Zagorové. V Brně se protestních akcí účastnilo přibližně 28 000 lidí a v Bratislavě okolo 60 000 lidí.\n\nTento den byl ve znamení značných politických změn, ke kterým v KSČ došlo. Ústřední výbor KSČ zasedal po celý 24. listopad. Zasedání skončilo po 19:00 hodině, kdy Miloš Jakeš oznámil svoji rezignaci spolu s celým vedením ústředního výboru, která měla umožnit obměnu kádrového vedení strany. V prezidentské funkci nadále setrvával Gustáv Husák. Zpráva se dostala do hlavního stanu Občanského fóra v divadle Laterna magika v Praze během proslovu a byla veřejně přečtena, načež následovaly mohutné oslavy.\n\nNa demonstraci v Praze na Václavském náměstí se zpíval také Svatováclavský chorál.\n\nJednání ústředního výboru KSČ se 25. listopadu protáhlo až do pozdních večerních hodin. Po jeho skončení okolo 3.00 se konala tisková konference, na které bylo vyjádřením Zdeňka Hořeního představeno nové vedení komunistické strany. Z vyjádření Hořeního bylo patrné, že neměl představu o požadavcích Občanského fóra, a tak konference skončila fiaskem. O hodinu a půl později se Občanské fórum vyjádřilo kriticky k novému vedení, jelikož nepovažovalo kádrové změny za dostatečné.\n\nNa radu Federálního shromáždění tehdejší prezident republiky Gustáv Husák udělil amnestii těmto sedmi politickým vězňům: Jánu Čarnogurskému, Miroslavu Kusému, Jiřímu Rumlovi, Petru Uhlovi, Rudolfu Zemanovi, Ivanu Jirousovi, Ivanu Polanskému a amnestován byl taktéž šéfredaktor samizdatového časopisu VOKNO František Stárek. Vedle tohoto doporučilo Federální shromáždění, aby do vlády byli jmenováni i nestraníci.\n\nDopoledne v chrámu sv. Víta sloužil kardinál Tomášek mši na počest svatořečení Anežky České. Jím podpořený dav (10 tisíc věřících v kostele a 50 tisíc před chrámem) se přidal k manifestaci na Letenské pláni, kde od 14.00 demonstrovalo kolem 750 až 800 tisíc lidí, kteří vyjádřili svoji podporu Občanskému fóru. Československá televize začala dění šířit přímými přenosy a současně vydala prohlášení, že se společně s Československým rozhlasem a pražským metrem chystají podpořit generální stávku. Během demonstrace na Letné vystoupil i Jaroslav Hutka, který přiletěl do Prahy a po několika hodinách byl vpuštěn do republiky.\nCelou demonstraci přenášela Československá televize v přímém přenosu.\n\nJednání funkcionářů KSČ pokračovalo také 26. listopadu. Snažili se najít východisko ze vzniklé krize a reagovat na generální stávku, která se měla konat příštího dne. Pražský primátor Zdeněk Horčík vyzval stávkující, aby zachovali provoz veřejné dopravy a služeb. Na Letenské pláni proběhla další masová akce, které se zúčastnilo přes 500 000 lidí. Mezi řečníky vystoupil jak Václav Havel, tak i Ladislav Adamec, který slíbil pokračování v politickém dialogu, ale současně odrazoval od generální stávky, čímž ztratil přízeň demonstrujících. Na závěr demonstrace byl vytvořen lidský řetěz z Letné až k Pražskému hradu.\n\nV dopoledních hodinách v Obecním domě v Praze se vůbec poprvé tváří v tvář setkávají Václav Havel v čele delegace Občanského fóra s federálním premiérem Ladislavem Adamcem na prvních politických rozhovorech zprostředkovaných Iniciativou Most.\n\nVečer odstoupilo předsednictvo Československé strany lidové a předalo vedení strany tzv. Obrodnému proudu, čímž tato strana jednoznačně podpořila sametovou revoluci.\n\nNa celém území proběhla 27. listopadu mezi 12.00 až 14.00 dlouho avizovaná dvouhodinová generální stávka, do které se zapojilo na 75 % občanů, většina podniků, továren a institucí. Provozy, ve kterých musel být nepřetržitý provoz, se ke stávce přidaly manifestačně vyjádřením solidarity. Stávka proběhla pod heslem \"Konec vlády jedné strany\". Toho dne se na Václavském náměstí sešlo v poledních hodinách okolo 250 000 lidí a později zde dosáhl počet až 300 000.\nHymnu zazpíval Karel Kryl s Karlem Gottem.\n\nPod tlakem demonstrací a rozpadu ostatních komunistických režimů se octla i Komunistická strana Československa. Rostoucí nespokojenost občanů také přispěla k jejímu rozhodnutí vzdát se mocenského monopolu. 28. listopadu slíbil Ladislav Adamec, že připraví zcela novou vládu do 3. prosince. O den později schválilo Federální shromáždění jednomyslně zrušení ústavního článku číslo 4, 6, 16, týkajících se vedoucí úlohy KSČ ve společnosti a výchovy v duchu marxismu-leninismu. Tyto články umožňovaly rozhodující úlohu komunistické strany ve společnosti. Pro zrušení článku hlasovala i většina Ústředního výboru KSČ. Ke dni 30. listopadu dochází ke zrušení výuky marxismu-leninismu na vysokých školách, místo kterých měly být vyučovány společenské vědy.\n\nLadislav Adamec představil 3. prosince svoji obměněnou vládu, která se skládala z 15 komunistů, 1 lidovce, 1 socialisty a 3 nestraníků. Tímto krokem komunistické vedení ukázalo, že současnou situaci nechápe. Lidé již dále nechtěli, aby u moci zůstali komunisté, a požadovali zcela nové vedení. Proti nové vládě okamžitě vystoupilo Občanské fórum, které ji kritizovalo a vyslovilo, že komunistické vedení již zcela ztratilo podporu občanů. Občanské fórum dále prohlásilo, že jestliže se nová vláda složená z nadpoloviční většiny z komunistů dostane k moci, vyhlásí na 11. prosince další generální stávku. Nová vláda byla i přesto jmenována prezidentem republiky Gustávem Husákem.\n\nPoprvé po dlouhých letech se 4. prosince otevřely hranice pro občany Československé socialistické republiky (ČSSR), kteří mohli od půlnoci svobodně vycestovat do sousedního Rakouska bez výjezdních doložek či celních prohlášení (během víkendu navštívilo Rakousko až 250 000 lidí). Ohlas veřejnosti na představenou novou vládu na sebe nenechal dlouho čekat a již tento den se konala další masová demonstrace, na které se sešly desetitisíce lidí. Závěrem demonstrace zazpíval Karel Gott s Karlem Krylem státní hymnu. Karel Kryl se mohl vrátit do republiky po 21 letech nucené emigrace. Téhož dne poprvé od 17. listopadu v televizi vystoupil s projevem prezident Gustáv Husák.\n\nNa nátlak veřejnosti 7. prosince rezignovala nová federální vláda spolu s premiérem Ladislavem Adamcem a sestavením nové vlády byl pověřen Marián Čalfa na jeho doporučení. I přes jisté výhrady Občanského fóra došlo k jednáním s Čalfou, za předpokladu, že bude ochoten přijmout jejich návrhy na složení budoucího kabinetu. Komunistické vedení současně zbavilo Miloše Jakeše a Miroslava Štěpána členství v komunistické straně pro jejich „hrubé politické chyby“. Občanské fórum se 8. prosince definitivně rozhodlo pro kandidaturu Václava Havla na post prezidenta.\n\n10. prosince po 13. hodině komunistický prezident Gustáv Husák jmenoval první vládu bez převahy komunistů od jejich nástupu k moci v únoru 1948, ve které bylo 10 míst KSČ, 7 míst pro nestraníky, 2 místa pro Československou stranu socialistickou a 2 místa pro lidovce. Prezident Husák poté oznámil federálnímu shromáždění svoji demisi. StB se již připravovala na změnu režimu, takže začala likvidovat některé citlivé dokumenty v opuštěném lomu nedaleko Plzně.\n\nVzhledem k politickému vývoji v zemi a otevření hranic s Rakouskem předchozího dne se 11. prosince začalo s odstraňováním „železné opony“ na hranicích se Spolkovou republikou Německo a Rakouskem. S uvolňováním poměrů v republice se do země začali vracet i někteří emigranti, kteří měli po dlouhé roky uzavřený přístup do vlasti. Například 14. prosince se na návštěvu do ČSSR vydal po 50 letech emigrace významný továrník Tomáš Baťa, či 27. prosince vydavatel exilového týdeníku Pavel Tigrid.\n\nNa mimořádném sjezdu KSČ 21. prosince bylo rozhodnuto rozpustit lidové milice. 22. prosince byla zrušena pohotovost armády. Dne 27. prosince přijela na pozvání Koordinačního centra OF první zahraniční hlava státu od zahájení revoluce, portugalský prezident Mário Soares.\n\nDne 28. prosince byl přijat kooptační zákon, který dočasně umožnil Federálnímu shromáždění a národním radám dosazovat nové poslance vlastním rozhodnutím bez voleb. Téhož dne se čerstvě kooptovaný poslanec Alexander Dubček stal předsedou Federálního shromáždění.\n\nDne 29. prosince 1989 byl ve Vladislavském sále Pražského hradu Václav Havel zvolen prezidentem Československa. Stal se tak po 41 letech prvním nekomunistickým prezidentem. Byl zvolen jednomyslně, a to i komunistickými poslanci, pro které byl do nedávna politickým nepřítelem. Volba Václava Havla prezidentem republiky ukončila studentské stávky.\n\nV roce 1990 docházelo k pokračování demokratizace společnosti, které mělo mít za cíl připravit půdu pro konání svobodných demokratických voleb. Dne 23. ledna byl přijat zákon, který umožnil politickým stranám odvolat ze všech tří parlamentů i z národních výborů všech stupňů poslance, kteří neskýtali záruku demokratického působení, a umožnil až do konce března kooptace poslanců i do národních výborů. Tento zákon vyvolal silnou vlnu rezignací poslanců. Ve dnech 29. a 30. ledna byli z Federálního shromáždění skutečně politickými stranami a Národní frontou ČSSR odvoláni ti nežádoucí poslanci, kteří ještě nerezignovali. Poslední kooptace do Federálního shromáždění byly provedeny 27. února a v následujících dnech bylo na schůzi parlamentu též rozhodnuto o zkrácení volebního období a o červnových volbách.\n\nDne 28. března oficiálně zanikla Československá socialistická republika a vznikl nový nástupnický stát Česká a Slovenská Federativní Republika, který sdružoval oba dva národy až do roku 1992, kdy došlo k definitivnímu rozdělení obou zemí.\n\nV červnu proběhly první demokratické volby od roku 1946, které vedly k nekomunistické vládě. Občané se opět mohli rozhodovat mezi několika desítkami politických stran, které soutěžily o jejich přízeň. Nejsilnější stranou bylo stále Občanské fórum, které sdružovalo mnoho demokratických proudů. Po sečtení výsledků vyšlo Občanské fórum z voleb jako jasný vítěz, když získalo 51 % hlasů v Česku, na Slovensku zvítězilo obdobně smýšlející Verejnosť proti násiliu. KSČ ve volbách získala 13 %, čímž se již nedostala do vládnoucí pozice.\n\nPád komunistické strany, abdikace vlády a předání moci do rukou Občanského fóra byl velmi rychlý proces, který nikdo z opozičních řad neočekával. Vzhledem k tomuto faktu nebylo Občanské fórum připraveno zcela převzít výkonnou moc nad státem, a tak muselo přistoupit na kompromisní řešení. Nepodařilo se od moci zcela odstavit komunistický aparát, jelikož opoziční síly neměly dostatek kvalifikovaných lidí. Následkem toho se stalo, že část význačných pozic byla ponechána v rukou komunistů a komunistická strana nebyla oficiálně zakázána jako totalitní. Někteří historikové označují tento stav jako druh politického obchodu Občanského fóra a KSČ, kdy zákaz komunistické strany nebyl prosazen za zvolení Václava Havla do čela státu. Soudí se, že zákaz komunistické strany mohl být vydán po volbách v roce 1990, ale návrh tehdy neprošel.\n\nPo revoluci a upuštění od komunistického řízení státu v politickém i ekonomickém aspektu se začala československá společnost transformovat na nově vzniklé podmínky. Bylo potřeba přeměnit řízené hospodářství na tržní model, ve kterém by stát měl jen minimální možnost zasahování. Proces transformace hospodářství proběhl ve formě privatizace státního majetku a jeho převedení do soukromého vlastnictví, které proběhlo ve dvou vlnách kupónové privatizace v letech 1992 a 1994. Ústřední postavou přechodu hospodářství se stal ekonom Václav Klaus. Společně začala probíhat vlna restitucí soukromého majetku původním majitelům vyvlastněným během znárodnění.\n\nProhlubující nespokojenost federativní republiky Slovensko vedlo v roce 1992 k rozpadu Československa a vzniku dvou nezávislých států: České republiky a Slovenské republiky. Obě země pokračovaly ve snaze o začlenění do evropských struktur, což vedlo ke vstupu do Severoatlantické aliance (České republiky v roce 1999 a Slovenska v roce 2004) a ke společnému vstupu do Evropské unie v roce 2004.\n\nZa zásah na Národní třídě bylo stíháno 28 příslušníků Sboru národní bezpečnosti, 11 z nich bylo odsouzeno. Pouze jeden trest (4 a půl roku odnětí svobody) byl nepodmíněný; dostal jej policista, který zbil těhotnou ženu. Velitelé zásahu dostali tříletý podmíněný trest za zneužití pravomoci veřejného činitele.\n\nVyšetřovací komise pro objasnění událostí 17. listopadu 1989 konstatovala, že:\n\"Zásah proti manifestujícím nebyl předem naplánován […] nebyl prokázán vliv KGB na událostech 17. 11. 1989 […] zásah na Národní třídě neměl vést k odstranění tehdejšího politického vedení KSČ.\" Jak později zveřejnil Ústav pro studium totalitních režimů, komise také zjistila, že byla sovětská armáda připravená zasáhnout na straně reformních sil.\n\nPřesto se však do dnešních dnů vynořuje kolem sametové revoluce velká řada nezodpovězených otázek a konspiračních teorií. Nejčastěji rozebíraná otázka je, jak moc tehdejší vládní struktury spolu s StB o celé události věděly a jestli nebyla revoluce částečně připravena. Spekuluje se o tom, že tvrdý zásah ze 17. listopadu byl připraven StB a že měl být nástrojem vnitropolitického boje o moc v komunistické straně. Předpokládané demonstrace proti tomuto zásahu mohly posloužit jako páka na odvolání vládnoucích špiček a dosazení nových. Zásah však vyvolal rozsáhlou bouři nevole, přerostla do rozměrů, kdy se již nedala nikterak zastavit a ani usměrnit, čímž zapříčinila pád komunistické vlády. Mezi nejčastěji uváděné body této teorie patří:\n\nTyto spekulace podpořil i bývalý důstojník StB Zifčák. V roce 2009 v jednom rozhovoru například Zifčák uvedl, že u StB měl na starosti studentské hnutí a podílel se na založení \"Nezávislého studentského hnutí\", které demonstraci na Albertově svolalo a tuto informaci předalo do Svobodné Evropy (dle Zifčáka financované CIA) a Hlasu Ameriky. Dále konstatoval, že měl s kolegy úkol průvod navést směrem na Václavské náměstí a sehrát mrtvého studenta, což údajně přiznal také Zifčákův nadřízený major Petr Žák. Šířeni zprávy měla zajistit Drahomíra Drážská, která byla údajně členem Zifčákovy skupiny. Při výslechu na vojenské prokuratuře v roce 1990 ovšem Zifčák původně uvedl, že si vymýšlí. Sama Dražská v rozhovoru v roce 2009 přiznala, že si zprávu o zabití studenta vymyslela, a odmítla, že by byla spolupracovnicí StB.\n\nJiné verze tvrdí, že sametová revoluce byla více či méně organizovaným předáním moci, při kterém vlastně k žádné zásadnější mocenské změně nedošlo.\nDalším předmětem spekulací je do jaké míry bylo revolucí přeměněno personální obsazení postů nejvyšších představitelů státu. Osobní účast na vládnutí v Československé či České republice i po revoluci častokrát měli bývalí členové KSČ (např. český prezident Miloš Zeman, Jan Fischer – premiér úřednické vlády 2009 – 2010, Josef Tošovský – premiér úřednické vlády 1998, Petr Pithart – premiér vlády ČR 1990 – 1992 či agenti a spolupracovníci StB Richard Sacher – první polistopadový ministr vnitra byl spolupracovník vojenské kontrarozvědky (součást Státní bezpečnosti) umožnil skartovat velké množství dokumentů StB, Dušan Tříska – architekt kupónové privatizace a agent StB).\n\n\n\n\n"}
{"id": "260426", "url": "https://cs.wikipedia.org/wiki?curid=260426", "title": "Johann Christian Bach", "text": "Johann Christian Bach\n\nJohann Christian Bach (5. září 1735, Lipsko – 1. ledna 1782, Londýn) byl německý skladatel a varhaník období klasicismu.\n\nNarodil se v roce 1735 jako jedenáctý ze třinácti dětí skladatele Johanna Sebastiana Bacha a jeho druhé manželky Anny Magdaleny Wilckeové. K hudební dráze byl předurčen už od mala. Již v devíti letech bravurně ovládal hru na klavír, v roce 1750 studoval se svým nevlastním bratrem Carlem Philippem Emanuelem Bachem v Berlíně. O něco později odešel studovat do Itálie, kde se stal římským katolíkem a proslulým varhaníkem v milánské katedrále. \n\nVe svém raném díle komponoval převážně opery, což mu o něco později dovolilo odjet do Londýna, kde začal vynikat jako skladatel královského divadla Haymarket. Zde také získal svou přezdívku „londýnský Bach“ a stal se oblíbenou, uznávanou a žádanou osobností místního kulturního života. Jeho popularita byla dokonce tak vysoká, že byl přijat jako osobní učitel hudby princezny Charlotty a začal se pohybovat v těch nejvyšších společenských kruzích. Přibližně v této době začal svou pozornost upínat také na symfonii a komorní hudbu. \n\nKdyž v roce 1764 přijel do Londýna mladý Mozart jako zázračné dítě, stal se Bach jeho podporovatelem a zároveň soukromým učitelem hudby, což ovlivnilo ranou Mozartovou tvorbu. \n\nVe své době ovlivnil řadu významných německých i anglických skladatelů. Jeho dílo je početné a jeho hudba je příjemně melodická. Je považován i za prvního skladatele, který uvedl do moderního operního orchestru varhany.\nKoncem života se velmi zadlužil, celkem částkou přibližně 4000 liber. V roce 1781 jej postihl nervový záchvat, nedlouho nato zemřel. Jeho pohřeb zaplatila sama královna.\n\n"}
{"id": "260430", "url": "https://cs.wikipedia.org/wiki?curid=260430", "title": "310 (rozcestník)", "text": "310 (rozcestník)\n\nČíslo 310 může být:\n\n\n"}
{"id": "260431", "url": "https://cs.wikipedia.org/wiki?curid=260431", "title": "DIC", "text": "DIC\n\nZkratka DIC může mít více významů:\n\n"}
{"id": "260432", "url": "https://cs.wikipedia.org/wiki?curid=260432", "title": "František Zajíček", "text": "František Zajíček\n\nFrantišek Zajíček (5. února 1896 Krásné Březno – 7. července 1954 Praha) byl železničář a odbojář za 2. světové války. In memoriam získal čestné občanství města Ústí nad Labem. \n\nV roce 1954 byl komunistickým soudem v Kulturním domě v Ústí nad Labem v inscenovaném procesu odsouzen k trestu smrti za velezradu a vyzvědačství. Po vynesení rozsudku pronesl: „Ať žije Masarykova republika!“ Popraven byl v Praze 7. července 1954. V roce 1990 plně soudně rehabilitován. V roce 1993 se stal čestným občanem města Ústí nad Labem in memoriam. \n\n24. února 2006 byl odhalena jeho pamětní deska na západním vlakovém nádraží v Ústí nad Labem za přítomnosti ústeckého primátora Petra Gandaloviče a synovce Františka Zajíčka – Otakara Zajíčka. Na této pamětní desce se město podílelo částkou 15 000 Kč.\n\nJeho syn, profesor Jeroným Zajíček, žijící v USA, složil v roce 1990, na počest svého otce a svého spolužáka z gymmnázia pátera Josefa Toufara skladbu „Pater Noster“.\n\n"}
{"id": "260438", "url": "https://cs.wikipedia.org/wiki?curid=260438", "title": "Inventura", "text": "Inventura\n\nTermíny inventura či inventarizace se zejména v ekonomických oborech označuje speciální administrativní úkon, kdy se ke stanovenému datu zjišťuje stav (množství, cena) hospodářských prostředků, popřípadě jejich zdrojů. Provádí se tedy inventarizace majetku a závazků.\n\nV biologii inventarizace znamená zjišťování všech druhů určité taxonomické skupiny na určitém území, většinou pro potřeby ochrany přírody.\n\n\n\nSlovo \"inventarizace\" vyjadřuje:\n\n\n\nInventarizace sbírek je kontrola reálného stavu sbírkových předmětů s evidenčním záznamem. Kontroluje se jeho stav, způsob uložení, případná potřeba konzervace, preparace nebo restaurování, způsob jeho uložení a prostředí v němž je uložen. V každém kalendářním roce se stanoví počet sbírkových předmětů k inventarizaci tak, aby cela sbírka byla inventarizovaná nejpozději v průběhu 10 let, v případě, že je součástí sbírky více jak 500 000 věcí movitých, v průběhu 15 let. Během jednoho roku se však musí inventarizovat nejméně 5 % všech věcí, které sbírku tvoří.\n\nMinisterstvo kultury může nařídit tzv. mimořádnou inventarizaci, a to z těchto důvodů:\n\nInventarizaci provádí nejméně tříčlenná inventarizační komise, kterou jmenuje vlastník sbírky. V případě mimořádné inventarizace je tato komise jmenována ministerstvem kultury. Po dokončení inventury sepíše tato komise zápis, který obsahuje datum, jméno, příjmení, funkci a podpisy osob, které inventarizaci provedli. Tento zápis předloží vlastníku sbírky, popřípadě ministerstvu kultury. Pokud komise zjistí rozdíl mezi evidenčním záznamem a skutečným stavem sbírkového předmětu, přiloží protokol, ve kterém jsou tyto rozdíly zapsány a zdůvodněny. Vlastník sbírky, popřípadě ministerstvo, učiní opatření k jejich nápravě.\n\nZnamená porovnání skutečného stavu a majetku se stavem majetku a závazků vedeného v daňové evidenci. Podle § 7b zákona o daních z příjmů musí podnikatel zjistit skutečný stav zásob, hmotného majetku, pohledávek a závazků jednou v roce – tj. poslední den zdaňovacího období.\n\n\n\n\n"}
{"id": "260443", "url": "https://cs.wikipedia.org/wiki?curid=260443", "title": "Druhá Španělská republika", "text": "Druhá Španělská republika\n\nDruhá španělská republika (španělsky \"Segunda República Española\") je označení režimu, který vznikl ve Španělsku poté, co zemi opustil král Alfonso XIII. (14. dubna 1931), a zanikl ve španělské občanské válce.\n\nÚstava druhé republiky byla schválena 9. prosince 1931. Podle ní se Španělsko stalo republikou s jednokomorovým parlamentem se svobodou projevu a spolčování, byly zrušeny výsady šlechty a katolické církve, církvi byl zabaven rozsáhlý majetek, ženy dostaly volební právo a byl zaveden občanský sňatek a rozvod.\n\nPlánovaly se rozsáhlé reformy, přerozdělení zemědělské půdy a další změny, avšak řadu z nich se nikdy nepodařilo naplnit, neboť druhá republika představovala nesourodý a nestabilní útvar, který neexistoval dlouho a nikdy nezískal podmínky pro to, aby normálně fungoval. Země byla hluboce rozštěpena po mnoha liniích, z nichž se později vyprofilovaly oba válčící bloky: „Rudé a Černé Španělsko“. Docházelo k prudkým střídáním ideologických základů země (levicová a antiklerikální (rudá) vláda na počátku, křesťansko-konzervativní (černá) vláda v letech 1933-1936, která zastavila a zvrátila velkou část reforem, a opět radikálně levicová na konci), každá vláda musela čelit nepokojům a povstáním organizovaným opozicí.\n\nVítězství levicové Lidové fronty ve volbách v roce 1936 znamenalo de facto konec druhé republiky. Země se propadla do chaosu, který vláda nedokázala zvládnout. Radikální levicové a antiklerikální frakce dostaly od nové levicové vlády volnou ruku k rabování kostelů a církevního a statkářského majetku a v zemi postupně propuklo násilí, kterého se účastnily prakticky všechny stranické bojůvky, které si navzájem vraždily stoupence, členy i vůdce. Podle oficiálních zdrojů bylo v tomto období „rostoucího napětí“ v rámci politicky motivovaného násilí 330 lidí zavražděno a 1511 zraněno, došlo ke 113 generálním stávkám a zničení 160 náboženských staveb.\n\nVýsledkem bylo, že nakonec proti oficiální vládě povstala armáda, k níž se připojili monarchisté a též většina španělských nacionalistů, konzervativců a křesťanů, zatímco na straně vlády (a v podstatě tedy i druhé republiky) stanuli socialisté, komunisté, anarchisté a baskičtí a katalánští nacionalisté.\n\nV následné oboustranně neobyčejně krutě vedené občanské válce byla tzv. republikánská strana poražena. Poslední jednotky věrné republikánské vládě kapitulovaly 1. dubna 1939, což lze považovat za definitivní zánik posledních zbytků druhé republiky. Nahradila ji Francova diktatura.\n\n\n"}
{"id": "260446", "url": "https://cs.wikipedia.org/wiki?curid=260446", "title": "Zoologická zahrada Jihlava", "text": "Zoologická zahrada Jihlava\n\nZoologická zahrada Jihlava, která získala statut zoo v roce 1982, leží v údolí říčky Jihlávky. V areálu jsou vodní plochy, zalesněné svahy, louky i skály a to v bezprostřední blízkosti centra města. Jihlavská zoo je domovem pro téměř 250 druhů exotických zvířat, včetně druhů ohrožených vyhubením. Zoo se specializuje na chov kočkovitých šelem, opic a plazů.\n\nJihlavská zoo se rodila celkem nenápadně. Vše začalo záměrem vybudovat zookoutek v zalesněném údolí toku říčky Jihlávky zvaném Heulos, na pomezí bývalých katastrálních území Jihlava-Brtnické Předměstí a Dřevěné Mlýny. S nápadem přišel v roce 1957 Oldřich Vávra, inspektor pro kulturu, zakladatel a vedoucí populární Vávrovy skupiny. Spojil své síly s Jindřichem Weissem, který pracoval jako šéf kulisáků v jihlavském divadle.\n\nZáklad zookoutku tvořila především Weissova zvířata – bažanti a papoušci. Postupem času k nim přibyl pár medvědů hnědých, australští dingové, šakali, jaci, daňci, srny a karpatští medvědi. Většinou kuriózním způsobem Jindřich Weiss získal zvířata z různých koutů Evropy i České republiky: například když pomohl odchytit uprchlou samičku dikobraza ze zoo v Ústí nad Labem a dostal ji darem jako odměnu.\n\nPostupem doby zařízení překročilo statut zookoutku. Byly vybudovány stáje, voliéra pro dravce a jiná zařízení, z nichž některá slouží dodnes. V roce 1960 po Jindřichu Weissovi jako vedoucí nastoupil Josef Vitásek. Za něj došlo i na zařízení na první pohled nepodstatné – lednici. Díky ní už nebylo nutné jezdit denně pro čerstvé maso pro zvířata na jatka. Zbudován byl pavilon opic a stáje pro kopytníky.\nV roce 1967 do čela zookoutku nastoupil někdejší kurátor plazů královédvorské zoo Ing. Vladislav Jiroušek. Během skoro čtyřicetiletého období jeho ředitelství se z nepříliš komfortních prostor, které sloužily podle jeho slov spíše jako odkladiště nepohodlných zvířat z jiných zoo či zařízení, stala špičková zoologická zahrada se vším všudy (oficiálně získala status zoo v roce 1982). Musela překonat nejen negativní přístup mnoha úředníků a státních institucí, ale i živelní pohromu v podobě povodně v roce 1985, stejně tak nejisté období po sametové revoluci, které znamenalo drastické zvýšení cen a pokles návštěvnosti.\n\nV roce 1994 byla zoo přijata za člena Evropské asociace zoologických zahrad a akvárií (EAZA), což ji posunulo mezi významné evropské zoo. Deset let od vzniku samostatné České republiky se neslo ve znamení budování, přestavování, adaptování se na mezinárodní standardy a poměry.\n\nV červenci roku 2005 na post ředitelky zoo nastoupila bývalá tisková mluvčí zahrady Ing. Eliška Kubíková. Vnikly zde nové pavilony: mexické pueblo – \"Hacienda Escondido\" či moderní expozice pro chov medvědů malajských – \"Malay Medan\". Zároveň zoo vstoupila do etapy svého největšího rozvoje: v roce 2011 se začal budovat projekt Zoo pěti kontinentů, v rámci něho vzniká v zoo řada nových expozicí a zvyšují se počty chovaných zvířat. Z nichž některá jsou v České republice chována pouze zde, např. babirusa sulaweská či komba Garnettova. V roce 2018 získala zoologická zahrada Cenu hejtmana Kraje Vysočina za společenskou odpovědnost, 2. místo v kategorii veřejný sektor – ostatní.\n\nSoučasným ředitelem jihlavské zoologické zahrady je (od července roku 2018) Ing. Jan Vašák, který pracoval v jihlavské zoologické zahradě čtvrt století. Jeho snahou je přichýlit se ke specializaci na některé taxonomické skupiny zvířat, jako jsou zejména starosvětští primáti. Rád by také doplnil expozici Africké savany o expozice drobných antilopek. I nadále by se chtěl věnovat kočkovitým šelmám, které bere jako tradiční chovance, stejně jako plazy. Pilířem je podle Vašáka snaha přenést aktivity jihlavské zoo i směrem k ochraně míst, kde se zvířata vyskytují. V současné době hledá cesty, kterými by bylo možné jít v rámci právního statutu. \n\nV roce 2011 vstoupila zoo do vůbec největší etapy svého rozvoje. Začala stavba projektu \"Zoo pěti kontinentů\". Projekt Zoo pěti kontinentů bude stát celkem 135 miliónů korun, více než 94 miliónů financuje Evropská unie – ROP NUTS II Jihovýchod. V rámci něho vyrůstají v zoo ojedinělé nové expozice: 20. dubna 2013 byla otevřena expozice \"Australská farma\", dále ji v červnu následovala expozice \"Africká savana\" (žirafy, zebry, vodušky, damani, komby, kočky pouštní či fenci) a na své otevření expozice afrických primátů, expozice hyen, Asijská expozice a supermoderní pavilon plazů. Celý projekt byl úspěšně dokončen v prosinci roku 2015, kd byl slavnostně otevŘen nový pavilon plazů.\n\nJihlavská zoo je příspěvkovou organizací řízenou magistrátem v Jihlavě, který poskytuje finance. Každým rokem ovšem zoo zvyšuje míru své soběstačnosti.\n\nZoo Jihlava je rozdělena na několik expozic, v nichž se nachází vždy zvířata z určitého kontinentu nebo i menší oblasti. Kromě nich je zde i \"Pavilon šelem\" a \"Tropický pavilón\".\n\nDrápkaté opice, jež jsou symbolem zoo, jsou umístěny v různých pavilonech nebo expozicích. Jeden druh, tamarín pinčí, pobíhá po zoo volně.\n\nExpozice \"Africká savana\" je umístěna za novým hlavním vchodem v západní části zoo. Byla otevřena v létě 2013. Centrem expozice je pavilon ve tvaru velké africké chýše, ve kterém největší prostor zaujímá stáj žiraf. Jsou zde však i výběhy dalších velkých afrických zvířat – především pštrosů dvouprstých, zeber a antilop. V interiéru jsou menší šelmy (fenci a kočky pouštní); v chodbě v patře je několik terárií pro zvířata aktivní především za soumraku nebo v noci, např. komba Garnettova (\"Otolemur garnettii\").\n\nK expozici Africká savana přiléhá i další expozice a africkými opicemi. Kromě menšího pavilonu ji tvoří dva velké pletivem zcela kryté výběhy. Africkou oblast pak na severní straně zakončuje výběh a pavilon hyen žíhaných. Obě tyto expozice byly dokončeny také v roce 2013.\n\n\nSpecializací zoo je chov kočkovitých šelem, opic a plazů. Momentálně je domovem pro cca tisíc zvířat v 250 druzích. Má největší kolekci drápkatých opic v republice a jako jedna z mála u nás chová jedovaté hady. 32 druhů patří mezi ohrožené druhy zapsané v tzv. Červené knize ( ): je mezi nimi většina kočkovitých šelem (např. tygr sumaterský, levhart perský, levhart sněžný neboli irbis, ocelot stromový), primátů (lemuři, giboni či zástupci z čeledi kosmanovitých), želv, hadů anebo medvěd malajský, který je nejmenším zástupcem medvědů na světě. Od června roku 2016 chová také vlky iberské.\n\n17 druhů je zařazených do Evropských záchovných programů (\"European Endangered Species Programme – EEP\"). Návštěvníci se mohou zastavit u několika desítek výběhů a zajít do nových expozic, jakými jsou např.: Australská farma s klokany, papoušky, kunovci či ledňáky nebo Africká savana s žirafami, zebrami i pštrosy, či amazonského pavilonu, kde je čekají piraně, tamaríni, kosmani, lvíček zlatý nebo lenochod. Třetí pavilon patří kočkovitým šelmám: jeho součástí jsou venkovní výběhy s trávou, stromy s nezbytnou vodní plochou, i vnitřní prostor pro chladná zimní období.\n\nKromě zvířat nabízí zoo pro své návštěvníky i řadu vedlejších aktivit a atrakcí. Zadní část zoo patří kromě africké vesnice Matongo dětskému areálu. Ten tvoří lezecká stěna, lanovka a řada prolézaček. Nepostradatelné jsou samozřejmě toalety a hned několik míst s občerstvením. Návštěvníci si mohou ze své návštěvy odnést jako vzpomínku či dárek suvenýr.\n\nVolně přístupný je výběh koz kamerunských ve vesnici Matongo. Tito nejmenší zástupci poddruhů kozy domácí pocházející ze severní Afriky jsou velice temperamentní a rády se nechají zlákat na speciální krmivo, které je u výběhu k dispozici.\n\n"}
{"id": "260452", "url": "https://cs.wikipedia.org/wiki?curid=260452", "title": "Základní zákony Izraele", "text": "Základní zákony Izraele\n\nZákladní zákony Izraele (: חוקי יסוד, \"chukej jesod\") jsou kapitoly nepsané ústavy Státu Izrael.\n\nStát Izrael nemá klasickou psanou ústavu. Přestože Deklarace nezávislosti slibuje, že ústava bude schválena do 1. října 1948, propastí mezi sekulárními a náboženskými představiteli vznikl rozpor, jenž znemožnil přijetí jednotného dokumentu. David Ben Gurion později prohlásil, že Izrael by měl vyčkat návratu většiny Židů do Izraele. Zbožní Židé odmítali představu, že jejich národ bude mít dokument, který bude mít větší autoritu než náboženské texty jako jsou Tóra, Tanach, Talmud a Šulchan aruch. Začátkem 90. let prohlásil vůdce Šasu, Arje Deri, že i kdyby v návrhu ústavy bylo Desatero, odmítl by se pod něj podepsat.\n\nKompromisní řešení navrhl člen Knesetu poslanec Hariri a tato rezoluce nesoucí jeho jméno byla přijata Knesetem 13. června 1950. Kompromis fakticky znamená, že budou jednotlivé kapitoly přijímány postupně prostřednictvím tzv. \"Základních zákonů\". Ty by měly být v budoucnu spojeny a dohromady tak utvořit budoucí izraelskou ústavu. První Základní zákon – – byl přijat Třetím Knesetem v roce 1958. Ostatní Základní zákony byly schvalovány v nepravidelných intervalech. Jejich pozice v izraelském právním systému je do značné míry specifická. Pro jejich změnu je potřeba absolutní většina poslanců (minimálně 60), v určitých situacích i tzv. zvláštní většina. Při posuzování rozporu dílčích zákonů se Základními zákony u Nejvyššího soudu je takové posuzování prioritní. Právní vahou se tedy řadí spíše mezi roviny ústavní, přestože ústava v Izraeli doposud neexistuje. Do současné doby bylo přijato celkem dvanáct Základních zákonů, avšak v současnosti je v platnosti jedenáct Základních zákonů.\n\nV současné době jsou v přípravě další Základní zákony. Patří mezi ně: „Legislativa“, „Práva v procesu“ a „Svoboda projevu a sdružování.\n\n\n"}
{"id": "260458", "url": "https://cs.wikipedia.org/wiki?curid=260458", "title": "ATP Tour Masters 1000", "text": "ATP Tour Masters 1000\n\nATP Tour Masters 1000 je série devíti tenisových turnajů, které jsou součástí mužského profesionálního okruhu ATP World Tour. Po Grand Slamu a ATP Finals představuje třetí nejvyšší kategorii. Čtyři turnaje jsou hrány v Evropě, čtyři v Severní Americe a jeden v Čínské lidové republice.\n\nMasters Series se koná od sezóny 1990, kdy byla kategorie oficiálně pojmenována jako Championship Series, Single Week. V letech 1996–1999 nesla název Mercedes-Benz Super 9, poté v období 2000–2004 Tennis Masters Series, mezi roky 2005–2008 byla známá jako ATP Masters Series, v sezónách 2009–2018 nesla pojmenování ATP World Tour Masters 1000 a od sezóny 2019 je hrána se jménem ATP Tour Masters 1000.\n\nDo března 2020 získal nejvyšší počet třiceti pěti singlových titulů na turnajích Masters Španěl Rafael Nadal, který se 34. titulem z Rome Masters 2019 na čele statistik po týdnu odpoutal od druhého v pořadí Srba Novaka Djokoviće. Již výhrou na Monte-Carlo Rolex Masters 2018 dokázal Španěl jako první muž otevřené éry vyhrát jediný turnaj jedenáctkrát. Nejvíce turnajových vítězství během jediné sezóny vybojoval Novak Djoković v roce 2015, když dokázal ovládnout šest turnajů. Djoković s Nadalem jsou jedinými tenisty, jež triumfovali na čtyřech akcích v řadě, a z nich pouze Nadal dokázal vyhrát v jediném kalendářním roce, když si v roce 2013 odvezl trofeje z Madridu, Říma, Canada Masters a Cincinnati. \n\nNejstarším šampionem dvouhry se stal Roger Federer, jenž triumfoval na Miami Open 2019 ve 37 letech a 234 dnech, čímž překonal vlastní rekord z BNP Paribas Open 2017. Nejstarším vítězem premiérového kariérního titulu z dvouhry se tři týdny před 33. narozeninami stal Američan na John Isner na Miami Open 2018.\n\nTrofejí ze srpnového Cincinnati Masters 2018 se stal Srb Novak Djoković prvním tenistou, který dokázal zkompletovat trofeje ze všech devíti podniků série Masters, v této podobě hrané od roku 1990. Na uzavření tzv. kariérního Golden Mastersu přitom čekal pět let, když mu unikal poslední cincinnatský titul. Sedm z devíti turnajů vyhráli Andre Agassi, Roger Federer, Rafael Nadal a Andy Murray. Ve čtyřhře zkompletovali všech devět turnajových triumfů Daniel Nestor, Bob a Mike Bryanovi.\n\nVe čtyřhře si nejvyšší počet třiceti devíti titulů připsali američtí bratři Bob a Mike Bryanovi. Bryanovci se stali jediným párem, který ovládl šest turnajů v jediné sezóně (2014) a který dvakrát zvítězil na pěti turnajích v jediné sezóně (2007, 2013).\n\nTituly jsou počítány od vzniku kategorie v sezóně 1990. Již v období 1970–1989 probíhala její předchůdkyně nazvaná Grand Prix Super Series v rámci tehdy existujících okruhů Grand Prix a World Championship Tennis. V té držel rekord Čechoameričan Ivan Lendl s dvaceti dvěma tituly. Nadal jeho počet 22 výher překonal na navazujícím okruhu ATP Tour, na antukovém Mutua Madrid Open 2013.\n\nDne 31. srpna 2007 vedení ATP Tour oznámilo změny, které začaly platit od sezóny 2009. ATP Masters Series tak byla přejmenována na ATP World Tour Masters 1000, kdy číslovka 1000 vyjadřuje počet bodů pro singlové i deblové vítěze. V rozporu s dřívějšími plány se počet turnajů nesnížil na osm. Do kategorie byl na říjnový termín zařazen nový podnik v čínské Šanghaji a turnaj v Madridu byl přesunut na květen, když nahradil podnik v Hamburku. Ten i přes protesty klesl do nižší kategorie ATP Tour 500 .\n\nOd sezóny 2011 má šest událostí z devíti také ženskou část, která je organizována profesionálním okruhem WTA Tour.\n"}
{"id": "260459", "url": "https://cs.wikipedia.org/wiki?curid=260459", "title": "Pamětní dvoueurové mince roku 2008", "text": "Pamětní dvoueurové mince roku 2008\n\nPamětní dvoueurové mince jsou speciální mince měny euro, které v roce 2008 vydalo deset států.\n\nEvropská unie povolila od roku 2004 členským státům eurozóny (a Monaku, San Marinu a Vatikánu) vydávat omezený počet vlastních pamětních euromincí, ale pouze v hodnotě dvou eur. Mince jsou oběžné, v běžném platebním styku se však vyskytují jen výjimečně (na rozdíl od běžných dvoueurových mincí) kvůli tomu, že jsou vyhledávány sběrateli. V roce 2008 (už pátý rok) této možnosti využily Německo, Lucembursko, San Marino, Slovinsko, Belgie, Francie, Portugalsko, Vatikán, Finsko a Itálie.\n"}
{"id": "260460", "url": "https://cs.wikipedia.org/wiki?curid=260460", "title": "Sóka gakkai", "text": "Sóka gakkai\n\nSóka gakkai, v překladu „Společnost pro nastolení hodnot“, je japonské buddhistické hnutí, které založil ve třicátých letech 20. století Makiguči Cunesaburó (1871–1944). Tento směr japonského buddhismu vychází z učení mnicha Ničirena, proto je považován za jednu z Ničirenových škol. Stejně jako Ničiren kladou důraz na učení \"Lotosové sútry\".\n\n"}
{"id": "260462", "url": "https://cs.wikipedia.org/wiki?curid=260462", "title": "Odra (loď)", "text": "Odra (loď)\n\nOdra je loď Pražské paroplavební společnosti používaná na linkových plavbách na Slapy a do Troje a při okružních plavbách po Praze.\n\nV posledních dobách provozu starých kolesových parolodí zajišťovala paroplavba levnější alternativu hromadné dopravy do Povltaví nad i pod Prahou, jež s sebou rovněž nesla neopakovatelnou atmosféru. Proto se koncem padesátých a začátkem šedesátých let dosahovalo neobyčejně vysokých přepravních výkonů (cesty za rekreací, trampské výpravy, přepravy vodáckých skupin, stavebního materiálu či celých částí chat do Svatojánských proudů nebo cesty do práce či školy). Vzhledem k tomu přikročil tehdejší Dopravní podnik hl. m. Prahy – závod Osobní lodní doprava (OLD), jak se dříve jediný provozovatel osobní lodní dopravy v Praze jmenoval, k modernizaci a rozšíření lodního parku. Staré parníky byly postupně až na pět (PRAHA – původní František Josef I.; VYŠEHRAD – původní Dr. Edvard Beneš; DĚVÍN – původní Antonín Švehla a zároveň současný Vyšehrad, VLTAVA a LABE) vyřazeny. Nahradily je sice menší, ale o to modernější motorové lodě, mezi nimiž byla i ODRA.\n\nLoď ODRA byla vyrobena v polském Gdaňsku v roce 1968. Jde o dvoupalubovou loď sériové výroby s typovým označením SPJD (Statek Pasaźersky Jeziorowy Duźy – velká osobní jezerní loď). Stejně jako jejích dvanáct sesterských lodí (všechny, kromě naší VISLY, provozované v Polsku) ji postavila Gdańska Stocznia Rzeczna „Wisła“. Z celé této série byla loď ODRA poslední – třináctá. Zároveň jako jediná se od celé série odlišovala provedením zastřešení horní paluby. Lodě z této série byly konstruovány pro plavbu v přímořských vodách Baltského moře a na Mazurských jezerech. Právě Mazurská jezera jsou propojena plavebními kanály, přes které vede mnoho nízkých mostů. Podplutí těchto nízkých mostů bylo tedy při projektování lodí typu SPJD jedním z hlavních požadavků – loď středních rozměrů (cca 35 x 6,5 metrů) s velkou kapacitou, která může mosty s plavební výškou okolo čtyř metrů podplout. Všechny ostatní lodě typu SPJD včetně VISLY proto měly spustitelnou kormidelnu a střechu. V Praze však problém s takto nízkými mosty nebyl. Jediným problémem bylo pár mostů při cestě z Gdaňsku, které však svou výškou ohrožovaly pouze kormidelnu, jejíž střecha je asi o půl metru výše než zastřešení horní paluby. Proto byla ponechána spustitelná pouze kormidelna. To je patrno na první známé fotografii ODRY během přepravy, kdy se chystá se spuštěnou kormidelnou podjet nízký most v Anhaltském Lutherstadt – Wittenbergu. Zastřešení horní paluby bylo tedy pevné, navíc o několik metrů delší, přičemž zadní polovina se dala odsunout. Krátce po uvedení do provozu byla však kormidelna zafixována. ODRA i VISLA byly považovány za nejmodernější špičkové lodě. Jednak to bylo díky již zmíněné kapacitě (288 osob), a dále možnosti ovládání motoru přímo z kormidelny, nádrži na fekální hmoty a balastovým nádržím, které svým napuštěním vyvažují loď v případě nevhodného rozmístění osob na palubě. Navíc kormidelní perutě byly spojeny s kormidelním kolem lanovodem namísto tehdy častějšího hřídelového vedení.\n\nKe slavnostnímu křtu lodi a uvedení do provozu došlo dne 28.6.1968. Následně také proběhla první slavnostní jízda do Chuchle a zpět. Prvním kapitánem ODRY byl v letech 1968 – 1984 Jaroslav Brynda a po něm kratší dobu Pavel Poustecký. Potom následovalo delší období, kdy loď neměla trvalého kapitána, pouze se na ní střídali kapitáni z ostatních lodí. Až počátkem devadesátých let nastoupil Milan Pohan,Petr Hanták, Martin Rmoutil a nakonec v roce 1997 Jaroslav Trojan, kterému je loď svěřena dodnes. Loď byla používána na okružní plavby po Praze, linkové plavby a pronájmy. Byla všestranně využívána a patřila k nejoblíbenějším a provozně nejvytíženějším lodím OLD. Vzhledem k tomu, že o loď bylo vždy vzorně pečováno, byla také velmi často využívána pro zvláštní plavby s prominentními hosty.\n\nV zimě 1985/1986 došlo na ODŘE k několika technickým úpravám. Šlo o výměnu trojdílného čelního skla kormidelny za jednodílné, zrušení střešního okna v kormidelně, výměnu stahovací části střechy, která byla již značně pokroucena tím, že se na ní pohupovali neukáznění hosté diskotékových plaveb, výměnu starého slabého pomocného motoru, sloužícího k výrobě elektrické energie, za nový, který vyrábí napětí 220 V a výměnu starého hlavního motoru za nový, ovšem přesně toho samého typu. Také byl vyměněn starý slušivý záchranný člun za nový plechový, který lépe vyhovoval při projíždění plavebními komorami na Smíchově. V roce 1999 byla ODRA pomalována obrázky zvířat, motivujícími cestující k jízdě lodí do trojské zoologické zahrady.\n\nOd konce září 2004 do 19. května 2006 prošla ODRA kompletní rekonstrukcí, při níž bylo vyměněno původní mechanické kormidelní zařízení za hydraulické. Dále byl starý motor značky Škoda (stejný je dodnes na lodi VISLA) vyměněn za nový značky Caterpillar, který je podstatně menší a lehčí. Provedeny byly rovněž rozsáhlé opravy interiéru, staré překližkové obložení ostění bylo vyměněno za krásné nové dřevěné. Celá loď byla vybavena novým nábytkem vyrobeným na zakázku. Samozřejmostí byl také nový nátěr. První slavnostní plavba po rekonstrukci s cestujícími se konala v sobotu 20.5.2006 v 9:30 z Rašínova nábřeží do Troje.\n\nV sobotu 28.6.2008 proběhla slavnostní plavba u příležitosti společných oslav čtyřiceti let motorové osobní lodi ODRA a devadesáti let první trampské osady Ztracenka. Loď vyplula v 9:00 na běžnou linkovou plavbu na Slapy. Místo obvyklé dvouhodinové přestávky však následoval přejezd pár kilometrů zpět na Ztracenku. Odtud se konala hodinová okružní plavba ke Štěchovické přehradě a pod Bílou skálu. Poté se vrátila na Slapy a již jako linkový spoj odplula zpět do Prahy.\n\nV současnosti je loď provozována na linkových plavbách na Slapy a do Troje, okružních plavbách po Praze, a dále jsou na ní přes letní sezónu pořádány pravidelné večerní diskotékové plavby.\n\n\n\n"}
{"id": "260464", "url": "https://cs.wikipedia.org/wiki?curid=260464", "title": "Divadlo Globe", "text": "Divadlo Globe\n\nDivadlo Globe bylo divadlo v Londýně, kde byly uváděny hry Williama Shakespeara. První budova divadla byla postavena 1599 a požárem zničena 1613, druhá budova z roku 1614 byla stržena 1644. Jejich novodobá replika nazvaná Shakespeare's Globe stojí na břehu Temže nedaleko Southwarkského mostu.\n\nDivadlo Globe bylo postaveno v roce 1599 v Londýně a je spjato s osobou Williama Shakespeara, který byl členem a podílníkem divadelní společnosti nazývané \"Služebníci lorda komořího\". Svá představení hráli v Divadle Jamese Burbage. Roku 1597 jim však nájem na divadlo vypršel, což znamenalo velké potíže. Bylo třeba něco podniknout. Divadelní společnost se rozhodla ukrást své vlastní divadlo na základě prošlé smlouvy, kde se psalo, že pokud budou chtít, mohou divadlo rozebrat. Divadlo přesunuli na jižní břeh řeky Temže a pojmenovali ho Globe. Byl to vynikající tah, \"Služebníci lorda komořího\" zachránili své divadlo i své kariéry. Jednu chybu však udělali, střechu nového divadla vyrobili z hořlavých došků. V létě roku 1613 Globe do základů vyhořel. Velký oheň způsobilo dělo, ze kterého vystřelili při představení. Dělo se nestrefilo a zapálilo doškovou střechu. Podílníci měli povinnost postavit nové divadlo. Tato verze Globu přežila 30 let, dokud nebylo divadlo z nařízení puritána Olivera Cromwella uzavřeno. Samotná budova byla v roce 1644 stržena.\n\nKe konci 20. století byl po přestávce trvající 350 let postaven další Globe. Americký herec a Shakespearův milovník Sam Wanamaker (otec Zoë Wanamakerové) se rozhodl, že ve čtvrti Bankside v londýnském Southwarku postaví repliku Globu. Teď zde stojí divadlo, které se snaží věrně napodobit obě původní budovy podle dochovalých dokladů, jak vypadalo za Shakespearových časů. V Globu probíhá každoročně letní sezona Shakespearových her a také je zde největší trvalá Shakespearova výstava na světě.\n\nV roce 1999 byla postavena dřevěná replika divadla Globe podle projektu Tomáše Kulíka a Jindřicha Smetany také na pražském Výstavišti. Toto divadlo bylo v roce 2005 zničeno požárem.\n\n"}
{"id": "260465", "url": "https://cs.wikipedia.org/wiki?curid=260465", "title": "Aiglé", "text": "Aiglé\n\nAiglé (latinsky \"Aegle\") je v řecké mytologii jméno několika ženských postav.\n\nMezi Najádami je Aiglé tou nejkrásnější, však si ji také za milenku vybral sám bůh slunce Hélios. Z tohoto vztahu se zrodily Charitky, krásné bohyně krásy a umění. \n\nExistuje však ještě jiná verze, v ní otcem Charitek byl nejvyšší bůh Zeus a jejich matkou byla bohyně Eurynomé.\n\nTato Aiglé je jednou ze čtyř strážkyň vzácných zlatých jablek v zahradě Hesperidek na západě země. Tam \npro ně přišel hrdina Héraklés, když plnil jedenáctý úkol, uložený mu králem Eurystheem. Héraklés musel \nzastřelit šípem hrozného hlídače zahrady, stohlavého draka Ládóna, poté podržel nebeskou klenbu a za to mu obr Atlás utrhl tři zlatá jablka. \n\nHesperidky jsou tři nebo čtyři, uvádělo se jich i sedm. Tři z nich se jmenují Erychtheia, Hesperethúsa a Arethúsa. \n\n"}
{"id": "260467", "url": "https://cs.wikipedia.org/wiki?curid=260467", "title": "Rolling Stone", "text": "Rolling Stone\n\nRolling Stone je původně americký časopis, který se věnuje zejména populární hudbě, dále také celebritám, filmům, sportu a liberální politice. Vychází každých 14 dní v mnoha jazykových mutacích po celém světě.\n\nČasopis byl založen v San Franciscu (Kalifornie, USA) v roce 1967 Jannem Wennerem, který je dosud editorem a vydavatelem časopisu, a hudebním kritikem Ralphem J. Gleasonem. V počátcích se věnoval hippies kultuře, ale průběhem času se zaměřil na rockovou hudbu. Během své existence časopis vyhlásil mnoho žebříčků nejlepších interpretů, alb a písní, které zásadně ovlivnily vývoj hudby.\n\nDnes se časopis orientuje především na mladší populaci a společně s MTV je označován za jedno z nejvlivnějších médií na poli hudby a populární kultury.\n\nV roce 2004 redaktoři časopisu oslovili 273 předních rockových hvězd a s jejich pomocí sestavili žebříček 500 nejlepších hudebních alb a vydali stejnojmennou knihu.\n\n\n"}
{"id": "260468", "url": "https://cs.wikipedia.org/wiki?curid=260468", "title": "Suchý vrch (Lužické hory)", "text": "Suchý vrch (Lužické hory)\n\nSuchý vrch je zalesněná znělcová hora o nadmořské výšce 641 m v Lužických horách na severu České republiky, asi 3,5 vzdušnou čarou na jihozápad od nejvyšší hory Lužických hor, Luže.\n\nHora o nadmořské výšce 641 metrů je popisována jako dvouvrcholový znělcový vrch (menší 637 m), který je zalesněný bukovými lesy. Jsou zde balvanová pole a srubové svahy. V geomorfologickém členění je vrch řazen pod Lužický hřbet (IVA-2A), jeho okrsek je buď Hvozdský hřbet (IVA-2A-b)., či podle jiných zdrojů se ujedná o okrsek Jedlovský hřbet (IVA-2A-a). Vrch je na katastru obce Naděje 618101.\n\nSuchý vrch leží na jih od údolí Hamerského potoka a 1,5 km od přehrady Naděje. Na severním úbočí Suchého vrchu je vchod do Ledové jeskyně. Pseudokrasová paledová jeskyně je nepřístupná. Směrem k jihozápadu vybíhá hřbet k Trávnickému vrchu, na kterém leží zřícenina hradu Milštejn. Po severním úpatí vrchu byla vedena jedna z linií opevnění z roku 1938 a je zde zachována řada řopíků.\n\nPod Suchým vrchem od severní strany jsou vedeny značené turistické trasy: žlutá 6953, mezinárodní červená E10 vč. úseku dříve značeného 0329 a cyklotrasa 3061.\n\n"}
{"id": "260471", "url": "https://cs.wikipedia.org/wiki?curid=260471", "title": "Kashyyyk", "text": "Kashyyyk\n\nKashyyyk je fiktivní planeta ve světě Star Wars. Jedná se o domovský svět Wookiů, skoro nejsilnějších inteligentních bytostí v galaxii. Hlavní město planety se jmenuje Rwookrrorro. Svět Wookiů tvoří moře a vysoké stromy ve kterých Wookiové žijí. Tyto stromy jsou kilometry vysoké a jejich propletené větve dohromady tvoří stromovou zem na které se staví města. Na Kashyyyku je nejoblíbenější zbraň wookijská kuše. Na planetě se nenacházejí žádné továrny, celý Kashyyyk je velmi ekologicky založen, protože jeho obyvatele včas zjistili, že jde žít v symbióze s přírodou. Floru zde tvoří především wroshyr stromy které rostou už od nejspodnějšího patra, které je kvůli nebezpečným zvířatům nepřístupné i Wookiům.\n\nNa této planetě se také v III. Epizodě odehrála bitva mezi Klonovou armádou a Separatisty, během které byl Palpatinem vydán rozkaz 66, který Mistr Yoda vycítil, popravčí zabil a následně z planety utekl za pomoci přátelských Wookiů. Princezna Leia využila Kashyyyk v době vlády velkoadmirála Thrawna jako úkryt před Noghrii, kteří ji měli zajmout i s Lukem Skywalkerem. Mezi dovážené zboží patří léky, mezi vyvážené pak přírodní materiál.\n\nTaké se zde odehrává část videohry Star Wars Jedi: Fallen Order z roku 2019 od vydavatele Electronic Arts.\n\n"}
{"id": "260473", "url": "https://cs.wikipedia.org/wiki?curid=260473", "title": "Sergej Nikitič Chruščov", "text": "Sergej Nikitič Chruščov\n\nSergei Nikitich Khrushchev (rusky \"Серге́й Ники́тич Хрущёв\"; * 2. července 1935 Moskva) je syn bývalého sovětského vůdce Nikity Chruščova.\n\nV Sovětském svazu pracoval na různých vysokých vědeckých postech, podílel se například na konstrukci sovětských raket, za což byl vyznamenán Leninovým řádem.\n\nOd roku 1991 žije se svou ženou Valentinou ve Spojených státech, v roce 1999 získal americké občanství. Od roku 1991 přednáší politologii a moderní dějiny na Watsonově institutu pro mezinárodní vztahy při Brownově univerzitě v Providence, Rhode Island.\n\nSergej Chruščov je autorem celé řady knih, zejména prací o svém otci.\n\n\n"}
{"id": "260474", "url": "https://cs.wikipedia.org/wiki?curid=260474", "title": "Druhý chrám", "text": "Druhý chrám\n\nDruhý chrám (: בית המקדש v překladu „svatý dům“) je označení pro jeruzalémský chrám, který stál na Chrámové hoře od roku asi 516 př. n. l. do roku 70 n. l. Po návratu z babylonského zajetí byl centrem židovského náboženství a místem přinášení obětí, které skončilo jeho zničením. Zachovala se jen část vnější opěrné zdi z doby jeho pozdějšího rozšíření, která se nazývá Zeď nářků. \n\nOznačení chrámu odkazuje na Babyloňany zničený První neboli Šalomounův chrám. Zničení Druhého chrámu Římany znamenal počátek židovské diaspory.\n\nŠalomounův chrám, taktéž známý jako První chrám, byl zničen roku 587/586 př. n. l., načež byli Židé v babylonském zajetí. Druhý chrám byl zbudován navrátilci z babylonského zajetí, vedenými Zerubábelem z Davidova rodu, zhruba 70 let po zničení prvního chrámu. Umožnil to edikt nového pána Babylonie, perského krále Kýra II., jímž byla vyhlášena náboženská svoboda. O obnově chrámu se píše v biblické knize Ezdráš, která klade jeho dokončení do 6. roku vlády krále Dareia.\n\nV druhém chrámu již chyběla Archa úmluvy (ve svatyni tak zůstal jen kámen, na kterém schrána stála), nádoba s manou (která byla uchovávána z putování Izraele do Kanaánu) a Áronova hůl. Z prvního chrámu tak zůstala zachována jen menora. Během tohoto období byl centrem židovských bohoslužeb, které zahrnovaly i oběti známé jako .\n\nHerodes Veliký (74 př. n. l.–4 n. l.) chrám roku 19 př. n. l. nechal přestavět a proměnil jej v honosnou stavbu (čímž si do jisté míry získal přízeň židovského lidu). Herodův chrám byl zbudován ze zelenkavého a bílého mramoru. Vylepšování a rozšiřování chrámu pokračovalo i po Herodově smrti – téměř až do zániku chrámu.\n\nDruhý chrám stál do 10. srpna 70, kdy byl vypálen římským vojskem vedeným Titem. Chrám pak již nikdy nebyl obnoven. Centrální svatyni po zničení chrámu a rozptýlení židů do diaspory nahradily jednotlivé místní svatyně, synagogy. Dodnes se z chrámu zachovala část jeho vnějšího opevnění nazývaná Západní zeď či Zeď nářků a v místech chrámu zvaném Chrámová hora byly na konci 7. století po islámské expanzi postaveny mešita al-Aksá a Skalní dóm.\n\nDruhý jeruzalémský chrám se vyskytuje v životě Ježíše Krista popisovaném Novým zákonem. Ježíšova matka Marie s ním do chrámu přináší oběť za prvorozeného syna, v chrámu se odehrává diskuse dvanáctiletého Ježíše s učenci (jediná popisovaná příhoda z jeho pozdějšího dětství) a vztahuje se k němu i \"vyčištění chrámu\", vyhnání kupců a směnárníků z chrámového nádvoří, po kterém prohlásí: „Zbořte tento chrám a já jej ve třech dnech znovu postavím.“ \n\n\n"}
{"id": "260475", "url": "https://cs.wikipedia.org/wiki?curid=260475", "title": "Padrťské údolí", "text": "Padrťské údolí\n\nPadrťské údolí v Brdech se táhne v délce 10,5 km ve směru sever - jih nejdříve úzké a zahloubené, od loveckého zámečku Tři trubky. Po 3,5 km se však v oblasti bývalých obcí Padrť, Přední Záběhlá a Zadní Záběhlá rozšiřuje do tzv. Padrťských plání (nyní již nevyužívaná cílová plocha střelnice), která je až na okraje prakticky bezlesá. Zde leží protáhlý Dolejší Padrťský rybník (65 ha). Ten jen hrází sousedí s jižnějším a větším Hořejším Padrťským rybníkem, který je daleko nejrozsáhlejší vodní plochou v Brdské vrchovině (115 ha). Je již ze všech stran (kromě severní) obklopen lesy. Údolí odtud pak mírně stoupá do svého závěru, který tvoří bezejmenné sedlo (695 m) u obce Teslíny a vrchy Sklář (701 m) a Břízkovec (718,8 m).\n\nZ východu je údolí obklopeno hradbou vrchů Jahodová hora (726 m), Červený vrch (770 m), Praha, Malý Paterák (795 m) a Kočka (789 m). Od západu je to Okrouhlík s působivými skalními útvary nedaleko vrcholu, Palcíř a Kamenná.\nÚdolím protéká Padrťský potok, který napájí zdejší vodní nádrže. U Tří trubek přijímá zprava Třítrubecký potok, stáčí se k severozápadu a posléze ve Strašicích k jihozápadu. U Rokycan se spojuje s Holoubkovským potokem a odtud již nese jméno Klabava. U obce Chrást u Plzně se vlévá do Berounky. Potok (říčka) je pověstný svým kolísavým vodním stavem, časté povodně působí mnohdy značné škody ve střední a dolní části jeho toku.\n\nVíce jak 2/3 údolí náleží do geomorfologického okrsku Třemšínská vrchovina, zbývající část (ohraničená Kamennou, Kočkou, Malým Paterákem a Červeným vrchem) pak náleží do Třemošenské vrchoviny.\n\n\n\n\n\n\n"}
{"id": "260476", "url": "https://cs.wikipedia.org/wiki?curid=260476", "title": "Dipondium", "text": "Dipondium\n\nDipondium byla jednotka hmotnosti v antickém Římě. 1 dipondium je 654,9 g, což jsou 2 pondusy.\n\n \n"}
{"id": "260477", "url": "https://cs.wikipedia.org/wiki?curid=260477", "title": "Barbastro", "text": "Barbastro\n\nBarbastro ( ) je španělské město. Leží v Aragonii v provincii Huesca a má necelých 16 000 obyvatel. Ve městě sídlí biskup římskokatolické diecéze Barbastro-Monzón.\n\nMěsto smutně proslulo za španělské občanské války jakožto symbol republikánského teroru: v létě roku 1936 zde republikánské jednotky povraždily většinu duchovenstva včetně biskupa Barrosa i žáky řeholního kněžského semináře.\n\n"}
{"id": "260478", "url": "https://cs.wikipedia.org/wiki?curid=260478", "title": "Akamás", "text": "Akamás\n\nAkamás (latinsky \"Acamus\") je v řecké mytologii jméno několika méně významných mužských postav.\n\n\n"}
{"id": "260481", "url": "https://cs.wikipedia.org/wiki?curid=260481", "title": "Ostrštokové z Astfeldu", "text": "Ostrštokové z Astfeldu\n\nOstrštokové z Astfeldu byla česká erbovní rodina. Její erb byl štít na délku poloviční, vpravo s dubovým pařezem a zelenající větví, vlevo na čtyřech křížem rozdělených polích byla zlatá lví hlava v červeném poli a červená lilie v bílém poli, dvě křídla bez křížení rozdělená a červenobíle a zlatomodře zbarvená.\n\nPředek rodu František se v roce 1607 přistěhoval z Českých Budějovic do Prahy. Držel „Dům u prstenu“ vedle starého ungeltu (místo, kde se vybírá clo, poplatky atd.), byl pak výběrčím posudného v pražských městech a krajským staroměstským rychtářem. Majestátem obdržel 24. března 1604 erb a příjmení z Astfeldu, potom stál pevně k Habsburskému domu a katolické církvi. Císař Ferdinand II. potvrdil 11. května 1623 erb a vyhlásil Ostrštoka za vladyku. Po získání inkolátu v roce 1627 koupil statek Radonice. Zemřel 25. prosince 1636. Jeho manželkou byla Veronika Hyršová z Hyršperka. Kromě dcery měl syna Jana Ignáce, jenž získal vzdělání u jezuitů. V letech 1649–1651 držel s manželkou Evou Maxmiliánou ze Sulevic statek Jindice. Zůstal pak v Praze, kde jeho potomci dlouhý čas drželi dům u Ostrštoků na Starém Městě. \n\nV roce 1788 ještě žil František Ostrštok z Astfeldu.\n\n"}
{"id": "260484", "url": "https://cs.wikipedia.org/wiki?curid=260484", "title": "Akarnán", "text": "Akarnán\n\nAkarnán (řecky Ἀκαρνάν, latinsky \"Acarnan\") je v řecké mytologii syn Alkmaióna z Argu a jeho druhé manželky Kallirhoé.\n\nAkarnánův děd Amfiaráos byl věštec a jeden z vůdců ve válce Sedmi proti Thébám. Jeho otec Alkmaión zase vedl vojska Epigonů, kteří Théby dobyli a pobořili. Něpěknou účast v obou válkách sehrála Alkmaiónova matka Erifýlé, která v první i druhé válce se nechala podplatit Thébany, aby svého muže a své syny poslala do války. Za tuto zradu dostala cenné dary - plášť a náhrdelník z dědictví po Harmonii, manželce zakladatele Théb Kadma. \n\nKdyž se Alkmaión se svými bratry vrátil z války, splnili otcovo přání a matku za její zradu zabili. Alkmaióna trýznily \nErínye, musel odejít z Argu a v cizí zemi se oženil s Arsinoé. Jí daroval obě vzácnosti, ale sám musel opět dál do světa a stalo se, že se oženil podruhé, s Kallirhoé. Alkmaión to tajil, od Arsinoé chtěl oba vzácné dary zpět, pak se vše prozradilo a tchán Fégeus nechal Alkmaióna zavraždit. \n\nKdyž se to dozvěděla Kallirhoé, prosila bohy o pomoc a Zeus na její přání nechal její maličké syny Akarnána a Amfotera rychle vyrůst v silné muže. Bůh jí vyhověl a chlapci během jediné noci vyrostli v dospělé muže. Odešli do Fégeova království a \nzabili jeho i jeho dva syny. \n\nAkarnán i jeho bratr se poté prý odstěhovali až na západní pobřeží do země, která byla později nazvána Akarnánií. \n\n"}
{"id": "260486", "url": "https://cs.wikipedia.org/wiki?curid=260486", "title": "Deklarace nezávislosti Státu Izrael", "text": "Deklarace nezávislosti Státu Izrael\n\nDeklarace nezávislosti (: , Hachrazat ha-acma'ut) Izraele je oficiální oznámení, že nový židovský stát, nazvaný Stát Izrael (), byl formálně založen v části oblasti dříve známé jako Britský mandát Palestina, v místech, kde se dříve nacházelo království Izraelské, Judské a Judea. Stát Izrael byl vyhlášen pouze na oblastech přidělených mu plánem OSN na rozdělení Palestiny (území Izraele se později zvětší jako důsledek války za nezávislost v roce 1948).\n\nNěkterými pozorovateli bylo vyhlášení nezávislosti nazýváno jako „Třetí židovské společenství“. „První židovské společenství“ skončilo zničením Šalamounova chrámu roku 586 př. n. l., druhé zničením Druhého chrámu v roce 70 n. l. a porážkou povstání Bar Kochby Římskou říší roku 135 n. l.\n\nDeklarace nezávislosti Státu Izrael byla veřejně přečtena, o půlnoci před vypršením Britského mandátu, 14. května 1948 v Tel Avivu. Poté, co David Ben Gurion přečetl deklaraci nezávislosti, rabín Fishman pronesl modlitbu Šehechejanu a deklarace byla podepsána. Slavnostní ceremonie byla zakončena zpěvem izraelské hymny Hatikvy.\n\nNávrh deklarace byl sepsán během předcházejících měsíců a výsledná verze byla výsledkem kompromisu mezi různými skupinami izraelské veřejnosti. 14. května 1948 se Židovská národní rada (Va'ad le'umi) sešla před Tel Avivským muzeem umění a potvrdila vyhlášení nezávislosti.\n\nNicméně „12. května byla svolána židovská národní správa, aby rozhodla zda přijmout americký návrh na příměří nebo vyhlásí nový stát. Proběhlo hlasování a rozhodnutí okamžitě vyhlásit nezávislost bylo podpořeno šesti z deseti hlasů“.\n\nS ohledem na převážně levicové cítění vedoucích představitelů sionistického hnutí a faktickou neexistenci aristokraticky privilegované složky žido-palestinského obyvatelstva byla zvolena jako forma uspořádání nového útvaru republika. Oficiální název Medinat Jisra'el byl upřednostněn před dalšími zvažovanými, jimiž byly Medinat Jehuda (Stát Judsko), odkazující na předbabylonské a makabejsko-herodovské dědictví, a Medinat Cijon (Stát Sijón), reflektující existenci státu coby důsledku sionistického úsilí a znějící revolučně a sekulárně oproti oběma předchozím variantám. Pojem Izrael odkazoval na první židovské historické, nerozdělené království a působil univerzálněji, obyvatelé tak nemuseli být nutně zváni Židé či Sionisté, kdežto citlivěji Izraelci.\n\nNový stát a jeho vláda byla uznána de facto o několik minut po vyhlášení Spojenými státy americkými a o tři dny později pak Sovětským svazem. Nicméně mnoho dalších států bylo proti, zejména pak arabských.\n\nDeklarace byla napsána ve stylu připomínající rezoluce OSN. Začíná preambulí, která vysvětluje důvody deklarace a právo Židů na nezávislý stát.\n\nJako vůdce jišuvu byl David Ben Gurion první osobou, která podepsala Deklaraci nezávislosti. Byl následován těmito lidmi:\n\nDani'el Auster, Jicchak Ben Cvi, Mordechaj Bentov, Elijahu Berligne, Fritz Bernstein, Rachel Kohen-Kagan, Elijahu Dobkin, Rabi Jehuda Lejb Fischman, Rabi Wolf Gold, Me'ir Grabovsky, Dr. Avraham Granovsky, Jicchak Gruenbaum, Rabi Kalman Kahana, Eli'ezer Kaplan, Avraham Kacnelson, Sa'adja Kobaši, Moše Kolodny, Rabbi Jicchak-Me'ir Levin, Me'ir David Loewenstein, Cvi Luria, Golda Meyersonová, Nachum Nir, David Cvi Pinkas, Felix Rosenblueth, David Remez, Berl Repetur, Cvi Segal, Mordechaj Šatner, Ben-Cijon Sternberg, Bechor-Šalom Šitrit, Chajim-Moše Šapira, Moše Šaret, Herzl Vardi, Me'ir Vilner, Zerach Warhaftig a Aharon Cizling\n\n11 minut poté, co byla podepsána Deklarace nezávislosti, v 18:00 (čas ve Washingtonu D.C.) 14. května 1948, formálně uznaly Spojené státy americké vznik Státu Izrael. Následovali je Írán, Guatemala, Nikaragua a Uruguay. Sovětský svaz uznal Stát Izrael 17. května 1948 následován Polskem, Československem, Jugoslávií, Irskem a Jihoafrickou republikou.\n\n"}
{"id": "260488", "url": "https://cs.wikipedia.org/wiki?curid=260488", "title": "Balla", "text": "Balla\n\nBalla je stará hmotností jednotka, která odpovídá přibližně 1,866 kg. Používala se v Bengálsku.\n\n\n"}
{"id": "260489", "url": "https://cs.wikipedia.org/wiki?curid=260489", "title": "Seznam tesaříkovitých v Česku", "text": "Seznam tesaříkovitých v Česku\n\nSeznam brouků čeledi Cerambycidae (tesaříkovití) nalezených v České republice.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "260494", "url": "https://cs.wikipedia.org/wiki?curid=260494", "title": "Adrien Brody", "text": "Adrien Brody\n\nAdrien Brody (* 14. dubna 1973 New York) je americký herec a držitel Oscara a Césara za roli Wladyslawa Szpilmana ve filmu \"Pianista\". Stal se tak nejmladším oscarovým hercem oceněným za hlavní roli v kategorii Nejlepší herec.\n\nBrody pochází z umělecké rodiny. Navštěvoval střední školu High School for the Performing Arts. Už v dospívajícím věku účinkoval v TV sitcomu \"Annie McGuire\". Další herecké vzdělání získal na prestižní Americké akademii dramatického umění. Ale je to především Brodyho talent od přírody, který ho předurčil k tomu, aby se stal jedním z nejlepších a nejrespektovanějších herců své generace. Po ukončení studia hrál v několika, spíše vedlejších rolích, jako například ve filmech \"Tenká červená linie\", \"Andělé\" nebo \"Střela\".\n\nRoman Polanski jej obsadil do hlavní role filmu \"Pianista\" poté, co jej viděl při natáčení filmu \"Aféra s náhrdelníkem\". Adrien Brody se na tuto roli pečlivě připravoval. Ztvárnění mu vyneslo Oscara za nejlepší mužský herecký výkon v hlavní roli. Zároveň se stal nejmladší držitelem Oscara v této kategorii. Pozlacenou sošku získal ve svých 29 letech. Byl také nominován na Zlatý glóbus za nejlepší mužský herecký výkon, cenu Screen Actors Guild a ocenění BAFTA. Odnesl si také Césara v kategorii Nejlepší herec, cenu Bostonských filmových kritiků a National Society of Film Critics.\n\nKromě toho se pravidelně umisťuje v žebříčcích o nejstylovějšího a nejlépe oblékaného muže a v anketách o nejvíce sexy muže planety.\n\nOd natočení \"Pianisty\" se Adrien Brody objevil v dalších snímcích. Zahrál si společně s Joaquinem Phoenixem a Sigourney Weaver v dramatickém thilleru \"Vesnice\", v thrilleru \"Svěrací kazajka\", \"Detektiv\", \"Harrisonovy květy\" či ve filmu \"King Kong\" režiséra Petera Jacksona. Natočil také kritikou kladně přijatý film \"Darjeeling s ručením omezeným\".\n\nMezi přátele patří Asia Argentová, její otec Dario Argento a Benicio del Toro. Řadí se k fanouškům italského fotbalu. Každým rokem tráví většinu léta ve své letní residenci na Sardínii.\n\n\n"}
{"id": "260495", "url": "https://cs.wikipedia.org/wiki?curid=260495", "title": "Aam", "text": "Aam\n\nAam je stará holandská jednotka objemu. V Holandsku se její hodnota pohybovala mezi 143 a 157 litry, v Německu mezi 134 a 174 litry. V Německu tuto jednotku nazývají také Ahm nebo Ohm. Mimo Evropu se jednotka používala i v asijských státech, především Indonésii.\n\n\n"}
{"id": "260496", "url": "https://cs.wikipedia.org/wiki?curid=260496", "title": "Seznam střevlíkovitých brouků v Česku", "text": "Seznam střevlíkovitých brouků v Česku\n\nSeznam brouků čeledi Carabidae (střevlíkovití) vyskytujících se na území České republiky, uspořádaný podle podčeledí (koncovka \"-inae\") a rodů (koncovka \"-ini\").\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "260498", "url": "https://cs.wikipedia.org/wiki?curid=260498", "title": "Your New Favourite Band", "text": "Your New Favourite Band\n\nYour New Favourite Band je album největších hitů skupiny The Hives, které poskládali ze dvou předešlých desek Veni Vidi Vicious a Barely Legal a EP A.K.A. I-D-I-O-T. Album bylo vydáno za účelem dosažení úspěchů ve Velké Británii a USA.\n"}
{"id": "260499", "url": "https://cs.wikipedia.org/wiki?curid=260499", "title": "Pes argentinský", "text": "Pes argentinský\n\nPes argentinský (\"Lycalopex griseus\") je jihoamerická šelma, která je řazena mezi tzv. \"falešné lišky\". Vyskytuje se na úpatí hor a na travnatých pláních u obou dvou stranách And od severní Chile a Argentiny po Ohňovou zemi. Vyhýbá se však vysokohorskému terénu a v Argentině severovýchodního pobřeží. Pes argentinský byl také uměle byl vysazen na Falklandách a údajně byl spatřen i na území Peru, jenže zatím to nebylo vědecky doloženo.\n\nPes argentinský byl v minulosti hojně loven lidmi, kteří si jej cenili pro jeho kožešinu. Také ho lovili proto, že je schopen ulovit i zdravou dospělou ovci nebo kozu, i když je malého vzrůstu. Dnes je ale ohrožován spíše bezohledným lovem pro zábavu a také silničním provozem. I přesto ale zůstala jeho populace poměrně stabilní.\n\n\nTento druh se vzhledem podobá malé lišce. Má malou hlavu s velkýma ušima. Na těle má mírně vybledlou žíhanou šedivou srst, zatímco na hlavě má srst načervenalou s bílými skvrnami pod bradou. Končetiny má žlutohnědé s černou skvrnou na stehnech. Ocas je dlouhý a velmi huňatý, na vrchu a na konci je černá skvrna a na zbytku je ocas zbarven žlutohnědě.\n\nPes argentinský je spíše noční živočich, i když v mnohých oblastech bývá aktivní i během dne. Loví především drobné savce, ptáky, a ještěrky. Někdy se živí i ovocem nebo mršinami, ale upřednostňuje hlavně lov. Většinou loví sami, ale byly spatřeny i lovící smečky o čtyřech až pěti kusech, ale většinou to bývaly samice se svými dospívajícími mláďaty. Ke svému lovu pes argentinský používá svůj bystrý sluch a pomalu sleduje svou oběť, až ji nakonec skokem přepadne. Pokud se před ním kořist schová do nory, je schopen ji rychle vyhrabat.\n\nSamec a samice psa argentinského tvoří trvalý pár a hlídají si teritorium o rozloze 2–3 km². Doba páří je okolo srpna a září a po 58 dnech březosti samice rodí 4-6 mláďat do připraveného doupěte, které matka prvních pár dnů málokdy opouští a o potravu pro matku shání samec. Mláďata opouštějí noru přibližně po měsíci a rodiče opustí, jakmile dosáhnou věku 6-7 měsíců. Občas dochází k tomu, že se samec stará o více samic, které s ním mají mláďata, nebo že páru jedna cizí samice pomáhá, aby se zvýšila pravděpodobnost, že mláďata přežijí, neboť jsou často lovena jinými predátory.\n\n"}
{"id": "260500", "url": "https://cs.wikipedia.org/wiki?curid=260500", "title": "Jôf Fuart", "text": "Jôf Fuart\n\nJôf Fuart (slovinsky \"Viš\") je hora nacházející se ve skupině Montasio v italské, západní části Julských Alp. Má dvě zcela odlišné tváře. Zatímco na sever spadá více jak 1000 metrů vysokou stěnou, od jihu je podstatně pozvolnější a mírnější. Od severu má tvar pravidelné pyramidy, od jihu vrchol zaniká v hřebeni ostatních vrchů. Vrchol je se sousedním Montasiem propojen exponovanou hřebenovkou Anita Goitan.\n\nNejjednodušší je výstup od jihu. Startovním místem je sedlo Sella Nevea (1190 m), které se nachází kousek od Slovinsko - Italské hranice a rozděluje od sebe masivy Montasio a Canin. Ze sedla vede velmi dlouhý přístup po cestě č. 625 na chatu Rifugio Corsi (1874 m). Od chaty stoupá značená stezka nejprve přes skalní práh k patě stěny. Zde začíná lehká zajištěná cesta, která pomocí několika ocelových lan a kramlí překonává nejtěžší spodní pasáže jižní části stěny. Dále po terasách a přes skalní stupně až k vrcholu. Vrchol je poměrně malé místo, které pojme jen pár lidí.\n\n\"Délka:\" Sella Nevea - Rifugio Corsi (3 hod.) - Jôf Fuart (2 hod.)\n\nPro tuto cestu je startovní bod konec sjízdné silnice (oblast Saisera) vedoucí z obce Valbruna (807 m). Opěrným bodem může sloužit chata Rifugio Pallarini (1499 m) ležící pod severní stěnou masivu. Výstup ze severu klade na turistu vysoké nároky. Jedná se spíše o horolezecký výstup. Cesta nekompromisně podél zajištění stoupá do velkého žlebu. Zde leží celoročně sněhová pole. Stezka pokračuje podél pilíře směrem k sedlu. Přechází dva žleby (vhodné ledovcové vybavení) a stoupá sérií několika komínů. Náročnost těchto úseků dosahuje II.UIAA. V závěru lehce doprava po skalách k vrcholu.\n\n\"Délka :\" Saisera - Rifugio Pellarini (2 hod.) - Jôf Fuart (4 hod.)\n\nNejbližší město je Tarvisio na severovýchodě, v Itálii. Skrz město vede hlavní silnice Villach - Udine. Pro jižní přístup se hodí jet z Tarvisia kolem jezera Lago del Predil (959 m) až do sedla Sella Nevea. Obec Valbruna se nachází asi 10 km západně od Tarvisia a leží na začátku stejnojmenné doliny . \n\n"}
{"id": "260504", "url": "https://cs.wikipedia.org/wiki?curid=260504", "title": "Epitaph Records", "text": "Epitaph Records\n\nEpitaph Records je hudební vydavatelství, které sídlí v Hollywoodu, Kalifornie. Vydavatelství vlastní kytarista kapely Bad Religion Brett Gurewitz. Label vznikl v 80. letech jako vydavatelství pro desky Bad Religion, ale postupem času se Epitaph změnil ve velký nezávislý label.\n\nEpitaph Records se věnuje hlavně vydávaní punkových nahrávek, pod labelem byla i taková hudební jména jako NOFX, Rancid, Pennywise nebo The Offspring.\n\n\nOficiální stránka\n"}
{"id": "260507", "url": "https://cs.wikipedia.org/wiki?curid=260507", "title": "Kutless", "text": "Kutless\n\nKutless je americká křesťanská rocková skupina z Portlandu v Oregonu.\n\nSkupina vznikla v Portlandu ve státě Oregon jako chválící skupina s názvem \"Call Box\" v roce 2000. Jméno si změnili na Kutless před vydáním jejich prvního EP se třemi skladbami, po kterém následovala jejich eponymní debutová dlouhohrající deska, vydaná roku 2002 ve spolupráci se společností BEC Recordings. Jméno skupiny vzniklo podle biblického verše Římanům 6,23, který říká: \"Mzdou hříchu je smrt, ale darem Boží milosti je věčný život v Kristu Ježíši\" Protože, jak skupina říká, \"Vzal na sebe naše rány…,\nzanechal nás bez ran (anglicky ´Kutless´, skupina si počáteční písmeno změnila z ´c´ na ´k´). Jejich první singl měl název \"Your Touch\". Druhý singl z jejich debutového alba, \"Run\"\ndrží rekord za to, že se dokázal nejdéle udržet v hitparádě Top 40 hudebního časopisu \"R&R\".\n\nV roce 2004, po vydání druhého řadového alba \"Sea of Faces\" , bylo skupině navrženo vystoupení na Olympijských hrách v Athénách. Nemohli se ale zúčastnit, protože byl zrušen let, kterým se tam měli dostat. V roce 2005 Kutless vydali své první chválící album s názvem \"Strong Tower\". Po nahrání alba Strong Tower, ale před tím než bylo vydáno, opustili skupinu baskytarista Kyle Zeigler a bubeník Kyle Mitchell. Kyle Zeiglera vystřídal na místě baskytaristy Dave Luetkenhoelter a novým bubeníkem se stal Jeffrey Gilbert. Oba přišli z právě rozpadlé křesťanské skupiny Seven Places. Téhož roku Kutless také vyrazili Strong Tower tour. Ve stejném roce postihl jih Spojených států hurikán Katrina. Při této příležitosti Kutless uspořádali koncert na podporu jeho obětí v Rolling Hills Community Church v Tualatinu, ve státě Oregon na němž se vybralo více než 50 000 dolarů. .\n\nKe konci roku 2005 začala skupina nahrávat své čtvrté řadové album \"Hearts of the Innocent\", které bylo vydáno 21. března 2006. Po vydání alba následovalo turné, na kterém s nimi vystupovaly i skupiny Stellar Kart, Disciple a Falling Up.\nV květnu 2007 se z důvodu vzácného očního onemocnění své dcery rozhodl skupinu opustit kytarista Ryan Shrout, místo kytaristy po něm převzal Nick De Partee. Tyto události potkaly skupinu v době plánování jejich pátého alba, vyšlo v roce 2008.\n\nV roce 2009 bylo vydané v pořadí šesté album s názvem It Is Well. Je to druhé chválicí album po albu Strong Tower\n\n\n\n\n"}
{"id": "260508", "url": "https://cs.wikipedia.org/wiki?curid=260508", "title": "Abbásí", "text": "Abbásí\n\nAbbásí je stará jednotka hmotnosti v některých islámských zemích. Její hodnota je přibližně 370 g.\n\nPřevodní vztahy:\n\n"}
{"id": "260509", "url": "https://cs.wikipedia.org/wiki?curid=260509", "title": "Pes pampový", "text": "Pes pampový\n\nPes pampový (\"Lycalopex gymnocercus\") je jihoamerickou šelmou, která se řadí mezi tzv. \"falešné lišky\". Obývá nejčastěji pampy a lesy v Argentině, Brazílii, Uruguayi a Paraguayi. I když chybí přesnější údaje o počtech psů pampových, lze o nich díky pozorování říci, že jsou poměrně hojní a jejich počet stoupá. Hlavní hrozbu pro psa pampasového představují lidé, kteří je loví pro kožešiny, aby jim zabránili útočit na hospodářská zvířata. V současné době není pes pampasový považován za ohrožený druh.\nPes pampový se vyskytuje ve pěti poddruzích:\n\n\nTento druh se vzhledem podobá lišce obecné, ale je o něco menší a má na zádech šedivou srst, která je krátká a huňatá. Hlavu a krk má načervenalou a uši má velké a široké. Na srsti se také objevují bílé skvrny.\n\nPes pampový žije převážně samotářsky, ale v době páření utváří pár a samec i samice se podílí na výchově mláďat. Na lov vyráží hlavně za soumraku a v noci. Loví hlavně drobné hlodavce, ptáky, králíky, žáby, plazy a někdy i jehňata. Občas požírá i odpadky, které najde na svém průzkumu měst a vesnic. Přes den spí ve své noře, kterou si sám nestaví, ale obsadí ji po zvířeti, které ji dříve obývalo. Pes pampový je znám tím, že si do nory nosí kusy oblečení a jiných předmětů. Když se ocitne v nebezpečí, začne předstírat, že je mrtvý.\n\n\n"}
{"id": "260511", "url": "https://cs.wikipedia.org/wiki?curid=260511", "title": "Tunelový jev", "text": "Tunelový jev\n\nTunelový jev (též kvantové tunelování) je kvantový jev známý z kvantové mechaniky, při němž částice porušuje principy klasické fyziky tím, že prochází potenciálovou bariérou, která je vyšší než energie částice.\n\nPokud je energie částice menší než výška bariéry, pak by se podle klasické mechaniky měla částice od takové bariéry odrazit zpět. Klasická mechanika neumožňuje průchod takové částice skrz bariéru. Kvantová mechanika však částici umožňuje, aby s určitou pravděpodobností prošla skrz potenciálovou bariéru (odtud také pochází označení \"tunelování\").\n\nKlasický tunelový jev, využívající evanescentní vlny pole, byl znám z Maxwellových rovnic již v 19. století. V optickém případě potenciál reprezentuje index lomu prostředí a jev je využíván v optických hranolech či vláknech. Přestože by mělo na rozhraní s prostředím s jiným indexem lomu („potenciálová bariéra“) dojít k totálnímu odrazu, dochází k průniku světla. Jde o matematicky ekvivalentní popis k pozdějšímu kvantovému popisu tunelování.\n\nPomocí kvantového tunelování objasnil George Gamow v roce 1928 alfa rozpad atomových jader. Z klasického hlediska jsou částice udržovány v jádře proto, že opuštění jádra vyžaduje překonání velmi vysoké potenciálové bariéry a částice by tedy k opuštění jádra (jeho rozpadu) musely mít velmi velkou energii. Z hlediska klasické fyziky je tedy k rozdělení takového systému (jádra) potřeba velmi velké množství energie. V kvantové mechanice však existuje určitá pravděpodobnost, že se částice \"protuneluje\" skrz potenciálovou bariéru a unikne z jádra. Gamow vytvořil model potenciálu jádra a určil vztah mezi poločasem rozpadu a energií částic při vyzáření.\n\nMax Born rozpoznal, že kvantové tunelování není jev související pouze s jadernou fyzikou, ale že se jedná o obecný jev vyplývající z kvantové mechaniky, jehož projevy lze nalézt u různých systémů. S kvantovým tunelováním se dnes lze setkat např. v kosmologii, v polovodičích (např. tunelová dioda) nebo v řádkovacím tunelovém mikroskopu.\n\nDoba, kterou potřebuje elektron k tunelovému jevu v atomu byla změřena, je menší než jedna femtosekunda.\n\nNaopak oproti tunelovému jevu může dojít k nadbariérovému jevu (odrazu). V takovémto případě dojde k tomu, že i když má částice dostatečnou energii k překonání potenciálové bariéry, tak ji nepřekoná a \"odrazí\" se od ní.\n\n\n"}
{"id": "260518", "url": "https://cs.wikipedia.org/wiki?curid=260518", "title": "Igor Jevgeněvič Tamm", "text": "Igor Jevgeněvič Tamm\n\nIgor Jevgeněvič Tamm (; Vladivostok, Rusko – 12. dubna 1971 Moskva, SSSR) byl sovětský fyzik. Spolu s dalším sovětským fyzikem Iľjou Michajlovičem Frankem na základě klasické elektrodynamiky vypracoval přesnou teorii vzniku Čerenkovova záření. Za tuto práci obdržel v roce 1958 spolu s Pavlem Alexejevičem Čerenkovem a Iľjou Frankem Nobelovu cenu za fyziku.\n\nV letech 1913–1914 studoval fyziku na univerzitě v Edinburghu. Po návratu do Ruska dokončil své studium v r. 1918 na Moskevské státní univerzitě a dále pokračoval v akademické a pedagogické kariéře na sovětských univerzitách a v Akademii věd SSSR (akademik od r. 1953). V letech 1920–1944 úzce spolupracoval s prof. Mandelštamem. Od r. 1934 byl šéfem teoretického oddělení v Ústavu L. N. Lebedova AV v Moskvě.\nVe svých pracích se zabýval mnoha teoretickými problémy, mimo jiné i teorií atomového jádra, otázkami teorie relativity a kvantové fyziky a fyzikou kosmického záření. Za svou práci na vysvětlení vzniku Čerenkovova záření obdržel v roce 1958 Nobelovu cenu za fyziku. Významné jsou i jeho práce týkající se řízené termonukleární reakce, na kterých spolupracoval s A. D. Sacharovem. Spolu s ním navrhl reaktor s řízenou termonukleární fúzí označovaný jako „TOKAMAK“. V poválečných letech se také velmi významně podílel na vývoji termojaderné zbraně.\n\n"}
{"id": "260519", "url": "https://cs.wikipedia.org/wiki?curid=260519", "title": "Lewis Nixon", "text": "Lewis Nixon\n\nLewis Nixon (30. září, 1918 – 11. ledna 1995) byl důstojník Armády Spojených států, sloužil u 101. výsadkové divize 506. výsadkového pluku roty E. Nixon prošel s rotou E skoro všechny bojové akce, byl to blízký přítel majora Richarda Winterse.\n\nPostava Lewise Nixona byla zpodobněna Ronem Livingstonem v seriálu \"Bratrstvo neohrožených\" v produkci HBO/BBC. \n\n"}
{"id": "260520", "url": "https://cs.wikipedia.org/wiki?curid=260520", "title": "Senjatrollet", "text": "Senjatrollet\n\nSenjatrollet je jméno pravděpodobně největšího trolla na světě a současně i trollí vesnice, která se nachází na ostrově Senja v Norsku.\n\nTroll spodobňující postavu muže je vysoký 17,96 metrů, váží přibližně 125 000 kilogramů a postaven byl mezi lety 1991 až 1993. Následně kolem vznikla celé vesnička, která se rychle stala vyhledávaným turistickým cílem, ze kterého v současnosti vesnička prosperuje a která umožňuje její další rozvoj.\n\nV roce 2007 byla vedle trolla Senjatrollet postavena jeho družka jménem Trollkjerringa. Se stavbou se začalo v roce 2005. Druhá velká socha je o něco menší a má 14,04 metrů a váží 74 500 kilogramů. Nalevo od dvojice se nachází párek menších trollů a samotné turistické zázemí s restaurací a obchodem.\n"}
{"id": "260524", "url": "https://cs.wikipedia.org/wiki?curid=260524", "title": "Benjamin Kuras", "text": "Benjamin Kuras\n\nBenjamin Kuras (* 4. dubna 1944 Zlín), původním jménem Miloslav Kuraš, je český spisovatel, dramatik, překladatel a publicista židovského vyznání, žijící v Praze-Braníku.\n\nNarodil se jako Miloslav Kuraš ve Zlíně, v roce 1947 se s rodiči přestěhoval do Olomouce, kde absolvoval střední školu a kde i posléze vystudoval anglistiku na Univerzitě Palackého v Olomouci. Poté pracoval jako rozhlasový redaktor. Do Velké Británie emigroval v roce 1968, pracoval řadu let v české redakci BBC a v londýnském divadle Young Vic. V roce 1974 konvertoval k judaismu a změnil si jméno na Benjamin Kuras. V roce 1975 získal britské občanství. Od roku 1990 publikuje v řadě českých periodik a vydal několik desítek knih v češtině. Patří mezi výrazné kritiky Evropské unie, multikulturalismu, islamismu a socialismu. Napsal několik humorných knih o taoistickém sexu, gastronomii, náboženství, historii a filosofii.\n\nV lednu 2009 se stal členem přípravného výboru euroskeptické Strany svobodných občanů. Za tuto stranu kandidoval i ve volbách do Evropského parlamentu (Svobodní získali 1.26 % hlasů, Benjamin Kuras 3341 preferenčních hlasů). Později stranu opustil.\n\nVe volbách do Senátu PČR v roce 2018 kandidoval jako nestraník za stranu REALISTÉ v obvodu č. 20 – Praha 4. Se ziskem 7,16 % hlasů skončil na 5. místě.\n\nJe autorem 19 anglicky psaných rozhlasových a divadelních her, které se hrály v 5 zemích, 4 anglických a více než 30 českých knih a pravidelný sloupkař několika periodik, do nichž od roku 1990 napsal přes 2 000 článků (\"Respekt, Bajt, Český deník, Týden, Lidové noviny, Profit, Marianne, MFDnes, Právo, Xantypa, Reflex, Euro, 51pro\"). Píše také břitké blogy na webu Aktuálně.cz.\n\n(Eminent, 2018)\n(Eminent, 2019)\n\n\n\n"}
{"id": "260527", "url": "https://cs.wikipedia.org/wiki?curid=260527", "title": "Akaina", "text": "Akaina\n\nAkaina je délková nebo plošná míra (přibližně 3 metry nebo 10 m²), která se používala v antickém Řecku.\n\n\nLatinské jméno tuto starořeckou jednotku je acaena.\n\n"}
{"id": "260531", "url": "https://cs.wikipedia.org/wiki?curid=260531", "title": "Gary Paffett", "text": "Gary Paffett\n\nGary Paffett (* 24. března 1981, Bromley, Velká Británie) je v současnosti testovacím pilotem stáje McLaren.\n\nGary Paffett začínal jako většina automobilových závodníků v motokárách. Tehdy mu bylo 12 let. Do šestnácti let získal různé tituly. V roce 1997 postoupil do formule Vauxhall. Tam v roce 1999 získal titul Autosportu „Mladík roku“.\n\nNa přelomu tisíciletí byl naprosto suverénní ve „školní“ kategorii F3. Proto se odstěhoval do Německa, kde závodil v tamní F3. V prvním sezoně skončil šestý, ale o rok později se již radoval z titulu. Ve Formuli 3000 startoval za tým Brand Motorsport. Jenže když tým odstoupil, odešel nadějný Brit do DTM. To bylo pro mnohé překvapení. V sezoně 2003 skončil jedenáctý, o rok později se stal vicemistrem a roku 2005 slavil titul.\nPoté se dostal z DTM až do Formule 1, kde testuje pro stáj McLaren.V roce 2007 se do DTM vrátil, jezdil s rok starým vozem a proto skončil až 9., v roce 2008 jezdil také s rok s starým vozem a také skončil na 9. místě. V roce 2009 jezdil už pro tovární tým Mercedesu, byl celkově 2. a vyhrál 4 závody.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "260538", "url": "https://cs.wikipedia.org/wiki?curid=260538", "title": "Klasická obrana španělské hry", "text": "Klasická obrana španělské hry\n\nKlasická obrana španělské hry (též Cordelova obrana po německém šachovém teoretikovi Oskaru Cordelovi, který ji analyzoval; index ECO C64) je jedna z hlavních variant šachového zahájení známého jako španělská hra. Charakterizují ji tahy 1. e4 e5 2. Jf3 Jc6 3. Sb5 Sc5. Tahem 3. … Sc5 se černý pokouší vytvořit figurový tlak na diagonále a7-g1. V partiích hraných tímto zahájení vyhrává bílý ve 46% partií, černý ve 26%, remíz je pak 28%.\nNamísto hlavního pokračování 4. c3 lze zvolit tento tah. Hra zde však často přechází do hlavní hry s 4. c3. Jedna z možností hry v je: 4. … Jf6 5. c3 0-0 6. d4 Sb6 7. dxe5 (po 7.Sg5 dochází k postavení hlavní varianty) 7. … Jxe4 8. Dd5 Jc5 9. Sg5 Je7 10. Dd1 Je4 11. Sh4 d5 12. Jbd2 c6 13. Sd3 Sf5. V této pozici je obrana černého dostatečná.\nNejčastější reakce bílého na klasickou obranu. Idea tohoto tahu spočívá v možnosti získat tempo pro případný útok na střelce c5 a ovládnout střed tahem d4, pokud černý nezvolí vhodnou obranu. Hrávané obrany jsou:\n"}
{"id": "260543", "url": "https://cs.wikipedia.org/wiki?curid=260543", "title": "Vodní plocha", "text": "Vodní plocha\n\nVodní plocha je označení soustavné vodní pokrývky na povrchu tělesa, která je z pohledu průtoku poměrně statickým tělesem. Jako vodní plocha se tak často označují různé kaluže, tůňky, rybníky, jezera, přehradní nádrže, moře a oceány. Z výčtu je vidět, že se termín používá pro útvary jak přírodní tak i vytvořené člověkem.\n\nVodní plochy slouží jako přirozené nádrže, kde dochází k akumulaci vody, jenž se využívá pro hospodářské účely (rybolov, chov ryb atd.) , či pro vodohospodářské účely (vodárenství atd.) tak i pro rekreační účely.\n\nPro společné označení vodních ploch a vodních toků se používá například termín vodstvo (ten však zahrnuje i podpovrchové a atmosférické vody a vody v živých organizmech) či povrchové vody, někdy je však termín vodní plochy používán v širším významu, zahrnujícím i povrchové vodní toky. \n"}
{"id": "260549", "url": "https://cs.wikipedia.org/wiki?curid=260549", "title": "Douglas XB-42 Mixmaster", "text": "Douglas XB-42 Mixmaster\n\nDouglas XB-42 Mixmaster byl experimentálním bombardovacím letounem, navrhovaným pro vysoké rychlosti. Nekonvenční design spočíval v instalaci dvou pístových motorů v trupu letadla, z nichž každý poháněl jednu z protiběžných vrtulí na konci za ocasními plochami. Tím mělo být dosaženo aerodynamicky čistých tvarů, umožňujících vyšší výkony. Do konce druhé světové války byly postaveny celkem dva prototypy. Na jejím konci se ukázalo, že lepší cestou, jak dosáhnout vyšších výkonů je použití proudových motorů.\n\nTyp byl původně soukromou iniciativou firmy Douglas a americké armádní letectvo bylo s projektem seznámeno v květnu 1943. Výsledkem byla objednávka na stavbu dvou prototypů a jednoho draku pro statické zkoušky. USAAF si od projektu slibovalo letoun, který by měl podobný dolet jako Boeing B-29 Superfortress, ale byl menší a levnější.\n\nXB-42 poháněla dvojice vodou chlazených dvanáctiválců s válci do V, Allison V-1710-125, instalovaná v trupu letounu za kabinou pilota. Ta poháněla dvojici protiběžných vrtulí v ocase letounu. Vstupy vzduchu byly na náběžné hraně křídel. Podvozek byl třístopý, příďový a pod ocasem letounu byla velká kýlová plocha, která měla zabránit kontaktu vrtulí se zemí. Pilot a druhý pilot seděli pod dvojicí kapkovitých překrytů. Bombometčík měl stanoviště v nosu letounu. Obrannou výzbroj tvořily dvě dvojice dálkově ovládaných kulometů ráže 12,7 mm v zatahovacích věžích, které byly instalovány v odtokové hraně křídel. Ty bylo možné zasunout do křídel v době, kdy letounu nehrozilo nebezpečí. Zbraně ovládal druhý pilot ze svého stanoviště vedle pilota. Tyto zbraně měly jen omezený palebný rozsah a mohly střílet vlastně jen směrem dozadu za letoun. Vzhledem k tomu, že letoun měl operovat ve vysokých rychlostech, se to ale nepovažovalo za vážný handicap. Pro palbu směrem kupředu byly v trupu namontovány dva pevné kanóny ráže 20 mm. Zvažovala se i výroba bitevní varianty, pro kterou se počítalo s baterií 16 kulometů, anebo kanónem ráže 75 mm a dvěma kulomety.\n\nPrvní prototyp vzlétl 6. května 1944. Výkony byly považovány za vynikající. XB-42 byl stejně rychlý, anebo rychlejší, než bombardér De Havilland Mosquito, byl ale ozbrojený a unesl dvakrát tolik pum. Pilot měl pod kapkovitým překrytem výborný výhled, ale dva oddělené překryty pro něj a druhého pilota byly problémem při jejich komunikaci. Proto byly později vyměněny za společný překryt pro oba dva. Problémem byla menší stabilita letounu, vibrace a špatné chlazení motorů, což byl problém, se kterým se potýkalo více konstrukcí podobné koncepce s tlačným motorem. O rychlosti XB-42 svědčí rychlostní rekord, kterého dosáhl v prosinci 1944 při letu z Long Beach v Kalifornii do Washingtonu. Tuto vzdálenost XB-42 překonal průměrnou rychlostí 697,7 km (433,6 mil) za hodinu.\n\nTesty prototypu pokračovaly až do konce války, pak se ale americké letectvo rozhodlo, že raději počká na první generaci z jeho pohledu perspektivnějších proudových bombardérů, než aby pokračovalo ve vývoji tohoto typu.\n\nJeden z prototypů byl zničen při havárii, druhý ale i nadále sloužil k experimentům. Dokonce dostal pod křídla dvojici proudových motorů Westinghouse o síle 7,1 kN a větší palivové nádrže. Upravený stroj byl označen XB-42A. Tato úprava sloužila pouze k testům a z tohoto stroje už tehdy byla odstraněna výzbroj. Takto upravený dosáhl rychlosti až 785 km/h. Nakonec byl poškozen při 22 letu, během tvrdého přistání a i když byl opraven, už nikdy nevzlétl k dalším pokusům. Program XB-42, společně s programem Douglas XB-43 Jetmaster, který z něj byl odvozen a měl čistě proudový pohon, stál americké letectvo 13,7 milionu dolarů.\n\nPrototyp XB-42A se dostal do sbírky amerického National Air and Space Museum. Nikdy však nebyl vystaven na veřejnosti. Není ale kompletní, protože při přepravě letounu byly ztraceny jeho nosné plochy.\n\n"}
{"id": "260551", "url": "https://cs.wikipedia.org/wiki?curid=260551", "title": "Alfons I. Portugalský", "text": "Alfons I. Portugalský\n\nAlfons I. Portugalský zvaný \"Alfons I. Dobyvatel\" ( \"Afonso Henriques\", 1109 – 6. prosince 1185, Coimbra) byl hrabě portugalský (1112–1139; roku 1129 se prohlásil za portugalského knížete) a od roku 1140/1143 portugalský král, zakladatel portugalského království z burgundské dynastie.\n\nAlfons se narodil jako syn Jindřicha Burgundského a Terezy, levobočné dcery Alfonse VI.. Po smrti svého otce v roce 1112 se tříletý Alfons formálně chopil vlády, fakticky však jako regentka vládla jeho matka, která se podruhé vdala za předního šlechtice z Galicie Ferdinanda Perese de Tavaru. S její vládou nesouhlasila podstatná část portugalské šlechty, na jejíž stranu se nakonec mladý Alfons v roce 1120 postavil, prohrál a byl poslán do exilu. V roce 1128 se vrátil s novým vojskem a porazil svoji matku a jejího manžela v bitvě na São Mamede. Po tomto vítězství se Alfons chopil vlády, odrazil výpad Alfonse VII. Kastilského, a stal se tak v podstatě suverénním vládcem celého Portugalska. Od roku 1126 užíval titulu kníže Portugalska.\n\nPo ovládnutí Portugalska se přirozeným cílem Alfonsových plánů stali Maurové. Jeho tažení na jih se ve finále ukázala jako úspěšná, když v roce 1139 dosáhl významného vítězství nad muslimy u Ourique. Bezprostředně po tomto vítězství se Alfons I. nechal prohlásit králem Portugalska.\n\nAlfons VII. Kastilský posléze po vzájemných potyčkách uznal svrchovanost Alfonse nad Portugalskem v roce 1143, důležitým úkolem však bylo zajistit mezinárodní uznání portugalského království. Toho nakonec dosáhl až v roce 1179, když se předtím musel zavázat k podřízenosti vůči Svatému stolci místo podřízenosti vůči Alfonsi VII. Nezávislost Portugalska tak byla v roce 1179 stvrzena papežskou bulou Manifestis Probatum.\n\nV Portugalsku nechal postavit několik katedrál a všemožně podporoval církev, přičemž se v roce 1143 dopisem papeži Inocenci II. zavázal vyhnat Maury z Iberského poloostrova. Následně opravdu pokračoval ve výbojích směrem na jih a v roce 1147 dokázal dobýt Santarém a Lisabon.\n\nJeště v roce 1184 v pokročilém věku dokázal vojensky pomoci svému synovi Sanchovi, který byl Maury obklíčen u Santarému. Zemřel v následujícím roce a byl pohřben v kostele sv. Kříže v Coimbře. Jeho nástupcem na trůnu i na vojenském poli se stal syn Sancho.\n\nV anketě Naši velcí Portugalci se v roce 2007 umístil na čtvrtém místě.\n\n\n"}
{"id": "260552", "url": "https://cs.wikipedia.org/wiki?curid=260552", "title": "Hadaikum", "text": "Hadaikum\n\nHadaikum (\"Hadean\", někdy \"Priscoan\") je nejstarší období (eon) ve vývoji Země. Datuje se do období před 4,6 až 4 miliardami let (Ma). Pro toto období je charakteristický vznik zemské kůry a později oceánů. Název je odvozen od Háda, řeckého boha podsvětí. Neklidné období bylo plné sopečných výbuchů a dopadajících meteoritů.\n\nZhruba před 4 540 miliony let pravděpodobně došlo k mimořádně silné srážce Země s tělesem velikosti Marsu. Tato událost je označována jako Velký impakt. Tím bylo vyvrženo obrovské množství materiálu na oběžnou dráhu Země. Z této masy se později zformoval Měsíc. Předpokládá se, že při této srážce do vesmíru unikla prvotní atmosféra, ale také je možné, že tuto atmosféru při zvýšené teplotě zemská gravitace zkrátka neudržela.\n\nV raném stádiu byla Země extrémně žhavá a vyzařovala do vesmíru mnoho energie. Tím se postupně ochlazovala a mohlo docházet ke vzniku prvních ker pevného povrchu. Tyto kry, pohybující se po stále žhavém povrchu, se spojovaly a znovu tříštily. Z mezihvězdného plynu, který obsahoval množství vodíku a helia, ale také methan, amoniak a jiné látky, se vytvořila prvotní atmosféra. Meteority, dopadající na chladnoucí planetu, přinášely zmrzlou vodu. Led se při nárazu měnil v páru a ta, v kombinaci s jinými plyny, tvořila nad Zemí těžké mraky.\n\nAsi před 3 900 miliony let vznikla vlivem rozsáhlé sopečné činnosti druhá atmosféra, složená z vodní páry (70-80 %), dusíku a oxidu uhličitého. V menším množství obsahovala i oxid siřičitý, oxid uhelnatý, methan, amoniak, vodík, kyselinu chlorovodíkovou a jiné plyny.\n\nV období před 3 900 až 3 800 miliony let ustalo rozsáhlé bombardování planety, což umožnilo další ochlazení a zkondenzování vody v mracích. Docházelo tak k hustým, dlouhotrvajícím dešťům. Voda zaplňovala veškeré prolákliny a krátery na zemském povrchu a vytvářela tak první vodní plochy. Již tato prvotní moře byla slaná, neboť se v nich rozpouštěly soli, usazené na zemském povrchu.\n\nNově zformovaný Měsíc byl velice blízko planetě Zemi, obíhal ji nízko. Jejich vzájemná vazba tedy měla zásadní vliv na prostředí na Zemi i na samotný Měsíc:\n\nVznik hlubších oceánů a vyšších pohoří byl možný až se zeslabením vlivu slapových sil, tedy až když Měsíc převzal energii z povrchu Země a po jeho urychlení na vyšší-vzdálenější oběžnou dráhu. Byť jsou přílivové vlny na Zemi způsobovány Měsícem, který tak brzdí rotaci Země, Země se pod Měsícem rychle otáčí a přílivová vlna pod měsícem podbíhá, předbíhá ho: A díky slapové vazbě se dopředný pohyb vodní masy vln přenáší zpět na Měsíc a způsobuje jeho dopředné urychlování. A vyšší rychlost Měsíce na orbitě se zas změní na potenciální energii na vyšší oběžné dráze, kde se ve výsledku pohybuje dokonce pomaleji. I dnes je ještě Měsíc zemskými deformacemi ze slapových sil urychlován, a tak se vzdaluje: řádově o 2 cm za rok.\n\nUrychlující tah slapových sil působí plynule, na nižších drahách silněji: Ve výsledku vzájemné slapové síly a existence přílivových vln na Zemi napomáhají stabilizaci výšky oběhu Měsíce a vyhlazení jeho (případně) eliptické dráhy na kruhovou.\n\nZemské těleso se poměrně rychle ochlazovalo, a to i kvůli nižšímu výkonu mladého Slunce. Na povrchu Země se začala tvořit pevná zemská kůra. Nedochovalo se z ní však do současnosti téměř nic.\n\nV Austrálii i Kanadě byly nalezeny krystaly zirkonů, pocházející až z doby před 4 404 miliony let. Zřejmě se jedná o pozůstatky nejstarší zemské kůry, která byla rozbita následnými geologickými procesy a jejíž relikty se pak uložily v mladších horninách.\n\n\nZ tohoto období nebyl spolehlivě doložen žádný život.\n"}
{"id": "260554", "url": "https://cs.wikipedia.org/wiki?curid=260554", "title": "Tana'im", "text": "Tana'im\n\nTana'im (aramejsky: תנאים, někdy též tanaité, tana'ité, odvozeno od תנא \"opakovat, učit, učit se\") je název označující rabíny farizejského směru v judaismu, kteří působili zhruba od přelomu letopočtů až do uzavření Mišny, tj. zhruba do počátku 3. stol. n.l.\n\nZa první tanaity bývají označováni Šamaj a Hilel, poslední z tzv. pěti párů (זוגות). Hilel byl hlavou Sanhedrinu (נשיא, \"nasi\", dosl. kníže), Šamaj měl titul \"Av bejt din\" (אב בית דין, dosl. otec (tj. vice-předseda) soudního dvora). Podle tradice byl Hilel zastánce mírnějšího výkladu Tóry a tím i mírnější a lidštější halachy, Šamaj naopak zastával přísnější linii a více lpěl na přesném a doslovném výkladu. Protože se oba učenci ve svých názorech natolik odlišovali, skončilo s nimi období, kdy o platné halaše rozdovala shoda obou členů páru, a začalo období, kdy halachu začaly vytvářet školy a rabínské akademie. Hilelovská linie halachy nakonec ve většině případů převážila halachu Šamajovu a proto se o názorech Šamajovy školy dovídáme vesměs pouze z Mišny, kde jsou citovány nejčastěji jen jako opositura k hilelovské linii.\n\nObdobí tanaitů končí kompilací zaznamenaných a do té doby ústně předávaných tradic v Mišně, pozdější učenci se nazývají amoraim.\n\n\n"}
{"id": "260555", "url": "https://cs.wikipedia.org/wiki?curid=260555", "title": "Juliánský rok", "text": "Juliánský rok\n\nJuliánský rok (symbol: \"a\") je jednotka času užívaná v astronomii. Je dlouhá přesně 365,25 dne, přičemž den je dlouhý 86 400 s, dohromady tedy 31 557 600 s. Je pojmenována podle kalendáře, který má průměrnou délku roku právě takto dlouhou. Juliánský rok ale není nijak spojen s žádným rokem tohoto ani jiného kalendáře.\n\nUžívá se zejména pro efemeridy, údaje o zdánlivé poloze těles na obloze v určitém čase, nebo pro definici světelného roku.\n\n"}
{"id": "260556", "url": "https://cs.wikipedia.org/wiki?curid=260556", "title": "Doktor kanonického práva", "text": "Doktor kanonického práva\n\nDoktor kanonického práva (ve zkratce ICDr. psaný před jménem, z latinského \"iuris canonici doctor\") je akademický titul, udělovaný držitelům doktorátu z církevního práva (kanonického práva).\n\nPapežská lateránská univerzita v Římě poskytuje možnost spojeného studia dvou fakult – fakulty práva kanonického a fakulty práva civilního, na které se velký důraz klade zvláště na studium práva římského. Obě tyto fakulty tvoří Institut obojího práva (Institutum Utriusque Iuris), který svým zaměřením navazuje přímo na tradici středověkých univerzit v Boloni a v Padově. Absolventovi kompletního studia obou fakult je udělován titul Doctor in Utroque Jure (JU.D.).  \n\nNižší akademický stupeň je licenciát kanonického práva (ICLic.). Tento titul je udělován od středověku. V Česku podle zákona o vysokých školách udělován není.\n\nVzhledem k nemožnosti získání titulu v českých zemích je jeho tuzemských držitelů jen velmi omezený počet:\n\n\n"}
{"id": "260570", "url": "https://cs.wikipedia.org/wiki?curid=260570", "title": "Amora'im", "text": "Amora'im\n\nAmora'im nebo amoraité (aramejsky ', \"amora'im\") (z důvodu možné záměny se starověkými národy Emorejci/Amorejci je někdy lepší používat hebrejský, resp. aramejský tvar) znamená dosl. říkající\"\"' a vztahuje se k rabínským učencům, kteří se podíleli svými \"výroky\" na kompilaci a obsahu gemary.\n\nZatímco jejich předchůdci tana'im působili pouze v Izraeli, amora'im působili již jak v Izraeli, tak v Babylónii. Babylónští amora'im nakonec své izraelské souputníky překonali co do tvorby, i když se tak stalo především díky výhodnějším podmínkám, které babylónští učenci měli, neboť Mezopotámie od dob Trajána nebyla pod římskou nadvládou a nikdy se již pod ni nedostala. Naproti tomu situace v Izraeli byla velmi napjatá a po dvou nezdařených povstáních byl stav židovského obyvatelstva velmi neutěšený. Tvrdou ranou izraelskému židovstvu byl i nástup křesťanství po roce 313, které bylo stále více náboženstvím Nežidů, na Blízkém východě především Řeků, kteří se Židy přátelské vztahy příliš nepěstovali. Díky tomu končí období amora'im a tím i práce na gemaře v Izraeli již během 4. století. Kolem roku 400 jsou již práce na Jeruzalémském talmudu uzavřeny.\n\nV babylónských městech byla situace zcela jiná. Až na občasné excesy ze strany perských panovníků mohli Židé žít v Babylónii v mnohem větším pohodlí než jejich západní souvěrci. Babylónie byla centrem židovské náboženské a kulturní tradice až do 9. století, kdy se centrum židovské učenosti začalo stěhovat na západ. Amora'im dělíme do generací, určité zdroje uvádí pět až osm generací (záleží vesměs na způsobu dělení posledních tří generací, které jsou někdy spojovány v jednu či pouze ve dvě). Období poslední generace amora'im v Babylónii začíná okolo r. 450 a končí rokem 500, kdy byl podle tradice uzavřen Babylónský talmud. Na dodatcích a redakci textu gemary pracovali další generace učenců, známí jako savoraité.\n\n"}
{"id": "260572", "url": "https://cs.wikipedia.org/wiki?curid=260572", "title": "Alfons V. Aragonský", "text": "Alfons V. Aragonský\n\nAlfons V. Aragonský zvaný Šlechetný či Veliký (1396 – 27. června 1458 Neapol) byl aragonský a neapolský král, syn aragonského krále Ferdinanda I.\n\nJe pohřben v cisterciáckém klášteře Poblet, tradičním pohřebišti aragonských panovníků.\n"}
{"id": "260574", "url": "https://cs.wikipedia.org/wiki?curid=260574", "title": "Podunajská nížina", "text": "Podunajská nížina\n\nPodunajská nížina je název slovenské části Malé dunajské kotliny, nacházející se mezi řekou Dunaj, pohořím Malé Karpaty a ostatními pohořími Západních Karpat. Je to extenzívní tektonická deprese s vrstvami z období čtvrtohor v nadmořské výšce 100-350 m.Je zde nejteplejší podnebí.\n\nDělí se na dvě části:\n\n\nJe to hlavně zemědělská oblast. Na periferii zasahuje do hlavního města Slovenska Bratislavy, administrativními centry jsou Trnava, Nitra, větší města jsou Topoľčany, Komárno, Levice, Nové Zámky, Dunajská Streda, Galanta, Hlohovec, Piešťany a Nové Mesto nad Váhom. Kromě Dunaje nížinou protéká i Malý Dunaj, Váh, Dudváh, Nitra, Hron, Ipeľ a jiné.\n"}
{"id": "260577", "url": "https://cs.wikipedia.org/wiki?curid=260577", "title": "Krugobajkalská železnice", "text": "Krugobajkalská železnice\n\nKrugobajkalská železnice ( - \"Krugobajkalskaja železnaja doroga\", Okružní bajkalská železniční trať) též Krugobajkalka (rusky Кругобайка́лка) je historická železniční trať, která vede v Rusku na části jihovýchodního břehu Bajkalského jezera. Do poloviny 20. století tudy projížděly vlaky Transsibu, později byl vybudován modernější úsek, který lépe vyhovoval objemnější dopravě, a původní trať v úseku Irkutsk - Bajkal byla zrušena v důsledku výstavby Irkutské přehradní nádrže. V současnosti (2015) spojuje Krugljobajkalka přístav Bajkal s městem Sljuďanka.\n\nKrugobajkalská železnice vede po břehu jezera Bajkal. Je to místo, kde došlo v úzkém a dlouhém pruhu k obdivuhodnému přetvoření divokého Bajkalského pobřeží. Lesy a skály se proměnily v jednu linii kamenného zdiva, portálů, tunelů a opěrných stěn. Unikátní komplex zahrnující cenné příklady historie, lidové architektury, přírodní krajiny i chráněných území patřící k oblasti Přibajkalsko. Státní přírodní park, zahrnuje úzký pás jihozápadního pobřeží jezera Bajkal a rozprostírá se v úseku od železniční stanice Bajkal do železniční stanice Sljuďanka (část od základního úseku st. Irkutsk – st. Mysovaja Sibiřské železniční magistrály).\n\nOblast zahrnuje památky inženýrsko – technického umění (tunely, galerie, mosty, viadukty a opěrné stěny). Takovéto množství inženýrských staveb, není možné vidět na žádném úseku železničních tratí v celém Rusku. Ze stanice Bajkal do stanice Sljuďanka zůstaly zachovány stovky inženýrských objektů v tomto složení: tunely a galerie – 57; komplexy mostů a viaduktů – 248; opěrné stěny – 268; památky architektury – 172. Bohužel komplex staveb byl v minulosti značně poškozen. Mnoho staveb bylo rozebráno a vyvezeno za hranice chráněného území. Z toho, co zůstalo, je největší část koncentrována na hornatém až skalnatém úseku od stanice Bajkal do stanice Kultuk v délce 85 kilometrů.\n\nKomplex Krugobajkalské železniční tratě má také přírodní památky zahrnující geologii, mineralogii, zoologii a botaniku.\n\nPrvní přípravné práce začaly roku 1894 a stavět se začalo o dalších pět let později, ke konci roku 1899. Vzhledem k charakteru břehu jezera bylo nezbytné vybudovat mnoho mostů, viaduktů a ve skalách vyrazit krátké tunely (celkem 33). Na stavbě v prvních pěti letech 20. století pracovalo celkem devět tisíc lidí, avšak po zahájení rusko-japonské války získala trať větší prioritu a počet dělníků se zvýšil na 13,5 tisíce. Práce se tak zrychlily a první vlak mohl projet po trati již 1. října 1905 (dle tehdejšího kalendáře 18. září). Ke konci měsíce pak začal pravidelný provoz.\n\nVýstavba trati přinesla rozvoj hlavně těm sídlům, které se podle ní nacházely. Vznikaly nové domy, nové závody. To trvalo až do roku 1956, kdy se na řece Angaře (podle které vedla trať dále z osady Bajkal do Irkutsku) začala stavět vodní nádrž. Skutečnost, že vznikne velké jezero a část trati zaplaví, si vynutila její přeložení jinam, což vedlo také i k menšímu zkrácení tratě z Irkutsku do Sljuďanky. Trať kolem Bajkalského jezera sice ohrožena nebyla, upadl však její význam (byla nově ukončena v osadě Bajkal). Přesto ještě v 80. letech zaznívaly hlasy, požadující zrušení tratě a její případné nahrazení silnicí.\n\nV současné době tak má úsek Krugobajkalky celkem čtyři stanice (Kultuk, Marituj, Ulanovo, Bajkal – \" \"). Jezdí tudy jeden vlak, který trasu projede za 4 hodiny 40 minut. K výročí 100 let trati v roce 2005 byla přestavěna nádraží Sljuďanka a Bajkal, vzniklo i malé muzeum zaměřené na historii dráhy.\n\nV létě roku 1896 začala výstavba železniční větve od Irkutska do Bajkalu na levém břehu Angary. Železnice končila na břehu Bajkalu u mysu Beránek, tam kde je nyní stanice a přístav Bajkal. Výstavba nebyla dokončena v naplánovaném rozpočtu a celková hodnota se nakonec zastavila na téměř 3,5 milionech rublů, což odpovídá 51,8 tis. rublů za verstu (58,6 tis. za km).\n\nPrvní vlak se k Bajkalu vydal 21. října 1898, ale oficiálně Irkutsko-Bajkalská linie dlouhá 72 km vstoupila do provozu až 1. července 1900.\n\nSpolu s výstavbou cesty u Bajkalu (Krugobajkalky) bylo rozhodnuto zřídit lodní přepravu přes jezero ze stanice Bajkal do stanice Mysovaja a zpět. Bajkalská lodní doprava však nemohla uspokojit vzrůstající zájem. Na konci roku 1899 započaly práce na východní části Krugobajkalské linie na obvodu Mysovaja – Tanchoj. Zdejší stavbě pomohl poměrně málo členitý terén. V létě 1903 se začal budovat i Tanchojský přístav a výstavba se naplno rozběhla i na jiných částech tratě. Na jižním pobřeží se objevují první stanice Sljuďanka na 166 km, Kultuk na 156 km a další. Ve Sljuďance bylo postaveno krásné a útulné nádraží, mistrně opláštěné mramorem.\n\nKrugobajkalská železnice byla nejnáročnější částí transsibiřské železnice. Jako celek představovala synonymum pro ty nejdůmyslnější inženýrské dovednosti v Rusku začátkem 20. století. Na tomto obvodu prošlo ruské inženýrství drsnou školou přírodních překážek a zákonitostí. Poprvé zde byl na území Ruska také použit elektrický proud v podmínkách železniční výstavby.\n\nMezi stanicemi Bajkal a Sljuďanka byly postaveny následující stavby: 522 inženýrských staveb (tunely – 38, galerie – 14, kamenná potrubí – 6, kamenná koryta – 3, kamenné viadukty – 6, ocelové mosty – 226, opěrné stěny – 229), 12 kasáren, 14 vojenských stanovišť, 8 strážních dvojdomků, 29 strážních domků (celkem 63 ostatních objektů).\n\nDruhá stavitelská etapa (1911 – 1914 ) se odlišuje od první nejenom širokým použitím progresivního materiálu – betonu, ale také tím, že se často řešily úplně jiné inženýrské problémy. Během výstavby druhé koleje byly postaveny následující stavby (bez opěrných stěn): 2 tunely, 5 galerií 13 železobetonových viaduktů, 208 mostků a železobetonových propustků (celkem 228 objektů)\n\nPráce na stavbě probíhaly ve dne i v noci nepřetržitě. V letech 1901 – 1902 pracovalo na železnici průměrně 9 tisíc dělníků, v letech 1903 – 1904 se však jejich počet zvýšil na 13,5 tisíc. Pracovní den kopáče trval od tmy do tmy, v létě více než 16 hodin. Na snídani a večeři byla předepsaná hodina, na oběd 1,5 – 2 hodiny. Ve skutečnosti však vše probíhalo mnohem rychleji.\n\nProstředky na práci představovaly sekáč, perlík, sochor, lopata a trakař. Bezpečnost práce existovala jen na papíře, nehod bylo mnoho. Lidé umírali nebo měli těžká zranění především při závalech nebo neštěstích souvisejících s použitím výbušniny.\n\nNa dolování tunelu se pracovalo ve dvou směnách po dvanácti hodinách. Ve štolách byl v zimě dusivý a vlhký vzduch od petrolejových lamp a zplodin výbuchů. Umělá ventilace se nikde nepoužívala.\n\nMzda za práci se lišila podle druhu vykonávané práce, ale rozdíly zde sehrály i smlouvy. Odměna italských dělníků byla vyšší než u dělníků ruských. Italové dostávali čtyři ruble na den a Rusové jen jeden a půl. Přitom mnozí dělali stejnou práci. Dělníci kupovali potraviny ve skladu u dodavatele. Za chléb platili 1,2 – 1,5 ruble, tabák stál čtyřicet kopějek za funt (ruská libra – 409 g).\n\nOd listopadu 1901 do dubna 1904 došlo při výstavbě železnice k 1833 méně nebo více vážným nehodám a k 38 smrtelným neštěstím. Počet ambulantních ošetření přesáhl 12 tis. Skoro tři čtvrtiny všech dělníků si přivodily nějaké zranění. V roce 1903 bylo 2900 nemocných lidí a 160 z nich zemřelo. Nejvíce poranění způsobovalo padající kamení a nehody při střelných pracích. Velmi mnoho poranění bylo výsledkem opileckých rvaček. Objevovaly se však i kuriozity v podobě spálenin ze sauny.\n\n"}
{"id": "260578", "url": "https://cs.wikipedia.org/wiki?curid=260578", "title": "Curtiss XP-46", "text": "Curtiss XP-46\n\nCurtiss XP-46 (Curtiss Model 86) byl prototyp amerického jednomístného jednomotorového stíhacího dolnoplošníku z období druhé světové války. Byl to pokus továrny Curtiss-Wright Corporation o vývoj perspektivní náhrady typu Curtiss P-40 (tovární označení Model 81-A; prototyp byl zalétáván od října 1938, přičemž v té době byl stále ještě zdokonalován a upravován — řada částí konstrukce byla přestavována; první sériový stroj s/n 39-156 byl dodán teprve v dubnu 1940).\n\nAmerické armádní letectvo zadalo vývoj tohoto typu 29. září 1939 a přidělilo mu označení XP-46. Na základě požadavků firma Curtiss konstruovala jednomotorový dolnoplošník, který byl o něco menší než P-40. Záďový zatahovací podvozek se širokým rozchodem se zatahoval směrem k trupu. Pro jeho pohon byl vybrána zcela nová verze motoru Allison V-1710-39, vidlicový dvanáctiválec o maximálním výkonu 1150 hp (857,5 kW) s třílistou vrtulí Hamilton Standard. Výzbroj se měla skládat ze dvou synchronizovaných kulometů Colt-Browning ráže 12,7 mm v přídi trupu a osmi kulometů ráže 7,62 mm v křídle, střílející vně okruhu vrtule (tedy bez nutnosti synchronizace). O něco později byla požadována i instalace samosvorných palivových nádrží a 65 liber (29,48 kg) pancéřování (nevelká hmotnost nejspíše představovala pouze pancéřovou desku za zády pilota).\n\nByly dodány dva prototypy (sériové č. 40-3053 a 40-3054). Druhý z nich, označený XP-46A, byl pro urychlení stavby dokončen bez výzbroje a radiostanice. XP-46A byl hotov o měsíc dříve než první prototyp a byl zalétán 15. února 1941. Jeho výkony ale byly menší, než se očekávalo. V té době se navíc letectvo rozhodlo, že modernizaci své výzbroje prozatím bude řešit novými verzemi P-40 se stejným motorem V-1710. Tím se zabránilo výpadku ve výrobě stíhacích letadel na linkách, které už produkovaly typ P-40. Stroje P-40E (včetně nevelkého počtu strojů P-40D jen se čtyřmi kulomety ráže 12,7 mm) přitom měly mírně vyšší výkony, než XP-46.\n\n"}
{"id": "260581", "url": "https://cs.wikipedia.org/wiki?curid=260581", "title": "Alfons I. Aragonský", "text": "Alfons I. Aragonský\n\nAlfons I. Aragonský zvaný Válečník či Bojovník ( cca 1073 – 7. září 1134) byl král navarrský a aragonský z dynastie navarrské v letech 1104–1134.\n\nAlfons byl syn aragonského krále Sancha I. a jeho druhé ženy Felicie z Rousy. V Roku 1109 se stal manželem kastilské královny Urracy. Hlavní vášní králova života byl boj. Proti muslimům i proti vlastní manželce. Zemřel bez potomstva, království odkázal johanitům a templářům. Je zakladatelem benediktinského kláštera San Pedro el Viejo, Řádu Svatého Spasitele z Monrealu a města Puigcerdá. Na jeho dvoře působil jako lékař pokřtěný žid Petr Alfonsi.\n\nAlfonsovým nástupcem na aragonském trůnu se stal mladší bratr Ramiro II., který musel zažádat o papežský dispenz, protože byl již v době bratrovy smrti v mnišské kápi.\n"}
{"id": "260582", "url": "https://cs.wikipedia.org/wiki?curid=260582", "title": "Daylight Records", "text": "Daylight Records\n\nDaylight Records je americká nahrávací společnost, která je pobočkou Sony BMG.\n\nDaylight Records založil David Massey v roce 2000 a úzce spolupracuje i s vydavatelstvími Epic Records nebo Columbia Records. \nV roce 2007 měla společnost pod sebou devět umělců.\n\n"}
{"id": "260586", "url": "https://cs.wikipedia.org/wiki?curid=260586", "title": "Táborový oheň", "text": "Táborový oheň\n\nTáborový oheň (lidově řečeno táborák) je obvykle slavnostní společenská událost obřadní povahy, která bývá pořádána během táboření v přírodě různými společenskými organizacemi, spolky, hnutími nebo i jen volnými uskupeními lidí. Vyskytuje se nejčastěji v organizacích věnujících se systematicky trampingu, skautingu, lesní moudrosti, sportovnímu táboření v přírodě a dalších příbuzných spolcích. Jedná se o přísně formalizovanou a ritualizovanou záležitost, která má za úkol vždy zdůraznit především mimořádnost nějaké společenské situace. Zároveň s tím, se ale jedná také o jistý ritualizovaný projev úcty k ohni jako takovému, jakož i ke všemu, co oheň v životě člověka znamená a symbolizuje. Jakožto táborový oheň bývá některými laiky či mnohými neznalými lidmi nesprávně označován jakýkoliv větší oheň, jedná se zpravidla o tzv. besední oheň popřípadě kuchyňský oheň (který nemá slavnostní a ritualizovaný průběh), se kterým je táborový oheň dosti často nesprávně zaměňován.\nTematika rozdělování jednotlivých typů ohňů během táboření v přírodě je poměrně obsáhlá a dosti složitá záležitost, která zjevně přesahuje rámec tohoto hesla, uvedené rozdělení je tudíž velmi zjednodušené a pouze orientační.\n\nJe potřebné zdůraznit, že táborový oheň je považován za výjimečnou a slavnostní událost a jako takový nebývá pořádán příliš často.\nNa rozdíl od ostatních druhů ohně se na táborovém ohni nikdy nepřipravují pokrmy (tedy nevaří se na něm), nespalují se v něm nikdy žádné odpadky (pneumatiky, plasty, umělé lahve, papír apod.), nepoužívá se pro něj ani odpadní dřevo. Táborový oheň se nepodpaluje (nezapaluje) nikdy ani běžným zapalovačem, ani zápalkami, ani papírem, nepoužívají se zde nikdy žádné umělé hořlaviny. Do táborového ohně se také libovolně neodhazuje jakékoliv palivové dřevo, neplive se do něj apod. Vzhledem ke slavnostní povaze události je jeho zapálení, průběh i ukončení prováděno slavnostním a formalizovaným resp. ritualizovaným způsobem.\n\nJak již bylo řečeno, jedná se vždy o společenskou záležitost a mimořádnou událost, která má vždy více či méně slavnostní a svým způsobem i rituální průběh. Hned na počátku je třeba zdůraznit, že každý, spolek, každá organizace, jakož i každé neformální hnutí může mít svoje vlastní rituály a zvyklosti (často se jedná o nepsaná pravidla šířená výhradně ústním podáním) při jeho zapalování, průběhu i ukončení, tyto rituály a zvyklosti bývají v různých skupinách velmi odlišné.\n\nTyto zásady jsou pouze rámcové, detaily se mohou, jak již bylo řečeno, více či méně odlišovat podle místních zvyklostí a tradic.\n\nJak již bylo řečeno, u jednotlivých hnutí, spolků, organizací se průběh TO značně liší, vždy je však třeba dbát na elementární pravidla slušnosti a společenského chování zcela běžného i při jiných slavnostních společenských událostech. V organizacích dětí a mládeže bývá poslední táborový oheň, nejčastěji na nějakém letním táboře, obvykle spojen s různým slavnostními akty (např. se slavnostním slibem, předáváním různých vyznamenání a cen apod.), někdy se tento táborový oheň nazývá slibový oheň a z těchto důvodů mívá velmi slavnostní až posvátný ráz. Události tohoto typu se samozřejmě neobejdou bez vhodného oblečení, jímž zpravidla bývá spolkový kroj (čili spolková uniforma). Táborových ohňů tohoto typu se obvykle zúčastňují pouze přímí účastníci tábora plus zvaní hosté – tato zvyklost (tradice) se však u jednotlivých spolků také může značně lišit.\n\nTáborový oheň je spojen s pradávnou lidskou mystikou a symbolikou, která je spojena právě s ohněm. Oheň je zde primárně prezentován jakožto dárce životodárného tepla a světla, kromě toho je zde také zdůrazňována jasná symbolika Slunce, coby hlavní životodárné síly na celé Zemi. Oheň může mít i mnoho dalších symbolických významů, může být i symbolem Stvořitele či jiného božstva, pro každého člověka může symbolizovat něco jiného.\nKromě symboliky ohně se zde setkáváme také se symbolikou kruhu (kruhů), která může být také velmi různorodá (kromě jiného může symbolizovat lidskou vzájemnost, bratrství, pospolitost a mnoho jiných dalších společenských hodnot a významů).\n\nPokud se na ohni připravují či ohřívají jakékoliv pokrmy a nápoje (například opékání buřtů, uzenin a masa), jedná se vždy pouze o tzv. kuchyňský oheň, jedině na tomto typu ohně je vhodné spalovat různé odpadky (nejlépe odpadky z přírodních materiálů). Pokud se jedná o oheň, který není slavnostní a na kterém se nepřipravuje teplá strava či nápoje, jedná se o tzv. besední oheň. Některé tradice považují právě besední oheň za nejjednodušší typ táborového ohně. Toto je základní dělení, které se v různých místech a v různých organizacích může značně lišit, jedná se pouze o hrubé orientační rozdělení. \n\nZvláštní případem ohňů používaných během táboření v přírodě jsou také strážní oheň, respektive hlídkový oheň, který také není běžným účelovým ohněm a je udržován obvykle s úctou a náležitou péčí. Pokud je na táboře udržován stálý hlídkový či strážní oheň, je možné podpalovací fakuli či fakule pro táborový oheň zapálit od tohoto strážního či hlídkového ohně.\n\nJakýkoliv otevřený oheň v přírodě je vždy nutno rozdělávat pouze a jedině za předpokladu dodržování všech platných právních předpisů, zejména předpisů požární ochrany a dále všech předpisů platných v oblasti ochrany přírody a životního prostředí. Pokud je na letním táboře ustanovena táborová funkce ohněstrůjce, přináleží péče o požární bezpečnost všech ohňů, tedy i TO, na táboře právě této osobě.\n\n\n"}
{"id": "260589", "url": "https://cs.wikipedia.org/wiki?curid=260589", "title": "Petr III. Aragonský", "text": "Petr III. Aragonský\n\nPetr III. Aragonský (\"Petr III. Veliký\", 1239 – 10. listopadu 1285) byl hrabě barcelonský, král aragonský (od roku 1276) a pod jménem Petr I. král sicilský (od roku 1282).\n\nPetr byl čtvrtým synem aragonského krále Jakuba I. Dobyvatele a jeho druhé manželky uherské princezny Jolanty. Dante Alighieri jej ve své \"Božské komediii\" umístil do \"Očistce\".\n"}
{"id": "260591", "url": "https://cs.wikipedia.org/wiki?curid=260591", "title": "Cathy Freemanová", "text": "Cathy Freemanová\n\nCatherine Astrid Salome Freemanová (* 16. února 1973 Mackay, Queensland) je bývalá australská atletka, olympijská vítězka a dvojnásobná mistryně světa v běhu na 400 metrů.\n\nPrvní olympijskou medaili vybojovala na Letních olympijských hrách v Atlantě v roce 1996, kde na trati 400 metrů skončila druhá. Na následujících dvou světových šampionátech získala v této disciplíně zlaté medaile (tj. v letech 1997 a 1999).\n\nStala se jedním ze symbolů olympijských her v Sydney v roce 2000. Na slavnostním zahájení byla poslední členkou štafety s olympijským ohněm. Později na témže Olympijském stadionu Australia startovala ve finále běhu na 400 metrů a zvítězila; žádnému jinému sportovci, který při slavnostním zahájení zapaloval olympijský oheň, se na týchž olympijských hrách nepovedlo až do té doby nikdy vyhrát.\n\nKrátce poté ukončila kariéru a její pokus o návrat na dráhy v roce 2003 nebyl úspěšný. Definitivní konec kariéry oznámila 15. července 2003.\n\nV roce 2006 byla členkou štafety s Královským štafetovým kolíkem – přinesla ho na stadion pro zahájení Her Britského společenství v Melbourne.\n\nSvým původem je Aboriginka, tj. původní obyvatelka Austrálie. Svoji národnost mnohokrát propagovala, například když na svá čestná kola po vítězství na olympijských hrách i na Hrách Britského společenství brala s sebou nejen australskou, ale i aboriginskou vlajku. Její výběr jako poslední členky štafety s olympijským ohněm byl považován jako výraz oficiální politiky nápravy křivd spáchaných Australany na původním obyvatelstvu. Stala se tak vůbec první příslušnicí/příslušníkem svého národa, který kdy získal olympijskou medaili a stal se olympijským vítězem.\n\nV roce 1999 se provdala za výkonného ředitele společnosti Nike Sandyho Bodeckera, po olympijských hrách v Sydney delší dobu nezávodila, aby mu pomáhala po propuknutí rakovinného onemocnění. Rozešli se v roce 2003\n\n\n"}
{"id": "260594", "url": "https://cs.wikipedia.org/wiki?curid=260594", "title": "Fridrich II. Sicilský", "text": "Fridrich II. Sicilský\n\nFridrich II. Sicilský (1272 , Barcelona – 25. června 1337) byl král sicilský.\n\nNarodil se jako nejmladší syn aragonského a sicilského krále Petra III. a Konstancie, dcery Manfréda Sicilského z dynastie Hohenštaufů. Roku 1302 jeho bratr Jakub podepsal s neapolským králem Karlem tzv. smlouvu z Caltabellotta díky níž Fridrich získal vládu nad Sicílií. Zároveň bylo domluven sňatek s Eleonorou z Anjou. Fridrich s chotí počal zřejmě osm legitimních dětí a minimálně dalších pět levobočků se Sibylou ze Sormella. Zemřel roku 1337 a byl pohřben v katedrále v Catanii. Dante Alighieri jej ve své \"Božské komediii\" umístil do \"Očistce\".\n\n"}
{"id": "260597", "url": "https://cs.wikipedia.org/wiki?curid=260597", "title": "Destroyself", "text": "Destroyself\n\nDestroyself je děčínská thrash – dirty rock and roll kapela.\nVznik Destroyself se datuje do období 1993–1994. Z původní sestavy zůstává do dnešních dnů pouze kytarista a zakládající člen Michal T. Tomášek.\n\nV roce 1995 dosedá na post bubeníka Josef Pepíno Štrůdl a dělá tak tlustou čáru za předchozím působením jeho kolegy Jirky Číže. Rok poté vychází žlutá kazeta \"Destroy my self\", která je vůbec první nahrávkou této nové formace. Tomáš Wilík Kotvald je v té době nejen frontmanem kapely, ale také mladým, perspektivním a oblíbeným krotitelem skateboardu. Díky tomu se kapela začne kromě punkových akcí účastnit také koncertů na skejtových závodech. Za přispění těchto okolností si hudba, kterou chlapci produkují, vyslouží nálepku \"skate-punk\". Nicméně, v roce 1998 frontman Wilík kapelu nadobro opouští.\n\nZačátkem roku 1999 spatří světlo světa v pořadí druhé demo \"Welcome to our world\". Kapela i nadále koncertuje převážně na domácí klubové scéně a vystupuje po boku kapel více i méně známých.\n\nDostáváme se tak do roku 2001. Koncem tohoto dramatického roku se ve studiu Macac v Ústí nad Labem po pěti dnech rodí debutové album \"Kontrolujou\". V témže roce se skladba \"Úterý\", pocházející z tohoto alba, objevuje na skate-snow videu \"CZ vs US\", které je z dílny DHC Production.\n\nS rokem 2002 přišly nabídky na koncerty, mnoho práce bylo s dokončením debutového CD \"Kontrolujou\", které nakonec vyšlo v červenci. Křest proběhl v havlíčkobrodském klubu Roxor, menší akce se uskutečnila na domácích prknech, v děčínském minilokále Barabüzna. Tam došlo i k prvním vážnějším rozepřím uvnitř kapely.\n\nV zimě 2002–2003 se ozval David Horváth kvůli spolupráci na novém snowboardovém filmu \"DHC – Cz. vs. USA\", na kterém se hudebně podíleli ještě Wohnout, nebo Krucipüsk. Výsledkem bylo umístění našich dvou písní – Neregistrovaný rokenrol a Ice Té – jak na samotné video tak na přiložené CD. Jaro 2003 probíhá ve znamení příprav na rokenrolové EP s pracovním názvem \"Galactic Punk Cowboys\", ale osobní spory natolik ztěžují práci, že k vydání nedojde a Kamil v polovině června Destroyself dobrovolně opouští.\n\nV srpnu přichází nový basák – Lojza Bělota a kapela pokračuje tam, kde na jaře přestala – nácvikem rokenrolového EP. K natáčení došlo o Vánocích 2003, kdy se nahrály bicí, a v lednu 2004 se dotočil zbytek. EP dostalo název \"Deštivá ulice\" a pro Destroyself má jeden zásadní psychologický význam : jedná se o hmotný důkaz, že desku si dokážeme kvalitně obstarat svépomocí, bez placení drahých služeb. Skladba písniček, natáčení, počítačový mastering, grafická úprava a výroba – to vše dovedeme buď sami, nebo \"with a little help of our friends\".\n\nJaro 2004 tudíž proběhlo ve znamení koncertů a horečných příprav na regulérní dlouhohrající CD, které jsme natočili ve dnech 23. července – 5. srpna. A bylo to opět svépomocí, hezky pěkně systémem DYI. Jenže ne už starou analogovou technikou, naše homestudio se během jara 2004 plně digitalizovalo a na kvalitě zvuku je to k naší radosti hodně znát.\n\nPodzim a zimu 2005 jsme proválčili hnedle na třech \"frontách\" – koncertováním, mixáží a výrobou desky (oficiálně vyšla 12. března 2005 opět u Cecek records) a v neposlední řadě také zkoušením nových písniček. No, i když nových…. Jsou to kavry legendární kapely první půle devadesátých let – skupiny 4 Promile. Již nacvičené kousky průběžně zařazujeme do koncertních setů a musíme říci, že mají slušný ohlas. Ba, někteří pamětníci originálu za námi po koncertech chodí a děkují… Natáčení tributové desky s pracovním názvem \"Destroyself hrají 4 Promile\" se stane skutečností pravděpodobně opět v létě.\n\n\n"}
{"id": "260598", "url": "https://cs.wikipedia.org/wiki?curid=260598", "title": "Allphones Arena", "text": "Allphones Arena\n\nAllphones Arena (dříve Sydney SuperDome, mezi lety 2006 a 2011 Acer Arena) je víceúčelová hala v Olympijském parku v oblasti Homebush Bay v Sydney. Byla postavena pro Letní olympijské hry 2000, dokončena v roce 1999. Její kapacita je 21 000 návštěvníků a je tak největší stavbou tohoto typu v Austrálii.\n\nV roce 2006 získala práva na její jméno společnost Acer, v září 2011 byla znovu přejmenována podle společnosti Allphones. Vlastníkem haly je mediální společnost Nine Entertainment Co.\n\n"}
{"id": "260603", "url": "https://cs.wikipedia.org/wiki?curid=260603", "title": "Jakub I. Aragonský", "text": "Jakub I. Aragonský\n\nJakub I. Dobyvatel ( \"Jaime I. el Conquistador\", \"Jaume I. el Conqueridor\", 2. února 1208 Montpellier – 27. července 1276 (Alcire) Valencie) byl od roku 1213 aragonský král z dynastie barcelonské, od roku 1229 králem Mallorky a od roku 1238 králem Valencie.\n\nByl jediným synem a dědicem krále Petra II. a Marie, dcery Viléma VIII. z Montpellieru. Roku 1211 jej otec v souvislosti s plánovanými zásnubami a snahou utišit ožehavou politickou situaci v Akvitánii předal do výchovy vůdce křižácké výpravy Šimona z Montfortu. O dva roky později se oba muži střetli v bitvě u Muretu, kde král Petr zemřel a pětiletý následník zůstal nadále u Montforta. Na základě žádosti Sancha, strýce zesnulého krále, byl chlapec roku 1214 vrácen do Aragonie a předán na výchovu templářskému řádu. Sancho byl stanoven regentem království, ve funkci zůstal do roku 1218.\n\nJakub se roku 1221 oženil s kastilskou princeznou Eleonorou a roku 1229 byl sňatek po narození syna Alfonse anulován údajně z důvodu blízkého příbuzenství manželů. Syn Alfons byl uznán legitimním, ale následníkem trůnu se pro jeho brzký skon stal syn z Jakubova nového manželství s Jolandou Uherskou.\n\nRoku 1244 dobyl král muslimskou Játivu u Valencie a získal tak pod kontrolu výrobnu papíru. Místo pergamenu se začal používat papír. Jakub I. je autorem svého vlastního životopisu pod názvem \"Kniha o hrdinských činech\" (Llibre dels Feyts). Pohřben je v cisterciáckém klášteře v Pobletu. Jeho náhrobek byl roku 1835 zničen společně s ostatními a ve 20. století byl rekonstruován Fredericem Marèsem.\n\n"}
{"id": "260609", "url": "https://cs.wikipedia.org/wiki?curid=260609", "title": "Jakub II. Mallorský", "text": "Jakub II. Mallorský\n\nJakub II. Mallorský (1243 Montpellier - 29. května 1311 Mallorca) byl král mallorský, byl mladším synem krále aragonského a mallorského Jakuba I. a Jolanty Uherské. Dva z jeho synů vstoupili do řádu minoritů.\n\nZemřel v květnu 1311 a byl pohřben v královské kapli v palmské katedrále. Jeho ostatky jsou po četných přesunech v rámci katedrály v současnosti uloženy k poslednímu odpočinku pod novogotickým náhrobkem Frederica Marése ve společnosti vnuka Jakuba III.\n\n"}
{"id": "260610", "url": "https://cs.wikipedia.org/wiki?curid=260610", "title": "Martin Wihoda", "text": "Martin Wihoda\n\nMartin Wihoda (* 14. února 1967 Opava) je český historik, pracovník Historického ústavu na filozofické fakultě Masarykovy univerzity. Odborně se zabývá středověkými dějinami střední a západní Evropy.\n\nMartin Wihoda maturoval na gymnáziu v Opavě a poté studoval historii na Filozofické fakultě Masarykovy univerzity. V doktorském studiu pokračoval na univerzitách v Brně, Würzburgu a Marburgu, titul Ph.D. obhájil v roce 1999. V roce 2010 byl jmenován profesorem obecných dějin (se zaměřením na středověk). Od roku 2013 je členem Gesellschaft für staufische Geschichte (Göppingen), od roku 2017 působí jako člen vědecké rady projektu Constitutiones et acta publica imperatorum et regum, v Berlíně na akademii věd (Berlin-Brandenburgische Akademie der Wissenschaften) . V roce 2019 byl zvolen členem korespondentem vedení (Zentraldirektion) Monumenta Germaniae Historica v Mnichově. Odborně se věnuje „europeizaci“ střední s středovýchodní Evropy raného a vrcholného středověku, spolupracuje s historiky v Německu, Rakousku, Polsku a Maďarsku, mezi jeho žáky patří Petr Elbel, David Kalhous, Přemysl Bar, Anna Smékalová-Kernbach nebo Lukáš Reitinger.\n\nčlánky:\n"}
{"id": "260611", "url": "https://cs.wikipedia.org/wiki?curid=260611", "title": "Jan I. Portugalský", "text": "Jan I. Portugalský\n\nJan I. Portugalský (zavný též \"Dobrý, Dobrotivý ,Veliký\" nebo \"Bastard\" , 11. dubna 1357 Lisabon – 14. srpna 1433 Lisabon) byl levobočný syn portugalského krále Petra I., zakladatel královské dynastie Avizů, velmistr Řádu avizských rytířů a desátý portugalský král. Jan I. byl v mužské linii v sedmé generaci potomek prvního portugalského krále Alfonse I.\n\nPo smrti Ferdinanda I. roku 1383 nastala dynastická krize, jelikož zesnulý král měl pouze jedinou dceru Beatrix a burgundská dynastie tak vymřela po meči. Princezna Beatrix byla zasnoubená mnohokrát, naposledy s králem Kastilie Janem I.\n\nV okamžiku Ferdinandovy smrti se tedy nabízeli dva možní následníci portugalského trůnu. Snoubenec dcery zemřelého Jan I. Kastilský a nevlastní bratr zemřelého Jan, který se stal správcem království. Uchazeči o trůn spolu začali válčit, ale portugalská šlechta stála za správcem království a v dubnu 1385 zvolila králem Portugalska levobočka Jana. Jan jako nový král Jan I. preferoval spojenectví s Anglií, což stvrdil svým sňatkem s Filipou, dcerou vévody z Lancasteru.\n\nS Filipou z Lancasteru (1359–1415):\n\nS Inês Peresovou (c. 1350–1400)\n"}
{"id": "260614", "url": "https://cs.wikipedia.org/wiki?curid=260614", "title": "Homebush Bay", "text": "Homebush Bay\n\nHomebush Bay je čtvrť na západě Sydney, asi 16 km od centra města. Její název pochází od zátoky na řece Parramatta. Ve čtvrti se nachází Olympijský park, který byl hlavním střediskem soutěží Letních olympijských her 2000.\n\nOsadu Homebush založili přistěhovalci na začátku 19. století pod vedením lékaře D'arcyho Wentwortha, který ji měl nazvat jako \"Home in the bush\" (\"Domov v buši\"), i když je také možné, že její jméno je odvozeno od stejnojmenné obce v Kentu.\n\nV polovině 20. století byla oblast zamořena jedy jako pozůstatky činnosti zdejší chemičky. V jímkách nebo volně uložených sudech byly uchovávány nebezpečné dioxiny. Pro výstavbu olympijských sportovišť byla oblast ve druhé polovině 20. století nákladně rekultivována a do jejího rozvoje bylo investováno i po skončení olympiády. Vznikla tam tři rozsáhlá sídliště Newington (původní olympijská vesnice), The Waterfront a Mariners Cove. Ulice v Homebush Bay dostaly jména podle slavných sportovců australské historie - Herbu Elliottovi, Dawn Fraserové, Marjorie Jacksonové-Nelsonové a dalších.\n\nSoučástí olympijského parku byla především sportoviště v čele se stadionem Australia, Sydney Superdomem a dalšími. Olympijský bulvár, který kolem nich vede, nabízí řadu památek na olympijské hry.\n\nOlympijský park byl připojen do dopravního systému města, vybudována byla samostatná železniční stanice systému CityRail, dopravu zajišťují také autobusy a přívoz přes řeku Parramatta. Součástí parku je i výšková budova hotelu Novotel.\n\n"}
{"id": "260616", "url": "https://cs.wikipedia.org/wiki?curid=260616", "title": "4 měsíce, 3 týdny a 2 dny", "text": "4 měsíce, 3 týdny a 2 dny\n\n4 měsíce, 3 týdny a 2 dny (v rumunském originále 4 luni, 3 săptămîni și 2 zile) je rumunský film zabývající se tematikou potratů.\n\nDěj se odehrává v komunistickém Rumunsku v roce 1987 a pojednává o rumunské vysokoškolačce Găbițe, která se rozhodne pro potrat, a její dobré kamarádce Otilii.\n\nSnímek byl oceněn Zlatou palmou na festivalu v Cannes v roce 2007.\n"}
{"id": "260617", "url": "https://cs.wikipedia.org/wiki?curid=260617", "title": "Úlomek", "text": "Úlomek\n\nÚlomek neboli fragment je označení libovolně velké části z celku, která vzniká oddělením této části z kompaktního tělesa. Proces, kterým úlomky vznikají, se nazývá tříštění nebo fragmentace. Pro úlomky vznikající při explozi bomb a granátů se používá označení střepina. \n\nV geologické terminologii se pro úlomky hornin používá označení klast.\n"}
{"id": "260618", "url": "https://cs.wikipedia.org/wiki?curid=260618", "title": "Sírany", "text": "Sírany\n\nSírany (sulfáty) jsou soli odvozené od kyseliny sírové, které vznikly náhradou obou jejích kyselých vodíků. V případě, že by byl nahrazen pouze jeden vodík, vznikly by hydrogensírany (\"hydrogensulfáty\"). Obecný vzorec síranu se skládá z kationtu kovu, příp. větší skupiny, jako je amonný kationt a síranového aniontu SO.\n\nSírany jsou krystalické látky, které jsou v bezvodném stavu bezbarvé či bílé, ale hydráty mohou mít jiné barvy, např: síran měďnatý, síran železnatý, síran barnatý, síran nikelnatý a jiné. Sírany jsou zpravidla dobře rozpustné ve vodě, výjimky jsou CaSO síran vápenatý, SrSO síran strontnatý, BaSO síran barnatý, HgSO síran rtuťnatý, PbSO síran olovnatý a síran stříbrnatý AgSO.\n\nVýroba síranů \"\"neušlechtilých\"\" kovů je velice jednoduchá, stačí jednoduše rozpouštět dané kovy v kyselině sírové. Zejména alkalické kovy jsou velice reaktivní, a tato reakce by byla vysoce exotermní, proto se používají hydroxidy těchto kovů, vznikající jejich reakcí s vodou.<br>\n2Na + 2HO → 2NaOH + H<br>\n2NaOH + HSO → NaSO + 2HO<br>\nLaboratorně lze použít i jiné sloučeniny, například uhličitany a použít kyselinu sírovou.<br>\nNaCO+ HSO → NaSO + HO + CO<br>\n<br>\nVýroba síranů \"\"ušlechtilých\"\" kovů je o hodně složitější, jelikož zejména měď nereaguje s kyselinou sírovou.<br>\nLaboratorně lze použít peroxid vodíku či kyselinu dusičnou smíchané s kyselinou sírovou, což umožní vznik síranů.<br>\nReakce při použití peroxidu vodíku HO:<br>\nHO + HSO → SO + HO<br>\nSO + Cu → CuSO\n<br>\nReakce při použití kyseliny dusičné HNO:<br>\nCu + 2 HNO → Cu + 2 HO + 2 NO<br>\nCu + HSO → CuSO + 2H<br>\nPrůmyslově se však využívá elektrolýzy, kde elektrolytem je kyselina sírová a elektrody jsou z mědi. U kladné elektrody vzniká síran měďnatý a u záporné vodík. Vzniklý síran měďnatý klesá ke dnu, avšak při vysoké koncentraci, když už v roztoku není mnoho kyseliny sírové dochází k elektrolýze síranu měďnatého, takže na záporné elektrodě již nevzniká vodík, ale měď.\n\nPoužijeme-li však koncentrovanou kyselinu sírovou (98%), reakce s mědí bude probíhat sama podle rovnice:\n\nCu + 2HSO → CuSO + 2HO + SO2\n\nK reakci dojde, jelikož se každá druhá molekula kyseliny sírové rozpadne, podobně jako kyselina dusičná, měď přemění na kladně nabitý iont, a molekula kyseliny sírové s tímto iontem zreaguje.\n\nSírany se vyskytují v některých nerostech, například již zmíněné sádrovec, anhydrit a baryt, ale i například v kamencích. Kamence jsou taktéž sírany, avšak mají 2 různé kationty. Vznikají společnou krystalizací daných dvou síranů, kupříkladu síran draselný a síran hlinitý vytvoří kamenec (chemicky jej stále můžeme nazývat síranem) draselno-hlinitý. Kamence zpravidla bývají hydráty, tedy do své molekuly rády vážou i molekuly vody. Zde jsou příklady jednotlivých kamenců:\n\n"}
{"id": "260620", "url": "https://cs.wikipedia.org/wiki?curid=260620", "title": "Rechelle Hawkesová", "text": "Rechelle Hawkesová\n\nRechelle Hawkesová (* 20. května 1967, Albany) je bývalá australská pozemní hokejistka, trojnásobná olympijská vítězka.\n\nAustrálii reprezentovala od roku 1985. Poprvé se zúčastnila olympijských her v roce 1988 v Soulu, kde hned získala zlato. O čtyři roky později v Barceloně skončily Australanky páté. V roce 1993 se stala kapitánkou reprezentace a ta pod jejím vedení sehrála 31 utkání v řadě bez porážky včetně finále olympijského turnaje v Atlantě. V roce 1999 odehrála svůj jubilejní 250. zápas za národní tým.\n\nNa Letních olympijských hrách 2000 v Sydney nejprve byla vybrána, aby v průběhu slavnostního zahájení pronesla za sportovce olympijský slib. V turnaji vybojovala třetí zlatou medaili a po finále definitivně ukončila svou kariéru.\n\nKromě olympijských vítězství dosáhla na pět vítězství v turnaji o Trofej šampionů (v letech 1991, 1993, 1995, 1997 a 1999) a má také zlato z Her Britského společenství v roce 1998.\n\nV roce 2002 byla uvedena do Australské sportovní síně slávy.\n"}
{"id": "260622", "url": "https://cs.wikipedia.org/wiki?curid=260622", "title": "Petr II. Sicilský", "text": "Petr II. Sicilský\n\nPetr II. Sicilský ( \"Petru II di Sicilia\", \"Pietro II di Sicilia\", 1305 – 15. srpna 1342 Calascibetta) byl sicilský král.\n\nByl synem krále Fridricha II. a Eleonory, dcery neapolského krále Karla Chromého. Již roku 1321 byl korunován a stal se tak otcovým spoluvládcem. 23. dubna 1322 se v Catanii oženil s Alžbětou, dcerou korutanského vévody Oty III. Údajně byl lehce manipulovatelný, manželka na něj měla veliký vliv. Jeho vláda byla poznamenána spory koruny s místní šlechtou, především s rody Ventimiglia, Palizzi, Chiaramonte a Antiochia. Zemřel nečekaně v srpnu 1342 a byl pohřben v katedrále v Palermu v sarkofágu císaře Fridricha II. Jeho nástupcem se stal teprve pětiletý syn Ludvík.\n\n"}
{"id": "260623", "url": "https://cs.wikipedia.org/wiki?curid=260623", "title": "Fragment", "text": "Fragment\n\nFragment (lat. zlomek, od \"frangere\", lámat) může označovat:\n\n\n\n"}
{"id": "260624", "url": "https://cs.wikipedia.org/wiki?curid=260624", "title": "Dunc Gray", "text": "Dunc Gray\n\nEdgar Lawrence Gray, přezdívaný Dunc Gray (17. července 1906 - 30. srpna 1996) byl australský cyklista, olympijský vítěz ze závodu na 1 km s pevným startem na Letních olympijských hrách 1932 v Los Angeles.\n\nV roce 1928 na olympijských hrách v Amsterodamu získal pro Austrálii první historickou olympijskou medaili z cyklistiky, když byl v závodě na kilometr s pevným startem třetí. O čtyři roky později v Los Angeles v této disciplíně zvítězil. Při své další olympijské účasti v Berlíně v roce 1936 byl vlajkonošem australské výpravy na slavnostním zahájení.\n\nZískal také zlaté medaile na Hrách Britského impéria v letech 1934 a 1938, předchůdci dnešních Her Britského společenství. Byl dvacetinásobným mistrem Austrálie.\n\nNa konci svého života se zapojil do olympijského hnutí a aktivně podporoval neúspěšnou kandidaturu Melbourne na uspořádání Letních olympijských her 1996 a úspěšnou kandidaturu Sydney na Hry o čtyři roky později. Olympijský velodrom v Sydney nese jeho jméno a je v něm vystaven jeho vítězný bicykl z roku 1932.\n"}
{"id": "260625", "url": "https://cs.wikipedia.org/wiki?curid=260625", "title": "Spolkový stát", "text": "Spolkový stát\n\nDělení na spolkové státy se používá ve více státech: \n\n\n"}
{"id": "260626", "url": "https://cs.wikipedia.org/wiki?curid=260626", "title": "Uhelná elektrárna", "text": "Uhelná elektrárna\n\nUhelná elektrárna je tepelná elektrárna, která využívá spalování uhlí pro získání tepelné a elektrické energie. Jedná se o technologický celek, který vyrábí elektrickou energii přeměnou z chemické energie vázané v palivu (hnědé nebo černé uhlí) prostřednictvím tepelné energie.\n\nUhlí je třeba nejdříve vytřídit od nečistot (kameny) a přetřídit v úpravně uhlí, kde je nadrceno na požadovanou velikost (uhelný prach). Úpravny uhlí jsou buď přímo v nebo vedle elektrárenského komplexu. Následně je pomocí pásových dopravníků transportováno na elektrárnu do části zauhlení. Zauhlení slouží jako zdroj paliva v případě odstávky na úpravně uhlí. Nejčastěji se jedná o ohraničenou deponii uhlí, kde je stále udržováno určité množství zásob uhlí. Nově příchozí uhlí je rozhrnováno buldozery. V krajní části této deponie nebo přímo pod ní se nacházejí zásobníky ve tvaru násypky (až 15 m hluboko). Ze zásobníků je uhlí mechanicky shrabováno na pásové dopravníky,které uhlí transportují do kotelny. V kotelně jsou „uhelné bunkry“. Každý takovýto bunkr zásobuje „uhelný mlýn“. Uhelné mlýny jsou v přízemí kotelny. Z „bunkru“ je uhlí dopraveno do mlýna, kde je rozemleto na nejjemnější frakci a spolu s předehřátým vzduchem je vyfukováno pomocí hořáků přímo do spalovací komory kotle.\n\nNadrcený uhelný prach se „vstřikuje“ do kotle, kde tak dochází k jeho kvalitnějšímu spalování, než u starších technologií. Spaliny, vzniklé při spalování uhlí, jsou vedeny přes elektrostatický odlučovač prachu a přes filtry k odsíření. Až poté jsou vypouštěny do ovzduší.\n\nTeplo, vzniklé spalováním rozdrceného uhlí v kotli, ohřívá v primárním okruhu upravenou (demineralizovanou) vodu. Voda se v kotli postupně mění na páru o teplotě až 525 °C, moderní bloky i přes 600 °C a o přetlaku více než 6 MPa. Tato přehřátá pára je vedena do turbiny, v níž roztáčí lopatky turbíny. Turbina je spojena s alternátorem, v němž je vyráběna elektrická energie. Elektřina o napětí až 15 kV je vedena do transformátorů, v nichž se napětí upravuje na distribuční nebo přenosovou hladinu napětí 110 až 400 kV a pak je vyvedena do rozvodné sítě.\n\nPára, která v turbině předala svou energii, je svedena do kondenzátoru.V něm se ochladí a zkondenzuje. Pomocí napájecích čerpadel se kondenzát (již jednou upravená voda) opět vrací do kotle.\n\nV kondenzátoru je pára ochlazována surovou (neupravenou) vodou. Tato chladicí voda se zde ohřeje a proto je z kondenzátoru vedena do chladicích věží, kde se ochladí a opět vrací do chladicího okruhu. Úbytek chladicí vody, vzniklý jejím odpařením ve věžích, je doplňován z vodních toků.\n\nÚčinnost přeměny energie v moderních uhelných elektrárnách se pohybuje kolem 42 %.\n\nSeznam nejvýznamnějších uhelných elektráren v Česku. Některé z nich mají více samostatných elektrárenských bloků: např. elektrárna Mělník je technologický komplex tří elektráren označovaných Mělník I až Mělník III.\n\n\n"}
{"id": "260633", "url": "https://cs.wikipedia.org/wiki?curid=260633", "title": "Simson", "text": "Simson\n\nSimson (celým, názvem \"tsimson\n- und Jagdwaffenwerk Simson\") je značka motocyklů sídlící v durynském Suhlu.\n\n\n\nSimson typu S 51 Enduro se představil poprvé v roce 1981 na Lipském veletrhu, kde dostal zlatou medaili. Typ S 51 Enduro vznikl dalším vývojem staršího modelu S 51 B2-4, který stejně jako ostatní typy odvozené od základního S 51N (S 51 B1-3, B1-4, Comfort) koncepčně vychází ze Simsona S 50, který se začal vyrábět v roce 1975.\n\nSimson S51 se dále také dělí na již zmíněné enduro a elektronik. Enduro je přizpůsobené spíše do terénu díky svému zdviženému výfuku, vyztuženému rámu a tvrdším zadním pružinám. Elektronik je oproti tomu určený spíše na silniční provoz – výfuk má rovnoběžně s povrchem vozovky, má měkčí zadní pružení, které na rozdíl od endura není polohovatelné, a schází vyztužení rámu dvěma trubicemi od krku rámu kolem motoru k hlavní ose rámu, za kterou drží zároveň zadní kyvka, spolujezdcovy stupačky a motor. Mezi lidmi putuje, že u elektroniku díky menšímu kroucení kolena výfuku, jede tento typ simsona S51 rychleji, přičemž motorově jsou stejní.\n\nRozdíl mezi modelem S70 oproti S51 je jen ve zvětšeným vrtání válce (45mm místo 38mm), jiným karburátorem, zesíleným rámem (stejně jako u S51 Enduro) a seřiditelným zadním odpružením (stejné u typů S51 Enduro).\n\nZačal se vyrábět někdy po roce 1991 jako modernizace typu S51, hlavní rozdíly byly v jiném designu motocyklu (komínová nádrž, plastová přední maska...) hlavní věci - motor a podvozek zůstaly stejné.\n\nVylepšené S53, rozdíly mezi Alfou a Betou je jen o typu určení Eletronic/Enduro. Hlavní změny oproti předcházející S53: litá kola, otáčkoměr, kotoučová brzda na předním kole, modernější design.\n\nZatím poslední nástupce staré S51 je vybaven všemi moderními prvky: kotoučová brzda na předku, laděný výfuk, 5 rychlostní převodovka, centrální odpružení...\n\nNávrat Simsona na trh 125 cm³, jedná se o moderní motocykl, který může konkurovat i japonským a italským konkurentům. Jako pohon se používá čtyřtaktní motor místo v této kategorii obvyklejších vysoce výkonných dvoutaktů. Je to, ale dáno omezením výkonu v téhle třídě, která musí mít maximálně 11kW, na což nepotřebujete vytáčející se dvoutakt s menší životností.\n\nNejmodernější Simsony ve třídě 125, první tři jsou odvozené ze starší Schikry ovšem s jiným čtyřtaktním motorem, další dva GS/SM kteří používají sice stejný motor, ale jsou to endura/supermotardy\n\nSkútr odvozený z S51/70, maximum má z motocyklu (nožní převodovku) a minimum ze skútru (malá kola), některé typy byly dokonce vybaveny elektrickým spouštěčem.\n\nModernější nástupci Classica, mají již samočinnou převodovku a vylepšené motory.\nTato motorka byla ve svých letech velice populární. Doba její výroby byla od 60. po 90. léta 20. století.\n\nEndura mají na sedadlu i značku IFA.\n\nTechnické údaje:\n\n"}
{"id": "260634", "url": "https://cs.wikipedia.org/wiki?curid=260634", "title": "Acetabulum", "text": "Acetabulum\n\nAcetabulum je přibližně 0,07 l. Jedná se o jednotku objemu ve starověkém Římě, která byla ekvivalentem řecké míry ὀξύβαφον (oxybafon). Představovala jednu čtvrtinu heminy a tedy jednu osminu sextaria. Její objem měl hmotnost patnácti attických drachem.\n\nPřevodní vztah:\n\n\n"}
{"id": "260637", "url": "https://cs.wikipedia.org/wiki?curid=260637", "title": "Povinný výtisk", "text": "Povinný výtisk\n\nPovinný výtisk je exemplář periodické či neperiodické publikace (kniha, brožura), který je vydavatel povinen bezplatně a na svůj náklad odevzdat z každého vydání neperiodické publikace do určené doby ode dne vydání nejvýznamnějším knihovnám. Právem povinného výtisku zpravidla disponují národní knihovny.\n\nV Česku je doba od vydání výtisku do odevzdání knihovně omezena na 30 dní. U neperiodického tisku je povinnost vydavatele odevzdat:\n\nVydavatel neperiodické publikace pořízené slepeckým písmem je povinen odevzdat jeden povinný výtisk Knihovně a tiskárně pro nevidomé K. E. Macana v Praze.\n\nVydavatel dále písemně nabídne ke koupi jeden výtisk jím vydané neperiodické publikace Knihovně Akademie věd České republiky, Parlamentní knihovně prostřednictvím Kanceláře Poslanecké sněmovny, Národní technické knihovně, Knihovně Národního muzea prostřednictvím Národního muzea, Knihovně Památníku písemnictví prostřednictvím Památníku národního písemnictví, Středočeské vědecké knihovně v Kladně, Jihočeské vědecké knihovně v Českých Budějovicích, Studijní a vědecké knihovně Plzeňského kraje, Severočeské vědecké knihovně v Ústí nad Labem, Krajské vědecké knihovně v Liberci, Studijní a vědecké knihovně v Hradci Králové, Moravskoslezské vědecké knihovně v Ostravě, Krajské knihovně v Pardubicích, Krajské knihovně Františka Bartoše ve Zlíně, Krajské knihovně Karlovy Vary, Krajské knihovně Vysočiny a Městské knihovně v Praze.\n\nKrajský úřad uloží vydavateli, který neodevzdal povinné výtisky, pokutu do výše 50 000 Kč a pokutu do výše 15 000 Kč, pokud nesplnil nabídkovou povinnost.\nMá-li odevzdaný povinný výtisk vady po stránce technického zpracování, je jeho příjemce oprávněn požadovat jeho výměnu za bezvadný. Toto právo může uplatnit do tří měsíců ode dne, kdy mu byl výtisk doručen, jinak jeho právo zaniká. Vydavatel je povinen výměnu provést ve lhůtě deseti dnů ode dne, kdy mu došel projev vůle příjemce, jímž uplatnil právo na výměnu.\n\n"}
{"id": "260640", "url": "https://cs.wikipedia.org/wiki?curid=260640", "title": "Otto Nicolai", "text": "Otto Nicolai\n\nCarl Otto Ehrenfried Nicolai (9. června 1810, Königsberg – 11. května 1849, Berlín) byl německý skladatel a dirigent období romantismu, zakladatel Vídeňské filharmonie. Nejvíce ho proslavila jeho operní verze Shakespearovy komedie \"Veselé paničky windsorské\" (\"Die lustigen Weiber von Windsor\") z roku 1847. Jeho dílo obsahuje ale i pět oper, hudbu pro samozpěvy, díla pro orchestr, pěvecký sbor, ansámbl a pro sólové nástroje.\n\nOtto Nicolai se narodil v německém Königsbergu do muzikantské rodiny. Hudbě se důkladně učil již od raného dětství, čemuž nasvědčuje i fakt, že již ve svých 8 letech dokonale ovládal hru na klavír. O něco později se rozhodl opustit své rodné město a vydat se do Berlína, kde studoval u Carla Friedricha Zeltera. V roce 1831 napsal svou první symfonii a několik koncertů, což mu zajistilo několik prestižních funkcí. Začal vynikat jako varhaník v Římě, dirigent ve Vídni a ředitel opery v Berlíně. V hlavním městě Rakouska začal zavádět pořádání filharmonických orchestrů, které jsou považovány za základ jednoho z největších světových orchestrů, Vídeňské filharmonie, čímž se Nicolai stal jejím zakladatelem. Velký úspěch získal také ze svými pěti operami, zvlášť s operou \"Mariana\" z roku 1841, ale jeho nesmrtelnost spočívá hlavně v jeho díle \"Veselé paničky windsorské\" (Die lustigen Weiber von Windsor), které napsal v roce 1847 a které je inspirováno stejným Shakespearovým tématem jako Verdiho \"Falstaff\", který je přirozeně zastiňuje. Vysokého věku se však nedožil. Zemřel ve svých osmatřiceti letech na následky mrtvice. Nicméně Nicolaiova opera má nesporný půvab a obsahuje několik výjimečných a krásných melodií, z nichž jsou některé známy díky dosud populární předehře.\n\n\n"}
{"id": "260643", "url": "https://cs.wikipedia.org/wiki?curid=260643", "title": "Acker", "text": "Acker\n\nAcker (něm. \"pole\", česky akr) je stará jednotka plošného obsahu užívaná v německých zemích; má podobný význam jako acre v anglosaských zemích. Acker je obvykle vztahován ke čtvereční rute.\n\n1 acker = 140 nebo 160 čtverečných rute, výjimečně 100 až 300.\n\n\n\n"}
{"id": "260649", "url": "https://cs.wikipedia.org/wiki?curid=260649", "title": "Trezor", "text": "Trezor\n\nCizím slovem trezor nebo také sejf označujeme různé z hlediska účelu značně podobné objekty, které většinou slouží ke stejnému nebo velmi podobnému účelu – totiž k bezpečnému dlouhodobému skladování cenných předmětů (peníze, drahé kovy, umělecká díla, cenné listiny, šperky apod.).\n\nPředstavuje jednu nebo i více speciálně technicky vybavených a uzpůsobených místností, kde se uschovávají větší množství cenných předmětů (v bankách např. bankovky, mince, cenné papíry, drahé kovy apod.). Trezory tohoto typu se obvykle používají především ve velkých finančních institucích typů bank, spořitelen, pojišťoven apod. nebo pro úschovu většího množství cenných uměleckých děl apod. Velké trezory bývají často umístěny v podzemí budovy a bývají zabezpečeny řadou stavebních, mechanických či elektronických prvků před vniknutím nepovolaných osob, jenž bývají velmi často navíc doplněna o řadu organizačních opatření, která si každá instituce zavádí sama ve formě svých vnitřních předpisů, nařízení, směrnic popřípadě i podle nepsaných, ústně tradovaných pravidel apod.\n\nJe samostatný trezor někdy vložený v trezorové místnosti zhruba velikosti skříně, někdy též označovaná jako nedobytná pokladna, která bývá umístěna v běžných místnostech typu kanceláří.\n\nJe speciálním typem trezorové skříně sloužící k ukládání zbraní a střeliva. V České republice její specifikace upravuje Zákon o zbraních a střelivu 119/2002 §58, prováděcí technické předpisy se pak odvolávají na normy ČSN EN 1143-1 a ČSN EN 1300. Každý držitel zbraní tak má povinnost uložit držené zbraně a střelivo do tohoto typu skříní, které musí být certifikovány pomocí výše uvedených norem. Nejužívanějším typem je skříň s min. 15 odporovými jednotkami a zámkem třídy A, který stačí pro uložení až 10 zbraní a až 10 000 kusů střeliva.\n\nPředstavuje speciální schránku úřadoven, obytných prostor, kluboven spolků apod. Jedná se vždy o menší technické zařízení s menším prostorem pro bezpečné uchovávání menšího množství cenných předmětů. Takové zařízení může mít různou podobu, může vypadat třeba jako velká kniha nebo se může jednat o pevnou kovovou schránku zabudovanou ve zdi domu a podobně. Podle velikosti a účelu se pak u příslušného předmětu liší i stupeň technického zabezpečení proti vniknutí nepovolaných osob popřípadě proti kompletnímu odcizení celé takovéto schránky jakožto celku. Banky umozňují pronájem takovýchto trezorových schránek svým klientům.\n\nAčkoliv obvykle není význam slova sejf a trezor rozlišován, můžete najít v sortimentu prodejců ochranných schránek rozdíl ve značení. Rozdíl je patrný z původu slov: Sejf z anglickeho \"save\" (chránit) je primárně určen k ochraně uložených předmětů před zničením (vodou, teplem, ohněm, magnetickým polem apod.). Typický sejf je tedy dvouplášťová schránka s vnitřkem s izolací například z čedičové vaty. Trezor z anglického \"treasure\" (poklad) je rovněž určen k ochraně svého obsahu, ale spíše před zloději. Typický trezor ma schránku z tvrdé pancéřové ocele, železobetonu apod.\n\nTrezory, sejfy a nedobytné pokladny jsou odedávna středobodem zájmu zlodějů, lupičů a nenechavců všeho druhu, k jejich označení se v kriminálním a kriminalistickém prostředí rozvinul celý zvláštní slang, z detektivních filmů a kriminálních románů je všeobecné známé označení káča pro běžnou nedobytnou pokladnu, lupič vylupujícíí nedobytné kasy je pak často zván kasař atd. apod.\n\nOdvozené slovo trezorový dosti paradoxně v českém prostředí zdomácnělo především v sousloví \"trezorový film\", zde v přeneseném smyslu slova coby synonymum, zejména v době vlády české varianty komunismu sovětského typu, pro zakázaný film (lidově též zvaný trezorák).\n\nExistuje také muzeum trezorů a trezorové techniky v Jincích u Příbrami. Obsahuje několik desítek exponátů, trezorů renovovaných i vykradených, přenosné kasičky, dětské hračky s tematikou trezorů a mnoho dokumentů. Není otevřené trvale, ale pouze po předchozí dohodě.\n\n"}
{"id": "260652", "url": "https://cs.wikipedia.org/wiki?curid=260652", "title": "Vojenská policie", "text": "Vojenská policie\n\nVojenská policie je zvláštní policejní sbor, který působí v armádě. Do jeho působnosti patří dohlížení na dodržování právních předpisů, zabezpečování kázně a pořádku ve vojenských objektech a mezi vojáky včetně působnosti v trestním řízení. Dále vykonává ostrahu vojenských objektů, zajišťuje osobní bezpečnost vyšších důstojníků a dalších chráněných osob, zabezpečuje nakládání s válečnými zajatci a v případě potřeby řídí dopravu. V mnoha zemích, v nichž existuje oddělený vojenský soudní a vězeňský systém, vojenská policie spravuje zvláštní vojenská vězení. V různých zemích se konkrétní oblasti působnosti vojenské policie liší, někde jsou širší a někde užší. Příslušníci vojenské policie nejsou primárně určeni k vojenskému nasazení v bojích na válečné frontě, zejména při organizování a doprovodu vojenských konvojů se ale do blízkosti bojů mohou snadno dostat. Většinou je však vojenská policie určena pro udržování pořádku v týlu a pro jeho obranu.\n\nV některých zemích působnost vojenské policie vykonává četnictvo jako vojensky organizovaný policejní sbor. V těchto zemích pak četnictvo vykonává policejní pravomoci jak vůči civilnímu obyvatelstvu, tak i vůči vojákům. Pokud je však vojenská policie organizována jako samostatný sbor v rámci armády, zpravidla proti nevojenským osobám může zakročovat jen v případech, kdy se nalézají ve vojenských objektech nebo pokud takové objekty ohrožují.\n\n"}
{"id": "260656", "url": "https://cs.wikipedia.org/wiki?curid=260656", "title": "Blog", "text": "Blog\n\nBlog je webová aplikace obsahující příspěvky většinou jednoho editora na jedné webové stránce. Nejčastěji, nikoli však nezbytně, bývají zobrazovány v obráceném chronologickém pořadí, (tj. nejnovější nahoře). Autor se nazývá blogger (někteří Češi píší pouze jedno g), veškeré blogy a jejich vzájemné vztahy blogosféra.\n\nSlovo „blog“ vzniklo stažením anglického „web log“, což v češtině zhruba znamená „webový zápisník“, a zkrácením slova „weblog“.\n\nWeblogy tvoří nesmírně široké a diferencované textové a žánrové pole, takže pokusy o stručnou vyčerpávající definici formálními kritérii bývají neúspěšné: spektrum sahá od osobních „deníčků“ po oficiální zpravodajství firem, sdělovacích prostředků a politických kampaní, často je žánrové určení blogů publicistické (causerie, anotace, fejetony, vzpomínky, recenze, glosy, cestopisy a různě kombinované žánrové hybridy); do weblogu může přispívat stejně tak jediný autor, malá skupina přátel nebo široká komunita. Mnoho weblogů umožňuje přidávat komentáře k jednotlivým příspěvkům, takže kolem nich vzniká čtenářská komunita; jiné jsou neinteraktivní.\n\nRůzní se i formát weblogů, od prostého seznamu odkazů na webové stránky po dlouhé původní texty. Jednotlivé příspěvky jsou téměř vždy označeny datem a časem; jelikož odkazy jsou pro weblogy důležité, většina má způsob, jak archivovat starší příspěvky a určit jim stabilní URL adresu; ta se nazývá permalink. Stále častější a dnes už de facto standard je nabízet přehled nejnovějších příspěvků ve formátu RSS.\n\nBlog může být odborný anebo osobní.\n\n\n\n\nBlogging kombinuje osobní webovou stránku s nástroji, které umožňují snazší odkazování na jiné stránky. Tyto nástroje se nazývají blogroll a TrackBack. V Česku se příliš nepoužívají. Jeden z prvních bloggerů byl Justin Hall, který začal jako student Swarthmore College v roce 1994 psát svůj první blog.\n\nTermín „weblog“ byl zřejmě vytvořen Jornem Bargerem v prosinci 1997. Zkrácená verze „blog“ byla vytvořena Peterem Merholzem, který v dubnu nebo květnu roku 1999 rozdělil slovo „weblog“ na frázi „we blog“ v navigační liště svého weblogu.\n\nPodle výzkumu Loudhouse Research používalo v září roku 2007 firemní blogy jako součást marketingu pouhých 5 % britských firem. Stejný průzkum prozradil, že celkem 85 % pracovníků marketingu považuje webovou prezentaci jako jeden z klíčových nástrojů propagace. Odborný blog o marketingu MediaGuru ve svém příspěvku uvedl, že jsou firemní blogy jedním ze způsobů, jak oslovit vybranou cílovou skupinu. Správně psaný blog navíc dodává firmě \"lidskou tvář\".\n\nFirmy však mají problém blog správně pojmout. Adam Javůrek, bývalý komunitní editor čtenářských blogů časopisu Respekt, prohlásil, že si firmy často pletou blogy s rubrikou pro tiskové zprávy. Přesto se stále více objevují společnosti, jejichž webové deníčky se obsahem blíží klasickým osobním blogům. Mezi tyto firmy patří například Google, správce české národní domény CZ.NIC, blog provozuje internetový portál Seznam.cz, česká pobočka banky mBank .\n\nDíky tematickému cílení blogů se kolem nich začne vytvářet specifická komunita uživatelů. Ti prostřednictvím komentářů vytváří důležitou zpětnou vazbu. Členové komunity odebírají novinky prostřednictvím RSS a sledují aktivitu blogera na sociálních sítích. Často je mezi autorem blogu a komunitou velice osobní vztah.\n\nMikroblogy (micro-blog) jsou velmi podobné blogům s tím rozdílem, že příspěvek délkou obvykle nepřesahuje 160 znaků (délka jedné SMS). Obsah příspěvku bývá odpovědí na otázku \"Co právě dělám?\". Někteří autoři mikroblog používají i jako prostředek pro sdílení krátkých zpráv z odborného prostředí. Častým obsahem příspěvku bývá odkaz (URL). Publikované odkazy bývají automaticky zkráceny za využití služeb typu TinyURL, za účelem zachování co nejkratší možné délky příspěvku. Mikroblogy je většinou možné ovládat (zasílat a přijímat zprávy) i z mobilního telefonu pomocí SMS a také pomocí instant messagerů. Mezi další vlastnosti mikroblogů patří možnost použití tagů a možnost reagovat na příspěvky ostatních (většinou pomocí vložení znaku @ následovaným přezdívkou).\n\nMezi nejoblíbenější globální mikroblogovací servery patří Twitter. Služba Twitter nabízí možnost na jednotlivé zprávy reagovat. Existovalo několik českých serverů, které nabízely možnost založit si mikroblog.\n\n"}
{"id": "260658", "url": "https://cs.wikipedia.org/wiki?curid=260658", "title": "Green Day", "text": "Green Day\n\nGreen Day je americká punk rocková kapela, která vznikla roku 1986. Skupinu tvoří hlavní zpěvák a kytarista Billie Joe Armstrong, basista a doprovodný vokalista Mike Dirnt, bubeník Tré Cool a kytarista Jason White, který byl za člena přijat v roce 2012 po 13 letech společného hraní. Tré Cool nahradil bývalého bubeníka Johna Kiffmeyera v roce 1990 (ještě před vznikem druhého alba Kerplunk) a od té doby je členem Green Day.\n\nGreen Day byli původně součástí punkové scény v 924 Gilman Street, v Berkeley v Kalifornii. V roce 1994 vyšlo album \"Dookie\", které mělo obrovský úspěch a nakonec se prodalo přes 10 milionů kopií v USA. Green Day se stali široce uznávanou kapelou, po boku dalších kalifornských skupin jako The Offspring, Rancid a NOFX a mají zásluhu na popularizaci a oživení tradičního zájmu o punk-rock ve Spojených státech. Tři následující alba kapely – \"Insomniac\", \"Nimrod\" a \"Warning\" nezaznamenala tak masivní úspěch jako \"Dookie\", ale jejich prodej stačil na obdržení dvou platinových a zlaté desky. Díky své rockové opeře American Idiot (s 5 miliony prodaných desek v USA) znovu rozdmýchali svou popularitu u mladší generace. Osmé studiové album Green Day \"21st Century Breakdown\" bylo vydáno v roce 2009. Skupina vydala trojici alb \"¡Uno!\", \"¡Dos!\", a \"¡Tré! \"ve dnech 25. září 2012, 13. listopadu 2012 a 7. prosince 2012.\" \"\nGreen Day prodali přes 65 milionů kopií ve světě a 24,639 milionů v samotných Státech. Kapela vyhrála 4 ceny Grammy: pro nejlepší alternative album (\"Dookie\"), nejlepší rockové album (\"American Idiot\" a \"21st Century Breakdown\") a nahrávku roku (\"Boulevard of Broken Dreams\"). V roce 2010 byla na Broadwayi uvedena divadelní verze American Idiot. Muzikál byl nominován na mnoho cen Tony, například pro nejlepší muzikál nebo nejlepší scénografii a obecně obdržel mnoho pozitivních hodnocení. V dubnu 2015 byla kapela uvedena do Rock and Roll Hall of Fame.\n\nPo smršti tří alb v roce 2012 fanoušci čekali čtyři roky na nové album \"Revolution Radio\" (2016), které je datováno vydáním na 7. října 2016. V ten samý den shodou náhod vyšla i nová alba dalších dvou známých punk rockových skupin NOFX a Sum 41.\n\nV roce 1986 ve svých patnácti letech přátelé Billie Joe Armstrong a Mike Dirnt založili kapelu Sweet Children. Jejich první živé vystoupení se konalo 17. října 1987 v restauraci Rod´s Hickory Pit ve Vallejo v Kalifornii, kde pracovala Billieho matka jako servírka. V roce 1988 začali Billie Joe a Mike spolupracoval se Seanem Hughesem a bývalým bubeníkem kapely Isocracy, Johnem Kiffmeyerem, známým také jako Al Sobrante. Kiffmeyer byl bubeník a zároveň obchodní manažer, zajišťující vystoupení a pomáhal kapele vybudovat „fanouškovský základ“. Sean Hughes působil jako basista kapely. Jak bylo řečeno ve filmu Punk´s Not Dead, Armstrong považuje skupinu Operation Ivy jako hlavní vliv a je to kapela, která mu dala popud k založení jeho vlastní skupiny.\nPoté, co v roce 1988 Hughes opustil Green Day, Larry Livermore, vlastník Lookout! Records, viděl kapelu hrát a přijal je do svého hudebního vydavatelství. V roce 1989 nahráli svou první extended play a to 1,000 Hours. Než bylo 1,000 Hours zveřejněno, skupina upustila od jména Sweet Children, aby nedocházelo k záměně s již existující místní kapelou Sweet Baby. Nový název vznikl podle písně Green Day z EP 1,039/Smoothed Out Slappy Hours, ve které členové skupiny odkazují na svoji zálibu v marihuaně.\n\nSpolečnost Lookout! vydala debutové album Green Day 39/Smooth počátkem roku 1990. Později v tomto roce Green Day nahráli dvě EP (extended play) a to Slappy a Sweet Children, přičemž druhé EP zahrnovalo starší písničky, které kapela nahrála u nezávislé nahrávací společnosti v Minneapolis Skene! Records. V roce 1991 společnost Lookout! vydala 1,039/Smoothed Out Slappy Hours, což je seskupení tří EP – 39/Smooth, Slappy a 1,000 Hours. Později v roce 1990, krátce po první celostátní tour Green Day, Sobrante opustil East Bay kvůli vysoké škole. Bubeník kapely The Lookouts, Tré Cool, začal u Green Day působit jako dočasná náhrada, později ale, když bylo zřejmé, že Sobrante se nechystá hrát s kapelou na plný úvazek, zůstal s nimi Tré jako bubeník natrvalo. Green Day byli většinu času v letech 1992 a 1993 na turné a odehráli mnoho koncertů i v Evropě. V roce 1992 vydali Green Day druhé album Kerplunk, v USA se prodalo přes 50 000 kopií.\n\nDíky úspěchu alba Kerplunk se začala řada významných nahrávacích společností o skupinu zajímat. Nakonec kapela v přátelském vztahu opustila Lookout! a upsala se pro Reprise Records poté, co si získala pozornost producenta Roba Cavallo. Skupina byla ohromena jeho prací s kolegy z kalifornské kapely The Muffs a později uvedli, že Cavallo „byl jediná osoba, s níž jsme mohli opravdu mluvit a navázat spojení“. Přidáním se ke společnosti Reprise si Green Day získali u mnoha punk-rockových fanoušků označení (zjednodušeně: zrádci). Když se ohlížel za tímto obdobím, řekl Armstrong roce 1999 magazínu Spin: „Nemohl jsem se vrátit na punkovou scénu, ať už bychom měli největší úspěch na světě nebo naopak nejhůře propadli … Jediné, co jsem mohl udělat, bylo nasednout na to svoje kolo a jet dál.“ Poté, co se upsala společnosti Reprise, kapela začala pracovat na nahrávání významného alba, a tím bylo Dookie.\nNahráno během tří týdnů a vydáno v únoru 1994 – album Dookie se stalo komerčním úspěchem, také za značné pomoci MTV, díky hraní videoklipů písniček Longview, Basket Case a When I Come Around, přičemž všechny tři se umístily na první příčce v žebříčku Modern Rock Tracks. V tomto roce se Green Day angažovali v celostátní turné s queercorovou (hnutí queercore) kapelou Pansy Division jako zahajovací číslo. 9. září roku 1994 při vystoupení u Boston Esplanade byl kvůli výtržnictví přerušen koncert a ke konci běsnění bylo zraněno na 100 lidí a 45 lidí bylo zatčeno. Skupina se připojila k sestavám vystupujících na festivalu Lollapalooza a Woodstock 1994, kde rozpoutali neslavnou bitku bahnem. Během koncertu si člen ochranky spletl basistu Mika Dirnta s fanouškem napadajícím pódium a vyrazil mu několik zubů. Viděno miliony lidí skrze pay-per-view televizi, vystoupení na Woodstocku 1994 pomohla Green Day k získání pozornosti a uznání veřejnosti. Prodeje alba dosáhly na diamantovou desku. V roce 1994 Dookie vyhrálo cenu Grammy (Best Alternative Album) a kapela byla nominována na devět cen MTV Video Music, zahrnující také cenu za videoklip roku.\n\nV roce 1995 byla vydána písnička J.A.R., která se objevila jako soundtrack ve filmu Angus. Písnička se umístila na prvním místě v žebříčku Modern Rock Tracks časopisu Billboard. Za písničkou následovalo čtvrté studiové album, Insomniac, které se objevilo na pultech na podzim roku 1995. Insomniac bylo temnější a tvrdší odpovědí na čerstvou popularitu, ve srovnání s více melodickým Dookie. Vydané písně z tohoto alba byly Geek Stink Breath, Stuck With Me, Brain Stew/Jaded a Walking Contradiction. Přesto, že album nezaznamenalo takový úspěch jako Dookie, v USA se prodaly 2 miliony kopií. Kromě toho album vyhrálo v roce 1996 nominace na nejlepšího umělce, nejlepšího hard rock umělce a nejlepšího alternativního umělce v cenách American Music a videoklip Walking Contradiction byl nominován na cenu Grammy (nejlepší videoklip) a k tomu ještě za nejlepší speciální efekty na cenách MTV Video Music. Po tom všem kapela náhle zrušila turné po Evropě, podle svých slov kvůli vyčerpání.\n\nPo krátké přestávce v roce 1996 začali Green Day další rok pracovat na novém albu. Od samého počátku se shodla jak kapela tak Cavallo, že toto album bude úplně jiné než všechna předešlá alba. Výsledkem bylo album Nimrod, experimentální odchylka od standardního pop-punkového stylu skupiny. Toto album bylo vydáno v říjnu 1997. Poskytovalo různorodou hudbu, od pop-punku, u a ska až k akustické baladě. Nimrod vstoupilo do žebříčků s číslem 10. Díky úspěchu Good Riddance (Time of Your Life) vyhrála kapela na MTV cenu pro videoklip Best Alternative Video. Videoklip zachycuje lidi, procházející hlavními změnami v jejich životě, zatímco Armstrong hraje na svou akustickou kytaru. Píseň byla také použita v druhé „Clip show“ epizodě seriálu \"Show Jerryho Seinfelda \" a ve dvou epizodách seriálu \"Pohotovost\". Další písničky z Nimrod byly Nice Guys Finish Last, Hitchin´a Ride a Redundant. Skupina měla hostující vystoupení v epizodě seriálu \"Tatík Hill a spol.\" (díl The Man Who Shot Cane Skretteberg), která byla vysílaná v roce 1997. Později v roce 1997 a většinu roku 1998 Green Day strávili na turné s albem Nimrod.\nV roce 2000 Green Day vydali jejich šesté studiové album Warning, další krok ve stylu, který nastolili s albem Nimrod. Na podporu alba se kapela v roce 2000 zúčastnila Warped Tour. Green Day také měli nezávislé turné na podporu alba v roce 2001. Recenze kritiků k albu byly smíšené. Hudební encyklopedie Allmusic album ohodnotila 4,5 body z 5 se slovy: „Warning nemusí být novátorský záznam samo o sobě, ale je ohromně uspokojující.“ Magazín Rolling Stone byl více kritický, s hodnocením 3/5 a říkající: „Warning… vyvolává otázku: Kdo chce poslouchat písně o víře, naději a společenských komentářích od někoho, na koho jsme byli zvyklí jako na nejprodávanější kapelu usmrkanců?“. I přes hit Minority a menší hit Warning, někteří vyvozují závěry, že kapela ztrácí svou významnost a následoval pokles popularity. Zatímco všechna předešlá alba Green Day dosáhla alespoň dvojí platiny, Warning bylo pouze zlaté.\n\nV cenách California Music v roce 2001 Green Day vyhráli všech osm cen, na které byli nominováni. Vyhráli ceny za Outstanding Album (Warning), Outstanding Punk Rock/Spa Album (Warning), Outstanding Group, Outstanding Male Vocalist, Outstanding Bassist, Outstanding Drummer, Outstanding Songwritter a Outstanding Artist.\n\nVydání dvou kompilací International Superhits! a Shenanigans následovalo po Warning. International Superhits! spolu s doprovodem International Supervideos! se prodávalo dobře, v USA získalo platinu. Shenanigans obsahuje některé z B-sides písní, mimo jiné také Espionage, která uváděla Austin Powers: The Spy Who Shagged Me a byla nominovaná na cenu Grammy za Best Rock Instrumental Performance.\n\nNa jaře roku 2002 se Green Day zúčastnili Pop Disaster Tour s kapelou Blink-182, kteří v té době zažívali větší úspěch. Tour byla zdokumentovaná na DVD Riding in Vans with Boys.\n\nV roce 2003 se kapela vrátila do studia, aby napsala a nahrála nový materiál pro nové album, předběžně nazvané Cigarettes and Valentines. Po dokončení 20 písní byla však master recording ukradena ze studia neznámo kým. Namísto znovu-nahrání ukradených písní se kapela rozhodla opustit celý projekt a začít znovu, vzhledem k tomu, že tento materiál nereprezentoval nejlepší práci kapely. Bylo to v době, kdy se skupina The Network upsala s fanfárami k Armstrongově nahrávací společnosti Adeline Records. Poté co záhadná kapela vydala album nazvané Money Money 2020, šeptalo se, že The Network jsou vedlejším projektem Green Day, kvůli podobnostem ve zvuku kapely.\nV listopadu roku 2003 Green Day spolupracovali se zpěvákem Iggy Popem na dvou písničkách jeho alba Skull Ring. 1. února 2004 se jako reklama pro iTunes zveřejnila nová písnička, cover písně I Founght the Law.\n\nNásledné album American Idiot, vydané v roce 2004, se umístilo na první příčce v žebříčku magazínu Billboard. Jako první album kapely dosáhlo této pozice, podporované úspěchem první písně z alba American idiot. Album bylo označeno za punk-rockovou operu, která nás provede cestou fiktivní postavy jménem JOS (Jesus of Suburbia). Album American Idiot vyhrálo v roce 2005 cenu Grammy za Best Rock Album a ve stejném roce kapela vymetla hudební ceny MTV, když vyhrála celkem sedm cen z osmi, na které byla nominovaná (včetně ceny Viewer´s Choice).\n\nBěhem roku 2005 kapela cestovala po turné s bezmála 150 zastávkami, včetně návštěv Japonska, Austrálie, Jižní Ameriky a Spojeného království i České republiky. Toto turné bylo zatím nejdelší v jejich kariéře. Během turné American Idiot Green Day filmovali a nahráli dva koncerty z National Bowl v Milton Keynes v Anglii. Tato akce byla zvolena časopisem Kerrang! za Nejlepší show na zemi. Nahrávky z akce byly 15. listopadu 2005 vydány jako live CD a DVD s názvem Bullet in a Bible. Toto CD/DVD obsahuje písně z American idiot, stejně tak jako písně ze všech předchozích alb, kromě Kerplunk a 1,039/Smoothed Out Slappy Hours. Bonus na DVD nás zavede do zákulisí kapely a ukáže nám, jak se kapela připravuje na koncert. Konečné vystoupení tohoto světového turné se koná v Sydney a v Melbourne v Austrálii, 14. a 17. prosince. 10. ledna 2006 získala kapela cenu People´s Choice Award za oblíbenou kapelu.\n\nV roce 2006 Green Day vyhráli cenu Grammy za Record of the Year za skladbu Boulevard of Broken Dreams, která se udržela 16 týdnů na první pozici žebříčku Modern Rock Tracks časopisu Billboard.\n\nGreen Day byli v době úspěchu American Idiot zapojeni do mnoha dalších, menších projektů. Vydali album Stop Drop and Roll!!! pod názvem kapely Foxboro Hot Tubs. V roce 2008 měla Foxboro Hot Tubs mini turné v Kalifornii na podporu nahrávky.\n\nV rozhovoru pro časopis Kerrang! Armstrong řekl, že rok 2008 by „byl dobrý pro odhalení data vydání nového nepojmenovaného osmého studiového alba Green Day“. Shirley Manson, hlavní zpěvačka skupiny Garbage prozradila, že Butch Vig bude producent chystaného alba Green Day. Rozpětí téměř pěti let mezi American Idiot a 21st Century Breakdown byla nejdelší mezera mezi studiovými alby v celé kariéře Green Day. Kapela pracovala na novém materiálu od ledna 2006. V říjnu 2007 měl Armstrong napsáno 45 písní, ale až do října 2008, kdy byly na YouTube zveřejněny videa kapely nahrávající ve studiu a producentem Butch Vigem, kapela nevykazovala žádné známky dalšího pokroku. Proces psaní a nahrávání trval 3 roky, nakonec skončil v dubnu 2009.\n\n21st Century Breakdown bylo vydáno 15. května 2009. Album bylo hodnoceno většinou pozitivně, drželo se průměrného hodnocení mezi třemi a čtyřmi hvězdičkami. Po vydání album dosáhlo prvního místa ve čtrnácti zemích a v každé dosáhlo zlaté nebo platinové desky. Wal-Mart odmítl 21st Century Breakdown, protože bylo označeno nálepkou Parental Advisory a Green Day byli požádáni, aby vydali ještě cenzurované album. Kapela si ale nepřála změnit žádné texty z alba a odpověděli prohlášením: „Na naší nahrávce není nic špatného… Chtějí, aby umělci cenzurovali své nahrávky, aby mohly být zveřejněny. Prostě jsme řekli ne. Nikdy předtím jsme to nedělali. Cítíte se jak v roce 1953 nebo tak něco.“ Green Day začali v dubnu 2009 koncertovat v Kalifornii. To byla jejich první live show po třech letech. V červenci 2009 se kapela vydala na světové turné, které začalo v Severní Americe a pokračovalo do celého světa. Probíhalo zbytek roku 2009 a také začátkem roku 2010. 29. června 2010 se Green Day opět ukázali také v Praze, kde před 14 000 lidmi předvedli téměř tříhodinovou show. Na internetu kolovaly zvěsti, že následující live DVD bude právě z Prahy (s čímž by asi souhlasil každý, kdo tento koncert navštívil), bohužel se tak ale nestalo.\n\nV roce 2009 se skupina setkala s oceněným režisérem Michaelem Mayerem a s mnoha účinkujícími a posádkou z muzikálu Spring Awakening, oceněného cenou Tony, aby vytvořili divadelní verzi alba American Idiot. American Idiot byl uveden v Berkeley Repertory Theatre koncem roku 2009. Představení vypráví rozšířený příběh originálního alba, s novými postavami jako Will, Extraordinary Girl a Favourite Son.\n\n20. dubna 2010 byl American Idiot uveden na Broadwayi a Green Day vydali soundtrack muzikálu, s bonusem nové písničky od Green Day nazvanou When It´s Time. Během cen Spike TV Video Game 2009 bylo oznámeno, že Green Day byli ustanoveni, aby měli svou vlastní Rock Band video hru, jako následovníci po poslední Rock Band hře, . Hra byla vydána 8. června 2010. Hra obsahuje celé album Dookie, American Idiot a 21st Century Breakdown, stejně tak jako vybrané písně ze zbytku diskografie Green Day.\nGreen Day pomýšlí na další album během několika let, ale zatím není stanoveno žádné přesnější datum. Green Day oznámili, že právě píší další materiál. Pro rozhovor s časopisem Kerrang! Armstrong mluvil o případném novém albu: „Udělali jsme nějaké demoverze v Berlíně, nějaké ve Stockholmu, v Glasgow a něco v Amsterdamu. Chtěli jsme /písně/ zaznamenat v prvotní podobě.“ 24. srpna 2010 kapela na Twitteru nechala zprávu, že je zde možnost, že brzy vydají nové live album: „Nahrávali jsme naše koncerty od začátku naší tour. Eventuální Live album přichází. Spousta písniček! Právě jsme v Texasu!“ 28. srpna kapela znovu zmínila živé album na koncertě v Denveru v Coloradu. Billie Joe řekl publiku před zazněním „nové“ písně zvané Cigaretttes and Valentines, která byla titulní písní z nevydaného alba z roku 2003: „Hej, jenom vám chci právě teď něco říct. Právě teď nahráváme ´live fucking album´“. Green Day také na poslední zastávce v Mountain Biew v Kalifornii uvedli, že nahrávají živé album během celého turné, opět před písní Cigarettes and Valentines.\n\nV říjnu 2010 Mike při rozhovoru pro Radio W zmínil, že dokončili proces psaní devátého studiového alba a řekl že: „Vždy pracujeme na písních, když je správný čas a když je muzika správná, vydáme to. Rád si myslím, že máme právě teď dost materiálu, abychom uveřejnili skvělou nahrávku, ale chceme jít zpátky domů a ujistit se, že je to pro každého perfektní, než to vydáme.“ V rozhovoru také Dirnt zmínil, že nové živé album bude „s největší pravděpodobností“ zveřejněno s živým filmem. Krátce po rozhovoru, se konalo živé vysílání Ustream s kapelou, kde bylo oznámeno, že již napsali 30 písniček pro deváté album a že zaznamenali každou show (audio a video) pro živé album. Live CD/DVD a CD/Blu-ray nazvané Awesome as Fuck bylo vydáno 22. března 2011.\n\n13. dubna 2011 byla potvrzena filmová verze American Idiot. Michael Mayer, režisér Broadwayského muzikálu bude také režisér filmu. Na výrobě filmu budou spolupracovat Green Day, jejich manažer Pat Magnarella (podílel se také na Bullet in a Bible, Awesome As Fuck a Heart Like a Hand Grenade), produkčnní firma Playtone (Tom Hanks a Gary Goetzman) a Tom Hulce.\n\nKoncem roku 2011 kapela hrála několik koncertů (coby Foxboro Hot Tubs), jenž se skládaly pouze z do té doby nezveřejněných písní. V únoru 2012 Green Day začali nahrávat nové album. Nahraného materiálu se však nahromadilo tolik, že se skupina rozhodla vydat trilogii alb \"¡Uno!\", \"¡Dos!\" a \"¡Tré!\". V té době byl přijat kytarista Jason White za oficiálního čtvrtého člena kapely po mnoha letech společného hraní. V létě 2012 hrála kapela na několika akcích včetně Rock en Seine festivalu ve Francii, The Rock am See festivalu v Německu a Reading Festivalu ve Spojeném království.\n\n\"¡Uno!\", \"¡Dos!\" a \"¡Tré!\" byly vydány 21. září, 9. listopadu a 7. prosince 2012 a kritikou byly přijaty vesměs pozitivně. 22. ledna 2013 kapela stanovila datum premiéry dokumentu \"¡Cuatro!\" (o natáčení zmíněné trilogie alb) na 26. ledna (na DVD od 9. dubna 2013). Další dokument, \"Broadway Idiot\", je zaměřený na tvorbu muzikálu American Idiot a Armstrongovu účast v roli St. Jimmyho. 10. března 2013 Green Day zahájili své turné 99 Revolutions Tour. V červnu Green Day zlomili rekord na svém koncertu v Emirates Stadium ve Spojeném království, na který bylo prodáno na 60 000 lístků. Kapela také na několika svých koncertech zahrála celé album \"Dookie.\"\n\n\"Demolicious\", kompilační album obsahující písně z alb \"¡Uno!\", \"¡Dos!\" a \"¡Tré!\", bylo vydáno 19. dubna 2014. Obsahuje i dosud nevydanou píseň \"State of Shock\" a také akustickou verzi \"Stay the Night\" z alba \"¡Uno!\".\n\n18. dubna 2015 se stal pro kapelu víceméně zásadním dnem, jelikož byla uvedena do Rock and Roll Hall of Fame.\n\nKapela nechtěla na nic čekat a tak 24. dubna téhož roku oznámil producent Green Day Rob Cavallo, že sestava nahrává jejich dvanácté album. 11. srpna 2016 na internetu vyšel klip k písni \"Bang! Bang!.\" Album dostalo název Revolution Radio a vyšlo 7. října. Téhož dne vydaly svá alba hned další dvě skupiny se stejným punk rockovým nádechem, a to NOFX a Sum 41.\n\nV recenzi na toto album hudební web iReport poznamenal, že \"trojice hraje čím dál víc stejně, ale zásadní problém to není\" a udělila tři a půl hvězdičky z pěti. \n\n9. prosince 2018 Billie Joe Armstrong ohlásil že skládá nové písně pro Green Day. \n\n10. září 2019 ohlásili Green Day společné turné s kapelami Fall Out Boy a Weezer. Green Day také vydali první píseň \"Father of All...\" z nového alba \"Father of All Motherfuckers\", které bylo vydáno 7. února 2020. \n\n\n\n\n\n\n"}
{"id": "260664", "url": "https://cs.wikipedia.org/wiki?curid=260664", "title": "Moderna", "text": "Moderna\n\nModerna (z lat. \"modernus\", nynější, nový) je velmi obecné označení pro různé umělecké, filosofické i náboženské proudy, které se vesměs vymezují proti nějakým předchozím a starším. V širším slova smyslu i označení pro životní styl současné doby, pro evropský (západní) novověk, případně i jen jeho novější část.\n\nSlovo pochází od latinského \"modo\", teď, nyní a poprvé se vyskytuje ve středověku jako spíše ironické označení pro ty, kdo se domnívají, že přesáhli své předchůdce. Už v pozdním středověku však může označovat i proudy a hnutí, které se snaží překonat různé vady a nedostatky předchozího čili „starého“, jako například \"devotio moderna.\" Slovo „moderní“ se pak stává heslem těch, kdo se staví proti humanistickému obdivování antiky a soudí, že její výkony lze překonat, případně že už jsou překonány. Důležitou epizodou tohoto sporu bylo, když Descartes v \"Geometrii\" podal obecné řešení úlohy, která v antice platila jako neřešitelná. Koncem 17. století pak vznikl rovněž ve Francii „Spor starých a moderních“ (\"Querelle des anciens et des modernes\"), jehož téma – možnost překonání klasické antiky – se pak táhne až do současnosti. Slovo „moderní“ se tak stalo synonymem osvěty, pokroku, rozumu a svobody, protikladem starého tmářství a útlaku.\n\nUž v romantismu se ale objevují postoje, které tuto modernu kritizují, vytýkají jí přerušení tradice, ztrátu hodnot, případně i rozbití morálky a společenské soudržnosti. K „moderně“ v pozitivním – i když velmi neurčitém – smyslu se koncem 19. století hlásí moderní umění, které se staví jak proti akademismu a jeho institucím, tak proti dekorativnímu historismu, nápodobě starších uměleckých slohů zejména v architektuře.\n\nPočátkem 20. století papež Pius X. ostře odsoudil modernismus v katolické církvi, reformní hnutí, které chtělo církev přiblížit současnému, „modernímu“ světu. Hlavním nositelem tohoto hnutí v Českých zemích byla Katolická moderna, spíše literární než filosofické sdružení katolických kněží. Někteří z nich byli církví odsouzeni a potrestáni, někteří pak patřili mezi zakladatele Církve československé, později husitské.\n\nOpačnou kritiku moderny představuje tzv. postmoderna, málo vyhraněné původně umělecké a estetické, později i filosofické hnutí, jež moderně vytýká myšlenkový absolutismus, snahu prosadit za každou cenu jedinou cestu jako správnou a potlačit všechny alternativy. Postmoderna začala obhajobou uměleckého eklektismu a ve filosofii znamenala relativizaci všech původně metafysických představ.\n\nRadikální kritiku moderny představují konzervativní myslitelé konce 20. století, například Leo Strauss nebo Alasdair MacIntyre, kteří pokládají vývoj moderní společnosti za slepou uličku. Bez společensky závazné a všemi přijímané morálky, bez obecné shody v zásadních etických otázkách není podle nich společnost vůbec možná.\n\n\n\n\n"}
{"id": "260665", "url": "https://cs.wikipedia.org/wiki?curid=260665", "title": "Walther Hermann Nernst", "text": "Walther Hermann Nernst\n\nWalther Hermann Nernst (25. červen 1864 – 18. listopad 1941) byl německý chemik, který je známý díky Nernstově rovnici a svému příspěvku ke třetímu zákonu termodynamiky. Za svou práci v oblasti termochemie obdržel v roce 1920 Nobelovu cenu. Nernst svou prací pomohl založit moderní fyzikální chemii a přispěl do oblastí elektrochemie, termodynamiky a fotochemie.\n\nNarodil se v Briesenu v západním Prusku (nyní Wąbrzeźno v Polsku) německému otci a polské matce. Studoval fyziku a matematiku na univerzitách v Zurichu, Berlíně and Štýrském Hradci. Nějaký čas pracoval v Lipsku. Poté založil \"Institut fyzikální chemie a elektrochemie\" v Göttingenu. V roce 1897 vynalezl Nernstovu lampu. Zkoumal osmotický tlak a elektrochemii. V roce 1905 vytvořil základy teorie, která se později stala známá jako třetí zákon termodynamiky.\n\nV roce 1920 obdržel Nobelovu cenu za chemii za svou práci v oblasti termochemie. Od roku 1924 do roku 1933 byl ředitelem \"Institutu fyzikální chemie\" v Berlíně. I poté pokračoval v práci v oblasti elektroakustiky a astrofyziky.\n\nV roce 1930 vytvořil ve spolupráci s firmami \"Bechstein\" and \"Siemens\" elektrický klavír.\n\nZemřel v roce 1941 a je pochován Göttingenu, poblíž hrobu Maxe Plancka.\n\n"}
{"id": "260672", "url": "https://cs.wikipedia.org/wiki?curid=260672", "title": "Podkrkonošská pahorkatina", "text": "Podkrkonošská pahorkatina\n\nPodkrkonošská pahorkatina je geomorfologický podcelek. Je součástí celku Krkonošské podhůří. Nejvyšším místem je vrchol Baba v Mladobucké vrchovině se 673 metry nad mořem. Minimální výška je 305 metrů nad mořem.\n\nPodkrkonošská pahorkatina je členitá pahorkatina, místy charakteru vrchoviny.\n\nJe tvořena horninami podkrkonošského permokarbonu, zejména prachovci, pískovci a melafyry.\n\nRozkládá se v povodí Labe, Úpy, Cidliny a Jizery.\n"}
{"id": "260679", "url": "https://cs.wikipedia.org/wiki?curid=260679", "title": "Lumbiní", "text": "Lumbiní\n\nLumbiní (v sanskrtu लुम्बिनी) je jedno ze čtyř hlavních buddhistických poutních míst. Podle tradice se zde narodil princ Siddhártha, který se později stal Buddhou Šákjamunim. Lumbiní leží na severu Indického subkontinentu v jižním Nepálu, 25 kilometrů východně od Kapilavastu. Jméno Lumbiní je odvozeno od Buddhovy babičky, matky královny Máji.\n\nKdyž ve 3. století př. n. l. místo navštívil král Ašóka, nechal zde vztyčit sloup, který se dochoval až do současné doby. Z dalších staletí se o Lumbiní dochovaly cenné literární zprávy v dílech čínských poutníků Fa-siena a Süan-canga. Lumbiní však bylo postupně opouštěno a buddhistické památky počaly chátrat. V 15. století přivodil jeho definitivní zánik vpád Mughalů. Lumbiní bylo znovuobjeveno koncem 19. století, v následujících desetiletích zde proběhlo několik archeologických průzkumů. Od konce 70. let 20. století Lumbiní prochází rozsáhlou přestavbou, od roku 1997 je součástí světového dědictví UNESCO.\n\nNení přesně jisté, kdy se Buddha narodil. Často se uvádí roky 564/563 př. n. l., théravádová tradice jeho datum narození zasazuje až do roku 623 př. n. l. Za tradiční místo jeho narození bývá považováno Lumbiní, lze se však občas setkat s texty, kde je za místo Buddhova narození označováno Kapilvastu.\n\nTradiční podání praví, že než se Buddha narodil, zdálo se jeho matce královně Máji, že jí do lůna vstoupil bílý slon. Královští věštci vyložili tento sen jako znamení, že královna brzy porodí výjimečnou bytost, která se stane buď světovládcem (čakravartinem) nebo duchovním učitelem lidstva. Když uplynulo několik měsíců a Máji se blížil čas porodu, chtěla se se svým doprovodem vypravit do domu svých rodičů, aby tam porodila, jak bylo v tehdejší Indii zvykem.\n\nNa cestě do Dévadahy se Mája zastavila v háji Lumbiní, kde brzy pocítila, že porod již nelze odkládat. Podle tradice podstoupila koupel ve zdejším umělém jezírku s terasovitými schody, přišla pod strom, chytla se jedné z jeho větví a z jejího pravého boku vyšlo dítě, princ Siddhártha. Princ ihned uměl chodit. Udělal sedm kroků do všech světových stran a na každém místě kde šlápl vyrostly lotosové květy. Prohlásil hlasem lva, že toto je jeho poslední zrození. Jeho zrození byli přítomní mnozí bohové včetně boha Indry, Brahmy a nágů. Mája se na to omyla ve zdejší řece zvané Olejová.\n\nBuddha za svůj život navštívil Lumbiní ještě několikrát, po svém probuzení zde pronesl řeč, která vešla ve známost jako \"Dévadahasutta\".\n\nLumbiní se nachází na předhůří himálajského pohoří v dnešním jižním Nepálu, poblíž jeho hranice s Indií. Leží asi na půli cesty mezi městy Kapilavastu a Bhairawa. Areál Lumbiní je obdélníkového půdorysu, kratší strany jsou necelé 2 kilometry dlouhé, delší okolo 5 km. V jižní části se nachází posvátný háj kruhového tvaru, který tvoří jádro celého komplexu. V jeho střední části stojí pozůstatky chrámu královny Máji. Zbytky chrámu stojí na kamenném podstavci a je pravděpodobné, že na jeho místě se původně nacházel starší chrám či stúpa, které nechal vystavět Ašóka. Na stěnách chrámu se nachází basreliéfy s vyobrazeními ze života Buddhy, jejichž výstavbu financovali Mallové z dynastie Nágů, kteří zde vládli mezi 11.–15. stoletím. Uvnitř chrámu se nachází kámen, který má označovat přesné místo narození Buddhy. V posledních letech chrám prošel rekonstrukcí, znovuotevřen byl v roce 2003.\n\nVedle Májina chrámu směrem na jihozápad se nachází terasovité jezírko, ve kterém se Mája myla těsně před porodem. Těsně vedle něj stojí strom bódhi. Na západní straně chrámu královny Máji stojí Ašókův sloup s dosud čitelným nápisem:\n\nSeverně od těchto památek začíná vodní kanál dlouhý necelé dva kilometry. Na jeho jižním cípu je umístěn tzv. věčný plamen míru symbolizující světový mír. Po stranách vodního kanálu je postaveno několik desítek buddhistických staveb (zejména klášterů) různých buddhistických škol a tradic. Mimo jiné se zde nachází čínský, thajský, šrí lanský či myanmraský klášter, nepálský chrám či tibetský klášter tradice Sakja postavený v roce 1975. Za severním koncem vodního kanálu se nachází Muzeum Lumbiní a budova Lumbini International Research Institute. Těsně za nimi vede cesta, která spojuje Kapilatavstu a městem Bhairawa. Mezi cestou a severním koncem areálu jsou ještě umístěny hotely, dominantu této části Lumbiní tvoří Pagoda světového míru. V zahradách Lumbiní i jeho okolí se nalézá řada pozůstatků vihár a stúp, jejichž počátky sahají do 2. století př. n. l.–9. století.\n\nPoté, co se princ Siddhártha stal Buddhou a položil tak základ učení, které se dnes označuje jako buddhismus, začalo být místo jeho narození cílem poutí. Když v roce 249 př. n. l. Lumbiní navštívil jeden z nejvýznamnějších indických panovníků maurjovský král Ašóka, Lumbiní bylo prosperující vesnicí. Ašóka zde nechal vztyčit kamenný sloup s nápisem a sochou koně. V pozdější době do sloupu uhodil blesk a rozlomil jej na dvě části. Ašóka nechal v Lumbiní postavit i několik stúp. Někdy v pátém století místo navštívil čínský poutník Fa-sien, v jehož cestopise \"Zápisky o buddhistických zemích\" se dochovala následující zpráva:\nDalším, kdo podává historické zprávy o Lumbiní, byl čínský poutník Süan-cang, který místo Buddhova narození navštívil v 7. století. Süan-cang se zmiňuje o Olejové řece, ve které se myla Mája, a zlomeném sloupu, u kterého tehdy stálo pět stúp. Čtyři měly stát v místech, kde během Buddhova narození stáli čtyři strážci světa. Pátá stúpa byla postavena v místě, kde podle tradice vzal Buddhu po jeho narození do náručí vládce Šakra. V dalších stoletích Lumbiní jakožto poutní místo začalo upadat a zdejší stavby počaly chátrat. Známé však zůstalo alespoň nejméně do roku 1312, kdy místo navštívil vládce Ripu Malla. Koncem 15. století se však Lumbiní stala součástí muslimské říše Mughalů, kteří zlikvidovali poslední zbytky buddhistických památek.\n\nLumbiní bylo na dlouhou dobu zapomenuto a až v roce 1895 objevil německý archeolog Anton Fuehrer Ašókův sloup se základy buddhistického kláštera a několika stúp. V dalších letech v oblastech proběhlo několik archeologických průzkumů. Lumbiní však stále zůstávalo v pozadí zájmů poutníků. Když v roce 1956 nepálský král Mahéndra Lumbiní navštívil, rozhodl se ku příležitosti čtvrté světové buddhistické konference konané v Nepálu darovat 100 000 rupií na rozvoj Lumbiní. \n\nSnaha učinit Lumbiní význačným poutním místem vyvrcholila v sedmdesátých letech 20. století, kdy došlo k předložení plánu, podle kterého mělo celé místo projít rozsáhlou přestavbou. Autorem plánované přestavby byl japonský architekt Kenzó Tange. Tange ve svém návrhu rozdělil Lumbiní do třech částí. V severní se nacházela vesnice s ubytovacími prostory pro návštěvníky i stálé obyvatele, restaurace apod.; střední část zahrnovala muzeum, budovu („Mezinárodního výzkumného institutu Lumbiní“) a klášterní budovy; v nejjižnější části se nacházel posvátný háj zahrnující tři významné památky, totiž chrám královny Máji, posvátné jezírko a Ašókův sloup. Střední část byla dále rozdělena do dvou částí, z nichž jedna byla určena théravádové a druhá mahájánové tradici. Plán počítal s vytvořením vodních ploch a osázením zeleně v celém komplexu.\n\nV roce 1978 Tangeho plán schválila nepálská vláda i Organizace spojených národů. První úpravy za vedení nepálské vlády zahrnovaly mimo jiné výsadbu stromů, dodávku proudu, archeologické průzkumy a renovaci zdejších památek. Náklady této části rekonstrukce Lumbiní se pohybovaly okolo 70 milionů rupií. V další fázi se přikročila k realizaci Tangeho plánu, jehož dokončení se plánovalo na rok 1989. Avšak ani v roce 2005, kdy Tange zemřel, nebyly mnohé části dokončeny.\n\nV únoru roku 1996 nepálský předseda vlády vyhlásil, že se našlo přesné místo Buddhova narození, které dnes označuje zasklený kámen. Téhož roku v prosinci Lumbiní navštívili experti z Mezinárodní rady pro památky a sídla a již o rok později, na 21. zasedání Výboru pro světové dědictví, bylo Lumbiní přijato mezi památky světového dědictví pod názvem „Lumbini, the Birthplace of the Lord Buddha“, což by se dalo přeložit jako „Lumbiní, místo narození pána Buddhy“. Jako kritéria byla zvolena iii a vi. Když v roce 2004 probíhal v Lumbiní světový buddhistický summit, jeho organizátoři se vyjádřili, že by si přáli udělat z Lumbiní poutní místo mezinárodního významu, které by navštěvovali buddhisté z celého světa.\n\nV současné době je Lumbiní významným poutním místem, avšak jeho rozvoj je ještě pomalý. Důvodem je zejména stále špatná infrastruktura a tím i dostupnost místa, Lumbiní je navíc stále v přestavbě. Každoročně jej navštíví více jak 500 000 návštěvníků. V Lumbiní bývá každý rok pořádán buddhistický festival Buddha džajanti („Buddhovy narozeniny“), který je oslavou narození Buddhy.\n\n"}
{"id": "260687", "url": "https://cs.wikipedia.org/wiki?curid=260687", "title": "Biuretová reakce", "text": "Biuretová reakce\n\nBiuretová reakce je reakce, při níž se dokazuje bílkovina pomocí směsi roztoků hydroxidu sodného NaOH a síranu měďnatého CuSO. Bílkovina se při důkazu zbarví modrofialově.\nBiuretovou reakcí dokážeme peptidové vazby, kterými se navzájem váží aminokyseliny. Ty tvoří v alkalickém prostředí se solemi mědi charakteristicky barevný komplex (navzdory názvu však při reakci sloučenina biuret, HN(CONH) nevzniká).\nDo zkumavky dáme cca 2 ml odfiltrovaného mléka, přidáme cca 10% roztok hydroxidu sodného, min 1 ml, aby se směs silně zalkalizovala. Poté přidáváme po kapkách roztok síranu měďnatého a lehce promícháme skleněnou tyčinkou. Poté vložíme do zkumavky a začneme pozvolna zahřívat. Pozorované změny zapíšeme, reakcí by měl vznikat biuret odlišné barvy.\n\n"}
{"id": "260689", "url": "https://cs.wikipedia.org/wiki?curid=260689", "title": "Boeing XF8B", "text": "Boeing XF8B\n\nBoeing XF8B byl prototyp jednomotorového palubního stíhacího letounu s dlouhým doletem vyvíjený firmou Boeing v době druhé světové války. Předpokládalo se, že bude operovat na Pacifickém bojišti proti Japonsku z palub amerických letadlových lodí, které budou moci zůstat v bezpečí mimo dolet většiny japonských letounů. Víceúčelová konstrukce XF8B však nebyla vyvíjena jen pro stíhací úkoly, ale i jako dálkový doprovodný stíhač, střemhlavý bombardér a torpédový bombardér. Aby mohl fungovat v těchto odlišných rolích, obsahovala jeho konstrukce řadu novátorských prvků. Přes své nesporné kvality, XF8B nebyl nikdy sériově vyráběn.\n\nXF8B-1, interně označený firmou Boeing jako \"Model 400\", byl ve své době největší a nejtěžší jednomístnou, jednomotorovou americkou stíhačkou. Boeing svůj projekt optimisticky označoval jako \"stíhačka 5 v 1\" (stíhací letoun, přepadový stíhač, střemhlavý bombardér, horizontální bombardér a torpédový bombardér). Byl poháněn jedním pístovým motorem Pratt & Whitney XR-4360-10. Byl to hvězdicový 28válec o výkonu 3 200 koní, který poháněl dvě protiběžné, třílisté vrtule. Velké křídlo bylo sklápěcí. V trupu letounu byla zabudována pumovnice a velké palivové nádrže (přídavné nádrže mohly být zavěšeny pod křídlem). Předpokládaná výzbroj se skládala ze šesti kulometů ráže 12,7 mm, nebo šesti kanónů ráže 20 mm v křídle. Podvěšeno mohlo být 2 900 kg pum či dvě torpéda o hmotnosti 900 kg. Letoun měl kapkovitý překryt kabiny a mohutný záďový podvozek.\n\nVýroba tří prototypů XF8B (sériová čísla 57984-57986) začala v květnu 1943. Do konce války byl dokončen pouze jeden z nich. Jeden prototyp testovalo na základně \"Eglin\" americké armádní letectvo.\n\nPro snadnější testování nesly dva z prototypů druhého člena posádky – palubního inženýra. Prototypy byly testovány do roku 1946 armádním letectvem a do roku 1947 námořnictvem. Výkony byly slibné, ale konec války v Pacifiku a změna mezinárodní situace vedly k tomu, že se firma Boeing začala více soustředit na vývoj strategických bombardérů a dopravních letadel. Po válce také nastoupila první generace proudových letadel, což vedlo k masovému rušení projektů pístových letadel. USAAF navíc v té době ztratila o projekt zájem a námořnictvo by si v takové situaci objednalo jen malou sérii. Boeing proto sám projekt jako neperspektivní zrušil. Prototypy byly do roku 1950 sešrotovány.\n\n\n\n\n"}
{"id": "260693", "url": "https://cs.wikipedia.org/wiki?curid=260693", "title": "Malachit", "text": "Malachit\n\nMalachit je uhličitan mědi s OH skupinou. Malachit má zpravidla zelenou barvu, která se může pohybovat v odstínech od světle zelené až po černozelenou. Je neprůhledný. Nejčastěji se vyskytuje v podobě práškovitých, zemitých, vrstevnatých, ledvinitých a krápníkovitých agregátů. Příležitostně také ve formě malých sloupcovitých a jehlicovitých krystalů. Jeho výskyt je vázán na oblasti výskytů sulfidů mědi, např. chalkopyrit, jejichž přeměnou vzniká.\n\nMalachit byl používán jako minerální pigment v zelených barvách od starověku, velmi citlivý na kyseliny a kolísání v barvě. V 19. století v oblastech s vyšší akumulací byl využíván jako méně významná ruda mědi, jelikož obsahuje až 55 % až 57,4 % mědi. Nacházen byl na většině mědnatých ložisek, dříve byl nazýván jako skalní zeleň.\n\nNázev minerálu pochází z řeckého slova malache označující sléz a sytě zelenou barvu.\n\nTvoří se v alternačních a oxidačních oblastech měďných ložisek, často se sekundárními minerály včetně azuritu, kde vzniká přímo z roztoků. Zjednoduššeně se dá říci, že malachit vzniká na místech, kde dochází ke zvětrávání mědi a z jistého pohledu tak vzniká i na měděných střechách při jejich zvětrávání. Často se tak vyskytuje jako povlak na jiných horninách a minerálech, ale může tvořit také krápníky.\n\n\n\nV časté asociaci s azuritem, atacamitem, aurichalcitem, brochantitem, kalcitem, chalcedonem, chryzokolem, kupritem, limonitem, tenoritem a wadem\n\nMalachit se již od starověku využívá na dekorativní účely a jako šperkařský kámen. Dříve se rozemletý malachit používal i jako líčidlo.\n\nDříve byl malachit označován jako méně výrazná ruda mědi. Jako drahý kámen se zpracovává odedávna. Už ve starém Egyptě z něj vyřezávali kameje, amulety a jiné ozdobné předměty. Znali ho i staří Řekové a Římané. Drcený se používal jako barvivo v malířství, nebo jako líčidlo. Věřilo se, že má moc chránit děti před kouzly a čáry. V době antiky se používal na léčení očních chorob. V 16. století se ve střední Evropě používal k podpoře růstu dětí, měl také podporovat léčitele, kteří s malachitem pracovali a utišovat bolest.\n\n\n"}
{"id": "260694", "url": "https://cs.wikipedia.org/wiki?curid=260694", "title": "Azurit", "text": "Azurit\n\nAzurit je zásaditý uhličitan mědi. Vzorec je Cu(CO)(OH). Typická barva je modrá, podle které byl minerál nazván francouzským mineralogem Francoisem Bendautem roku 1824. Jméno pochází z perského slova „lazhward“, modrý. Systematické zařazení podle Strunze je V/C01-10.\n\nAzurit je produktem oxidace sulfidů mědi v oxidačních zónách měděných ložisek v karbonátických horninách.\n\nPřevažuji tabulkovité, sloupcovité, prismatické krystaly, stalaktity, konkrece. Drobné krystalky tvoří celistvé agregáty. Též jako kůry a práškovité povlaky. Vzácně tvoří dvojčata podle {101}, {102} nebo {001}.\n\nTvrdost 3,5-4, hustota průměrná 3,83 (3,77–2,89). Lom lasturnatý, štěpnost je dokonalá podle {011}, dobrá dle {100} a špatná dle {110}.\n\nObvykle modré barvy, vyskytuje se však v odstínech od světle modrou po téměř černě modrou. Lesk je skelný. Průhlednost: transparentní až poloprůsvitný. Vryp je světle modrý.\n\nProcentuální zastoupení prvků:\n\nJe možné ho zaměnit s mrázekitem.\n\nNa měděných ložiscích s malachitem, chryzokolem, brochantitem, antleritem, kupritem, cerusitem, smithsonitem, mimetezitem, bayldonitem, kalcitem, dolomitem.\n\nVedlejší produkt při těžbě ložisek mědi, ať již povrchové či důlní.\n\nAzurit se využívá jako šperkový kámen příp. jako méně významná ruda Cu. Rozetřený prášek se používal jako modrá barva, která časem zezelená, protože se azurit přemění na malachit.\n\n"}
{"id": "260701", "url": "https://cs.wikipedia.org/wiki?curid=260701", "title": "Zlatý glóbus", "text": "Zlatý glóbus\n\nZlatý glóbus (angl. Golden Globe Award) je filmová a televizní cena udělovaná každý rok v lednu Asociací zahraničních novinářů v Hollywoodu (angl. \"Hollywood Foreign Press Association\") v Los Angeles. Ceny jsou považovány za nejdůležitější vodítko před blížícím se rozdělováním filmových Oscarů. Cena byla poprvé udělena v roce 1944. V České republice a na Slovensku je možné již několik let sledovat Zlaté glóby prostřednictvím kanálu HBO (stejně jako předávání Oscarů).\n\nPrvní ročník udílení se konal na neformálním banketu ve studiích 20th Century Fox v lednu 1944 v Los Angeles. Stalo se tak na podnět britského novináře z \"Daily Mail\", který společně se sedmi dalšími kritiky v říjnu 1943 založil organizaci sdružující novináře ze zahraničí působící v Hollywoodu v oblasti filmu. Zatím poslední ročník se konal 7. ledna 2018 v hotelu Beverly Hilton. Tam se slavnostní ceremonie odehrávají pravidelně od roku 1971, poprvé tam však byly ceny uděleny už na 18. ročníku 16. března 1961.\n\nMyšlenka o vzniku organizace sdružující kritiky se zrodila poprvé v roku 1928, kdy vznikla \"Hollywoodská asociace zahraničních korespondentů\". Druhý pokus z roku 1935 s názvem \"Společnost zahraničních novinářů\" byl však taky neúspěšný. Vznik Asociace jakou známe dnes se datuje do října 1943, kdy osm žurnalistů rozhodlo o založení organizace, která by oceňovala filmové počiny za předešlý kalendární rok. První Glóby byly uděleny v lednu 1944 na neformálním obědě. Nejlepší herečkou se stala Jennifer Jonesová, nejlepším hercem Paul Lukas a nejlepším filmem \"Píseň o Bernadettě\".\n\nV roce 1951 rozhodla Asociace o udílení ceny za celoživotní přínos kinematografii a ocenění pojmenovala po významném producentovi a režisérovi Cecil B. DeMillovi, který se rok na to stal jejím prvním nositelem. V té době se však názory na podobu organizace různily a tak se část novinářů rozhodla založit \"Sdružení pro zahraniční tisk\". Obě organizace fungovaly nadále a udílely ceny za filmové a televizní výkony. Vznikla taktéž cena \"Henrietta\", kterou kritici pojmenovali po tehdejším prezidentovi nově vzniklého sdružení Henrym Grisovi, a která se udělovala nejpopulárnějším osobnostem filmu.\n\nV padesátých letech se změnily i některé kategorie. Ta hlavní - \"film\" - se rozdělila na dva žánry - \"drama\" a \"komedie/muzikál\". Totéž čekalo ženské a mužské herecké výkony v hlavních rolích. Taktéž se udělil první Zlatý glóbus za zahraniční film. Vítězem se staly De Sicovy \"Zloději kol\".\n\nZačátkem roku 1956 byly poprvé oceněny počiny v televizi. Obě organizace zastupující novináře se domluvily, že budou užívat jeden název a to \"Asociace zahraničních novinářů v Hollywoodu\".\n\nO dva roky později se ceremoniál poprvé přenášel televizí, ale pouze jen lokálně v oblasti Los Angeles. První skutečně celonárodní vysílání se událo v roce 1964 a potažmo v roce 1965. V obou případech byla show z Glóbů součástí televizního pořadu \"Andy Williams Show\".\n\nV roce 1963 organizace poprvé ohlásila \"Miss/Mr Golden Globe\", která ji má reprezentovat a zároveň asistovat na slavnostním předání cen. Obvykle se jedná o dceru/syna známých rodičů. Seznam slavných asistentů obsahuje jména jako Melanie Griffith, Laura Dern, nebo Freddie Prinze, Jr.. Tradice je udržována dodnes.\n\nZatím poslední změnou je kategorie \"Nejlepší animovaný film\", který je v samostatné kategorii oceňován od roku 2007.\n\nRok 2008 poznamenala stávka hollywoodských scenáristů. Z toho důvodu se nekonal ceremoniál 65. Zlatých glóbů a vítězové byli vyhlášeni na tiskové konferenci v hotelu Beverly Hilton živě přenášené televizní sítí NBC.\n\nNávrh podoby ocenění poprvé prezentoval tehdejší ředitel Marina Cisternas na konci roku 1945. Přišel s nápadem malé zeměkoule obtočené pásem filmového negativu na drobném podstavci. Soška Zlatého glóbu je přibližně 27 cm vysoká, váží kolem 2,5 kilogramu a šířka podstavce je necelých 9 cm. Je ze zinku a pozlacená 24-karátovým zlatem. Každé ocenění je vlastnoručně dokončené a uchovávané v boxu vyplněném červeným sametem.\n\nVyhlášení nominací na Zlatý glóbus se koná v prosinci. Asociace zahraničních novinářů dnes sdružuje 90 členů. Ti rozhodují o nominacích na cenu v 25 kategoriích (14 za filmové a 11 za televizní počiny). Komise režisérů \"HFPA\" uděluje ještě cenu Cecila B. DeMilla za celoživotní přínos filmu.\n\nHlasování má dvě fáze - nominační a finální. V té první každý novinář napíše do hlasovacího lístku pět nominovaných počinů ve všech kategoriích. Ve druhé fázi, která následuje po zveřejnění nominací, se do finálního hlasovacího lístku napíše pouze jeden navržený výkon. Sčítání lístků má na starosti firma k tomu vybraná. Výsledky hlasování se sdělují na slavnostním ceremoniálu.\n\nSlavnostní večer spojený s rozdáváním cen se koná většinou na začátku roku, měsíc před udílením Oscarů. Už druhý ročník Zlatých glóbů v roce 1945 byl slavnostní. Do roku 1958 cenu předávali samotní novináři. V tom roce se na ceremoniálu podílela skupina Rat Pack složená z osobností jako Frank Sinatra, Dean Martin, a Sammy Davis, kteří udílení povýšili na zábavní večer. Rok na to si svůj úspěch zopakovali.\n\nV roce 2008 se ceremoniál z důvodu stávky scenáristů nekonal.\n\nPoslední tři ročníky moderovala dvojice hereček Tina Fey a Amy Poehler.\n\nV průběhu historie se kategorie a jejich názvy měnily. V současné době jsou Zlaté glóby udělovány v patnácti filmových a jedenácti televizních kategoriích.\n\n\n\n\nV hereckých kategoriích drží rekord Meryl Streepová, která cenu vyhrála osmkrát. Za ní jsou v závěsu se šesti Jack Nicholson, Angela Lansbury a Alan Alda. V počtu nominací je na prvním místě opět herečka Meryl Streep, která jich obdržela už osmadvacet. Mužské pohlaví zastupuje Jack Lemmon, který byl na Glóbus navržen dvaadvacetkrát. U snímků drží prvenství se šesti Glóby filmy \"Lawrence z Arábie\" a \"Přelet nad kukaččím hnízdem\". Druhý jmenovaný snímek je taky jediný, který vyhrál v pěti hlavních kategoriích - film, režie, scénář a hlavní herecké kategorie. \"Nashville\" byl nominovaný na jedenáct cen, získal však jedinou a to za nejlepší píseň.\n\nNejmladším držitelem se stal Ricky Schroeder, který v lednu 1980 vyhrál v kategorii objev roku herec. V té době mu bylo devět let. Nejstarším je herec Christopher Plummer. Bylo mu 82 let, když získal Glóbus za film \"Začátky\".\n\nNejvíce nominací v průběhu jednoho večera získal Jamie Foxx, který byl v roce 2005 nominovaný třikrát za filmy Ray (herec v hlavní roli; cenu získal), Collateral (vedlejší herec ve filmu) a (herec v minisérii nebo TV filmu).\n\nI když nejvíce hereckých cen vyhrála Meryl Streep, pokud by se do statistiky započetly veškeré ceny, i ty speciální, tak je rekordmankou Barbra Streisand. Asociace ji ocenila celkem desetkrát.\nPouze 4 herečky vyhrály dva Glóby během jednoho večera (ještě nikdy herec):\n\nAsociace zahraničních novinářů v Hollywoodu a Zlatý glóbus jako takový čelili v historii své existence několikrát skandálům.\n\nSpolupráce mezi televizí NBC a Asociací trvala deset let. Televize vysílala první lokální, i celonárodní záznam z udílení cen. Americká federální agentura pro komunikační prostředky v roce 1968 prohlásila, že \"novináři lživě informují o svém hlasování\". To mělo znamenat, že pokud měl jistý umělec vyhrát a ten se na ceremoniálu neobjevil, tak organizátoři změnili na poslední chvíli výsledky. Agentura dokonce obvinila NBC ze spoluviny. Ta přestala vysílat přenos z udělování cen až v roce 1974.\n\nV roce 1982 byla za svůj výkon ve filmu \"Butterfly\" oceněná herečka Pia Zadora v kategorii \"Objev roku - herečka/herec\". Krátce poté vyšlo najevo, že cena měla být výměnou za různé laskavosti. Její bohatý manžel Meshulam Riklis totiž zaplatil členům Asociace soukromý let a pozval je do svého kasína v Las Vegas. Dokonce je měl pozvat do soukromého sídla a tam film se Zadorou, který sám produkoval, promítnout. Premiéra filmu byla totiž plánována až na začátek února toho roku . Tím pádem by se herečka nemohla podle pravidel ucházet o \"objev roku\". Mimo to, slavná Pia Zadora měla svůj debut již za sebou a to ve filmu \"Santa Claus Conquers the Martians\".\n\nV roce 1999 dostal každý člen Asociace od Sharon Stone hodinky v hodnotě 400 $ údajně proto, aby si pojistila nominaci za film \"Múza\" v kategorii \"komediální herečka\". Všichni novináři dárek vrátili..\n\nNa konci roku 2010 vyvolaly rozpaky nominace \"nejlepší komedie/muzikálu\", v seznamu kterých se objevily dva novináři dosti kritizované snímky, \"Cizinec\" a \"Varieté\". Vyšlo najevo, že studio Sony, které mělo \"Cizince\" v distribuci, zaplatilo výlet některým členům \"HFPA\" do Las Vegas. Ten měl být ukončen soukromým vystoupením zpěvačky Cher, která ve \"Varieté\" hrála hlavní roli.\n\n"}
{"id": "260705", "url": "https://cs.wikipedia.org/wiki?curid=260705", "title": "Půst prvorozených", "text": "Půst prvorozených\n\nPůst prvorozených ( , \"ta'anit bechorot / ta'anit bechorim\") se připomíná 14. nisanu, v předvečer svátku Pesach. Jedná se o zvláštní půst, kterým jsou povinni prvorození Izraele.\n\nPřesné vymezení prvorozenců, na které se povinnost půstu vztahuje, je předmětem sporu mezi rabínskými autoritami. Za prvorozence se považuje jak první syn své matky, tak zpravidla i první syn svého otce. Prvorozené ženy a dívky nejsou podle převládajícího názoru povinny se postit, ale mohou se dobrovolně k půstu připojit. Různé názory jsou i na prvorozence narozeného císařským řezem a na prvorozeného Nežida, který konvertoval k judaismu.\n\nChlapec do věku bar micva se nepostí, ale postit by se za něj měl jeho otec.\n\nPůst patří mezi menší, drží se od východu slunce do soumraku. Nemocní, kterým je půst na obtíž, se postit nemusí, a to ani v případě, že nepředstavuje ohrožení života. Postící se recitují \"Anenu\" během Amidy.\n\nPřipadá-li \"erev Pesach\" na konec šabatu, přesunuje se půst na předcházející čtvrtek.\n\nExistence obyčeje prvorozených postit se v den předcházející Pesachu je okrajově zmíněna v Jeruzalémském talmudu; ze zmínky však nevyplývá, že by se jednalo o rozšířenou a všeobecně dodržovanou tradici. Jako zavedený obyčej je půst zmíněn v jednom z menší traktátů \"Sofrim\", kde je půst prvorozených na \"erev Pesach\" zmíněn jako jedna z výjimek ze zákazu postit se v měsíci \"nisan\".\n\nJako důvod tohoto půstu se nejčastěji uvádí připomínka toho, že Bůh prvorozené Izraelity ušetřil, když pobíjel vše prvorozené v Egyptě ():\nChatam Sofer uvádí, že před samotnou událostí pobití prvorozených v Egyptě se izraelští prvorozenci navzdory Božímu ujištění o jejich bezpečí rozhodli postit, aby i oni sami projevili zájem o Boží přízeň a ochranu; pozdější tradice půstu je připomínkou tohoto jejich rozhodnutí a úsilí.\n\nRabi Šlomo Zalman Ojerbach vysvětluje důvod půstu odlišně: Prvorozenci se postí jako výraz truchlení nad ztrátou postavení kněží, které po vyjití z Egypta přešlo na pokolení Levi.\n\nU půstu prvorozených je rozšířená a doporučovaná praxe vyhnout se povinnosti půstu tím, že se prvorozenec zúčastní micvy, která je doprovázena hostinou na její počest (\"se'udat micva\"). Zpravidla se v tento den organizuje dokončení studia některého talmudického traktátu (tzv. \"sijum masechet\"); obdobný účinek však má i účast na svatbě, obřízce, oslavě bar micva apod. Účastník micvy, který snědl něco v rámci hostiny na její počest, je pro tento den od půstu osvobozen.\n\nDůvody, proč je upřednostňováno zrušení půstu před jeho dodržením, lze spatřovat v nejasnostech ohledně vymezení, kdo je povinen tímto půstem ve spojení se zákazem postit se v měsíci nisan mimo vymezené případy. Je-li půst přesunut na předcházející čtvrtek, může to být vnímáno jako další důvod pro nahrazení půstu účastí na \"se'udat micva\", protože starší prameny uvádějí výjimku ze zákazu půstů v měsíci nisan pouze pro erev Pesach a možnost přesunu na dřívější termín nezmiňují. Krom toho je v takovém roce prvorozenec povinen v noci ze čtvrtka na pátek provést ve svých prostorách kontrolu chamecu (\"bedikat chamec\"), do jejíhož ukončení je rovněž zakázáno jíst. Doba půstu by se mu tak mohla neúměrně prodloužit a případně i ovlivnit jeho sílu a pozornost při provádění této důležité micvy.\n\n"}
{"id": "260710", "url": "https://cs.wikipedia.org/wiki?curid=260710", "title": "Cymbál", "text": "Cymbál\n\nCymbál je mísovitý až polokulový nebo (starší) zvonovitý kovový nástroj, běžná součást stroje věžních hodin, jehož kladívky je rozezníván v celé, půl a čtvrt hodiny. Cymbál je zpravidla odlit z oceli nebo bronzu. Jeho výrobou se zabývají kovolijecké dílny, často bývá dílem zvonařů. Cymbál má ovšem jednodušší tvar než zvon a jeho výroba je daleko snazší. \n\nNa rozdíl od zvonu je vždy pevně zavěšen, protože je rozezníván bicím kladivem z vnější strany. Téměř vždy bývá skryt pohledům, pročež většinou nemá žádnou výzdobu, takže určení autorství u historických cymbálů bývá obtížné. \n\nVzhledem k tomu, že kladiva hodin někdy mohou rozeznívat též zvon, a naopak (starý) cymbál někdy může mít zvonovitý tvar, rozdíl mezi cymbálem a zvonem je v některých případech poněkud nezřetelný. Cymbál však vždy bývá výrazně nižší než zvon stejného průměru. \n"}
{"id": "260713", "url": "https://cs.wikipedia.org/wiki?curid=260713", "title": "Alkaios (mytologie)", "text": "Alkaios (mytologie)\n\nAlkaios (latinsky \"Alcaeus\") je v řecké mytologii jméno dvou hrdinů řeckých mýtů. \n\nByl synem hrdiny Persea a jeho manželky Andromedy. Stal se později králem v Tírynthu.\n\nOženil se s dcerou krále Pelopa Lýsidikou (Laonome) a měli spolu dceru Anaxó a syna Amfitryóna, který se po létech stal nevlastním otcem největšího hrdiny Hérakla.\n\nAlkaiův vnuk Héraklés někdy užíval po svém dědovi příjmení \"Alkaidés\".\n\nByl synem Androgea, syna krétského krále Mínóa. Jeho otec Androgeós byl zabit na hrách v Athénách a z toho vznikla velká protivenství mezi oběma královstvími. Mínós vytáhl s vojskem proti Athénám, avšak došlo ke smíru, ovšem s krutým důsledkem pro Athény: každých devět let poté museli na Krétu dovézt sedm paniců a sedm panen, kteří byli předhozeni obludě Mínotaurovi. \n\n"}
{"id": "260714", "url": "https://cs.wikipedia.org/wiki?curid=260714", "title": "Trolejbusová doprava v Solingenu", "text": "Trolejbusová doprava v Solingenu\n\nNěmecké město Solingen, nacházející se ve spolkové zemi Severní Porýní-Vestfálsko, provozuje od roku 1952 vlastní trolejbusovou dopravu. Místní trolejbusová síť je se šesti linkami největší v Německu.\n\nPrvní trolejbusy vyjely do solingenských ulic 19. června 1952. Důvodem pro zavedení elektrické nekolejové trakce byla zastaralost a zchátralost místního tramvajového provozu, který velmi utrpěl za druhé světové války. První trolejbusová linka vedla z náměstí \"Graf-Wilhelm-Platz\" přes \"Merscheid\" k železničnímu nádraží \"Ohlings\". Postupně, jak byly rušeny tramvajové tratě, se trolejbusová síť postupně rozrůstala o další úseky. Tramvaje jezdily v Solingenu do 1. prosince 1959, kdy byl zahájen provoz na, po dlouhou dobu poslední, nové trati, která nahradila poslední tramvajový úsek. O tohoto data byly v Solingenu v provozu čtyři trolejbusové linky, které vedly po téměř stejných trasách jako tramvaje.\n\nV roce 1980 byl založen dopravní svaz \"Verkehrsverbund Rhein – Ruhr\", který začal koordinovat MHD a příměstskou dopravu v oblasti Porýní a Porúří. Trolejbusové linky v Solingenu tak byly přečíslovány přidáním dvojčíslí 68 před původní číslo linky.\n\nV roce 1982 byla solingenská trolejbusová síť rozšířena (poprvé od roku 1959) o krátký koncový úsek do konečné zastávky \"Hasselstrasse\" (cca 800 m) a kratší novou trať z centra města (od zastávky \"Schlagbaum\") do \"Brockenbergu\".\n\nDalší a dosud poslední nové tratě byly zprovozněny v roce 1993 (zároveň byly uvedeny do provozu dvě nové trolejbusové linky). Šlo o krátký úsek \"Mangenberg\" – \"Kotten\" a dlouhou trať \"Birker Strasse\" – \"Kotten\" – \"Aufderhöhe\".\n\nV polovině 90. let 20. století se uvažovalo o zrušení trolejbusového provozu a jeho nahrazení autobusy, tato akce ale uskutečněna nebyla.\n\nV současnosti jezdí trolejbusy v Solingenu na šesti linkách, označených čísly 681 – 686.\n\nVelkou zajímavostí solingenského trolejbusového provozu je točna na konečné linky č. 683 \"Burg Brücke\". Také sem původně vedla tramvajová linka, která byla v roce 1959 nahrazena trolejbusovou. Kvůli stísněným podmínkám nemohla být v konečné stanici \"Burg Brücke\" vybudována klasická smyčka. Proto bylo přistoupeno k velmi neobvyklému řešení v podobě točny, kterou pohání elektromotor o výkonu 3 kW. Točna byla v 80. letech rekonstruována a roku 2009 byl na ní zastaven provoz. Točna stojí dodnes jako místní rarita, patří muzeu.\n\nV průběhu let se v Solingenu vystřídalo několik typů trolejbusů, v současnosti je v provozu celkem 49 vozidel tří různých výrobců. 14 vozů je standardních typu MAN SL 172 HO (vyrobeny v letech 1986 a 1987), ostatní trolejbusy jsou moderní nízkopodlažní kloubová vozidla typů Van Hool AG 300 T a Berkhof Premiere AT 18 (všechny vozy vyrobeny na začátku 21. století).\n\nV Solingenu se také nachází trolejbusové muzeum, které kromě čtyř místních trolejbusů vlastní i několik autobusů, autobusových vleků a speciálních vozidel.\n\n"}
{"id": "260716", "url": "https://cs.wikipedia.org/wiki?curid=260716", "title": "Napoleon Hill", "text": "Napoleon Hill\n\nNapoleon Hill (26. října 1883 – 8. listopadu 1970) byl americký autor, který byl jedním z prvních producentů moderního žánru literatury věnované osobnímu úspěchu. Jeho nejznámější kniha, Myšlením k bohatství (v orig. \"Think and Grow Rich\"), je jednou z nejprodávanějších knih všech dob. V Americe, Hill uváděl, lidé mohou věřit, čemu chtějí věřit a to je to, co odlišuje Spojené státy od všech ostatních zemí na světě. Hillova práce prozkoumávala sílu osobních přesvědčení a jakou roli hrají v osobním úspěchu. Hillovým charakteristickým vyjádřením je: „Cokoliv si lidská mysl dokáže představit a čemu dokáže uvěřit, toho lze dosáhnout“. Jak úspěch přichází a vzorec, který jej umožní dosáhnout průměrné osobě, byly slibem Hillových knih.\n\nHill nazval své učení úspěchu „filozofie úspěchu“.\n\nTajemství úspěchu bylo ve svůdné formě nabídnuto čtenářům knihy \"Myšlením k bohatství\" a nebylo vysloveno přímo, neboť Hill cítil, že jeho postupné poodhalování čtenářem samotným tomuto čtenáři přinese největší užitek. Hillových knih bylo prodáno miliony výtisků, což dokazuje vysoký zájem o tajemství úspěchu mezi moderními Američany.\n\nDle jeho oficiálního životopisce se Hill narodil do chudoby dvoupokojového srubu v městě \"Pound\" okresu Wise County, Virginia. Jeho matka zemřela, když mu bylo 10 let. Začal psát ve věku 13 let jako reportér místních novin. Svou reportérskou výplatu použil pro vstup na právnickou školu, avšak byl brzy nucen odejít z finančních důvodů. Za bod zlomu jeho kariéry je považováno, když dostal nařízeno v rámci série článků o slavných mužích provést rozhovor s Andrewem Carnegie, toho času jedním z nejmocnějších mužů na světě. Jak Hill zjistil, Carnegie věřil, že proces úspěchu může být vyjádřen jednoduchým vzorcem, který by mohl být zopakován průměrnou osobou. Díky tomu, jaký Hill budil dojem, jej Carnegie pověřil (bez placení a nabízejíc poskytnout mu doporučující dopis) provést rozhovory s více než 500 úspěšnými muži a ženami, mnoho z nich milionářů, za účelem odhalit a publikovat vzorec na úspěch.\n\nV rámci svého výzkumu provedl Hill rozhovory s mnoha z nejúspěšnějších lidí té doby, včetně Thomase Edisona, Alexandra Grahama Bella, George Eastmana, Henryho Forda, Elmera Gatese, Johna D. Rockefellera, Charlese M. Schwaba, F. W. Woolwortha, Williama Wrigleyho Jr., Johna Wanamakera, Williama Jenningse Bryana, Josifa Stalina, Theodora Roosevelta, Charlese M. Schwaba, Williama H. Tafta, Woodrowa Wilsona, Charlese Allena Warda a Jenningse Randolfa. Projekt trval přes 20 let, během kterých se stal Hill poradcem Carnegieho. Výsledkem těchto studií byla filozofie úspěchu nabídnuta jako vzorec pro úspěch Hillem a Carnegiem, publikována původně roku 1928 jako studijní příručka ke kurzu nazvaný Pravidlo úspěchu (orig. \"The Law of Success).\"\n\nHill věnoval většinu svého úsilí vysvětlením paradoxu, že “Myšlenky jsou věci.“, svým čtenářům a studentům. Ve skutečnosti je podtitulem úvodní kapitoly Myšlením k bohatství „Muž, který si „promyslel“ svoji cestu.“ (doslovný překlad anglického „The Man Who 'Thought' His Way.“, v české verzi knihy je podtitul „O muži, který se „vmyslel“ do partnerství s Thomasem A. Edisonem“.)\n"}
{"id": "260723", "url": "https://cs.wikipedia.org/wiki?curid=260723", "title": "Ákis", "text": "Ákis\n\nÁkis (latinsky \"Acis\") je v řecké mytologii synem lesního boha Pana a říční nymfy Semaithidy, dcery řeky Symaethus. Některé prameny uvádějí jako jeho otce Dionýsa. V Ovidiových Proměnách byl Ákis duchem řeky Acis, která protéká blízko Akionu (Acium) pod horou Etna na Sicílii.\n\nÁkis byl pohledný mladý muž a zalíbila se mu jedna z mořských nymf Néreoven - Galateia. Také ona se do něj zamilovala.\n\nVedle Ákida ji však obdivoval také obrovský divoký Polyfémos, jeden z Kyklopů. Beznadějně se do ní zahleděl a tajně ji sledoval. Když jednou spatřil krásnou Galateiu v Ákisově společnosti, jak si na mořském břehu povídali, Polyfémos se neovládl a v zuřivé žárlivosti po nich hodil obrovský balvan.\n\nGalateia vyvázla bez zranění, Ákida však balvan zasáhl naplno a rozmačkal ho. Vytékající krev se změnila v čirou vodu v říčce, která je dodnes na Sicílii pojmenována jako \"Fiume d´Iaci\".\n\nTento mýtický příběh byl velmi známý a oblíbený v 17. a 18. století, zpracován byl jako opera, balet, báseň i jinak. Dnes se však již tato díla většinou nehrají.\n\nJednou z posledních výjimek je skvělé nastudování opery G.F. Händela \"Acis a Galatea\" v \"Královské opeře (Royal Opera House)\" v Covent Garden v Londýně realizované v březnu a dubnu roku 2009. Český soubor The Czech Ensemble Baroque rovněž zpracoval tuto operu, a to pro Hudební festival Znojmo v červenci 2005 a pro festival Musica Holešov v září 2011 \n\nTéma lásky Ákida a Galateii zpracoval mj. také Jean-Baptiste Lully (autorem libreta byl Jean Galbert de Campistron) v opeře Acis a Galatea.\n\n\n"}
{"id": "260724", "url": "https://cs.wikipedia.org/wiki?curid=260724", "title": "Tu bi-švat", "text": "Tu bi-švat\n\nTu bi-švat ( , dosl. \"15. ševat\") se slaví, jak již název napovídá, patnáctý den měsíce ševatu a bývá označován jako „Nový rok stromů“ (, \"Roš ha-šana la-ilanot\"), „Svátek stromů“ (חג האילנות, \"Chag ha-ilanot\") či „Slavnost plodů“. Tu bi-švat připadá většinou na konec ledna případně na začátek února, kdy v Izraeli začínají kvést první stromy (mandlovníky) a označuje začátek nového vegetačního cyklu.\n\nTu bi-švat patří mezi menší svátky. Nevztahuje se na něj zákaz práce a další zákazy nařízené pro šabat, vysoké svátky a poutní svátky. Sváteční charakter dne je naznačen v liturgii vynecháním modliteb tachanun (kajícné prosebné modlitby).\n\nNejvýznamnější událostí, která se vztahuje k tomuto svátku, je \"seder\" – hostina, během které jsou vypity čtyři poháry vína a ochutnány symbolické plodiny. Původ sederu spadá do 17. století a je připisován kabalistům z okruhu Jicchaka Luriji v Safedu. Kabalistický vliv souvisí s koncepcí tzv. sefirotického \"Stromu života\".\n\nČtyři poháry jsou paralelou ke čtyřem pohárům, které se podávají během sederu na Pesach. Čtyři poháry symbolizují čtyři světy, mohou rovněž symbolizovat čtyři pohledy na svět (materiální, citový, intelektuální a duchovní) nebo čtyři přístupy k přírodě a světu (podle moderních výkladů např. sociální, národní, ekologický, všeobecný). Čtyři poháry se vypijí tak, že první pohár obsahuje pouze bílé víno s kapkou červeného, druhý obsahuje (zhruba) třetinu červeného a dvě třetiny bílého, třetí pohár již obsahuje dvě třetiny červeného a jednu třetinu bílého a čtvrtý již pouze červené víno s kapkou bílého. Poměry jsou skutečně pouze orientační a nejsou nijak závazné.\n\nBěhem sederu se konzumuje řada různých plodů, ať už plodů stromů či země. Na sederovém stole by neměly chybět tyto plodiny:\n\n\nNovodobým prvkem v Tu bi-švat je sázení stromů. Vysazování stromů a zakládání lesů se stalo jednou z priorit sionistického hnutí a Židovský národní fond ( , : \"Keren Kajemet le-Jisra'el\"). Od sedmdesátých let dostalo vysazování stromů symbolický význam, který postupně přerůstá v pojetí náboženské, kdy je v období kolem Tu bi-švat zvykem vysadit v Izraeli alespoň jeden strom, v diaspoře se vybírá dobročinný příspěvek na vysázení stromů a kultivaci přírody v Izraeli.\n\n\n\n"}
{"id": "260727", "url": "https://cs.wikipedia.org/wiki?curid=260727", "title": "Turnaj mistrů", "text": "Turnaj mistrů\n\nTurnaj mistrů, oficiálně ATP Finals a sponzorským názvem Nitto ATP Finals, představuje závěrečný tenisový turnaj mužské profesionální sezóny pro osm nejvýše postavených mužů ve dvouhře a osm nejlepších párů ve čtyřhře na žebříčku ATP (Emirates ATP Rankings), pokud se podle pravidel účastníci nekvalifikovali jiným způsobem. Událost, kterou organizuje Asociace tenisových profesionálů (ATP), patří jako jediná po grandslamu do druhé nejvyšší kategorie ATP World Tour Finals.\n\nZávěrečný šampionát se odehrává v listopadovém termínu. V letech 2009–2020 je místem konání britská metropole Londýn, konkrétně pak multifunkční O Arena, v níž byl instalován dvorec s tvrdým povrchem (Londýn prodloužil původní smlouvu plánovanou jen do roku 2015). Celkové odměny pro rok 2018 činily 8 500 000 amerických dolarů. Hlavním sponzorem je od sezóny 2017 japonská společnost Nitto Denko, s účastí minimálně do roku 2020.\n\nSoutěže dvouhry se účastní osm tenistů, z nichž každý odehraje tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postupují do semifinále, které je hráno vyřazovacím systémem pavouka. První ze skupiny A se utkává s druhým ze skupiny B a naopak. Vítězové semifinále pak postupují do finále. Soutěž čtyřhry kopíruje formát dvouhry. Za každé vítězné utkání v základní skupině obdrží singlista či deblista 200 bodů, neporažený šampión pak celkem 1 500 bodů.\n\nTurnaj mistrů byl založen v roce 1970. Premiérový ročník se odehrál v Tokiu. Nejvíce titulů ve dvouhře získal Švýcar Roger Federer, když dokázal vyhrát šestkrát. S pěti trofejemi ho následují Čechoameričan Ivan Lendl, americký tenista Pete Sampras a  Srb Novak Djoković. Rekordní počet sedmi titulů ve čtyřhře si připsal americký pár Peter Fleming a John McEnroe.\n\nŽenským protějškem závěrečné události sezóny je Turnaj mistryň – WTA Finals.\n\nTurnaj začal svou historii na konci roku 1970 pod názvem Masters Grand Prix (turnaj mistrů Grand Prix) jako součást tehdy existujícího tenisového okruhu Grand Prix, který pořádala International Lawn Tennis Federation (ILTF).\n\nOd počátku byl uplatňován formát s nejlepšími hráči okruhu podle dosažených bodů z turnajů v dané sezóně. V premiérovém ročníku se kvalifikovalo pouze šest nejlepších hráčů, ve druhém pak sedm tenistů. Všichni se v rámci jedné skupiny utkali ve vzájemných zápasech – každý s každým. Vítězem se stal hráč s nejlepším výsledkem. Od třetího ročníku byl nastolen formát s osmi nejlépe postavenými tenisty, kteří byli rozděleni do dvou čtyřčlenných skupin. První dva z každé skupiny pak postoupili do semifinále, po němž následovalo finále. Změna herního systému byla učiněna se záměrem zvýšení přitažlivosti pro diváky, kdy o vítězi rozhoduje až poslední střetnutí. Při omluvě účastníka získal právo startu další v pořadí.\n\nOd roku 1982 došlo k vytvoření nového formátu. Zrušeny byly základní skupiny a ve vyřazovacím systému pavouka se utkalo dvanáct nejlepších tenistů. Čtyři nejvýše postavení na žebříčku měli volný los a začínali od čtvrtfinále. Do čtyřhry nastupovalo šest párů s volným losem prvních dvou nasazených. V sezóně 1985 následovala modifikace, kdy se na turnaj kvalifikovalo šestnáct nejlepších ve dvouhře. Opuštění tohoto formátu proběhlo v roce 1986, kdy se organizátoři vrátili k základní fázi dvou čtyřčlenných skupin (Dona Budge a Freda Perryho). Obdobně byly čtyřčlenné skupiny obnoveny v deblu (bílá a červená). K zachování došlo u vyřazovacího systému semifinále a finále.\n\nMezi lety 1971–1989 paralelně probíhal také druhý závěrečný turnaj sezóny WCT Finals, jenž byl organizován konkurenčním okruhem World Championship Tennis Tour. Přestože byl Masters Grand Prix vrcholnou akcí, hráči z něj nezískávali do světové klasifikace žádné body.\n\nV roce 1990 se stala řídící organizací mužského okruhu Asociace tenisových profesionálů (ATP), která nahradila název Masters za nový ATP Tour World Championship. Skončila tak éra bez bodů, když neporažený šampión mohl získat stejný počet bodů jako vítěz grandslamového turnaje. Původní pořadatel turnaje mistrů Mezinárodní tenisová federace pokračovala v organizování čtyř Grand Slamů a nově založila konkurenční závěrečný šampionát roku známý jako Grand Slam Cup, kterého se mohlo účastnit 16 tenistů, kteří během sezóny nasbírali nejvíce bodů v rámci grandslamu.\n\nV prosinci 1999 se obě řídící organizace ATP a ITF dohodly na ukončení dichotomie a souhlasily s vytvořením společné události nazvané Tennis Masters Cup, jež se poprvé konala v roce 2000. Soutěž dvouhry proběhla v Lisabonu a čtyřhra v indickém Bengalúru. Formátem navázala na předchozí turnaje mistrů, když obsahovala dvě čtyřčlenné skupiny osmi nejlepších na žebříčku ATP, a to jak v singlové tak i deblové části. Přesto, podle pravidel Tennis Masters Cupu, nemá účastník figurující na osmé příčce žebříčku ATP Race jistotu účasti. Pokud singlista či deblový pár dokáže v roce zvítězit alespoň na jednom Grand Slamu, a současně se umístit do dvacátého místa klasifikace, pak nahradí v pořadí osmého hráče figurujícího na žebříčku ATP. Pokud se podaří vyhrát grandslamovou událost více hráčům, kteří byli zároveň do dvacítky, ale nikoli v osmičce, pak na turnaj postupuje lépe žebříčkově postavený účastník.\n\nV sezóně 2009 došlo k přejmenování závěrečného turnaje na ATP World Tour Finals. Původně na čtyřleté období 2009–2013 se dějištěm stala londýnská O Arena. Roku 2012 organizátoři prodloužili s arénou smlouvu do sezóny 2015. V roce 2015 došlo k posunutí kontratku do sezóny 2018. V roce 2017 byl turnaj přejmenován na ATP Finals a setrvání dějiště v londýnské O Areně potvrzeno až do roku 2020.\n\nSoutěž čtyřhry byla poprvé hrána, stejně jako dvouhra, roku 1970 v Tokiu. V období 1971–1974, a opět v roce 2002, se nekonala. V sezónách 1986–2001 probíhala na jiných místech, než singlový turnaj. Ze společného newyorského dějiště v Madison Square Garden se roku 1986 přestěhovala na čtyřleté období do Londýna. Pak pokračovala v Sanctuary Cove, Johannesburgu, Jakartě, Eindhovenu, Hartfordu a Bengalúru, než se opět v sezóně 2003 připojila k singlovému turnaji, konanému v Houstonu.\n\nGenerálním sponzorem Turnaje mistrů je tradičně hlavní obchodní partner celého mužského okruhu ATP Tour. Od vzniku okruhu 1990 až do sezóny 2008 však událost žádného sponzora neměla, přestože singlovou část túry ATP zajištovala firma IBM. V období 2009–2016 se generálním partnerem stala společnost Barclays PLC, která roku 2015 potvrdila, že sedmiletou smlouvu neprodlouží.\n\nDne 25. května 2017 bylo vydáno prohlášení, že se hlavním partnerem stala japonská společnost Nitto Denko, a to s minimálně tříletým kontraktem.\n\n\n\n\n\n"}
{"id": "260730", "url": "https://cs.wikipedia.org/wiki?curid=260730", "title": "Galateia", "text": "Galateia\n\nGalateia (latinsky \"Galatea\") je v řecké mytologii dcerou mořského boha Nérea, je jednou z Néreoven.\n\nZamilovala se do pohledného mladíka jménem Ákis, jehož lásku opětovala. Jenže Galatea se líbila také obrovskému nevzhlednému jednookému obru Polyfémovi. Zamiloval se do ní beznadějně a tajně ji sledoval.\n\nKdyž jednou seděli krásní milenci na břehu moře a láskyplně rozprávěli, Polyfémova žárlivost vybuchla a on po dvojici zuřivě vrhl obrovský kámen. Galatea vyvázla bez zranění, Ákida však balvan rozmačkal. Vytékající krev se proměnila v průzračnou říčku, která do dnešních dob nese na Sicílii jméno \"Fiume d´Iaci\".\nPříběh lásky Ákida a Galatey byl oblíbeným námětem výtvarníků a hudebních skladatelů, zejména v období rokoka a baroka.\n\n"}
{"id": "260731", "url": "https://cs.wikipedia.org/wiki?curid=260731", "title": "Howard Hibbard", "text": "Howard Hibbard\n\nHoward Hibbard (23. května1928, Madison – 29. října 1984, New York) byl americký historik umění. Věnoval se především umění v renesanční a barokní Itálii.\n\nHibbard byl potomkem emigrantů ze Salisbury, kteří přijeli do Salemu roku 1630. Od roku 1959 učil na Kolumbijské univerzitě a pracoval v letech 1974 až 1978 jako editor v \"The Art Bulletin\".\nByl ženatý a měl tři dcery.\n\n"}
{"id": "260733", "url": "https://cs.wikipedia.org/wiki?curid=260733", "title": "Kvádové", "text": "Kvádové\n\nKvádové byli germánský kmen, který patřil k velkému germánskému celku Svébů.\n\nV 1. století př. n. l. žili Kvádové v oblasti severně od Mohanu. V letech 8 - 3 př. n. l. se postupně, podobně jako Markomani, přesunuli před útoky římských jednotek pod vedením Tudra na východ, kde se usadili v prostoru dnešní jižní Moravy, jihozápadního Slovenska a severního Dolního Rakouska.\n\nVe 2. třetině 1. století založili Kvádové pod vedením Vannia útvar nazývaný Vanniovo království, jehož centrum bylo východně od Malých Karpat na jihozápadě Slovenska, kromě toho zasahovalo i na území Dolního Rakouska a jižní Moravy. Kvádové využívali Jantarovou stezku, čímž byli zprostředkovateli obchodu mezi Římskou říší a oblasti na sever od Karpat. V roce 50 či 51 způsobily intriky Říma ve Vanniově království rozbroje, království bylo na Římské říši závislé. Vannius byl nucen utéct do exilu v Panonii. Vládu v zemi převzali jeho synovci Vangio a Sido.\n\nVe 2. století byli Kvádové pod velením Ariogaesa jedni z hlavních protagonistů Markomanských válek, po nichž zůstalo jejich království vůči Římu ve vazalském poměru. Počátkem 5. století se část Kvádů připojila k Vandalům při jejich tažení do Hispánie. Zbylí Kvádové byli podrobeni Langobardy.\n\n"}
{"id": "260737", "url": "https://cs.wikipedia.org/wiki?curid=260737", "title": "Drtivé jistoty", "text": "Drtivé jistoty\n\nDrtivé jistoty jsou albem písničkáře Jana Buriana, které v rámci rčení „kopírování podporuje hudbu“ nahrál svépomocí v březnu 2003 a o čtrnáct dní později i vydal. Jedná se o zhudebněnou poezii dánského básníka Bennyho Andersena: poety každodennosti až civilismu. Jediným hudebním nástrojem na albu užitým je klavír. Album je k dispozici ke stažení zdarma na stránkách Jana Buriana.\n\n\nAlbum vyšlo v reedici v březnu 2009 v \"Respektu\".\n"}
{"id": "260741", "url": "https://cs.wikipedia.org/wiki?curid=260741", "title": "Józef Kremer", "text": "Józef Kremer\n\nJózef Kremer (22. února 1806, Krakov – 2. června 1875, Krakov), polský spisovatel filosofický a aesthetik. Studoval v Krakově, Berlíně, Heidelbergu a Paříži. Z jeho spisů (sebrané vydání pořídil Henryk Struve – Varšava 1877–1881, 12 sv.) uvádíme \"Wykład systematyczny filozofii\" (Krakov 1849–1852, 2 sv.), \"Listy z Krakowa\" (Vilno, 1843–1855, 3 sv.), \"Podróż do Włoch\" (1859-1863, 6 sv.).\n\n"}
{"id": "260743", "url": "https://cs.wikipedia.org/wiki?curid=260743", "title": "Dante", "text": "Dante\n\nDante může znamenat:\n\njméno osoby:\n\njiné:\n"}
{"id": "260749", "url": "https://cs.wikipedia.org/wiki?curid=260749", "title": "Claude Lefort", "text": "Claude Lefort\n\nClaude Lefort (21. dubna 1924, Paříž – 3. října 2010) byl francouzský filosof a esejista, který se proslavil kritikou totalitních režimů a pracemi o teorii moderní demokracie.\n\nLefort studoval filosofii u Maurice Merleau-Pontyho, od roku 1945 publikoval v Sartrově revui \"Les temps modernes\", už za studií se rozešel s marxismem a o málo později i s trockismem. S C. Castoriadisem založil roku 1948 časopis \"Socialisme ou barbarie\", který analyzoval vývoj socialistických států východní Evropy, zejména SSSR a kritizoval jejich byrokratický státní kapitalismus. Díky tomuto postoji, v tehdejší Francii neobvyklému, vedl řadu polemik (např. s J.-P. Sartrem) a byl dlouho outsiderem francouzské filosofie. Později se věnoval zakladatelům politické filosofie (Niccolò Machiavelli, Dante Alighieri, Alexis de Tocqueville) a – v návaznosti na myšlenky zejména H. Arendtové a R. Arona – vztahům demokracie, politiky a lidských práv. Byl vydavatelem spisů Merleau-Pontyho a v letech 1976–1990 ředitelem Vysoké školy společenských věd (\"École des hautes études en sciences sociales\", EHESS, založené Lévi-Straussem). Mezi jeho žáky patřil Marcel Gauchet.\n\nTotalitní režimy 20. století – fašistické, nacistické i komunistické – se podle Leforta zásadně liší nejen od demokracií, ale i diktatur a teroru minulých dob a představují nový typ společenského uspořádání. Vyznačují se snahou o ztotožnění společnosti se státem, který plně ovládá všechny oblasti veřejného života, a o homogenizaci společnosti. Proto netolerují nic, co by bylo na státu-straně nezávislé a stálo stranou vládnoucí „jednoty strany a lidu“. Zastávají organické pojetí státu a společnosti, které vyžaduje představu vnějšího i vnitřního nepřítele, jehož je třeba zničit, případně i vyhubit. Boj s tímto nepřítelem je záminkou pro trvalou mobilizaci společnosti, proto mají sklon k militarismu a k násilnému řešení konfliktů.\n\nNaproti tomu „vynález demokracie“ znamená uznání, že ve společnosti existují různé skupiny, vrstvy a zájmy, a představuje snahu o řešení konfliktů vyjednáváním a kompromisem. Demokratická moc a stát nikomu nepatří, je „prázdným místem“, jehož správa se svěřuje voleným zástupcům, kteří se pravidelně střídají podle společně uznávaných pravidel. Vzdává se tedy společných a povinně sdílených jistot a spoléhá na tvořivost svých občanů, kteří tento volný prostor naplní nejen svými vlastními zájmy, ale i prací pro společnost. Demokratický stát tak neprosazuje žádný společný projekt ani pro všechny závazný cíl, nýbrž tvoří rámec pro různé projekty jednotlivců a skupin a svoji autoritu zakládá na legitimitě čili dodržování pravidel, která jeho moc omezují. Lefort ovšem nebyl individualista a chápal lidský život jako bytostně společenský.\n\nKromě množství časopiseckých článků a esejů, zejména k aktuálním politickým otázkám, jež vyšly souborně pod názvem „Naše doba“ (\"Le temps présent\", 2007) publikoval zejména:\n\n"}
{"id": "260751", "url": "https://cs.wikipedia.org/wiki?curid=260751", "title": "Cambridžská referenční sekvence", "text": "Cambridžská referenční sekvence\n\nCambridžská referenční sekvence (CRS) mitochondriální DNA člověka byla prvně publikována v roce 1981 jako předvoj projektu čtení lidského genomu. \n\nMitochondriální genom byl určen během 70. let na Univerzitě v Cambridži. Jeho délka byla stanovena na 16568 bázových párů, přičemž bylo detekováno zhruba 37 genů. \n\nKdyž bylo čtení opakováno jinými výzkumníky, byly zjištěny překvapující nesrovnalosti. Dalšími pokusy pak bylo potvrzeno, že původní verze obsahovala jedenáct chyb, včetně jednoho nadbytečného bázového páru na pozici 3107, a dále ojedinělé nepřesnosti jednotlivých bázových párů. Pravděpodobnou příčinou bylo znečištění hovězími a HeLa vzorky. Revidovaná CRS mtDNA byla publikována v roce 1999. Pro zabránění zmatku bylo zachováno původní číslování nukleotidů. Referenční řada patří Evropanovi haploskupiny H2a2a1 (mtDNA).\n\nPokud je mitochondriální DNA využita pro účely genealogie, je výsledkem testu přehled rozdílů vůči revidované CRS. V případě rozdílů nemusí jít vždy o mutace. CRS je totiž reference, nikoliv záznam nejstarší lidské mtDNA.\n\n"}
{"id": "260752", "url": "https://cs.wikipedia.org/wiki?curid=260752", "title": "Svižník polní", "text": "Svižník polní\n\nSvižník polní (\"Cicindela campestris\" Linné, 1758) je 10–15 mm velký, kovově zelený brouk s nápadnými kusadly a poněkud plochým tělem, který je rozšířen po celé Evropě.\n\nTělo je na hřbetě zbarveno většinou zeleně, ale vyskytují se i modře a hnědě zbarvené exempláře. Okraje přední části těla jsou měděně lesklé, chodidla na nohou zelenavě leská. Dlouhé a štíhlé nožky jsou v horní části té samé barvy, oproti chodidlům, která jsou však zelená. Na hlavě jsou nápadné velké vypouklé oči, což svědčí o tom, že svižníci znamenitě vidí. Tykadla jsou poněkud drobounká a jsou zbarvena jako spodní část těla tj. svítivě měděně červeně, někdy též až kovově nafialovělé nebo až modré. Krovky jsou zdobeny bílými až krémovými párovými skvrnkami. Nejnápadnější je okrouhlá skvrna ve střední části krovek a dále příčná skvrna na lopatkách a méně nápadná pak měsíčkovitá skvrna lemující konce krovek. Zcela nenápadný je pak pár tmavých hnědavočerných skvrnek v horní třetině krovek. Zabarvení a kresba může při tom u různých poddruhů variovat. Krční štít se zužuje a je široký jako samotná hlava se svýma velkýma, fazetově klenutýma očima. Silná kusadla jsou bělavá až světle hnědá. Krovky jsou u brouků s dobře vyvinutou hrudí poněkud širší než hlava a splývají souběžně v zaoblený a plochý zadeček.\n\nJsou to suchobytní a pískomilní denní brouci. Jsou to výborní běžci, kteří rovněž hbitě létají, často při vyrušení popoletí jako mouchy.\n\nOd konce března až do počátku října.\n\nPobíhají a poletují za slunných dnů na okrajích lesů, na pastvinách, polích a lesních cestách a za pomoci silných žlutavých trojhrotých čelistí loví drobný hmyz a pavouky. Hlavní potravou však jim jsou mravenci.\n\nAreál rozšíření zahrnuje téměř celou Evropu. Tento rod je rozšířen palearkticky, severně pak až po dálné Laponsko. Obývá slunečné, suché, především písčité a hlinitopísčité lokality, a to od rovin až po hory. Vyskytuje se od počátku dubna až do září.\n\nDobře vyvinuté, velké oči a štíhlé dlouhé nohy předurčují tyto brouky jako lovce. Mohou velmi hbitě běhat na krátké vzdálenosti a poté opět bez hnutí setrvat v klidu. Přibližovat se mohou také prudkým vzletem a přeletět hbitě na krátkou vzdálenost a poté opět v nehnutém klidu setrvat a vyčkat na svoji kořist. Charakterem pohybu tedy velmi připomínají mouchy. Tato hra se opět několikrát opakuje, a brouk směr úniku mění, aby se v oblouku vrátil zpět, nebo v trávě oběhl kořist. Ukazuje se, že tato vlastnost umožňuje těmto broukům vyhýbat se i svým případným pronásledovatelům. Díky svým očím vidí tento brouk velmi dobře vše v blízkém okolí, takže také na útěku může svou kořist překvapit. Živí se pavouky a malým hmyzem, jehož tělní krunýř svými špičatými kusadly bez námahy prorazí a kořist následně vysaje. Pro svůj lov upřednostňuje otevřené volné plochy případně s nepatrným porostem, jako např. písčité nebo jílovité cesty nebo nesouvislé sluncem osvětlené náspy na nichž nemá s přistáváním nebo vzletem žádné těžkosti. Na takovýchto lokalitách se pak brouk vyskytuje mnohdy i ve větším počtu. Na těchto místech také nejčastěji klade svá vajíčka.\n\nLarvy jsou velkohlavé a žijí v pozemních svislých chodbičkách velikosti 1 cm v průměru a až 40 cm hlubokých, jež si sami vyhrabávají. Živí se jako dospělí draví brouci. Při nebezpečí se dokáže z vrcholu chodbičky bleskově spustit dolů do bezpečí. Vrchol otvoru larva uzavře svým krčním štítem a hlavou a číhá přímo u vrcholu otvoru na spadenou kořist. Přitom z trychtýřovitého vrcholku otvoru ční její velké špičaté čelisti. Přiblíží-li se kořist, bývá většinou uchvácena a vysáta. Nejen stavba čelistí a prsního štítu je uzpůsobena jejímu životu, také nohy s drápky a jeden hrbol s dopředu vysunutým rohovitým dvojháčkem u pátého dorsálního (zadečkového) článku jí umožňuje dobrou pohyblivost. Jedenkrát nebo i několikrát přezimuje larva, než se v půdě zakuklí. Brouk se pak vykuklí na podzim. Jako výhradní masožravec je pro tyto druhy biotopů tento svižník důležitým prvkem v přírodě.\n\nCicindela campestris, brouk obvykle nazývaný „zelený tygr“, je rozšířený euroasijský druh brouka. Tento druh je rozdělen na několik poddruhů:\n\n\nTento druh podléhá zákonné ochraně. Je řazen mezi druhy ohrožené.\n\n\n\n"}
{"id": "260757", "url": "https://cs.wikipedia.org/wiki?curid=260757", "title": "Juliusz Słowacki", "text": "Juliusz Słowacki\n\nJuliusz Słowacki (4. září 1809, Kremenec – 3. dubna 1849, Paříž) byl polský dramatik, básník a filosof; vedle Adama Mickiewicze zřejmě nejznámější autor doby romantismu.\n\nSłowacki se narodil ve volyňském Kremenci (dnešní západní Ukrajina). Otec byl profesorem literatury, matka byla polská Arménka. Roku 1830 se Słowacki zúčastnil protiruského povstání a od té doby žil v emigraci a cestoval po západní Evropě.\nJeho díla charakterizuje výjimečný hrdina, exotické prostředí a děj odehrávající se ve velmi vzdálené minulosti. Słowacki je také spjatý s polským mesianismem.\n\n\n\n\n\n"}
{"id": "260760", "url": "https://cs.wikipedia.org/wiki?curid=260760", "title": "Haakon VII.", "text": "Haakon VII.\n\nHaakon VII. neboli Håkon VII. (3. srpna 1872 Charlottenlund, Dánsko – 21. září 1957 Oslo, Norsko) byl první norský král od znovuobnovení nezávislosti Norska v roce 1905 a zároveň také poslední norský král, který byl korunován (v roce 1908 byly korunovace parlamentem zrušeny).\n\nNarodil se v rodině jako druhý syn dánského krále Frederika VIII. a jeho ženy královny Luisy Švédské a Norské. Byl pokřtěn jmény Christian Frederik Carl Georg Valdemar Axel. Dánský princ Karel byl zcela zasvěcen námořnictvu (jeho hodnosti plavčík, poručík a fregatní kapitán). V roce 1905, kdy Norsko vyhlásilo samostatnost na Švédsku, se stal vážným kandidátem na norský trůn. Nicméně nechtěl na trůn nastoupit jako nechtěný král, a tak požádal norský lid o projev důvěry referendem. Norové osmdesáti procenty rozhodli o dalším osudu jeho i své země: Karl se stal prvním králem nezávislého Norska od roku 1380 jako Haakon VII.\n\n22. července 1896 si vzal princeznu Maud z Walesu, dceru anglického krále Eduarda VII. a princezny Alexandry Dánské.\n\nZ tohoto manželství se narodil princ Alexandr Dánský, který byl ve svých dvou letech překřtěn na Olafa.\n\nKorunovace nového krále proběhla 22. června 1906 v katedrále Nidaros v Trondheimu. Ve snáze přiblížit se svým poddaným změnil si Karl jméno na Haakona a svého syna prince Alexandra přejmenoval na Olafa. Haakon se rychle naučil norštině, ale mluvil se silným přízvukem. Mimo své panovnické povinnosti byl také vášnivý sportovec. To dokázal, když vyhrál závod ve skocích na lyžích. Během první světové války vyhlásilo Norsko neutralitu a totéž učinilo i před druhou světovou válkou, bylo však napadeno německou armádou. Král odmítl kapitulovat a dál vládl z exilu v Londýně. 7. června 1945 se vrátil zpět do své země, kde mu lid připravil triumfální přivítání.\n\nHaakon zemřel 21. září 1957 v Oslu na komplikace po fraktuře krčku stehenní kosti.\n\n\n"}
{"id": "260761", "url": "https://cs.wikipedia.org/wiki?curid=260761", "title": "Jindřich Zogata", "text": "Jindřich Zogata\n\nJindřich Zogata (6. srpna 1941 Javořinka, Slezsko) je básník a prozaik.\n\nPochází z rolnické rodiny. Otec Pavel Zogata byl legendární gajdoš, zpěvák a vypravěč. Improvizoval své příběhy vycházející z genotypů gorolů, lidí žijících v horách.(Gajdošský rod Zogatů)Rodiče v době komunistické agrese udrželi kamenitý grunt a nedali se zkolektivizovat.Slezsko, dělené po staletí mezi Slezany, Moravany, Poláky, Čechy, Slováky, Němce a Židy, kde nedůvěra stávala se ideologií, nebylo a není pospolité. Pouze náboženství pomáhalo věřit. Národovci, nacionalisté a dobyvatelé uhlí a železa od Ostravy rozbíjeli symbiózu a kulturu míst a vztahy mezi lidmi do kořenů rodin. Malost velikášství koryfejů zůstavila vydrancovanou zem.V Československu žije od roku 1946. Základní školu absolvoval v Jeseníku nad Odrou, Kunwaldě, přeonačeném na Kunín a v Bukovci u Jablunkova. Přes netvorskou zvůli všem nadřazených tajemníků KSČ vystudoval Jedenáctiletou střední školu v Jablunkově, maturoval v roce 1957 a Vysokou školu zemědělskou, nyní Mendelovu univerzitu v Brně. Promoval roku 1962. Krátce působil v Československé akademii zemědělských věd v Brně, potom v institucích pro kulturu okresu Frýdek-Místek a Karviná. Podepsal 2000 slov. Od roku 1969 do roku 1974 byl zaměstnán v dělnických profesích na ostravsku a pracoval s rodiči na gruntě. Po zákazu být soukromým rolníkem odešel roku 1974 do Brna. Vnucené práce pokračovaly u Technické a zahradní správy do roku 1993, kdy přijal místo správce Národní kulturní památky parku Špilberk, kde působil do roku 2004. Nebyl a není v žádné politické straně.Publikovat začal v literárních časopisech 60.let, Host do domu, Červený květ, Plamen, Sešity pro mladou literaturu, Literární noviny, v Polsku a jinde. Tři jeho sbírky připravené k vydání v nakladatelstvích Československý spisovatel, Mladá fronta, Profil, censoři po roce 1968 hodili do stoupy.Ve tvorbě používá novotvary a dialektizmy obrazné mluvy genoelementů míst svého dětství a mládí. Debutoval zásluhou přátel v Brně povídkami Dvory, oddíl knihy Stříbrné rybky. Psal občas fejetony pro denní tisk a rozhlas Brno a Ostrava. Televizní film Gajdoš, pod krycím jménem Kamila Smyčková natočila podle jeho scénáře Ostravská televize. Film byl oceněn prvními cenami na festivalech v Moskvě a New-Yorku. Organicky publikuje po roce 1989.Manželka Mirka Z. je malířka. Ilustruje většinu jeho knížek. Žijí v Brně a na samotě v Těšínských Beskydech.\n\n\"PostdarwinismusRozum neníInstinkty proskakují znovaGorily dosud nepřišlyna příčinu slova\"\n\nŠípkový růženec, 1990Dým ohnic, 1991Samoty vzdálené až na počátek, 1993Psí víno, 1994Den světelného roku, 1994Mýtiny, 1995Rozsochy, 1996Zvony odletěly do krajin, 1997Když kvetou fazole, 1998 – epigramyZdaleka blízké, 2000Cirkus DNA, 2000S koně dolů (vězni špilberští), 2001Lámání biochleba, 2002Sporá místa, 2002Oheň křičí tmu, 2007Sytomorna, 2011\n\nDojení zlatého býka, 2014\n\nZborcené klenby, svazek sbírek Zřídlo v lese, Glóbus v pavučině, Zborcené klenby, Otisky, Ofěra v kapli, 2014\n\nStopy Sibiří, 2018\n\nDvory, in (Stříbrné rybky, 1985, + B. Solanský + J. Jílek)Veřejná zeleň, 1988Obrázky na skle, 1990Díry (Památce malíře Antonína Tomalíka), 1994Dědictví zmizelých píšťal, 1996, první díl trilogieOves na střechách, 1996, druhý díl trilogieDřevěné pyramidy, 1998, třetí díl trilogieHlídače květin nikdo neuhlídá, 1997Černý vzduch, 1998Liduprázdno (akční vakuum), 2006Hrudky vosku, 2011, čtvrtý díl po trilogii (tetralogie)Hory v ruksaku / Střep kopretiny, 2011Slaměná hvězda (hlušina notebook), 2012\n\nZdař bůh (Pocta Páteru Oldřichovi), 2016\n\nMIMOdeníky MIMOvěku (neuzavřené letokruhy), 2016\n\nSlovník českých spisovatelů od roku 1945, díl 2 (M-Ž), odkazy na recenze Slovník české literatury po roce 1945Slovníky spisovatelů univerzit v Brně, Ostravě, Opavě\n\nAgentura Kdo je kdo, sdružení RAPID, Praha, osobnosti české současnosti. První vydání roku 2002, druhé vydání roku 2005.Jiří Svoboda: esej Stranou světa, ale v centru jeho dění, in: Cesty a zastavení. Kapitoly z české literatury XX. století, s.131-138, roku 2002Antonín Satke: Jindřich Zogata – básník bez tíhy folklóru. In: Česká a slovenská literatura dnes. AVČR, Praha – Opava, s.119-124, roku 1997Drahomír Šajtar: Hledání klíče,s.45-54, roku 2005Drahomír Šajtar: Téma Jindřicha Zogaty, 2007 Haló, Ostrava! Literární recenzeIvo Pospíšil: Kořen a výhonky - K šedesátinám básníka a prozaika Jindřicha Zogaty, in Těšínsko ročník XLIV s.14-21, roku 2001Seznam děl v databázi Národní knihovny ČRPamátník národního písemnictvíCena Leopolda Vrly za trilogii, Ostrava 1996Cena Magistrátu statutárního města Ostravy r. 2006 za sbírku veršů Oheň křičí tmuDrahomír Šajtar Téma Jindřicha Zogaty PROUDY STŘEDOEVROPSKÝ ČASOPIS PRO VĚDU A LITERATURU Brno 2010-2011\nPrezentace knížek k životnímu jubileu v zámečku Mitrovských, Brno 6. 9. 2011\n\nZačátkem milenia byl předsedou Obce českých spisovatelů pro jih Moravy (Brno, Zlín, Jihlava)Prof. PhDr. Ivo Pospíšil, DrSc. : Monografie: Jindřich Zogata – básník vzdorných cest, Knihovnicka.cz 2011 (Obsah)Portrét: Libor Martinek - Spisovatel slezského pohraničí Jindřich Zogata ,Český rozhlas Brno 7.12.2011\n\nIvo Pospíšil: Dlouhá cesta. Recenze svazku pěti sbírek Zborcené klenby, Host 1, Brno, 2014\n\nRomboid č. 8/2017 (Literatura, život, Bratislava), Rozhovor p Iva Pospíšila s básnikom Jindřichom Zogatom - Hledáni, samostatnost, pokora? Na rozhraní národů a epoch.\n\nPROUDY, recenze 2017, Středoevropský časopis pro vědu a literaturu, Ivo Pospíšil / Vzpomínky Jindřicha Zogaty: duchovní přesah\n"}
{"id": "260768", "url": "https://cs.wikipedia.org/wiki?curid=260768", "title": "Jezírko (Triangl)", "text": "Jezírko (Triangl)\n\nJezírko a mokřad Triangl se nachází v Hostivaři (městská část Praha 15, obvod Praha 10) a západním okrajem též ve Strašnicích (městská část a obvod Praha 10). Leží v trojúhelníku, který je vytyčen třemi železničními tratěmi (Praha – České Budějovice, Praha-Vršovice – Praha-Malešice, spojka obou tratí), jižně od cesty, která trianglem prochází od Dolínecké ulice nevyznačeným přechodem přes železniční trať Malešic–Vršovice na východ podél Slatinského potoka a podchodem pod železniční spojkou Hostivař–Malešice ke kynologickému klubu. Mokřad s jezírkem o celkové rozloze 0,15 ha byl vyhlášen významným krajinným prvkem.\n\nKolem jezírka protéká Slatinský potok, který je pravostranným přítokem Botiče. Ten byl však nad Rabakovskou spojkou sveden do kanalizace. Od té doby jsou zdrojem vody převážně srážky a průsak z okolních pozemků.\n\nV jezírku žije kuňka ohnivá a další druhy obojživelníků. Z ptáků zde hnízdí slavík obecný, rákosník zpěvný, pěnice, mlynařík dlouhoocasý a další. O lokalitu od roku 1991 pečují členové ČSOP a od roku 2001 bylo jezírko s okolím pod jménem Triangl prohlášeno významným krajinným prvkem. V roce 2003 ČSOP pozemek v rámci kampaně Místo pro přírodu odkoupila.\n\n"}
{"id": "260769", "url": "https://cs.wikipedia.org/wiki?curid=260769", "title": "Manus (římské právo)", "text": "Manus (římské právo)\n\nManus (latinsky ruka) je právní moc, kterou měl v antickém Římě otec rodiny (\"pater familias\") jako manžel nad svou manželkou, bylo-li uzavřeno „\"matrimonium cum in manum conventione\"“ (manželství s manželskou mocí nad ženou). Žena podrobená této moci měla v rodině stejné právní postavení jako dcera. Byla tak podrobena domácímu soudu svého manžela, nebyla způsobilá mít jakýkoli vlastní majetek a cokoli nabývala, nabývala pro otce.\n\nUzavření manželství \"in manum conventione\" mohlo proběhnout třemi způsoby: \n\nNutno ovšem říct, že toto přísné manželství bylo už za doby republiky nahrazováno méně přísným manželstvím „\"sine in manum conventione\"“ (bez manželské moci), které již na sklonku republiky bylo častější. \n"}
{"id": "260785", "url": "https://cs.wikipedia.org/wiki?curid=260785", "title": "Vosí hnízdo", "text": "Vosí hnízdo\n\nVosí hnízdo může být:\n\nv kinematografii:\n"}
{"id": "260789", "url": "https://cs.wikipedia.org/wiki?curid=260789", "title": "Vosí hnízdo (vánoční cukroví)", "text": "Vosí hnízdo (vánoční cukroví)\n\nVosí hnízdo (často chybně nazývané včelí úl – používání tohoto termínu bývá zdůvodňováno tím, že znázorňuje slámovou košnici) je druh nepečeného vánočního cukroví, které je tvořeno z těsta, náplně a piškotu, který slouží jako podstava. Včelí úl se vyrábí za pomoci speciální formy, která má tvar prstencového kužele se stupňovitým zmenšováním směrem ke špičce, záleží však na druhu formičky.\n\nCukrovinka se vyrábí z těsta tvořeného rozdrcenými piškoty či sušenkami, které se smíchají s máslem a kakaem. Vzniklé těsto se následně dává do formičky (tvaru typického pro včelí úl či tzv. košnici) vysypané moučkovým cukrem a za pomoci například vařečky se udělá ve středu těsta umístěného ve formě malá díra, do které se nalije náplň (nejčastěji s likérovou příchutí). Na spodek se nalepí celý piškot a forma se buď otevře, nebo se vzniklý tvar včelího úlu vyklepne. Záleží na typu formy, kterou máme. Formy se dají koupit v obchodech s domácími potřebami. Existuje i jiný recept, ve kterém se těsto skládá z vaječného bílku, strouhaných vlašských ořechů a moučkového cukru.\n\n"}
{"id": "260792", "url": "https://cs.wikipedia.org/wiki?curid=260792", "title": "Čep", "text": "Čep\n\nSlovo čep nebo ČEP má několik významů:\n\nObecně válcovitý předmět nebo válcovitá část předmětu, kde délka a průměr mají blízkou hodnotu.\n\n\n\n"}
{"id": "260794", "url": "https://cs.wikipedia.org/wiki?curid=260794", "title": "Plazmoptýza", "text": "Plazmoptýza\n\nPlazmoptýza (cytolýza) je stav živočišné buňky, kdy je koncentrace iontů rozpuštěných ve vodě nižší, než jaká je koncentrace v izotonickém roztoku. Buňka se postupně zvětšuje a pak praská, její obsah se uvolní ven. U červených krvinek (erytrocytů) se tento jev nazývá hemolýza. U rostlinných buněk se tento termín nepoužívá, hovoříme pouze o zvyšování turgoru (zvyšování buněčného napětí). K praskání díky přítomnosti pevné buněčné stěny dochází jen zřídkakdy, typickou ukázkou je bobtnání semen u fazole či plodu u třešně nebo praskání kedluben či ředkviček. \n"}
{"id": "260797", "url": "https://cs.wikipedia.org/wiki?curid=260797", "title": "František Belfín", "text": "František Belfín\n\nFrantišek Belfín (11. července 1923 v Klatovech – 25. února 1997 v Praze) byl český hudební skladatel a dirigent.\n\nPo ukončení studií na konzervatoři působil jako dirigent u několika regionálních orchestrů, od roku 1951 do roku 1955 jako šéf orchestru Plzeňské opery, od roku 1955 až do roku 1983 dlouholetý dirigent a šéfdirigent Filmového symfonického orchestru (tzv. FISYO). Kromě dirigování se také věnoval komponování filmové hudby (dokonce byl jejím typickým představitelem od konce 30. do zhruba 60. let), nepravidelně působil i jako koncertní dirigent.\n\n\n"}
{"id": "260798", "url": "https://cs.wikipedia.org/wiki?curid=260798", "title": "Atlantic Records", "text": "Atlantic Records\n\nAtlantic Records (nebo též Atlantic Recording Corporation) je americký hudební label, založený v roce 1947, v současnosti plně vlastněný Warner Music Group. Vydává zejména rocková, hip-hopová, bluesová, ale také jazzová alba.\n\nMezi interprety, kteří spolupracovali s Atlantic Records se řadí například:\n\n\n"}
{"id": "260799", "url": "https://cs.wikipedia.org/wiki?curid=260799", "title": "Bódhgaja", "text": "Bódhgaja\n\nBódhgaja (v sanskrtu बोधगया), též Uruvéla („velký písečný břeh“), je jedno ze čtyř hlavních poutních míst buddhismu. Podle buddhistické tradice zde pod stromem bódhi dosáhl probuzení Siddhártha Gautama, a stal se tak buddhou Šákjamunim.\n\nPodle buddhistické tradice se Buddha uchýlil do Uruvély, aby zde dosáhl probuzení, stejně jako předchůdci, buddhové našeho věku. Na břehu řeky Néraňdžará usedl pod pípalový strom (\"Ficus religiosa\"; později znám jako \"strom probuzení\" či \"strom osvícení\"; sa. \"bódhi-vrkša\"; p. \"bódhi-rukkha\") a zařekl se, že nevstane, dokud nedosáhne probuzení. Pohroužil se do hluboké meditace, rozvzpomínal se na minulé životy, přemohl Máru a dosáhl probuzení. Tento proces trval mnoho týdnů a Buddha v Bódhgaji ještě po mnoho týdnů zůstal meditovat.\n\nOd těch dob byla Bódhgaja oblíbeným místem poutníků. Zejména strom probuzení se stal velmi oblíbeným. Dnes má většina buddhistických klášterů vlastní pípalový strom.\n\nKrál Ašóka zde zavedl ve 3. století př. n. l. pravidelnou praxi poutí. Zprávy o Bódhgaji jsou dochovány z počátku 5. století v zápiscích putujícího mnicha Fa-siena. Další mnich, Süan-cang, který toto místo navštívil v 7. století, zanechal relativně podrobný popis tohoto místa i přilehlých oblastí. Tehdy zde existoval komplex klášterů a stúp. S úpadkem buddhismu v Indii v období středověku upadá i Bódhgaja. Ze soch, stúp a chrámů se staly ruiny. V dalších stoletích nastávaly pokusy o revitalizaci celého místa, avšak ta přišla až s 20. stoletím. V současnosti je město Bódhgaja živou poutní i turistickou oblastí.\n\nJednou z dominant dnešní Bódhgaje tvoří chrám Mahábódhi. Přibližně 250 let po Buddhově probuzení podle tradice navštívil Bódhgaju král Ašóka a rozhodl se, že zde postaví klášter a svatyni. Díky tomu je Ašóka tradičně považován za zakladatele chrámu Mahábódhi. S úpadkem buddhismu v Indii v období středověku upadá i Bódhgaja. Z většiny tamějších staveb se staly ruiny a celá oblast se stala do značné míry zapomenutou. Obrat nastal na konci 19. století a zejména pak v průběhu 20. století, kdy je celá oblast zrekonstruována a opět se stává jednou z nejnavštěvovanějších buddhistických poutních míst jak buddhisty, tak turisty. Má tvar stúpy a je vysoký okolo 48 metrů.\n\n"}
{"id": "260804", "url": "https://cs.wikipedia.org/wiki?curid=260804", "title": "Ferdinand I. Ferrante", "text": "Ferdinand I. Ferrante\n\nFerdinand I. Ferrante (2. června 1423 - 25. ledna 1494) byl od roku 1458 neapolský král.\n\nFerdinand byl syn aragonského a neapolského krále Alfonse V. z mimomanželského vztahu s Giraldonou Karolínou. Despotický vládce. Vášnivý milovník koní a žen (měl 9 levobočků s třemi milenkami).\n\nAby mu zajistil dobrou budoucnost, vybral Alfonso V. svému synovi Ferdinandovi za manželku Isabellu z Chiaromonte, tarantskou princeznu, která byla dědičkou rozsáhlých majetků a pozemků v jižní Itálii.\n\n\n\n"}
{"id": "260810", "url": "https://cs.wikipedia.org/wiki?curid=260810", "title": "Ptolemaios IX. Sótér II.", "text": "Ptolemaios IX. Sótér II.\n\nPtolemaios IX. Sótér II. („Vykupitel“, řecky ) byl egyptský faraon z dynastie Ptolemaiovců. Ptolemaios IX. vládl v letech 116–110, 109–107 a 88–81 př. n. l., jeho vláda byla dvakrát přerušena jeho bratrem Ptolemaiem X. Alexandrem.\n\nPtolemaios IX. Sótér II., který si vladařské jméno vzal po svém předchůdci a zakladateli ptolemiovského rodu Ptolemaiu I. Sótéru, se po smrti svého otce Ptolemaia VIII., který si přál, aby se jeden z jeho synů stal spoluvládcem své matky Kleopatry III.. Kleopatra III. si však nejprve zvolila svého mladšího syna Ptolemaia Alexandra, avšak alexandrijský lid je donutil, aby k vládě připustila staršího Ptolemaia Sótéra. Ptolemaios IX. se poté oženil se svojí sestrou Kleopatrou IV. Kleopatra III. ji však později vypudila a prosadila, aby její místo zaujala Kleopatra V. Seléna. Královna Kleopatra III. později rozšířila, že se Ptolemaios IX. pokusil Kleopatru Selénu zabít a roku 110 př. n. l. se jí ho podařilo sesadit a na jeho místo spoluvládce dosadit svého oblíbeného syna Ptolemaia Alexandra. Ptolemaios X. však začal oslabovat Kleopatřinu moc, tak se královna roku 109 př. n. l. rozhodla ho sesadit a na trůn povolat zpět Ptolemaia IX. Sótéra II. O dva roky později byla Kleopatra III. vypuzeným Ptolemaiem X. Alexandrem zavražděna a ten se znovu ujal vlády, již jako samovládce a starší bratr Ptolemaios IX. musel pryč. Až teprve když Ptolemaios X. padl roku 88. před naším letopočtem v bitvě, mohl se Ptolemaios IX. vrátit zpět a s konečnou platností se ujmout vlády.\n\nPo smrti Ptolemia IX. na trůn nastoupila jeho dcera Bereníké III., která vládla přibližně jeden rok. Poté byla donucena ke sňatku se svým nevlastním synem Alexandrem, který dále vládl jako Ptolemaios XI. Alexandros II. a o devatenáct dní později ji Alexandros nechal zavraždit.\n\n\n"}
{"id": "260820", "url": "https://cs.wikipedia.org/wiki?curid=260820", "title": "Věra Martinová", "text": "Věra Martinová\n\nVěra Martinová, rozená Věra Šolínová (* 2. února 1960 Opočno) je česká zpěvačka a kytaristka. Po absolutoriu konzervatoře působila až do roku 1982 jakožto zpěvačka v Orchestru Gustava Broma. V roce 1982 se stala členkou dívčí country kapely Schovanky. Po pětiletém působení u Schovanek se vydala na vlastní sólovou uměleckou dráhu. Jedná se o ženu, jež je některými hudebními odborníky občas označována jako nejlepší zpěvačka v oblasti country music v České republice a je titulována lichotivým přízviskem \"první dáma country music\". V roce 1989 prodělala těžkou autohavárii.\n\n\n\n\n"}
{"id": "260821", "url": "https://cs.wikipedia.org/wiki?curid=260821", "title": "Ferdinand I. Kastilský", "text": "Ferdinand I. Kastilský\n\nFerdinand I. Veliký (po 1016 – 27. prosince 1065) byl zakladatelem kastilského království. Narodil se jako druhorozený syn krále Navarry Sancha III. a Munii Kastilské. Od roku 1056 byl císařem Hispánie.\n"}
{"id": "260825", "url": "https://cs.wikipedia.org/wiki?curid=260825", "title": "Augustin Navrátil", "text": "Augustin Navrátil\n\nAugustin Navrátil (22. prosince 1928 Lutopecny – 2. května 2003 Kroměříž) byl soukromě hospodařící rolník, lidovecký politik a katolický aktivista, jedna z čelných postav českého katolického disentu za komunistického režimu.\n\nPocházel z rolnické katolické rodiny a jako nejstarší syn dostal po předcích jméno Augustin. Vyučil se stolařem a jako stolař se živil až do roku 1956. V roce 1955 se oženil s Augustinou Bazalkovou. Krátce pracoval v lisovně kroměřížského podniku PAL-Magneton, odkud byl kvůli svým politickým názorům a kvůli tomu, že nesouhlasil se začleněním pozemků rodiny do místního JZD, 10. září 1957 propuštěn. Další práci našel u ČSD. Pracoval jako staniční dělník, posunovač a hradlař. Železničářem byl až do odchodu do penze. Při svém zaměstnání pečoval o hospodářství a velkou rodinu – se ženou Augustinou měli devět vlastních dětí.\nProtože nezískal vysokoškolské vzdělání (rodina nemohla podporovat děti na studiích), vzdělával se samostudiem. Studoval filosofické, náboženské, historické, politické a právní spisy.\nVědom si svých práv, důsledně (a marně) požadoval dodržování zákonů státní mocí. Zemřel v roce 2003, je pohřben na hřbitově v Hradisku.\n\nPatřil k několika málo v ČSSR soukromě hospodařícím rolníkům, tedy k těm, kteří dlouhodobě vzdorovali komunistické kolektivizaci v zemědělství. Hrál důležitou roli při vydávání katolického samizdatu. V roce 1977 se stal signatářem Charty 77, kterou začal také šířit. Dále sepsal tzv. Kroměřížskou petici, v níž vyzýval státní orgány, aby dodržovaly náboženskou svobodu. Spolu s kroměřížským kostelníkem od Sv. Mořice Janem Pavlíčkem se mu podařilo získat 700 podpisů. Za šíření této petice byl Navrátil v červenci 1978 poslán do psychiatrické léčebny, Jan Pavlíček byl odsouzen na osm měsíců žaláře nepodmíněně. V roce 1988 Navrátil inicioval další petici (celkově třetí, kterou šířil), která se stala nejmasovější akcí manifestujících odpor proti komunistickému režimu: petici \"\", v níž vznesl požadavky na respektování práv věřících občanů a náboženské svobody. Podepsalo ji 501 590 lidí. Za svůj ostrý protikomunistický a protitotalitní postoj byl dlouhodobě terorizován státní mocí, především za pomoci zneužití psychiatrie. Byla mu diagnostikována \"paranoia kverulans\" a následně soudem omezena jeho právní způsobilost. Byl internován ve vazbě a psychiatrické léčebně. V roce 1980 byla podána žádost o navrácení právní způsobilosti, která mu byla navrácena 4. března 1983.\nPři své internaci v psychiatrické léčebně se setkal i s dalšími případy zneužívání psychiatrie, na které později upozorňoval.\n\nV roce 1946 vstoupil do ČSL. Za komunistického režimu organizoval k velké nelibosti prokomunistického vedení četné protikomunistické lidovecké akce, takže nakonec byl ze strany vyloučen, z čehož vinil především Josefa Bartončíka, proti němuž se po polistopadovém návratu do strany tvrdě vymezoval. V první polovině 90. let působil ve vyšších stranických funkcích v řadách KDU-ČSL, v druhé polovině 90. let pak ve straně Pravý Blok.\n\nRedigoval časopis \"Křesťanské obzory\".\n\nV roce 2015 mu byla udělena Cena Václava Bendy (in memoriam).\n\n\n"}
{"id": "260831", "url": "https://cs.wikipedia.org/wiki?curid=260831", "title": "VariCAD", "text": "VariCAD\n\nVariCAD je 2D/3D CAD aplikace určená primárně pro navrhování strojních součástek. Je vyvíjen již od roku 1988 v České republice. Aplikace je dostupná pro platformy Linux a Windows, jelikož je vyvíjena za použití multiplatformní knihovny Qt. Jedná se o komerční software, ale ze stránek výrobce je možné stažení 30 denní trialware verze. Firma VariCAD také poskytuje zvýhodněnou cenu pro studenty a školy.\n\nVariCAD umožňuje vytvářet výkresy jak ve 2D, tak i práci ve 3D. Obsahuje knihovnu strojních součástí, knihovnu symbolů a bloků. Aplikace umí načítat a ukládat soubory nejen ve formátu DWG od konkurenčního produktu AutoCAD, ale podporuje i další souborové formáty jako je DWB, DXF, IGES, STL a STEP. Výrobce nabízí rovněž zdarma dostupnou multiplatformní aplikaci \"VariCAD Viewer\", který umožňuje pouze prohlížení souborů v těchto formátech bez možnosti úprav.\n\n\n"}
{"id": "260845", "url": "https://cs.wikipedia.org/wiki?curid=260845", "title": "Křečovice", "text": "Křečovice\n\nObec Křečovice se nachází v okrese Benešov ve Středočeském kraji. Žije zde obyvatel.\n\nVe vzdálenosti 9 km jihozápadně leží město Sedlčany, 16 km severovýchodně město Benešov, 23 km západně město Dobříš a 29 km východně město Vlašim.\n\nKřečovice se skládají ze 14 částí ležících na šesti katastrálních územích:\n\nPrvní písemná zmínka o obci pochází z roku 1352.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Křečovice \"(přísl. Skrýšov, Zhorný, 398 obyvatel, poštovní úřad, četnická stanice, katol. kostel)\" byly v roce 1932 evidovány tyto živnosti a obchody: holič, 2 hostince, 2 kováři, 2 mlýny, rolník, 2 řezníci, 3 obchody se smíšeným zbožím, Spořitelní a záložní spolek pro Křečovice, švadlena, 2 trafiky, truhlář.\n\nV obci Hořetice \"(přísl. Brdečný, Hodětice, Hůrka, 259 obyvatel, katol. kostel, samostatná obec se později stala součástí Křečovic)\" byly v roce 1932 evidovány tyto živnosti a obchody: 2 hostince, kovář, lihovar, obuvník, Spořitelní a záložní spolek pro Hodětice, 2 trafiky, velkostatek Alois Šírlo.\n\nVe vsi Krchleby \"(přísl. Lhotka, 202 obyvatel, samostatná ves se později stala součástí Křečovic)\" byly v roce 1932 evidovány tyto živnosti a obchody: hostince, kolář, kovář, mlýn, 2 řezníci, trafika.\n\nV obci Nahoruby \"(přísl. Poličany, 310 obyvatel, samostatná obec se později stala součástí Křečovic)\" byly v roce 1932 evidovány tyto živnosti a obchody: 3 hostince, jirchárna, kovář, 2 mlýny, porodní asistentka, 5 rolníků, obchod se smíšeným zbožím, Spořitelní a záložní spolek pro Nahoruby, 2 trafiky.\n\nV obci Vlkonice \"(přísl. Strážovice, Podvlkonice, 392 obyvatel, samostatná obec se později stala součástí Křečovic)\" byly v roce 1932 evidovány tyto živnosti a obchody: 2 hostince, 3 kováři, 3 mlýny, obuvník, 2 obchody se smíšeným zbožím, 2 trafiky.\n\n\nKřečovice jsou rodištěm významného českého hudebního skladatele Josefa Suka, který je pochován na místním hřbitově.\n\nNatáčelo se zde několik filmů, např. \"Farářův konec\", \"Není sirotek jako sirotek\" nebo \"Vesničko má středisková\".\nDopravní síť\n\nVeřejná doprava 2017\n\nObcí vede turistická trasa Neveklov – Strážovice – Křečovice – rozhledna Drahoušek – Sedlčany.\n\n"}
{"id": "260850", "url": "https://cs.wikipedia.org/wiki?curid=260850", "title": "Rebutia brunescens", "text": "Rebutia brunescens\n\nRebutia brunescens je nápadný druh rodu rebucie, který byl různými autory řazen do různých sekcí i podrodů. Pojmenován byl podle svého vzhledu, \"brunescens\" znamená hnědnoucí, nahnědlý, což se vztahuje k celkově hnědému habitu rostlin, vytvářenému pokožkou i trny. \n\nRausch, Walter; Kakteen und andere Sukkulenten, 23: 235, 1972\n\nSekce \"Aylostera\", řada \"Fulviseta\"\n\nStonek jednotlivý, v kultuře odnožující až trsovitý, kulovitý, 30 - 50 mm široký; pokožka hnědozelená až fialově zelená, kolem areol tmavě zelená. Žeber 13 - 14, přímá nebo poněkud šikmo probíhající, příčnými brázdami rozložená do okrouhlých, asi 5 mm dlouhých a širokých hrbolků; areoly oválné, 2 - 3 mm dlouhé, hnědě plstnaté. Okrajových trnů 11 - 13, v 5 až 6 párech do stran a 1 dolů směřující, přímé, slabě jehlovité, paprskovitě propletené kolem těla; středové trny 0 - 2, až 10 mm dlouhé, poněkud silnější; všechny trny hnědé s tmavší špičkou a tmavší, zesílenou patou.\n\nKvěty vznikající z boku těla, asi 40 mm dlouhé a 30 mm široké; květní lůžko a trubka bělavě růžové se zelenými až hnědými šupinami, bílými vlasy a štětinami; vnější okvětní lístky červené se zeleným středním proužkem; vnitřní okvětní lístky červené, dole světlejší až bělavé; jícen bělavý; nitky bělavě růžové; čnělka nazelenale bílá, na spodních 8 mm srostlá s květní trubkou, blizna se 7 rameny, světle žlutá. Plod kulovitý, hnědý s tmavšími šupinami a bílými vlasy a štětinami. Semena protáhle zvonkovitá, asi 2,5 mm dlouhá a 1,5 mm široká, testa hnědočerná, drsná, s velkými bradavičkami, hilum velké, bazální, s vystupujícím mikropylárním hrbolkem.\n\nVariety ani formy nebyly popsány, kromě sběru WR 480, který se stal základem popisu druhu, byl jako \"R. brunescens\" označen také sběr L 383 a sběr WR 480a jako \"R. brunecsens\" var. Nověji byly k \"R. brunescens\" přiřazeny i další sběry: LH 687, LH 689, RH 341, SE 177 a s otazníky i RH 341 a RH 344. Rostliny, které můžeme jako \"R. brunescens\" vidět v našich sbírkách, se navzájem příliš neliší, drobné rozdíly v otrnění, případně barvě pokožky jsou snad je důsledkem kultury. Tento druh je charakteristický svým celkově tmavým, hnědavým vzhledem, tvořeným kombinací barvy pokožky a otrnění.\n\nJako místo nálezu typového sběru bylo uvedeno Bolívie, Tarabuco (departament Chuquisaca, provincie Yamparaez), v nadmořské výšce 3500 m, se stejným údajem původu z obdobné nadmořské výšky byly spojeny i další výše jmenované sběry, sběr L 383 v nadmořské výšce 2800 - 2900 m, a sběry RH 339, RH 341 a RH 344 jsou uváděny z relativně blízké oblasti departamentu Potosí.\n\nV prvotním popisu roku 1972 charakterizoval W. Rausch tento druh jako digitorebucii, ale ve svém zpracování rodu Lobivia roku 1987 ho již sem nezahrnul, naopak označil jej za aylosteru. Stejný názor zastávají i pozdější autoři a \"R. brunescens\" řadí do sekce \"Aylostera\".\n\n\"R. brunescens\" patří svými požadavky mezi odolnější a snadno pěstovatelné druhy, bez mimořádných nároků na kulturu. Mezi základní požadavky lze uvést dobře propustný substrát s mírně kyselou reakcí, dostatek slunečního svitu a čerstvého vzduchu spolu s dostatečnou, ale nárazovou zálivkou až po proschnutí substrátu ve vegetaci a v období zimního klidu úplné sucho a teploty pod 10 °C, aby nedocházelo k předčasnému probouzení. Rostliny ve sbírkách brzy dorůstají do trsu stonků o průměru 30 - 50 mm, které pravidelně kvetou a vytvářejí dostatek semen, množení ze semen není obtížné stejně jako zakořeňování odnoží.\n\n\n"}
{"id": "260851", "url": "https://cs.wikipedia.org/wiki?curid=260851", "title": "Noricum", "text": "Noricum\n\nNoricum bylo keltské království (latinsky \"Regnum Noricum\"), přesněji federace třinácti keltských a ilyrských kmenů, jež byla později začleněna do Římské říše jako její provincie. Zahrnovalo většinu území dnešního Rakouska, část Slovinska a jihovýchodní cíp Bavorska. Na západě sousedila tato země s Raetií, na východě s Panonií a na jihozápadě s Itálií. Na severu sahalo území království až za řeku Dunaj, která se stala severní hranicí Norica teprve po jeho trvalém začlenění do Římského impéria.\n\nArcheologický průzkum hrobů a solných dolů v Hallstattu prokázal, že se zde v dávných dobách vyvíjela pozoruhodně vyspělá civilizace. Hallstattské hroby obsahují zbraně a ornamenty z doby bronzové stejně jako z doby železné. Podle některých teorií mohlo být Noricum a některé další okolní oblasti pravlastí Homérových Achajů. Původní obyvatelstvo z období halštatské kultury tvořili zřejmě Panonové (lid spřízněný s Ilyry). Ti později splynuli s různými keltskými kmeny, které sem dorazily někdy po roce 450 př. n. l. z nynějšího jihozápadního Německa a mezi nimiž zaujímali vůdčí postavení Tauriskové (\"Taurisci\"). Noricum v těchto dobách sloužilo Keltům jako základna k invazím do Pádské nížiny a na Apeninský poloostrov. Římané užívali pro Taurisky pojmenování Norikové (\"Norici\"), přičemž tento pojem (odvozený z hlavního sídla Taurisků, jež se nazývalo \"Noreia\") vztahovali i na všechny ostatní norické kmeny. Přesná poloha Noreie zůstává dodnes neznámá. Podle některých názorů se však nacházela poblíž dnešní štýrské obce Neumarkt in Steiermark.\n\nZhruba kolem roku 200 př. n. l. se Tauriskové postavili do čela svazku třinácti keltských a ilyrských kmenů, čímž byl položen základ Norickému království (\"Regnum Noricum\"), které tak představuje první politický útvar vzniklý na rakouské půdě. Na počátku 2. století př. n. l. se díky dokonalejším osevním metodám a technologickému pokroku výrazně zvýšil počet obyvatel Norica. Avšak již kolem roku 186 př. n. l. se projevil vážný nedostatek půdy, což přimělo asi 12 000 Taurisků a Bojů k odchodu na jih. Tito barbaři překonali Alpy a usadili se v údolí Pádu na pobřeží současného Benátska. O pět let později zde Římané založili kolonii Aquileiu, která brzy nabyla velkého významu jako tranzitní místo pro obchod s oblastmi na severu. Přivábeni obchodními možnostmi a nerostným bohatstvím Noriků navázali s nimi Římané přátelské vztahy, čímž získali přístup k ohromným nalezištím železné rudy v Noricu. Podle Liviova popisu vyjednávalo prý kolem roku 170 př. n. l. římské poselstvo s norickým králem Cincibilem, který Římanům zaručil \"hospitium publicum\" („pohostinné přátelství“). Tím byly utuženy vzájemné obchodní svazky a posílen římský vliv v oblasti. V tomto období prosperity vznikala v Noricu první opevněná oppida a rovněž byly raženy mince podle řeckého vzoru.\n\nNěkdy mezi léty 120 až 115 př. n. l. pronikly do Norica migrující germánské kmeny Kimbrů a Teutonů, které se již předtím střetly s Boji v české kotlině (\"Boiohaemum\") a se Skordisky na Balkáně. Tváří v tvář této hrozbě se Tauriskové obrátili na Římany se žádostí o pomoc. Ovšem římské vojsko, jemuž velel konzul Gnaeus Papirius Carbo, vyslané vstříc útočníkům bylo rozdrceno v bitvě u Noreie. Kimbrové se však navzdory svému vítězství stáhli z Norica směrem na západ. Několik desetiletí poté byli v důsledku tlaku germánského kmene Svébů uvedeni do pohybu keltští Bojové, kteří se zmocnili oblastí severně a severozápadně od Norica. Kolem roku 58 př. n. l. se Bojové pokusili Noricum dobýt, utrpěli však ničivou porážku. I přesto ale ohrožovali Noricum ještě několik dalších let, než byla jejich říše konečně vyvrácena Dáky. V roce 49 př. n. l. odeslal král Voccio Caesarovi 300 šlechticů, kteří v řadách jízdy přispěli k Caesarově vítězství v občanské válce. Po definitivní porážce Bojů expandovalo norické království do povodí středního Dunaje. Moc Norica v tomto momentu sahala až do oblasti Vídeňské pánve a po odražení útoku Dáků také do současného západního Maďarska. Norikům se tak podařilo vybudovat poslední mocný keltský politický celek.\n\nNoricum se po dlouhou dobu těšilo nezávislosti pod vládou vlastních králů. Koncem 1. století př. n. l. ale Norikové napadli společně s Panony Histrii, přičemž byli odraženi prokonzulem Illyrica Publiem Siliem. Po smrti krále Voccia bylo Noricum v roce 15 př. n. l. ustaveno klientským královstvím Říma. Římané ho nazývali provincií, třebaže si i nadále uchovávalo určitou omezenou svébytnost. Skutečnou římskou provincií pod správou císařského prokurátora se Noricum stalo teprve někdy po roce 40 n. l. za vlády Claudia. V následujících staletích bylo Noricum jako pohraniční území říše protkáno hustou sítí silnic, o čemž svědčí četné nálezy milníků a jiné archeologické objevy. To spolu s budováním kolonií napomohlo postupné romanizaci zdejších Keltů. Zřejmě nejdůležitější komunikace spojující Řím s Carnuntem vedla přes města Aquileia, Emona (dnešní Lublaň), Celeia (Celje) a Poetovio (Ptuj). Carnuntum původně náleželo k Noricu, avšak v roce 6 n. l. bylo společně s Vídeňskou pánví připojeno k provincii Panonii. Strategicky velmi významná byla také silnice táhnoucí se z panonské Vindobony (Vídeň) podél toku Dunaje směrem na západ do Lauriaca a dále do Raetie. Nejvýznačnějšími městy a koloniemi Norica v římské etapě jeho dějin bylo \"Virunum\" (dnešní Maria Saal poblíž Klagenfurtu), \"Celeia\", \"Juvavum\" (Salzburg) a \"Lauriacum\" (Lorch).\n\nPodobně jako sousední Raetie zaujímalo také Noricum po celou dobu existence římské říše postavení předsunuté obranné linie Itálie vůči vpádům germánských kmenů zpoza Dunaje. Římané vybudovali řadu pevností (\"Limes Romanus\"), které střežily břehy Dunaje a alpské průsmyky. Na počátku markomanských válek (166-180) umístil Marcus Aurelius do této provincie jednu římskou legii (\"Legio II Italica Pia\") spolu s početnými pomocnými sbory. Tyto vojenské síly zde od této doby měly své stálé sídlo. Velitel legie působil zároveň jako místodržitel provincie.\n\nZa vlády Diocletiana bylo Noricum na konci 3. století rozděleno do dvou provincií: \"Noricum ripense\" („pobřežní Noricum“, severní část při řece Dunaji) a \"Noricum mediterraneum\" („vnitrozemní Noricum“, jižněji položený a hornatější region). Obě tyto provincie spadaly do ilyrské diecéze, která byla součástí italské prefektury. V důsledku pozvolného šíření křesťanství bylo v Noricu založeno několik biskupství, která však zanikla v období zmatků během stěhování národů. Po zhroucení západořímské říše se v Noricu ještě nějaký čas udržel římský správní systém, který do určité míry přetrval až do příchodu Avarů a Slovanů.\n\nNoricum byla hornatá země s poměrně chudou půdou, oplývala však hojnými nalezišti železné rudy, kterýmžto materiálem zásobovalo kovárny a zbrojní manufaktury v Panonii, Moesii a severní Itálii. Proslulou norickou ocel užívali Římané k výrobě kvalitních a ceněných zbraní. Obyvatelé Norica byli stateční a bojovní lidé, kteří se spíše než zemědělství věnovali pastevectví skotu. Po obsazení Římany byly místní hluboké lesy vykáceny a bažiny odvodněny, čímž byla výrazně zvýšena úrodnost země. Rovněž zde bylo nalezeno veliké množství zlata a soli.\n\n\n"}
{"id": "260852", "url": "https://cs.wikipedia.org/wiki?curid=260852", "title": "Raetie", "text": "Raetie\n\nRaetie, případně latinsky Raetia, bylo území a později provincie římské říše, jež sahalo zhruba od Bodamského jezera (\"Lacus Brigantinus\") směrem na východ k řece Inn (\"Aenus\"). Severní hranici provincie tvořila řeka Dunaj (\"Danuvius\"), za níž se rozkládalo neklidné území „svobodné Germánie“. Penninské Alpy na západě a na jihu oddělovaly Raetii od Horní Germánie a Itálie, zatímco na východě se nacházelo Noricum. V současnosti toto území zaujímá střední a východní Švýcarsko, jižní Bavorsko, jihovýchod Bádenska-Württemberska, Lichtenštejnsko, Vorarlbersko a většinu Tyrolska (včetně jeho italské části).\n\nRaety jako nejmocnější alpský kmen poprvé připomínal Polybios, ovšem až do zániku republiky se zmínky o nich vyskytovaly v dílech římských historiků jen velmi sporadicky. O historii Raetů toho tudíž není mnoho známo. Livius byl přesvědčen o jejich etruském původu. Tuto domněnku s ním sdíleli také historikové Niebuhr a Mommsen. Podle tradičního výkladu zaznamenaného Justinem a Pliniem starším představovali Raetové část Etrusků, která sídlila nejprve v údolí řeky Pádu, odkud byla ale vypuzena Kelty na přelomu 5. a 4. století př. n. l. Označení Raetové prý přijali podle svého náčelníka, jménem \"Raetus\". Bližší realitě však zřejmě bude hypotéza, podle níž byl název tohoto kmene odvozen z keltského výrazu \"rait\" („horská země“). Bez ohledu na to, zda přijmeme teorii o etruském původu Raetů, skutečností zůstává, že v době, kdy Římané navázali první kontakty s obyvateli Raetie, byla tato země plně v moci keltských kmenů. Předchozí populace zcela splynula s Kelty, takže Raety lze v pozdějších dobách označit za ryze keltský národ, třebaže mezi nimi žily také některé cizí kmeny (například Lepontiové).\n\nRaetové si udržovali nezávislost až do roku 15 př. n. l., kdy byli poraženi římským vojskem, které proniklo na sever skrze Brennerský průsmyk. Velitelem Římanů byl Augustův nevlastní syn Drusus. V témže roce si Drusův bratr a pozdější římský císař Tiberius podrobil údolí horního Rýna a oblast Bodamského jezera, kolem nějž se rozkládala sídla Vindeliků. Tento kmen přemohli Římané v bitvě na jezeře, během níž se zmocnili dnešního ostrova Reichenau. Ten pak vítězům posloužil jako základna k dalším výbojům do okolních krajů. V následujících letech bylo celé území mezi řekami Dunajem a Innem začleněno do nově vzniklé římské provincie, která byla zpočátku spravovaná vojenským prefektem a později prokurátorem z řad jezdeckého stavu. Hlavní komunikační trasou byla silnice vedoucí přes Brennerský průsmyk, jež spojovala dnešní města Veronu a Augsburg. Obyvatelstvo raetských údolí bylo poměrně rychle romanizováno. Mezi důležitá města Raetie náležela \"Augusta Vindelicorum\" (Augsburg), \"Brigantium\" (Bregenz), \"Castra Batavorum\" (Pasov), \"Castra Regina\" (Řezno) a \"Tridentum\" (Trento).\n\nNa obranu před vpády germánských kmenů ze severu byl v průběhu 1. století zbudován Limes Germanicus. Jeho 166 kilometrů dlouhá raetská část byla tvořena silnou kamennou hradbou doplněnou strážními věžemi. Ve druhé polovině 1. století si Římané podmanili \"Agri Decumates\" (území mezi Rýnem, Mohanem a Dunajem), čímž byla Raetie částečně chráněna před útoky barbarů. Až do konce 2. století provincie nedisponovala stálou posádkou a spoléhala se výhradně na domorodé pomocné sbory (\"auxilia\"). Teprve za vlády Marca Aurelia byla do Raetie umístěna římská legie (\"Legio III Italica\"), jejíž velitel působil od tohoto okamžiku jako místodržitel provincie v hodnosti císařského legáta (\"legatus Augusti pro praetore\"). Za Diocletiana byla Raetie součástí diecéze Itálie, přičemž byla rozdělena na dvě provincie: \"Raetia prima\" (hornatější a jižněji položená) a \"Raetia secunda\" (totožná s někdejším územím Vindeliků). Jejich správci byli úředníci v hodnosti \"preasides\", jimž byl nadřízen \"dux\" zodpovědný za obě tyto země.\n\nV době konečného úpadku západořímské říše byla Raetie sužována vytrvalými nájezdy Germánů. Už od poloviny 3. století, kdy Římané vyklidili Agri Decumates, začal vzrůstat tlak germánských Alamanů na její severní a západní hranice. V roce 488 nařídil správce Itálie Odoaker opuštění Raetie secundy, což usnadnilo pronikání Alamanů. Zhruba v témže čase se většina Markomanů přesunula z Čech do oblastí východně od řeky Lechu, kde byli později známi jako Bajuvarové (Bavoři). Naproti tomu politická a kulturní pouta Raetie primy vůči Itálii přetrvala ještě po dlouhou dobu. Po ovládnutí Ostrogóty Theodoricha Velikého se do určité míry opět pozdvihla ke své bývalé prosperitě. Latinský jazyk ve své vulgarizovanější podobě (z něhož se vyvinula dnešní rétorománština) a křesťanská víra zde proto přečkaly bez vážnějších otřesů období stěhování národů. Ve středověku se Raetií nazývalo území dřívější Raetie primy. Dodnes je toto jméno užíváno ve švýcarském kantonu Graubünden dosud obývaném potomky romanizovaných keltských obyvatel Raetie, kteří se nazývají Rétorománi.\n\nRaetie byla velice hornatá země. Hlavním způsobem obživy jejích obyvatel byl tudíž chov dobytka a těžba dřeva. Obdělávání půdy byla věnována jen malá pozornost, přesto některá úrodná údolí poskytovala hojnost obilí. Brzy po příchodu Římanů nastal rozmach obchodu a dařilo se též zemědělství. Místní svahy byly osázeny vinohrady, jež produkovaly víno považované ze stejně kvalitní jako italské. Dokonce i sám Augustus prý dával přednost raetskému vínu před kterýmkoli jiným. Nejvýznačnějšími obchodními komoditami, které zde byly získávány, byly vosk, med, smůla a sýry.\n\n\n"}
{"id": "260856", "url": "https://cs.wikipedia.org/wiki?curid=260856", "title": "O původu druhů", "text": "O původu druhů\n\nO původu druhů či O vzniku druhů (plný anglický titul \"\", česky \"O vzniku druhů přírodním výběrem, neboli uchováním prospěšných plemen v boji o život\") je kniha, v níž britský přírodovědec Charles Darwin 24. listopadu 1859 poprvé uveřejnil svou evoluční teorii, založenou na přírodním výběru, tedy přežití a množení jedinců lépe přizpůsobených podmínkám, ve kterých žijí. Předložil množství důkazů, že rozmanitost života vznikla rozrůzňováním druhů ze společných předků. Darwinova kniha vyvolala rozsáhlou diskusi, nejen přírodovědnou, ale i filosofickou a teologickou. Přestože teorie v ní vyložené byly později mnohokrát modifikovány, doplňovány a upřesňovány, jejich základní myšlenka se dodnes považuje za vědecké východisko pro pochopení vývoje druhového bohatství na naší planetě.\n\nNové biologické objevy byly vysvětlovány rozličnými evolučními teoriemi už před Darwinem. Ideje o přeměně druhů vedly ke sporům s věřícími zastávajícími názor, že druhy jsou neměnnou součástí předem dané hierarchie a člověk je jedinečný, nikoliv příbuzný se zvířaty. Během první poloviny 19. století trvalo úzké sepětí anglického přírodovědného establishmentu s anglikánskou církví, věda byla totiž součástí přirozené teologie. A tak přestože politické a teologické důsledky evolučních teorií byly intenzivně diskutovány a podpora těchto myšlenek mezi opozičními biology i veřejností postupně rostla, nezískala myšlenka o možnosti změny druhu v jiný podporu hlavního proudu vědců.\n\nKniha byla srozumitelná i laickým čtenářům a přitáhla široký zájem vzápětí po zveřejnění. Charles Darwin byl respektovaný přírodovědec, proto byly jeho objevy brány vážně a důkazy jím předkládané vyvolaly nové kolo vědeckých, filosofických a náboženských diskusí. Debata nad knihou přispěla kampani Thomase H. Huxleyho a jeho kolegů z X Clubu za zesvětštění vědy prostřednictvím propagace naturalismu. Během dvou desetiletí většina vědců přijala myšlenku evoluce s větvením od společných předků, ale význam přirozeného výběru přijímali jen pomalu. V průběhu zatmění darwinismu, které probíhalo od 80. let 19. století až do 30. let 20. století, získaly různé další mechanismy evoluce lepší pověst. Ve 30. a 40. letech 20. století postupně vznikla moderní evoluční syntéza. V ní se podařilo spojit Darwinův koncept evoluční adaptace prostřednictvím přírodního výběru s Mendelovu teorii dědičnosti a populační genetikou. Vznikla tak moderní evoluční teorie, jež se stala východiskem věd o životě.\n\nDarwinův spis O původu druhů vyšel česky poprvé roku 1914 v překladu Františka Klapálka; podruhé roku 1953 v překladu Emila a Aleny Hadačových, poznámkový aparát knihy je zatížen lysenkismem. Potřetí vyšel český překlad roku 2007 v nakladatelství Academia.\n\nDarwinova teorie evoluce je založena na klíčových faktech a na závěrech z nich vyvozených. Ty přírodovědec Ernst Mayr shrnul následovně:\n\nV pozdějších vydáních knihy sledoval Darwin evoluční myšlenky až do doby před Aristotelem. Text, který cituje, je Aristotelův souhrn myšlenek staršího řeckého filosofa Empedokla. Dávní Církevní Otcové a středověcí evropští učenci interpretovali příběh o stvoření světa spíše alegoricky než historicky literárně. Organismy byly popsány svým mytologickým a heraldickým významem, jakož i fyzickým vzezřením. Lidé věřili, že příroda je nestabilní a vrtošivá a ze spojení dvou druhů se rodí monstra. Přijata byla také teorie spontánního vzniku, tedy vzniku živé hmoty z neživé.\n\nReformace inspirovala doslovný výklad Bible, jehož představy stvoření byly v rozporu s objevy perspektivní vědy. Ta totiž usilovala o vysvětlení souhlasná s mechanickou filosofií Reného Descarta a empirismem Baconovy metody. Po vřavě Anglické občanské války chtěla Královská společnost ukázat, že věda neohrožuje náboženskou ani politickou stabilitu. John Ray rozvinul vlivnou přirozenou teologii racionálního řádu. Podle jeho systematiky jsou druhy neměnné a pevné, jejich adaptace a složitost byla vytvořena Bohem a poddruhy vykazují malé rozdíly způsobené místními podmínkami. V Božím dobročinném sestavení masožravci působí rychlou smrt, utrpení způsobené parazitismem byl však záhadný problém. I biologická klasifikace zavedená Carlem Linné v roce 1735 zobrazovala druhy jako souladné s Božím plánem. Roku 1766 navrhl Georges Buffon možnost, že některé podobné druhy, jako třeba koně a oslové nebo tygři, lvi a levharti, mohou pocházet ze společného předchůdce. Ussherova chronologie z 50. let 17. století odhadovala vznik na rok 4004 př. n. l., ale od 80. let téhož století geologové předpokládali svět mnohem starší. Werneriáni uvažovali, že podloží jsou usazeniny vzniklé ústupem oceánu, avšak James Hutton předložil sebeudržující nekonečný cyklus, předpovídaje tak uniformitarianismus.\n\nErasmus Darwin, Charlesův dědeček, nastínil hypotézu proměny druhů v 90. letech 18. století a Jean-Baptiste Lamarck publikoval rozšířenou teorii v roce 1809. Oba předpokládali, že z neživé hmoty vznikly jednoduché formy života, které postupně vytvářeli větší celky. Ty se podle nich přizpůsobují prostředí děděním změn, způsobených užitím a neužitím. Tento proces byl později nazván lamarckismus. Lamarck se domníval, že zde byla vrozená, progresivní tendence vedoucí organismus k větší komplexitě, a to v paralelních, ale oddělených řadách generací bez zániku. Geoffroy tvrdil, že embryonální vývoj rekapituluje proměny organismů v uplynulé éře, kdy prostředí na embrya působilo. Kromě toho byl názoru, že zvířecí struktury byly určeny stálým plánem, jak ukazují homologie. Georges Cuvier silně odporoval podobným myšlenkám, domnívaje se, že nepříbuzné, nehybné druhy prokazují podobnosti odrážející rozvržení pro funkční potřeby. Jeho paleontologická práce z 90. let 18. století potvrdila skutečnost vyhynutí, kterou Cuvier vysvětlil místními katastrofami, následovanými znovuobsazením postižené zóny jinými druhy.\n\n\"Přírodní teologie\" Brita Williama Paleyho vydaná roku 1802 viděla přizpůsobování jako důkaz prospěšného rozvržení Stvořitelem, konajícím skrze přírodní zákony. Všichni přírodovědci na anglických univerzitách byli duchovní anglikánské církve a věda se stala hledáním těchto zákonů. Geologové přizpůsobili katastrofismus, aby ukazovali opakující se celosvětové vyhlazování a vytváření nových stálých druhů, jež se přizpůsobují změnám prostředí. Zpočátku identifikovali jako nejnedávnější katastrofu potopu světa. Někteří anatomové, například Robert Grant, byli ovlivněni Lamarckem a Geoffroyem, ale většina přírodovědců považovala jejich myšlenky o proměně za hrozbu pro Boží stanovení společenského řádu.\n\nV roce 1825 přišel Darwin na Edinburskou univerzitu studovat medicínu. V druhém ročníku zanedbával studium medicíny a namísto toho se věnoval přírodopisu. Strávil čtyři měsíce asistováním při Grantově výzkumu mořských bezobratlých ze Severního moře. Grant odhalil Darwinovo nadšení pro proměnu druhů, ale on sám to odmítl. Studia na Cambridgské univerzitě započal Darwin roku 1827. Zde se učil přírodní teologii od botanika Johna Stevense Henslowa a četl Williama Paleyho, Johna Herschela a Alexandra von Humboldta. Zapálený do vědy studoval i katastrofistickou geologii s Adamem Sedgwickem.\n\nV prosinci 1831 se spojil s expedicí Beagle jako geolog a přírodovědec. Přečetl knihu \"Principy geologie\" Charlese Lyella a od první zastávky na břehu ostrova St. Jago považoval Lyellův uniformitarianismus za klíč ke geologické historii krajiny. Darwin odhalil fosílie připomínající obrovské pásovce a zaznamenal zeměpisné rozdělení moderních druhů v naději, že najde centrum jejich vzniku. Po své návštěvě Ohňové země a poznání místních obyvatel už nikdy neviděl nepřeklenutelný rozdíl mezi lidmi a zvířaty. Když se loď Beagle roku 1836 blížila k Anglii, poznamenal si Darwin, že druhy možná nejsou stálé.\n\nRichard Owen odhalil, že fosílie vyhynulých druhů objevených Darwinem v Jižní Americe byly spjaté s žijícími druhy na stejném kontinentu. V březnu 1837 oznámil ornitolog John Gould, že nandu Darwinův byl separovaný druh příbuzný dříve popsaným nandu (ačkoliv jejich území se překrývala), že drozdi mnohohlasí na Galapágách zastupují tři samostatné druhy, každý specifický pro konkrétní ostrov, a že mnozí odlišní ptáci z těchto ostrovů byli klasifikováni jako pěnkavy. Darwin začal v sérii poznámek spekulovat o možnosti, že „jeden druh se mění v druhý,“ aby vysvětlil tyto objevy, a někdy v červenci načrtl genealogické větvení jednoduchého stromu života. Ten nezahrnoval Lamarckovu nezávislou vývojovou větev pokračující ve vyšší formy. V zoologické zahradě poprvé uviděl opice a byl hluboce ovlivněn tím, jak se orangutan podobá člověku.\n\nNa konci září 1838 začal Darwin číst knihu britského ekonoma Thomase Malthuse \"Esej o principu populace\" s jejím statistickým důkazem, že se lidská populace rozmnožuje kvůli majetku a usiluje o přežití. Nacházel v tom souvislost s bojem o existenci mezi divokou zvěří a de Candolleovým „soupeřením druhů“ mezi rostlinami. Okamžitě si představil obrovskou sílu pohánějící dobře přizpůsobené variace do „mezer v ekonomice přírody“ tak, že přeživší mohou předat svou podobu a schopnosti dále, zatímco nepříznivé variace jsou zničeny.\n\nNyní měl Darwin základní strukturu své teorie přírodního výběru, „podle které mohl pracovat,“ ale byl plně zaujat svou kariérou geologa a odkládal psaní svých náčrtů teorie, dokud v květnu 1842 nedokončil knihu \"Struktura a rozdělení korálových útesů\".\n\nDarwin pokračoval ve výzkumu a rozsáhle přepracoval svou teorii, zatímco se zaměřoval na hlavní práci, publikaci vědeckých výsledků výpravy Beagle. V lednu 1842 zkušebně napsal své myšlenky Lyellovi, potom v červnu nanečisto napsal pět a třiceti stránkový náčrt své teorie. Na počátku roku 1844 začal korespondenci o svých teoriích s botanikem Josephem Daltonem Hookerem a okolo července zpracoval svůj náčrt do dvou set třiceti stránkové eseje, jež měla být v případě jeho předčasné smrti rozšířena o výsledky výzkumu a zveřejněna.\n\nV prosinci 1844 rozšířila anonymně publikovaná vědecko–populární kniha \"Stopy přírodních dějin stvoření\", napsaná skotským žurnalistou Robertem Chambersem, zájem veřejnosti o pojem přeměnu druhů. Tato kniha využila evidenci z fosilního záznamu a embryologii k podpoře tvrzení, že žijící organismy se postupem času vyvíjejí z jednodušších na složitější. To však ukazovalo spíše přímý vývoj, než teorii větvení od společného původu, a ignorovalo adaptaci. Darwin práci brzy po zveřejnění přečetl a vysmíval se její amatérské geologii a zoologii, ale své argumenty pozorně přezkoumal poté, co přední vědci včetně Adama Sedgwicka napadli jejich etiku a vědecké chyby. Publikace měla významný vliv na názor veřejnosti a intenzivní debata pomohla připravit cestu pro přijetí vědecky sofistikovanějšího \"Původu druhů\", jelikož rozšířila spekulace o evoluci i mezi „obyčejné“ lidi. Zatímco pár přírodovědců bylo ochotno teorii přeměny zvažovat, Herbert Spencer se v 50. letech 19. století stal aktivním zastáncem lamarckismu a postupného vývoje.\n\nV lednu 1847 byl Hooker přesvědčen, aby si vzal kopii eseje, a nakonec poslal stránku poznámek, podávaje Darwinovi tolik potřebnou zpětnou vazbu. Darwin, upozorněn na své nedostatky v odbornosti taxonomie, započal osmileté studium svijonožců a později se stal předním expertem na jejich klasifikaci. Užitím své teorie objevil homologie ukazující, že nepatrně změněné části těla slouží k odlišným funkcím, aby se přizpůsobili novým podmínkám, a založil mezistupeň v evoluci gonochorismu.\n\nDarwinovo studium svijonožců ho přesvědčilo, že rozdílnosti se naskýtají neustále a nejen v reakci na změnu situace. Roku 1854 dokončil poslední část psaní o expedici Beagle a začal plně pracovat na evoluci. Jeho myšlení přešlo od názoru, že druhy se formovaly pouze v izolovaných populacích, jako na ostrově, ke zřeteli na speciaci bez izolace. Viděl vzrůstající specializaci uvnitř velkých stálých populací jako plynulé využívání nových ekologických nik. Prováděl experimentální bádání se zaměřením na potíže své teorie. Studoval vývojové a anatomické rozdíly mezi odlišnými plemeny mnohých domestikovaných zvířat a aktivně se zapojil do chovu domestikovaného holuba skalního. Také experimentoval (s pomocí svého syna Francise) na způsobech, kterými se rostlinná semena a zvířata mohou rozptýlit přes oceány a kolonizovat vzdálené ostrovy. Od roku 1856 byla jeho teorie mnohem propracovanější a se spoustou podpůrných důkazů.\n\nČlánek o introdukci druhů, napsaný Alfredem Russelem Wallacem roku 1855, tvrdil, že vzory v geografickém rozdělení žijících a fosilních druhů mohou být vysvětleny, pokud každý nový druh vznikne vždy v blízkosti už existujícího, blízce příbuzného druhu. Charles Lyell na rozdíl od Darwina rozpoznal důsledky Wallaceova článku a jeho možnou návaznost na Darwinovu práci. Proto na jaře 1856 naléhal na Darwina, aby publikoval svou teorii a zajistil si tak přednost. Darwin váhal mezi touhou vydat plné a přesvědčivé dílo a tlakem na rychle vytvořený krátký článek. Rozhodl se, že nechce odhalit své nápady editorovi, jenž by článek musel posoudit před publikací v akademických novinách. 14. května 1856 začal načrtávat dílo a okolo července se rozhodl vytvořit úplnou odbornou publikaci o druzích.\n\nDarwin přes dva roky tvrdě pracoval na knize \"Přírodní výběr\", když 18. června 1858 přijal balíček od Wallace, jenž pracoval na Molukách. Zásilka obsahovala krátkou esej popisující evoluční mechanismus a žádost, aby ji Darwin poslal Lyellovi, pokud ji uzná za hodnotnou. Mechanismus byl podobný jako Darwinova vlastní teorie. Darwin byl sklíčen tím, že byl předběhnut. S tímto problémem se svěřil dvěma nejbližším přátelům, Lyellovi a Hookerovi.\n\nLyell a Hooker se shodli, že Wallaceova esej bude doplněna o Darwinovy objevy a v této podobě může být prezentována Linného společnosti v Londýně. 1. července 1858 byly články nazvané \"O tendenci druhů formovat odrůdy a udržování odrůd a druhů přirozeným výběrem\", které napsali Wallace a Darwin, před společností postupně přečteny, ale nevzbudily skoro žádný ohlas. Zatímco Darwin považoval Wallaceovy myšlenky za totožné se svou představou přírodního výběru, historici poukazují na rozdíly. Darwin popsal přírodní výběr jako obdobu umělého výběru praktikovaného zvířecími chovateli a zdůraznil soupeření mezi jednotlivci. Oproti tomu Wallace pominul srovnání s výběrovým chovem a zaměřil se na ekologické tlaky, které udržují rozdílné druhy přizpůsobené místním podmínkám.\n\nPo konferenci se Darwin rozhodl napsat výtah z celé své práce. Začal pracovat 20. července 1858, během dovolené v Sandownu, a celou práci zařadil do svých pamětí. Lyell řešil přípravy s vydavatelem Johnem Murrayem III. z nakladatelství John Murray, který okamžitě odpověděl na Darwinův dopis 31. března 1859. Přijetím nabídky Murray souhlasil se zveřejněním bez předchozího pohledu na rukopis a nabídl Darwinovi 2/3 výdělku (nakonec Murray zaplatil Darwinovi 180 liber za první edici, do Darwinovy smrti v roce 1882 vzniklo šest vydání a Darwin na nich vydělal téměř 3000 liber). Původně se Darwin rozhodl, že dílo pojmenuje \"Výtah z eseje o původu druhů a rozmanitostech skrze přírodní výběr\", ale po Murrayho přemlouvání byl titul zkrácen na \"O původu druhů\", s podtitulem \"O vzniku druhů přírodním výběrem, neboli uchováním prospěšných plemen v boji o život\". Zde je termín plemena (anglicky \"races\") použit jako alternativa pro druhy a nesouvisí s moderním významem lidských ras – první užití v knize odkazuje na „několik druhů, například zelí“ a pokračuje diskusí o „druzích či plemenech našich domestikovaných zvířat a rostlin“.\n\nDarwin měl sice základní teorii přirozeného výběru, podle které pracoval, již od prosince 1838, ale ani o dvacet let později, když mu přišel Wallaceův dopis, nebyl připraven svou teorii zveřejnit. Dlouho se rozhodoval, jestli se vyhnout nebo odložit tvoření své publikace z osobních důvodů. Po tom, co projeví svůj názor, mohlo dojít k náboženskému pronásledování nebo společenské potupě. Kromě toho by mohl rozzlobit své přátele z církve a pobožnou manželku Emmu. Darwinova nemoc neustále způsobovala další zpoždění. Ve svém odborném článku o Glen Roy udělal velikou chybu, když předpokládal, že břehy jsou mořského původu. David Quammen tvrdí, že všechny tyto faktory mohly prodloužit dobu, po níž Darwin nebyl připraven vydat knihu \"O původu druhů\". Upozornil i na Darwinovu velkou produkci knih a rušný rodinný život během této doby.\n\nPodle novější studie historika vědy Johna van Wyhea pochází myšlenka, že Darwin vydání odkládal, teprve ze 40. let 20. století a Darwinovi současníci považovali čas do vydání za přiměřený. Darwin vždy dokončil knihu, než začal psát další. Během svých výzkumů pověděl mnoha lidem o svém zájmu v přeměně bez vyvolání potupy. Stále zamýšlel vydání, ale až do září 1854 na knize nemohl pracovat na plný úvazek. Jeho odhad, že psaní „velké knihy“ zabere pět let, byl optimistický.\n\n\"O původu druhů\" bylo poprvé publikováno ve čtvrtek 24. listopadu 1859 a jeho cena byla 15 šilinků. Kniha byla knihkupectvím nabídnuta na Murrayho podzimní aukci ve čtvrtek 22. listopadu a všechny dostupné kopie byly ihned přijaty. Celkem bylo vytištěno 1250 kopií, ale po odečtení prezentačních, recenzních výtisků a také pěti kopií na autorská práva jich bylo do prodeje uvedeno okolo 1170. Z toho významné množství, 500 kopií, zakoupila Mudieho knihovna, která si tak chtěla zajistit přísun odběratelů. Druhé vydání obsahující 3000 kopií bylo na trh uvedeno 7. ledna 1860 a zahrnovalo četné opravy. Přidána byla i reakce na náboženský nesouhlas doplněním nového epigrafu na straně ii, citace Charlese Kingsleyho a fráze „Tvůrcem“ (\"„by the Creator“\") upravující konečnou větu. Během Darwinova života prošla kniha šesti vydáními a mnoha změnami a úpravami vypořádávajíc se tak se vzešlými námitkami. Třetí vydání bylo zveřejněno roku 1861 s množstvím přepsaných či přidaných vět a úvodním dodatkem nazvaným \"Historická črta nedávného vývoje názoru na původ druhů\". Naproti tomu čtvrtá edice z roku 1866 obsahovala další opravy. Páté vydání, publikované 10. února 1869, začlenilo více změn a poprvé obsahovalo frázi „přežití nejzdatnějšího“, která byla ražena filosofem Herbertem Spencerem v jeho \"Principech biologie\" (1864).\n\nV lednu 1871 publikoval George Jackson Mivart své dílo \"O vzniku druhů\", kde uvádí detailní argumenty proti přírodnímu výběru, jenž podle něj obsahuje špatnou metafyziku. Darwin provedl rozsáhlou revizi šestého vydání \"Původu\" (bylo to první vydání, kde použil slovo „evoluce“) a na adresu Mivartových argumentů přidal novou kapitolu VII, \"Různé námitky\". Šesté vydání bylo publikováno Murrayem 19. února 1872 pod názvem \"Původ druhů\". Darwin však chtěl udělat knihu přístupnější široké veřejnosti, a proto se s vydavatelem dohodl na zmenšení písma, čímž snížil cenu 15 šilinků o polovinu na 7 šilinků a 6 pencí. Prodej knihy v šestém vydání, zahrnujícím i významový slovník od W. S. Dallase, se zvýšil ze 60 na 250 prodaných výtisků za měsíc.\n\nVe Spojených státech amerických Asa Gray vyjednával s bostonským nakladatelstvím o publikaci autorizované americké verze, ale dozvěděl se, že dvě newyorské vydavatelské firmy už plánují využít absence mezinárodních autorských práv na tisknutí \"Původu\". Darwin se radoval z popularity knihy a ptal se Graye, zda má nějaký zisk. Grayovi se podařilo vyjednat 5% autorský honorář s newyorskou D. Appleton & Company, která jednu edici vydala uprostřed ledna 1860 a další dvě stáhla. V květnovém dopisu Darwin uvedl náklad 2500 kopií. Není však jasné, zda tím má na mysli pouze první výtisk, jelikož ten rok byly čtyři.\n\nZa Darwinova života byla kniha široce překládána, ale vznikaly problémy s překladem pojmů a metafor a některé překlady byly zkreslené překladatelovou vlastní agendou. Darwin distribuoval prezentační kopie do Francie a Německa, doufaje, že se objeví vhodní uchazeči, neboť od překladatelů se očekávalo vytvoření vlastních dohod s místním vydavatelem. Uvítal nabídku význačného staršího přírodovědce a geologa Heinricha Georga Bronna, ale německý překlad publikovaný v roce 1860 obsahoval Bronnovy vlastní myšlenky a navíc i kontroverzní témata, která Darwin záměrně vynechal. Bronn přeložil „prospěšné druhy“ jako „perfektní druhy“ a přidal eseje o problémech jako původ života, stejně tak i závěrečnou kapitolu o náboženském důsledku z části inspirovanou Bronnovým lpěním na \"filosofii přírody\". Roku 1862 Bronn vytvořil druhé vydání založené na třetí anglické edici a Darwinových navržených doplněních, avšak poté zemřel na infarkt. Darwin blízce korespondoval s Juliem Victorem Carusem, jenž v roce 1867 publikoval vylepšený překlad. Darwinova snaha najít překladatele ve Francii skončila neúspěchem, jen v roce 1862 vyšel překlad od Clémence Royerové. V knize byl přidán úvod, chválící Darwinovy myšlenky jako alternativu náboženského zjevení a prosazující ideje očekávaného sociálního darwinismu a eugeniky. Dále zahrnuje množství poznámek, ve kterých Royerová podává vlastní odpovědi na pochyby, jež Darwin vyjádřil. Darwin si s Royerovou dopisoval o druhém vydání z roku 1866 a třetím z roku 1870, ale měl problém přimět ji k odstranění poznámek a byl z těchto úprav ustaraný. Zůstal nespokojený až do roku 1876, kdy byl zveřejněn překlad Edmonda Barbiera. Nizozemský překlad byl vydán v roce 1860. Okolo roku 1864 vyšly další italské a ruské překlady. Za Darwinova života byl \"Původ\" publikován ve švédštině (1869), dánštině (1872), polštině (1873), maďarštině (1873–1874), španělštině (1877) a srbštině (1878). Kolem roku 1977 byla kniha dostupná v dalších 18 jazycích.\n\nStrana ii obsahuje citace Williama Whewella a Francise Bacona o teologii přírodních zákonitostí, harmonizaci vědy a o náboženství v souladu s vírou Isaaca Newtona v racionálního Boha, který ustanovil zákonů dbalý vesmír. Ve druhé edici přidal Darwin epigraf Josepha Butlera, prohlašující, že Bůh mohl pracovat skrze přírodovědecké zákony, stejně tak jako skrze zázraky. \"Úvod\" potvrzuje Darwinovy kvalifikace jako přírodovědce a autora, pak odkazuje na dopis Johna Herschela, navrhující, že původ druhů „by byl shledán přirozeným ve srovnání se zázračným procesem“:\n\nDarwin speciálně poukázal na rozdělení druhů nandu, želvy sloní a drozdce mnohohlasého. Zmínil se o letech práce na své teorii a Wallaceově zásilce se stejným závěrem, který ho vedl k „publikování tohoto souhrnu“ jeho neúplné práce. Nastínil své myšlenky a uvedl podstatu své teorie:\n\nZačínaje se svou třetí edicí, opatřil Darwin úvod předmluvou s náčrtem historického vývoje evolučních myšlenek. V tomto náčrtu přiznal, že Patrick Matthew, neznámý Wallaceovi i jemu, předvídal koncept přírodního výběru v dodatku knihy publikované roku 1831. Ve čtvrtém vydání se pak zmínil, že William Charles Wells tak učinil již v roce 1813.\n\nKapitola I zahrnuje chov zvířat a pěstování rostlin, vracejíc se při tom až do starověkého Egypta. Darwin pojednává o soudobých názorech na původ různých vyšlechtěných plemen a dokazuje, že mnohé vznikly výběrovým chovem ze společných předchůdců. Pro ilustraci umělého výběru popsal chov domestikovaných holubů a poznamenal, že „rozrůzněnost holubích plemen je něco udivujícího.“ Všichni podle něj však pocházejí z holuba skalního. Darwin viděl dva druhy změn: zaprvé vzácné prudké změny, ty nazval „zrůdy“ nebo „monstrozity“ (např. ovce s delším tělem a krátkýma nohama), zadruhé všudypřítomné malé odlišnosti (např. o málo kratší nebo delší zobák holubů). Oba typy dědičných změn mohou být použity chovateli, avšak pro Darwina byly v evoluci nejdůležitější drobné změny.\n\nV kapitole II Darwin tvrdí, že rozlišování mezi druhy a odrůdami je libovolné, jelikož experti mění svá rozhodnutí, když jsou objeveny nové formy. Usuzuje, že „vhodné označení pro odrůdy je nastávající druhy“ a že „druhy jsou pouze výrazné a ustálené odrůdy.“ Argumentuje pro všudypřítomnost změn v přírodě. Historikové zpozorovali, že přírodovědci si byli dlouho vědomi, že jedinci stejného druhu se liší jeden od druhého, ale považovali tyto rozdíly za omezené a nedůležité odchylky od archetypu daného druhu. Archetyp byl podle nich pevný vzor v mysli Boha.\n\nV kapitole III se Darwin ptá, jak se odrůdy, které nazval nastávajícími druhy, stávají novými odlišnými druhy, a v odpovědi uvádí klíčovou představu, již nazval „přírodní výběr“. V páté edici ještě dodal: „Ale výraz přežití nejzdatnějšího, často používaný Herbertem Spencerem, je mnohem přesnější a někdy stejně výhodný.“\n\nZaznamenal, že Augustin Pyramus de Candolle a Charles Lyell uvedli, že všechny organismy jsou vystaveny drsnému soutěžení. Darwin zdůrazňuje použití fráze „boj o existenci“ v „rozsáhlém a přeneseném smyslu, včetně závislosti bytí jednoho jedince na druhém.“ Jako příklady pak dává rostliny bojující proti suchu i rostliny soutěžící o ptáky, kteří jedí jejich ovoce a rozšiřují jejich semena. Popisuje boj vyplývající z nárůstu populace: „Je to Malthusova doktrína aplikovaná na celou rostlinnou a živočišnou říši.“ Pojednává o překážkách tohoto populačního růstu, včetně složitých ekologických vzájemných závislostí, a podotýká, že boj o život je nejkrutější mezi jedinci a odrůdami stejného druhu.\n\nV kapitole IV Darwin líčí, jak „nekonečně složitý a těsně propojený je vzájemný vztah mezi organismy a vztah organismů k fyzickým podmínkám jejich života.“ Pro příklad líčí krajinu, kde změna podmínek vede k vyhynutí některých druhů, přistěhování nových a tam, kde nastaly vhodné změny, tomu, že se následníci některých druhů přizpůsobují novým podmínkám. Povšimnul si, že umělý výběr praktikovaný chovateli zvířat obvykle produkuje v povahách plemen značné odchylky, a předpokládá, že přírodní výběr může dokázat totéž.\n\nHistorici podotkli, že zde Darwin předjímal moderní představu ekologické niky. Netvrdil, že každá úspěšná změna musí být vybraná ani že zvýhodněná zvířata jsou lepší nebo na vyšším stupni vývoje, ale pouze lépe přizpůsobená svému prostředí.\n\nDarwin předložil pohlavní výběr, řízený konkurencí mezi samci o družky, jako vysvětlení znaků pohlavního dimorfismu, které představují např. lví hříva, jelení parohy, paví ocas, ptačí zpěv nebo zářivé peří některých ptačích samců. Podrobněji analyzoval pohlavní výběr v knize \"O původu člověka a pohlavním výběru\" (1871). S použitím fylogenetického stromu a výpočtů Darwin určil divergenci (rozbíhavost) vlastností původních druhů na druhy nové. Vytvořil diagram hypotetického evolučního stromu, aby tak ilustroval rozbíhání znaků, princip přírodního výběru a vymírání.\n\nV Darwinově době neexistoval dohodnutý model dědičnosti. V kapitole I Darwin přiznal, že „zákony upravující dědičnost jsou zcela neznámé.“ Přijal verzi dědičnosti získaných znaků (po smrti Darwina začala být nazývána lamarckismus) v páté kapitole řeší to, co nazval vlivem užívání a neužívání. Uvedl svou myšlenku: „Nemůže být pochyb o tom, že užívání u domácích zvířat posílilo nebo zvětšilo některé části jejich těla, zatímco neužívání je naopak zmenšilo, a že takto získané odchylky jsou dědičné.“ Také vyjádřil své přesvědčení, že toto platí i v přírodě. Darwin konstatoval, že některé změny, které byly obyčejně připisované užívání a neužívání, například ztráta funkčních křídel hmyzu na některém ostrově, mohou být výsledkem přirozeného výběru. V pozdějších doplňcích \"Původu druhů\" Darwin rozšířil roli připisovanou dědičnosti získaných znaků. Kromě toho přiznal neznalost zdroje dědičných změn, ale spekuloval o možnosti, že jsou produkovány ekologickými faktory. Jedna věc však byla jasná: bez ohledu na přesnou povahu a příčiny nových odchylek Darwin z pozorování a experimentů věděl, že chovatelé jsou schopni tyto odchylky vybírat a vytvářet velké odlišnosti v mnoha generacích výběru. Pozorování, že výběr funguje u domestikovaných zvířat, není zničeno nedostatkem pochopení základního dědičného mechanismu.\n\nChov zvířat a pěstování rostlin ukázaly, že blízké odrůdy často nabývají podobných znaků nebo se vrací ke znakům předků. Podobné vzory změn u odlišných druhů Darwin vysvětlil jako názornou ukázku společného původu. Podrobně vylíčil, jak klisna lorda Mortona zřejmě předvedla telegonii, tj. jev, kdy potomek dědí vlastnosti předchozího partnera matky. Tento proces přijal jako zvýšení proměnlivosti přijatelné pro přirozený výběr.\n\nVíce detailů bylo podáno v Darwinově knize \"Proměna zvířat a rostlin při zdomácňování\", která se snažila vysvětlit dědičnost skrze jeho hypotézy pangeneze. Ačkoliv Darwin osobně pochyboval o smíšené dědičnosti, bojoval s teoretickými obtížemi, že nové individuální změny budou mít tendenci míchat se do populace. Avšak mohla být spatřována dědičná odchylka a Darwinova představa výběru, fungujícího na populaci s řadou malých změn, byla zpracovatelná. Model dědičnosti se stal kompletně sjednocený s modelem přeměny až díky moderní evoluční syntéze ve 30. a 40. letech 20. století.\n\nKapitola VI začíná upozorněním, že další tři kapitoly budou zaměřeny na možné námitky k teorii. Tou první je, že mezi blízce příbuznými druhy se často nenachází žádné přechodné formy, ačkoli teoreticky existovat musí. Darwin to přisuzuje soutěžení mezi odlišnými druhy, kombinovanému s malým počtem jedinců přechodných forem, který často vede k jejich vyhynutí. Zbytek kapitoly pojednává o tom, zda přírodní výběr může vytvořit složité specializované struktury a způsoby chování k jejich používání, když by bylo obtížné si představit, jak mohou být přechodné formy funkční. Darwin řekl:\n\nJeho odpověď byla, že v mnoha případech zvířata existují s přechodnými strukturami, které jsou funkční. Jako příklady, jak se netopýři mohli vyvinout z nelétavých předků, předložil letuchy a poletuchy. Pojednával o různých jednoduchých očích objevených u bezobratlovců, začínaje s optickým nervem pokrytým pigmentem, jejž využil jako příklad, jak se mohlo oko obratlovců vyvinout. Darwin usuzoval: „Kdyby se prokázalo, že existuje nějaký složitý orgán, který snad nebyl vytvořen početnými, postupnými a drobnými modifikacemi, moje teorie by se zhroutila. Nenacházím však žádný takový případ.“\n\nSedmá kapitola (v prvním vydání) se zaměřuje na evoluci instinktu. Darwinovy příklady zahrnovaly dva, které prozkoumal experimentálně: mravenci otrokářští a konstrukce šestiúhelníkových buněk včelami medonosnými. Darwin zaznamenal, že některé druhy mravence otrokářského jsou na otrocích závislejší než ostatní, a pozoroval, že mnoho mravenčích druhů shromažďuje a uchovává kukly jiných druhů jako potravu. Považoval za přijatelné, že druhy s extrémní závislostí na otrocích se vyvinuly v přírůstkových stádiích. Tvrdil, že včely, které vytvářejí šestiúhelníkové buňky, se postupně vyvinuly ze včel vyrábějících buňky kulaté, a to pod tlakem přirozeného výběru, aby šetřily voskem. Darwin učinil závěr:\n\nKapitola VIII je zaměřena na myšlenku, že druhy mají speciální vlastnosti, které brání hybridům býti plodnými za účelem zachování odděleně vytvořených druhů. Darwin řekl, že obtíže ve vytváření hybridů příbuzných druhů a životaschopnost a plodnost těchto hybridů se značně liší, zejména u rostlin. Někdy to, co bylo všeobecně považováno za samostatné druhy, volně produkovalo plodné hybridní potomky a v dalších případech to, co bylo považováno za pouhé odrůdy stejných druhů, mohlo být kříženo jen stěží. Darwin došel k názoru: „Můžeme uzavřít, že plodnost při křížení nedělá základní odlišení mezi odrůdami a druhy.“\n\nDo šestého vydání Darwin vložil novou sedmou kapitolu (a přečísloval kapitoly následující) odpovídající na kritiku dřívějších edicí. Vyjádřil zde i nesouhlas s tím, že mnohé rysy organismů jsou nepřizpůsobivé a nemohou být vytvořeny přírodním výběrem. Říká, že některé z těchto rysů mohly být vedlejšími produkty adaptivních změn na rysy jiné. Podle něj se často zdají nepřizpůsobivé, protože jejich funkce je neznámá. Toto ukazuje jeho kniha \"Hnojení orchidejí\", jež vysvětluje, jak jejich propracovaná struktura usnadňuje opylování hmyzem. Velká část kapitoly odpovídá na kritiku George Jacksona Mivarta, včetně jeho tvrzení, že jevy jako kosticové filtry u velryb, platýsi s oběma očima na jedné straně nebo maskování strašilek nemohly být vyvinuty skrze přirozený výběr, protože mezilehlé etapy by nebyly adaptivní. Darwin navrhl scénář přírůstkové evoluce každého rysu.\n\nKapitola IX se vypořádává s faktem, že geologický záznam ukazuje formy života vznikající náhle, bez nespočetných přechodných fosílií předpokládaných u postupných změn. Darwin si z knihy Charlese Lyella \"Principy geologie\" vypůjčil argument, že záznam je extrémně nedokonalý, jelikož fosilizace je velmi vzácný jev rozprostřený do ohromně dlouhých období. Vzhledem k tomu, že bylo geologicky probádáno málo oblastí, nemohla existovat úplná obeznámenost se souvrstvími a fosilní sbírky byly velmi chabé. Podle něj se místní odrůdy, které migrovaly do rozsáhlejšího prostoru, zdají býti náhlým výskytem nových druhů. Darwin nepředpokládal, že bude schopný zrekonstruovat dějiny evoluce, ale pokračující objevování mu dalo opodstatněnou víru, že nové objevy mohou příležitostně odhalit přechodné formy. Aby ukázal, že bylo dost času pro přirozený výběr pracující pomalu, opět citoval \"Principy geologie\" a další pozorování založené na sedimentaci a erozi, včetně propočtu, že eroze Wealdu trvala 300 miliónů let. Počáteční výskyt celých skupin dobře vyvinutých organismů v nejstarší fosilní nosné vrstvě, nyní známé jako kambrická exploze, způsobil problémy. Darwin neměl pochyb, že se dávná moře hemžila živými tvory, ale uvedl, že nemá uspokojivé vysvětlení pro nedostatek fosílií. Od této doby byl objeven fosilní důkaz prekambrického života a historie života se tak prodloužila o miliardy let.\n\nKapitola X zkoumá, zda jsou vzory ve fosilních nálezech lépe vysvětlené společným původem a větvenou evolucí skrze přirozený výběr nebo inviduální tvorbou stálých druhů. Darwin předpokládal, že se druhy mění pomalu, ale ne na stejném stupni – některé organismy, např. jazovka, se od svých nejstarších zkamenělin vůbec neliší. Rychlost přirozeného výběru závisí na proměnlivosti a změně životního prostředí. To oddálilo jeho teorii Lamarckových zákonů nevyhnutelného vývoje. Existují dohady, zda to nepředvídalo teorii přerušovaných rovnováh, ale někteří vědci zdůrazňují Darwinovu angažovanost v gradualismu. Citoval objevy Richarda Owena, že několik nejstarších členů třídy byly jednoduché a zobecněné druhy s vlastnostmi přecházejícími mezi moderními formami a že po nich následovaly stále rozmanitější a specializovanější formy, odpovídající větvení ze společného předchůdce. Modely vyhynutí odpovídaly jeho teorii, že příbuzné skupiny druhů majících pokračující existenci až do zániku se poté znovu neobjevují. Nedávno vyhynulé druhy se žijícím podobaly více než druhy z dávnějších ér a, jak mohl vidět v Jižní Americe a jak William Clift ukázal v Austrálii, fosílie z nedávných geologických období připomínají druhy stále žijící v té samé oblasti.\n\nKapitola XI se zabývá důkazy z biogeografie, počínaje postřehem, že odlišnosti ve flóře a fauně z různých regionů nemohou být vysvětleny jen pomocí rozdílů v životním prostředí. Jižní Amerika, Afrika a Austrálie mají regiony s podobným klimatem v podobných zeměpisných šířkách, ale mají velmi odlišné rostliny i zvířata. Druhy, nacházející se v jedné oblasti, jsou blíže spjaté s druhy žijícími v jiných regionech téhož světadílu než s druhy na světadílu jiném. Darwin zaznamenal, že bariéry pro migraci hrají důležitou roli v odlišnostech mezi druhy různých oblastí. Vodní druhy žijící u pobřeží Střední Ameriky na atlantické a pacifické straně jsou si blízké jen v minimu případů, ačkoliv je Panamská šíje pouze pár kilometrů široká. Jeho vysvětlení kombinovalo migraci a původ postupnou úpravou (v originále \"descent with modification\"). Darwin dále řekl: „Na principu původu postupnou úpravou takto porozumíme, proč jsou rody omezeny na tytéž oblasti, což je obvyklý případ.“ Vysvětlil, jak sopečný ostrov vytvořený několik stovek kilometrů od kontinentu může být kolonizován několika druhy z tohoto kontinentu. Tyto druhy se mohou po čase změnit, ale stále budou blízké s druhy pevninskými, a Darwin v tomto zpozoroval obecný vzor. Debatoval o způsobech, kterými mohou být druhy rozptýleny přes oceán a kolonizovat ostrovy. Mnoho z nich také experimentálně prozkoumal.\n\nKapitola XII pokračuje diskusí na téma biogeografie. Po stručné debatě o sladkovodních druzích se vrací zpět k oceánským ostrovům a jejich zvláštnostem. Například na některých ostrovech převzaly roli kontinentálních savců jiné druhy, jako jsou nelétaví ptáci nebo plazi. Souhrn obou kapitol říká:\n\nKapitola XIII začíná poznamenáním, že klasifikace závisí na druzích seskupených ve vícevrstevném systému skupin a podskupin, založených na různých stupních podobnosti.\n\nDarwin diskutuje o morfologii, včetně významu homologických struktur. Říká: „Co může být zvláštnější než to, že ruka člověka utvářená k chápání, přední končetina krtka užívaná k hrabání, noha koně, ploutev delfína a třeba křídlo netopýra jsou zřejmě všechny postaveny podle téhož vzoru a kupodivu obsahují podobné kosti ve stejných vzájemných polohách?“ Zaznamenal, že zvířata stejné třídy mají často velmi podobná embrya. Také prodiskutoval rudimentární orgány, jako jsou křídla nelétavých ptáků nebo zakrnělé pánve a stehenní kosti některých hadů, a podotknul, že některé zakrnělé orgány, například zuby kosticovců, se vyskytují jen v embryonální fázi.\n\nZávěrečná kapitola přezkoumává body z kapitol předchozích a Darwin ji zakončuje vyjádřením přání, aby jeho teorie způsobila revoluční změny v mnoha oblastech přírodních dějin. Ačkoliv se ve zbytku knihy vyhnul kontroverznímu tématu lidského původu, aby k ní čtenáři neměli předsudky, dovolil si zde opatrnou narážku, že psychologie by mohla být vystavěna na novém základě a že „hodně světla bude vrženo na původ člověka a jeho historii.“ Darwin končí pasáží, která se stala velmi známou a často citovanou:\n\nKniha vyvolala mezinárodní zájem a obecně rozšířenou debatu bez přísných hranic mezi vědeckými otázkami a ideologickými, sociálními nebo náboženskými aspekty. Mnoho z počátečních reakcí bylo nepřátelských, ale Darwin musel být brán vážně, jelikož jeho jméno bylo ve vědě významné a respektované. Okolo \"Původu druhů\" nevzniklo tolik kontroverzí, jako při vydání knihy Roberta Chamberse z roku 1844 \"The Vestiges of the Natural History of Creation\" (česky \"Stopy přírodních dějin stvoření\"). Ta byla vědci odmítnuta, ale přiměla širokou čtenářskou veřejnost věřit, že přírodní i lidská společnost je řízena přírodními zákony. \"O původu druhů\", jako kniha širokého veřejného zájmu, se stala spojovanou s myšlenkami společenské reformy. Její zastánci plně využili vlnu recenzí v časopisech a \"Původ\" tak vzbuzoval více zájmu než téměř všechny další vědecké práce, ačkoliv byl stále neúspěšný ve srovnání s dosud prodávanou publikací \"Stopy stvoření\". Darwinova kniha ospravedlňovala vědeckou diskusi o evolučním mechanismu a nově ražený termín darwinismus byl používán ve spojitosti s celým evolucionismem, nikoliv jen s jeho myšlenkami. Okolo poloviny 70. let 19. století byl evolucionismus vítězný.\n\nS výjimkou strohé narážky v závěrečné kapitole se Darwin vyhýbal tématům lidské evoluce. Navzdory tomu první recenze prohlašovala, že kniha vytvořila z myšlenky „lidé z opic“ (tato fráze pochází z publikace \"Stopy stvoření\") krédo. Vývoj člověka se stal centrem diskuse a byl silně obhajován Thomasem Henrym Huxleym, který ho zdůrazňoval ve svých populárních „dělnických přednáškách“. Darwin své vlastní názory nevydával do konce roku 1871. Naturalismus přirozeného výběru se střetl s předpoklady teleologie a ačkoliv to mohlo být urovnáváno teistickou evolucí, jiné mechanismy obsahující větší pokrok či záměr byly přijatelnější. Herbert Spencer měl již lamarckismus začleněný ve své populární filosofii progresivního volného trhu lidské společnosti. Zpopularizoval termíny \"evoluce\" a \"přežití nejzdatnějšího\" a mnozí se domnívali, že byl Spencer hlavní evolucionářský myslitel.\n\nVědečtí čtenáři již byli seznámeni s argumenty, že druhy se měnily skrze procesy, které podléhaly přírodním zákonům, ale Lamarckovy myšlenky o přeměně a nejasný „zákon vývoje“ ve \"Stopách stvoření\" nenašly vědeckou podporu. Darwin prezentoval přírodní výběr jako vědecky testovatelný mechanismus a současně přijímal, že další mechanismy jako dědičnost získaných vlastností jsou možné. Jeho strategie stanovila, že evoluce prostřednictvím přírodních zákonů je hodná vědecké studie, a do roku 1875 evoluci přijalo mnoho vědců, ovšem jen několik jich považovalo přirozený výběr za významný. Darwinova vědecká metoda byla taktéž zpochybněna. Její zastánci podporovali empirismus Millova díla \"Systém logiky\", zatímco odpůrci se drželi idealistické školy Whewellovy \"Filosofie induktivních věd\", podle níž může výzkum začít s intuitivní skutečností, že druhy jsou pevně dané a vytvořené podle Božího plánu. Brzká podpora Darwinových myšlenek přišla ve formě objevů z pole přírodovědců studujících biogeografii a ekologii, včetně Josepha Daltona Hookera roku 1860 a Asy Graye roku 1862. Henry Walter Bates prezentoval v roce 1861 výzkum, který vysvětlil mimikry hmyzu použitím přirozeného výběru. Alfred Russel Wallace projednával důkazy z průzkumu Malajského souostroví, v rámci něhož vydal roku 1864 článek obsahující evoluční vysvětlení Wallaceovy linie.\n\nEvoluce měla méně zřejmých aplikací v anatomii a morfologii a zpočátku měla také malý vliv na výzkum anatomisty Thomase Henryho Huxleyho. Navzdory tomu Huxley silně podporoval Darwina a jeho myšlenku evoluce. Přesto si však vyžádal experimenty, aby ukázal, zda přírodní výběr může formovat nové druhy, a ptal se, jestli je Darwinův gradualismus vhodný pro způsobení speciace bez velkých změn z generace na generaci. Huxley chtěl udělat vědu světskou, bez náboženských zásahů, a jeho článek vydaný v květnu 1860 ve Westminster Review podporoval vědecký naturalismus více než přírodní teologii. Chválil Darwina za „rozšíření vlády vědy nad oblastmi myšlení, do kterých až doposud pronikala jen stěží“ a razil termín „darwinismus“ jako součást snahy zesvětštit a zprofesionalizovat vědu. Huxley získal autoritu a založil X Club, který využil deník Nature k propagaci evoluce a naturalismu, utvářejíc tak mnoho pozdní viktoriánské vědy. Později německý morfolog Ernst Haeckel přesvědčil Huxleyho, že komparativní anatomie a paleontologie mohou být použity k rekonstrukci evolučních rodokmenů.\n\nHlavním přírodovědcem v Británii byl anatomista Richard Owen, idealista, který v 50. letech 19. století konvertoval k názoru, že historie života je postupné odhalování Božího plánu. Owenova recenze \"Původu\" v Edinburgh Review v dubnu 1860 napadla Huxleyho, Hookera a Darwina, ale rovněž signalizovala přijetí jakési evoluce jako teologického plánu v pokračujícím „ustanovování“. Mezi ostatní, kteří zamítali přírodní výběr, ale podporovali „stvoření narozením“, patřili také vévoda z Argyllu, který vysvětlil krásu peří Božím plánem. Kolem roku 1858 Huxley zdůraznil anatomické podobnosti mezi opicemi a lidmi, popíraje Owenův názor, že lidé jsou oddělená podtřída. Jejich neshoda ohledně lidského původu se dostala do popředí na schůzce Britské asociace pro rozvoj vědy jako dnes již legendární oxfordská evolucionářská debata z roku 1860. Ve dvou letech prudkého veřejného sporu Huxley ukázal, že Owen byl chybný ve svém tvrzení, že opičím mozkům chybí struktura prezentovaná u mozků lidských. Další, včetně Charlese Lyella a Alfreda Russela Wallace, mysleli, že lidé sdílejí společného předka s opicemi, ale vyšší mentální dovednosti se nemohli vyvíjet skrze čistě hmotný proces. Darwin publikoval své vlastní vysvětlení v \"O původu člověka\".\n\nEvoluční myšlenky, ne však přírodní výběr, byly přijaty německými biology, zvyklými na myšlenky homologie v morfologii z Goetheho \"Metamorfózy rostlin\" a z jejich dlouhé tradice komparativní anatomie. Bronnovy úpravy v jeho německém překladu přidaly na obavách konzervativců, ale nadchly politické radikály. Ernst Haeckel byl mimořádně nadšený a dal si za cíl sjednotit Darwinovy myšlenky s těmi Lamarckovými a Goethovými, přičemž chtěl současně odrážet principy \"filosofie přírody\". K jejich ambicióznímu programu rekonstrukce dějin života na Zemi, podporovanému paleontologickými objevy, se připojil i Huxley. Haeckel rozsáhle využil embryologii ve své rekapitulační teorii, která vyjadřovala progresivní, téměř lineární model evoluce. Darwin, jenž sledoval také vývoj v zahraničí, si poznamenal, že Baerovy zákony embryologie podporují jeho myšlenku složitého větvení.\n\nAsa Gray propagoval a hájil \"Původ druhů\" proti americkým přírodovědcům s idealistickým přístupem, zejména pak Louisi Agassizovi, který viděl každý druh jako odlišného a v mysli Stvořitele pevně daného jedince. Agassiz klasifikoval jako druhy i to, co jiní považovali spíše za odrůdy. Edward Drinker Cope a Alpheus Hyatt porovnávali tento pohled s evolucionismem ve formě neolamarckismu, zahrnujícího rekapitulační teorii.\n\nFrancouzsky mluvící přírodovědci v několika zemích ukázali pochopení pro upravenější francouzský překlad Clémence Royerové, ale Darwinovy myšlenky měly ve Francii malý vliv. Zde každý vědec podporující evoluční myšlenky volil formu lamarckismu. Ruská inteligence přijala obecný fenomén evoluce už několik let před publikováním Darwinovy teorie a vědci ji rychle vzali v úvahu, ačkoliv malthuziánské aspekty byly vnímány jako relativně nedůležité. Politická ekonomie boje byla Marxem a Tolstým kritizována jako britský stereotyp. Tolstoj prostřednictvím postavy Konstantina Levina v románu \"Anna Kareninová\" kritizuje mravnost Darwinových názorů.\n\nByly zde vážné vědecké námitky k procesu přirozeného výběru jako klíčovému mechanismu evoluce, včetně trvání Karla von Nägeliho na tom, že všední rys bez adaptivní výhody se nemůže vyvinout výběrem. Darwin připustil, že by to mohlo souviset s adaptivními vlastnostmi. Jeho odhadu, že stáří Země umožnilo postupnou evoluci, oponoval William Thomson (později známý pod svým šlechtickým jménem lord Kelvin), který vypočítal, že se ochlazuje méně než 100 miliónů let. Darwin přijal smíšenou dědičnost, ale Fleeming Jenkin odhadl, že přírodní výběr, jenž znaky kombinuje, nemůže shromažďovat ty užitečné. Darwin se snažil vyjít těmto nesouhlasům vstříc v pátém vydání. George Jackson Mivart podporoval řízenou evoluci a sestavil vědecké i náboženské námitky proti přirozenému výběru. V reakci na ně Darwin učinil důležité změny v šestém vydání. Problémy stáří Země a dědičnosti byly však vyřešeny teprve ve 20. století.\n\nDo poloviny 70. let 19. století přijala evoluci většina vědců, ale přirozený výběr byl degradován do podružné role, neboť věřili, že evoluce je záměrná a postupná. Řada evolučních teorií v dobách „zatmění Darwinismu“ obsahovala formy saltacionismu, podle nějž vznikají nové druhy pomocí skoků, nikoliv postupným přizpůsobováním. Objevily se i formy ortogeneze, hlásající, že druhy mají vnitřní tendence měnit se v konkrétním směru, a formy neolamarckismu, ve kterých dědičnost získaných znaků vede k vývoji. Menšinový názor Augusta Weismanna, že přirozený výběr je jediným mechanismem, byl nazván pojmem neodarwinismus. Všeobecně se předpokládalo, že znovuobjevení Mendelových zákonů dědičnosti ruší platnost Darwinových názorů.\n\nV dobách měnícího se myšlení a zvyšujícího se zesvětšťování vyvolala Darwinova kniha nejrůznější náboženské reakce. Objevy v geologii znamenaly, že zde byl malý odpor založený na doslovné interpretaci knihy Genesis, ale obhajoba teleologického argumentu a přirozené teologie byla centrálním námětem debat o knize v anglicky mluvícím světě.\n\nPřirozená teologie nebyla sjednocenou naukou a zatímco někteří, jako třeba Louis Agassiz, byli silně proti myšlenkám uvedeným v knize, jiní usilovali o smír, podle nějž byla evoluce viděna jako záměrná. V Anglikánské církvi vysvětlovali někteří liberální duchovní přírodní výběr jako nástroj Božího plánu. Kněz Charles Kingsley ho viděl jen jako „vznešené pojetí božstva“. Ve druhém vydání z ledna 1860 uvedl Darwin Kingsleyho jako „proslulého duchovního“ a přidal frázi „Tvůrcem“ (\"„by the Creator“\") do závěrečné věty takto: „… život, s jeho různými silami, jež byly původně vdechnuty Tvůrcem v několik málo forem nebo ve formu jedinou.“ Zatímco někteří vykladatelé toto považují za ústupek náboženství, kterého Darwin později litoval, v té době byl Darwin názoru, že Bůh stvořil život skrze přírodní zákony, a už v prvním vydání se objevilo několik odkazů na „stvoření“.\n\nBaden Powell velebil „mistrovský svazek pana Darwina podporující impozantní princip vyvíjejících se sil přírody“. V Americe Asa Gray dokazoval, že evoluce je druhotný efekt, neboli \"modus operandi\", prvotní příčiny, tedy Božího plánu, a publikoval brožuru obhajující knihu pokud jde o theistickou evoluci. Nazval ji \"Přírodní výběr není neslučitelný s přírodní teologií\". Theistická evoluce se stala populárním kompromisem a St. George Jackson Mivart patřil mezi ty, kteří přijali evoluci, ale napadali Darwinův naturalistický mechanismus. Nakonec bylo pochopeno, že nadpřirozený zásah nemůže být vědeckým vysvětlením, a naturalistické mechanismy jako neolamarckismus byly oblíbenější než přírodní výběr, jelikož byly slučitelnější s účelem.\n\nI když kniha sotva narážela na vývoj člověka, rychle se stala centrem diskusí, jelikož mentální a morální vlastnosti byly chápány jako duchovní stránky nemateriální duše a věřilo se, že zvířata duchovní vlastnosti nemají. Tento konflikt mohl být urovnán předpokladem, že zde byl nějaký nadpřirozený zásah ovlivňující cestu, jež vedla k člověku, nebo chápáním evoluce jako záměrný a postupný vzestup člověka do pozice v čele přírody. Zatímco mnozí konzervativní teologové evoluci přijali, Charles Hodge v kritice \"„Co je darwinismus?“\" z roku 1874 argumentoval, že darwinismus, odmítaje Boží plán, je ateismus. Navzdory tomu ale přijal, že Asa Gray plán neodmítá. Gray odpověděl, že toto obvinění nesprávně vylíčilo Darwinův text. Na počátku 20. století byli čtyři význační autoři publikace \"The Fundamentals\" (česky \"Principy\") otevřeni možnosti, že Bůh tvořil skrze evoluci, fundamentalismus však inspiroval americký stvořitelsko–evoluční spor, jenž započal ve 20. letech 20. století. Na přelomu 19. a 20. století oponovali evoluci někteří konzervativní římskokatoličtí spisovatelé a vlivní jezuité. Oproti tomu další katoličtí spisovatelé, počínaje Mivartem, poukázali, že Církevní Otcové v této oblasti Genesis literárně nevysvětlili. Vatikán uvedl v papežské encyklice z roku 1950 svůj oficiální postoj, podle nějž evoluce není v rozporu s katolickým učením.\n\nRůzné alternativní evoluční mechanismy podporované během „zatmění Darwinismu“ se staly neobhajitelné, když se lidé stále více dozvídali o dědičnosti a mutaci. Plný význam přirozeného výběru byl přijat až ve 30. a 40. letech 20. století jako část moderní evoluční syntézy. Během tohoto sloučení spojili biologové a statistici, včetně Ronalda Fishera, Sewalla Wrighta a J. B. S. Haldaneho, Darwinův výběr se statistickým chápáním Mendelových zákonů dědičnosti.\n\nModerní evoluční teorie se i nadále vyvíjí. Darwinova teorie evoluce přírodním výběrem se svým modelem větvení od společného předka se stala jednotící teorií biologických věd. Teorie vysvětluje rozmanitost žijících organismů a jejich přizpůsobení životnímu prostředí. S bezkonkurenční silou nachází smysl geologického záznamu, biogeografie, paralel v embryonálním vývoji, homologie, kladistiky, fylogenetiky a jiných oblastí. Rovněž se stala nezbytnou součástí aplikovaných věd jako jsou medicína a zemědělství. Navzdory vědeckému souhlasu ovlivnily politické (nábožensky založené) kontroverze to, jak je evoluce vyučována ve školách, zejména ve Spojených státech.\n\nZájem o Darwinovy spisy pokračuje a učenci vytvořili velké množství literatury o jeho životě i díle. Text samotného \"Původu\" byl a stále je předmětem mnoha analýz včetně variora, tj. porovnávání změn zhotovených v každém vydání, a konkordance, tedy kompletního externího rejstříku publikovaného roku 1981. Celosvětové oslavy památky 150. výročí vydání knihy \"O původu druhů\" a dvousetletého výročí narození Charlese Darwina se konaly v roce 2009. Oslavovaly myšlenky, které „posledních 150 let měnily naše chápání přírody a našeho místa v ní“.\n\n\n\n"}
{"id": "260864", "url": "https://cs.wikipedia.org/wiki?curid=260864", "title": "Sárnáth", "text": "Sárnáth\n\nSárnáth je jedno ze čtyř hlavních posvátných míst buddhismu. Tato oblast leží v Indii nedaleko města Varánásí. Zde podle tradice Buddha Šákjamuni poprvé vyložil v 6. století př. n. l. nauku (sa. \"dharmu\") pěti mnichům.\n"}
{"id": "260866", "url": "https://cs.wikipedia.org/wiki?curid=260866", "title": "Neviditelná ruka trhu", "text": "Neviditelná ruka trhu\n\nNeviditelná ruka trhu je termín, který použil Adam Smith k popisu nezamyšlených sociálních přínosů vlastních zájmů jednotlivce. Tato fráze byla použita Smithem s ohledem na rozdělení příjmů (1759) a produkce (1776). Přesná fráze je ve Smithových spisech použita třikrát, ale zachycuje jeho myšlenku, že snaha jednotlivců dosáhnout jejich vlastního zájmu, může být často prospěšná společnosti více, než kdyby jim šlo přímo o zájmy společnosti. Smith mohl přijít s dvěma významy tohoto spojení - od Richarda Cantillona, který ve svém modelu izolovaného statku vyvinul obě ekonomická použití.\n\nSmith poprvé představil tento koncept v díle Teorie mravních citů, napsané v roce 1759, které se zabývá rozdělováním příjmů. Nicméně v této práci není téma trhů probírané a slovo kapitalismus není nikde použito. V době, kdy psal knihu Bohatství národů v roce 1776, studoval Smith již mnoho let ekonomické modely francouzských fyziokratů, a v této práci je neviditelná ruka přímo spojována s výrobou a zaměstnáním kapitálu na podporu domácích průmyslů. Jediná zmínka spojení neviditelné ruky je v knize čtvrté, kapitole druhé, ,O omezování dovozu zboží ze zahraničních zemí, které lze vyrábět doma.“\n\nMyšlenka obchodu a tržní výměny, která automaticky přenáší vlastní zájem na společensky žádoucí cíle, je hlavním důvodem k laissez-fairové ekonomické filozofii, která spočívá v neoklasické ekonomii. V tom smyslu může být centrální neshoda mezi ekonomickými ideologiemi považována za nesouhlas o tom, jak silná je neviditelná ruka. V alternativních modelech síly, které se rodily během Smithova života, jako je rozsáhlý průmysl, finance a reklama, snižovaly jeho účinnost.\n\nPrvní zmínka o neviditelné ruce trhu se objevuje ve Smithově díle Teorie mravních citů (1759) v části IV, kapitola 1., kde Smith popisuje sobeckého hospodáře, který je neviditelnou rukou veden k tomu, aby svou sklizeň rozdělil mezi své zaměstnance:\n\nPyšný a necitlivý hospodář hledí na svá rozsáhlá pole a bez jediné myšlenky na své bratry, představuje si, jak sám užívá celé sklizně … Jenže kapacita jeho žaludku nemůže se rovnat velikosti jeho tužeb … zbytek bude muset rozdělit mezi ty, kteří tím nejlaskavějším způsobem připravují to málo, které on sám využije. Mezi ty, kteří připravují jeho palác, ve kterém ono málo bude konzumovat, mezi ty, kteří mu poskytují nejrůznější cetky a ozdoby, které jsou zahrnuty v ekonomii velikosti; všichni tito tedy čerpají z jeho luxusu a rozmaru svůj podíl toho, co potřebují k životu a co by od něj marně očekávali z takových pohnutek jako je lidskost či spravedlnost … Bohatí … jsou vedeni neviditelnou rukou trhu k tomu, aby svůj majetek rozložili mezi potřebné tak, jako by se tomu stalo, kdyby země byla rozdělena na stejné části mezi své obyvatele, a tak bez toho aniž by to zamýšleli či o tom věděli, prospívají zájmu celé společnosti … I ti nejposlednější si užijí svou část ze všeho, co je vyprodukováno. Ve smyslu opravdového štěstí nejsou o nic podřadnější než ti, kteří se na první pohled jeví být postaveni tak vysoko nad nimi. V lehkosti těla a klidu duše … žebrák, který se vyhřívá na slunci na okraji silnice, má bezpečí, o které králové vedou války\n\nV jiné části \"Teorie mravních citů\", Smith popisuje, že muži touží být respektováni členy komunity, ve které žijí, a jejich touhu cítit se jako úctyhodné bytosti.\n\nSmithova návštěva Francie a jeho známost s francouzskými \"Économistes\" (známí také jako fyziokraté) změnila jeho pohled z mikroekonomické optimalizace na makroekonomický růst jako konec Politické ekonomie. Takže hospodářova nenasytnost, kterou zmiňuje v \"Teorii mravních citů\", je odsouzena v \"Bohatství národů\" jako neproduktivní práce. V tomto se s ním shoduje i Amasa Walker, první prezident (1885 až 1892) Americké ekonomické asociace, který říká:\n\nDomácí služebník .. není zaměstnán, aby zvýšil výdělek svého pána. Příjem jeho pána nemá nic společného s žádnou částí jeho zaměstnání; naopak, napřed přichází výdělek .. a v závislosti na jeho výši je rozhodnuto, zda bude služebník zaměstnán či nikoli.\n\nSmithův teoretický obrat o 180° z mikroekonomického pohledu na makroekonomický se neodráží v jeho \"Bohatství národů.\" Velké části knihy jsou převzaty ze Smithových přednášek, které proběhly ještě před jeho návštěvou Francie. Proto je v tomto díle třeba rozlišovat mikroekonomického Adama Smithe a makroekonomického Adama Smithe. Jestli je jeho zmínka o neviditelné ruce trhu v polovině knihy mikroekonomickým či makroekonomickým tvrzením, odsuzujícím monopoly a zásahy vlády pomocí tarifů a patentů je diskutabilní.\n\nCelým názvem Pojednání o podstatě a původu bohatství národů, jehož autorem je skotský ekonom a filosof Adam Smith, bylo poprvé byla vydáno 9. března 1776 v sedmi svazcích, během skotského osvícenství a skotské zemědělské revoluce. Během Smithova života bylo vydáno ještě pětkrát, a to v letech 1776, 1778, 1784, 1786 a 1789.\n\nJe to vůbec první popis toho, co vlastně tvoří bohatství národů.\n\nSmithovi trvalo sedmnáct let, než sesbíral podklady pro tuhle práci. Výsledkem je pojednání, které nabízí a popisuje, jak aplikovat reformovanou ekonomickou teorii, místo merkantilismu a fyziokratizmus, ty přestávaly být účelnými, hlavně kvůli průmyslové revoluci. Položil tak základní kameny kapitalismu. Bohatství národů znamenalo ve světě ekonomie obrovský posun a ovlivnilo mnoho osobností od Marxe po Alexandra Hamiltona.\n\nBohatství národů popisuje neviditelnou ruku trhu, která vzniká, jakmile všichni zvýší své úsilí a produktivitu na maximum, trh tak začne prosperovat na ohromné úrovni, aniž by tomu musel někdo pomáhat nebo někdo do něj nějak zasahovat.\n\nPrvní téma, kterým se Smith v Bohatství národů zabývá, je, že regulace na trhu je kontraproduktivní. Země by podle něj měly zvýšit vývoz a snížit import za účelem maximalizovat tak své bohatství. Smithův radikální pohled byl, že bohatství národů je proud zboží a služeb, které jej tvoří, nikoli zlato a stříbro, tak jak bylo bohatství původně vnímáno.\n\nDalším tématem je, že produktivita závisí na dělbě práce a hromadění kapitálu. Produktivita se může znásobit, pokud výrobu produktu rozdělíme mezi více lidí specializovaných přesně na svou část výroby. Smith zvýšení produktivity specializací vysvětluje na příkladu s továrnou na jehly. Továrny mezi sebou pak mohou obchodovat a propojit tak výrobní řetězec. Rychlost rozšíření výhod záleží na tom, jak široký a efektivní je trh. Často zaměstnavatelé manipulují trhem ve svém vlastním zájmu a často se obracejí na stát, aby jim pomohl. Tomuto by stát měl vyhnout.\n\nSmith dále tvrdí, že budování kapitálu je důležitá podmínka pro ekonomický vývoj. Za ušetřené peníze pak výrobce může koupit nové vybavení, které ušetří práci. Takže čím více investujeme, tím efektivnější je naše práce. Vzrůstem kapitálu se prospěch začne rozrůstat a všichni postupně začnou bohatnout. Nicméně kapitál může být i ztracen chybami, krádeží nebo rozmařilým rozhazováním státu. Stát by měl povolit lidem vytvořit si vlastní kapitál s vědomím, že sklidí jeho plody a měli by být na pozoru, že jejich vlastní poplatky a utrácení bude pouze zužovat státní kapitál.\n\nStejně jako jedinci můžou prosperovat ze specializace, tak můžou i národy.  Země by mezi sebou měly spolupracovat a obchodovat s tím, co umí nejlíp. Podle Smithe je důležité také hromadění kapitálu a investice. Čím více je totiž investováno do lepších výrobních procesů a postupů, o to větším bohatstvím bude země v budoucnu disponovat. Země, které prosperují, jsou ty, které mají rostoucí kapitál, které jej udržují a ochraňují.\n\nDalší část se zabývá tím, že při nedostatku lidé klidně za zboží zaplatí více. Z toho profituje víc dodavatel zboží, takže výrobci více investují do výroby. Tam, kde je přebytek, ceny a zisk jsou nízké. Průmysl se takto zaměří jen na nejnutnější potřeby národa, bez potřeby centrálního zásahu. Aby se tohle se dělo automaticky, musí být trh volný. Dotace nebo monopol vlády na upřednostněné výrobce může způsobit vzrůst cen. Tím strádají chudí, jelikož musí čelit vysokým cenám za věci nutné k životu.  \n\nDalším motivem Bohatství národů je, že konkurence a volný trh jsou ohroženy ze strany monopolů, různých daňových ohodnocení (spotřební daň), různých úrovní kontrol (hygiena apod.) a dalších zvýhodnění, která jsou schopni výrobci získat od státní správy.\n\nZ těchto důvodů si Smith myslí, že vláda a stát v tomhle musí být limitováni. Jejich funkcí je totiž hlavně obrana, udržovat pořádek, budovaní infrastruktury a vzdělávání. Měli by udržovat ekonomiku otevřenou a volnou a nenarušovat ji. Redukce mezinárodního trhu dělá obě strany chudší.\n\nSmith je sice velmi kritický ke státu a byrokracii, ale rozhodně není zastáncem laissez faire. Myslí si, že tržní ekonomie, kterou popsal může fungovat a prosperovat pouze pokud se dodržují pravidla, majetek je zajištěn a smlouvy jsou ctěny. Zákony a právo jsou tedy podle něj životně důležité.\n\nStejně jako obrana našeho majetku před krádeží je podle něj důležité i vzdělání a veřejné práce. Kde se daň zvedá pro tyhle účely, měla by být v poměru, tak aby ji lidé zvládali platit, stejně jako by měla mít minimální vedlejší efekty. Stát by se měl vyhnout danění kapitálu a větším dluhům.\n\nKoncepce neviditelné ruky je téměř vždy interpretována nad rámec původního pojetí a užití Adama Smithe. Pojem nebyl příliš populární zejména mezi ekonomy v období před 21.století; Alfred Marshall tento termín nikdy nepoužil ve své učebnici Principles of Economics, stejně tak se o neviditelné ruce nezmiňuje William Stanley Jevons v \"Teorii politické ekonomie\".\n\nV \"Ekonomii\" Paul Samuelson interpretuje Neviditelnou ruku následovně. Pokud si každý spotřebitel může svobodně vybírat, co si koupí a producent si může svobodně vybírat, co bude vyrábět, trh se ustálí na distribuci produktů a na cenách, které jsou přínosné všem jednotlivcům ve společnosti, tudíž společnosti jako celku. Příčinou tohoto děje je fakt, že sledování našich vlastních zájmů vede k chování, jež prospívá společnosti. S cílem maximalizování zisku jsou zaváděny efektivní metody výroby. Jsou snižovány ceny za účelem maximalizování výnosu v důsledku potlačení konkurence. Investoři investují do nejvýnosnějších průmyslových odvětví, zatímco stahují kapitál z méně výkonného a výdělečného průmyslu. Všechny tyto děje probíhají dynamicky a automaticky.\n\nOd časů Smithe byl tento koncept stále hlouběji začleňován do ekonomické teorie. León Walras vytvořil model všeobecné ekonomické rovnováhy, z níž vyvozuje, že sledování osobních zájmů v soutěživém tržním prostředí vytváří podmínky, které přináší společnosti největší užitek. Podobně interpretuje sociální optimum Vilfredo Pareto za pomocí diagramu edgeworth box.\n\nV díle Lidské jednání používá Ludwig von Mises výraz “neviditelná ruka prozřetelnosti”, odkazuje tímto na období Marxe a myšlenku meliorismu. Mises to však nemínil jako kritiku, jelikož zastával podobné názory jako Smith. Milton Friedman, držitel  Nobelovy ceny za ekonomii, nazval Smithovu neviditelnou rukou “pravděpodobností kooperace bez použití nátlaku”.\n\nNěkteří ekonomové zpochybňují integritu užívání termínu “neviditelná ruka trhu” v současnosti. Gavin Kennedy, emeritní profesor Univerzity Heriot-Watt v Edinburghu, tvrdí, že jeho současné užívání v moderní ekonomii jako symbol volného kapitalistického trhu je neakceptovatelné ve srovnání s původním neurčitým podáním Smithe. V reakci na Kennedyho, Daniel Klein považuje užívání termínu v současném smyslu za soudné. Dle jeho názoru, i kdyby Smith nezamýšlel užívání termínu v dnešním významu, jeho upotřebitelnost by neměla být označována za neefektivní. V závěru jejich diskuze, Kennedy trvá na tom, že Smithovy intence jsou nadmíru důležité. Pokud má být termín užíván jako symbol volnosti a ekonomické koordinace, měl by být konceptem zcela oddělený od Adama Smithe.\n\nPodle Emmy Rothschild byl při užití termínu ironický. Warren Samuels vidí neviditelnou ruku jako prostředek propojování moderní teorie se Smithem a rovněž zajímavým příkladem rozvoje jazyka.\n\nSmith používá metaforu v kontextu argumentu proti protekcionismu a řízení trhu státem, ale metafora vychází z obecných principů Bernarda Mandevilly, Bishopa Butlera, Lorda Shaftesburyho a Francise Hutchesona. Obecně může být označení “neviditelná ruka” vztaženo na jakékoli jednání s neplánovanými, nezáměrnými důsledky - zejména takovými důsledky, které pramení z počínání, jež nebylo organizováno ústředním velením a mají pozorovatelný vliv na společnost.\n\nPodle Bernarda Mandevilly osobní neřesti prospívají veřejnosti. Civilizovaný člověk však stigmatizoval své zájmy a chtíče, což má negativní důsledek na obecné blaho.\n\nPodle Lorda Shaftesburyho jednání za účelem vlastního prospěchu je společensky prospěšné. Podle něho existuje skrytá síla, kterou nazývá “vůle přírody”. Tato síla udržuje rovnováhu, zachovává kongruenci a harmonii. K uplatnění této síly je zapotřebí snaha o dosažení vlastních zájmů.\n\nNavzdory obvyklým mylným představám, Smith rozhodně netvrdil, že by práce ve vlastní prospěch nutně přinášela prospěch společnosti nebo že obecné blaho je důsledkem sobeckého jednání a práce sledující vlastní prospěch. Termín v jeho podání znamená pouze fakt, že lidé obvykle produkují zboží, po němž dychtí i jejich sousedé. Tragédie občiny je příkladem toho, že sledování vlastních zájmů obvykle přináší nechtěné důsledky.\n\nNeviditelná ruka je tradičně chápána jako pojem v ekonomii, ale Robert Nozick ve svém díle Anarchie, stát a utopie prohlašuje, že tento v podstatě totožný koncept existuje v řadě jiných oblastech akademického diskurzu, pouze pod jinými názvy - např. darwinistický přirozený výběr.\n\nDržitel Nobelovy ceny, ekonom Joseph E. Stiglitz říká: „důvodem k tomu, že se zdá neviditelná ruka občas neviditelnou, jest to, že tam někdy není.” Stiglitz své tvrzení vysvětluje:\n\n„Adam Smith, zakladatel moderní ekonomie, je často citován kvůli spojení neviditelné ruky a volných trhů: firmy jsou při hledání zisku vedeny neviditelnou rukou, aby dělaly to, co je nejlepší pro svět. Ale na rozdíl od svých následovníků, Adam Smith si byl vědom některých omezeních volných trhů, výzkum od té doby objasnil, proč volné trhy samy o sobě často nevedou k tomu nejlepšímu. Jak jsem uvedl ve své nové knize Making Globalization Work, důvodem k tomu, že se zdá neviditelná ruka často neviditelnou, jest to, že tam často není. Kdykoli existují externality, kde jednání jednotlivce má dopady na ostatní, za které oni neplatí, nebo pro které nejsou kompenzovány – trhy nebudou dobře fungovat. Některé důležité případy dlouho vnímají environmentální externality. Trhy samy o sobě způsobují nadměrné znečištění, také samy o sobě produkují málo základních výzkumů. (Vláda byla zodpovědná za financování většiny důležitých vědeckých průlomů, včetně internetu a první telegrafní linky, a mnoha pokroků v oblasti biotechnologie.) Nedávný výzkum však ukázal, že externality jsou všudypřítomné, kdykoli existují nedokonalé informace nebo nedokonalé trhy s rizikem, to je vždy. Vláda hraje důležitou roli v oblasti bankovnictví a regulací cenných papírů, a řady dalších oblastí: některá regulace je třeba k tomu, aby trhy fungovaly. Vláda je potřebná, téměř všichni by se shodli, aby přinejmenším vynucovala smlouvy a majetková práva. Skutečná diskuse je dnes o nalezení té správné rovnováhy mezi trhem a vládou (a třetím odvětvím – neziskovými vládními organizacemi.) Oba jsou zapotřebí, mohou se navzájem doplňovat. Tato rovnováha se čas od času a místem od místa liší.”\n\nPředcházející tvrzení je založeno na Stiglitzovi práci z roku 1986 - Externity in Economies with Imperfect Information and Incomplete Markets, která popisuje obecnou metodiku řešení externalit a výpočty optimálních daní v souvislosti s obecnou rovnováhou. V této práci zvažuje model s domácnostmi, firmami a vládou.\n\nDomácnosti maximalizují užitečnou funkci formula_1, kde formula_2 je spotřební vektor a formula_3 jsou další proměnné ovlivňující užitečnost domácnosti př. znečištění. Rozpočtové omezení je dáno formula_4, kde q je cena, a částečné držení domácností h ve firmě f, π je profit firmy f, I paušální vládní převod do domácnosti. Spotřební vektor může být rozdělen jako formula_5\n\nFirma maximalizuje profit formula_6, kde y je vektor produkce a p je vektor výrobních cen, podléhá formula_7, G je výrobní funkce a z jsou další proměnné ovlivňující firmu. Vektor produkce může být rozdělen jako formula_8.\n\nVláda obdrží čistý příjem  formula_9, kde t=(q-p) je daň zboží prodávaného domácnostem.\n\nMůže se však ukázat, že výsledná rovnováha není obecně účinná.\n\nNoam Chomsky navrhuje, že Smith (a přesněji David Ricardo) někdy použili toto slovní spojení s odkazem na „home bias” („domácí předpojatost”), pro domácí investice v protikladu s offshore outsourcingové produkci a neoliberalismem.\n\n„Zajímavě je, že tyto otázky předvídali velcí zakladatelé moderní ekonomie, jako například Adam Smith. Ten rozpoznal a diskutoval o tom, co by se stalo s Británií, kdyby se továrníci řídili pravidly zdravé ekonomiky, která je dnes nazývána neoliberalismem. Varoval před tím, co by se stalo, kdyby se britští výrobci, obchodníci a investoři obrátili do zahraničí. Mohli by to z toho těžit, ale Anglie by tím utrpěla. Nicméně měl pocit, že by toto nemohlo nastat, neboť by se továrníci řídili domácí předpojatostí. Tudíž by Anglie byla díky neviditelné ruce ušetřena zpustošení ekonomické racionality. Tato pasáž se nedá v díle Bohatství národů přehlédnout, je totiž jediný výskyt spojení ”neviditelné ruky” v kritice toho, co nazýváme neoliberalismem.”\n\nStephen LeRoy, profesor na Kalifornské univerzitě v Santa Barbaře a hostující odborník ve Federální rezervní bance v San Francisku, přišel s kritikou neviditelné ruky a napsal, že ,nejdůležitější tvrzení v ekonomické teorii, které bylo prve stanoveno Adamem Smithem je, že konkurenční trhy odvádí dobrou práci v přidělování zdrojů.(…) Finanční krize podnítila debatu o správné rovnováze mezi trhy a vládou, a přiměla některý odborníky k otázce, zda jsou podmínky, které Smith předpokládá, odpovídající pro moderní ekonomiky.” \n\nTadeusz Szuba, autor modelu pro jev kolektivní inteligence, navrhl teorii, jenž říká, že metafora neviditelné ruky Adama Smithe je fenoménem, který může být formalizován, simulován a pravděpodobně používán k navrhování zcela nových nástrojů pro analýzu a v budoucnu předvídat trhy.\n\nNavrhovaná teorie tvrdí, že neviditelná ruka je příznakem existence jiné dimenze trhu, který má výpočetní povahu. Trh a jeho agenti si tuto skutečnost neuvědomují, protože lze pozorovat pouze část nebo výsledek tohoto příznaku. V tomto rozměru vytváří povaha trhu a agentů kompletní, programovatelný počítač na základě vědomostí agentů a fyzické struktury trhu. Tento počítač se sám programuje a tím, že existuje a funguje na základě znalostí agentů trhu, výsledky výpočtů jsou vedeny přes vědomosti těchto agentů a prezentují se jako chování trhu. Tyto výpočty jsou chaotické, distribuované, paralelní a nekontinuální s prokládáním souvislostí odlišných výpočtů.\n\nTyto výpočty jsou řízeny:\n\n      1. abstraktní hodnotou přiřazenou objektům a službám\n\n      2. výpočty a logickými závěry\n\nPro vznik této výpočetní dimenze je zásadní, že agenti trhu jsou schopni přiřadit hodnotu objektům, službám a činnostem, jsou schopni vědomě budovat řetězce závěrů, a jsou schopni převést závěry do obchodních akcí.\n\nPodle této teorie je neviditelná ruka trhu mnohem silnější a univerzálnější než Adam Smith a současní ekonomové vůbec očekávali. Neviditelná ruka trhu provádí kontrolu trhu na několika úrovních: z hlediska výroby a spotřeby (optimalizace rovnováhy); z hlediska nových objevů (technická optimalizace trhu); z hlediska sociálního chování (optimalizace sociálního trhu), jako je úprava a objevování nových pravidel tržního chování. Očekává se, že tento objev může vést k vytvoření zcela nových nástrojů a modelů pro analýzu trhu a předpovědí, ve srovnání s dnešními makroekonomickými modely.\n\nV díle \"Bohatství národů\" uvádí příklad, který ilustruje jednoduchost tohoto principu:\n\nCitát, ve kterém se Adam Smith zmiňuje o neviditelné ruce trhu: \n\n\n"}
{"id": "260871", "url": "https://cs.wikipedia.org/wiki?curid=260871", "title": "Lesknáčkovití", "text": "Lesknáčkovití\n\nLesknáčkovití (Nitidulidae) jsou jednou z čeledí brouků podřádu všežraví.\n\nJsou to malí brouci (5–12 mm) vejcovitého tvaru, obvykle temně zbarvení, s hrbolatými tykadly. Některé druhy jsou červeně nebo žlutě tečkované nebo pruhované.\n\nŽiví se hlavně rozkládajícími se rostlinami, přezrálým ovocem a některé druhy jsou považovány za škůdce.\n\n\n\n\n\n\n\n"}
{"id": "260872", "url": "https://cs.wikipedia.org/wiki?curid=260872", "title": "FSH", "text": "FSH\n\nZkratka FSH má více významů:\n\n"}
{"id": "260874", "url": "https://cs.wikipedia.org/wiki?curid=260874", "title": "Uno (karetní hra)", "text": "Uno (karetní hra)\n\nUno je americká karetní hra pro 2 - 10 hráčů, kterou vymyslel v roce 1971 holič Merle Robbins z Readingu v americkém Ohiu. Hra měla velký úspěch a rozšířila se do většiny světa. Nyní ji vydává v karetním podání firma Mattel a pro počítače Ubisoft. Hra je velmi podobná české hře Prší nebo německé Mau Mau, na rozdíl od nich se však hraje se speciálním balíčkem karet. \n\nBalíček se skládá ze 108 karet. Mezi nimi je 100 karet rozdělených do čtyř barev (červená, modrá, žlutá a zelená). V každé barvě je 25 karet, z toho 19 číselných (označených číslicemi 0 až 9), 2 akční karty „táhni 2“, 2 akční karty „obrácení“ a 2 akční karty „skok“. Mezi zbývajícími 8 kartami jsou 4 „divoké karty“ a 4 „divoké karty: táhni 4“. Karta s číslem 0 - hráč, který vlastní kartu, si může vyměnit karty s jiným hráčem; pokud nechce, hraje dál.\n\nPřed hrou se losem zvolí hráč, který bude rozdávat (každý hráč táhne kartu z balíčku a kdo vytáhl nejvyšší číslo, rozdává – pokud si někdo vytáhne akční kartu, táhne další). Zvolený hráč zamíchá balíček a každému hráči rozdá 7 karet. Pak otočí vrchní kartu z balíčku lícem nahoru a položí ji na stůl jako základ odhazovací hromádky, na kterou budou hráči odhazovat své karty. Zbytek karet představuje tahací balíček, z něhož budou hráči tahat karty v průběhu hry.\n\nZačíná hráč po levice rozdávajícího, pak se pokračuje ve směru hodinových ručiček. Ve svém tahu hráč může odhodit na odhazovací hromádku kartu z ruky, která má stejnou barvu nebo číselnou hodnotu (u číselných karet) nebo symbol (u akčních karet) jako vrchní karta na odhazovací hromádce. Pokud má hráč dvě stejné karty (barva nebo číslo) tak na odhazovací hromádku může hodit obě dvě. Pokud takovou kartu nemá nebo ji nechce odhodit, táhne do ruky vrchní kartu z tahacího balíčku. Je-li tuto kartu podle pravidel možné zahrát, hráč to může udělat, ale po táhnutí karty již hráč nesmí odehrát kartu, kterou měl v ruce už předtím. Pak hraje další hráč.\n\nAkční a divoké karty mají speciální význam ve chvíli, kdy je někdo zahraje nebo když jsou odkryty po rozdání jako první karta odhazovací hromádky:\n\nZahraje-li někdo kartu „divoká karta: táhni 4“, pak ho následující hráč (ten, který má táhnout 4 karty) může vyzvat, aby mu ukázal své karty v ruce. Pokud zjistí, že hráč, který zahrál tuto divokou kartu, má na ruce kartu stejné barvy jako poslední zahraná, pak si ji onen hráč musí vzít zpět a za trest táhne 4 karty. Pokud však byla „divoká karta: táhni 4 karty“ zahrána oprávněně, pak následující hráč za trest táhne ještě 2 další karty (tedy celkem 6 karet – 4 za divokou kartu a 2 za trest).\n\nJestliže hráč zahrál svou předposlední kartu, musí říci slovo „Uno“ (italsky „jedna“) ještě předtím, než se zahraná karta dotkne odhazovací hromádky. Tím upozorní ostatní, že mu na ruce zbývá poslední karta. Pokud na to zapomene, někdo jiný si toho všimne a řekne „Uno“ dříve, než další hráč začne svůj tah (táhne kartu z balíčku nebo vezme kartu z ruky, aby ji zahrál), onen hráč musí za trest táhnout 2 karty.\n\nVítězem hry se stává hráč, který se jako první zbaví všech karet. Ten získává tolik bodů, kolik bodů mají celkem karty, které ostatním hráčům zůstaly v rukou. Při bodování mají číselné karty hodnotu tolika bodů, jaké je na nich číslo, akční karty „táhni 2“, „obrácení“ a „skok“ jsou za 20 bodů, „divoké karty“ a „divoké karty: táhni 4“ jsou za 50 bodů. Celkovým vítězem se stává hráč, který jako první získá 500 bodů. \n\nAlternativní metodou bodování je přičítat každému hráči kromě vítěze body za karty, které zůstaly v ruce jemu samotnému. Hraje se pak do chvíle, než někdo získá stanovený počet bodů. Vítězem je pak ten, kdo získal nejméně bodů.\n\nNásledující varianty nejsou obsaženy v oficiálních pravidlech.\n\n\n"}
{"id": "260877", "url": "https://cs.wikipedia.org/wiki?curid=260877", "title": "Diskurz", "text": "Diskurz\n\nDiskurz nebo také diskurs (z fr. \"discours\", rozprava, přednáška, od lat. \"dis-currere\", pobíhat sem a tam, rozebírat v řeči) znamená v běžné řeči rozpravu, pojednání nebo výklad o určitém tématu, a to buď ve formě dialogu několika mluvčích, nebo monologu. Jedná se o soubor výpovědí v určitém tématu. Neexistuje jeden diskurz. Každý diskurz má určitá pravidla a normy. Diskurzy se jednotlivě ovlivňují a regulují.\n\nSpeciální významy dostalo slovo diskurz po roce 1960 díky „teoriím diskurzu“ Michela Foucaulta a dalších.\n\nVyjdeme-li ze slovníkových významů pojmu diskurz v angličtině a francouzštině (\"discourse, discours\"), dospějeme k modalitám jako rozhovor, vyprávění, diskuze, rozprava o nějakém tématu. V tomto obecném významu znali tento pojem již sofisté stejně jako Platón a Aristotelés. Díky Descartově \"Rozpravě o metodě\" se pojem diskurz/rozprava jakožto metodické uvažování stal známým ve filosofii.\n\nPři soustavném studiu starých textů si francouzský filosof Michel Foucault všiml, jak se liší jejich jazyk a jak se tento jazykový rozdíl projevuje i v tom, o čem se v různých dobách hovoří a o čem se nehovoří, případně co se o věcech dá a nedá říci. Každý jazykový projev vykazuje znaky svého kulturního prostředí a doby, jež se do jazyka promítají a zároveň působí jako odosobněná struktura řeči ovlivňující a omezující autora. Podobnou zkušenost zmínil už dříve Martin Heidegger a nazval ji těžko přeložitelným slovem „\"Geschick\"“, jakýsi „pokyn bytí“, který určuje náš pohled na skutečnost.\n\nV moderní (zejména francouzské) filosofii a ve společenských vědách se dnes pojem diskurz často používá v tomto odlišném smyslu. Podle Foucaulta jde (zjednodušeně řečeno) o jistý způsob chápání a porozumění skutečnosti v určité epoše a oboru, který se charakteristickým způsobem promítá do jazyka a jeho možnosti tak podstatně ovlivňuje. \"„Diskurz je tedy to, co tvoří pozadí každé promluvy, která jej nutně „opakuje“, pohybuje se v prostoru jím vymezeném; je to zároveň to, co nám umožňuje mluvit, respektive co naše mluvení legitimizuje, a zároveň to, co nám týmž pohybem něco říct znemožňuje.“\" Jedná se tedy o systém pravidel, který je určen zevnitř strukturací výpovědí a zvenčí se vymezuje vůči jiným diskurzům. I když se Foucaultova úvaha odehrává ve filosofické a nikoli lingvistické rovině, je do jisté míry obdobou jazykového relativismu amerických antropologů Sapira a Whorfa – přesvědčení o nepřeložitelné specifičnosti různých jazyků, které samy do značné míry určují, o čem a jak se v každém z nich dá hovořit.\n\nJinak chápou termín diskurz Karl-Otto Apel a Jürgen Habermas v rámci své „diskurzivní etiky“; jde podle nich o \"formu komunikace oproštěnou od kontextů zkušenosti a jednání, diskuzi, v níž nejsou omezeni její účastníci tématy ani příspěvky, není v ní nátlak, jsou vyloučeny všechny motivy krom kooperativního hledání pravdy. Na základě těchto pravidel pak může být přijata rozumnou vůlí nějaká norma.\"\n\nBěhem 19. a začátkem 20. století se v lingvistice zkoumání postupně přesouvalo od nejnižších jazykových jednotek, jako je hláska, k jednotkám vyšším. V druhé polovině 20. století se v lingvistice začal prosazovat názor, že jako základ zkoumání není dostačující ani věta a měl by se jím stát celý text. Teun van Dijk zavedl pro označování jazykových útvarů nad úrovní věty právě pojem diskurz. Vstup diskurzu v tomto významu do lingvistiky byl odůvodňován potřebou zkoumat kontext jednotlivých výrazů, neboť každá nižší jazyková jednotka získává svůj význam pouze v rámci určitého textu.\n\nK rozšíření diskurzivního přístupu v sociálních vědách významně přispěl zakladatel strukturalismu, Ferdinand de Saussure. Jazyk pro něj není nástrojem předávání myšlenek, které vytvářejí, předávají si a modifikují autonomní subjekty, ale spíše formou, která se jakožto sociálně závazný fakt autonomně projevuje v jednotlivých řečových aktech. \n\nDiskurz postupně získal svůj význam i v rámci současné sociální teorie. Můžeme se s ním setkat například u Anthonyho Giddense nebo Jürgena Habermase. Význam pojmu je tak stále rorůznělešjí, ale snad lze říci, že společným významem zůstává, že jde o verbalizované vědění, které je sdíleno (významy musí být sdíleny, aby byla vůbec možná komunikace). K tomuto rozšíření mimo oblast filosofie a vědy o jazyce došlo zejména díky Michelu Foucaltovi a také autorům hlásícím se ke kritické diskurzivní analýze nebo diskurzivní psychologii.\n\nKritická diskurzivní analýza rozlišuje dva významy pojmu \"diskurz\". Za prvé diskurz jakožto praxi nebo proces. Za druhé pak jakožto systém pravidel, tento význam je blíže tomu, jak diskurz stanovil Michel Foucault ve své \"Archeologii vědění (1969)\". Kritická diskurzivní analýza vidí oba významy jako navzájem spjaté aspekty jednoho fenoménu, kdy každá diskurzivní formace musí být produkována a reprodukována skrze praxi a chce oba tyto aspekty zkoumat současně. Analyzován je žánr projevů, jejich styl, slovník. Kritická diskurzivní analýza výchází z lingvinistiky, přičemž se kriticky vymezuje vůči Foucaultově odtržení od diskurzivní praxe (odsud také bere kritická diskursivní analýza přívlastek \"krtická\" ve svém názvu). V jejím rámci jsou prováděny podrobné analýzi použitých výrazů, gramatických tvarů a rétorických figur. Zkoumají se také použité metafory, jevy jako metonymie nebo synekdocha, anebo například používání aktivních nebo pasivních tvarů sloves.\n\nPřes svou kritiku Foucaulta někteří autoři kritické diskursivní analýzy využívají jeho vybraných pojmů a konceptů. Například Norman Fairclough využívá Foucaultova konceptu \"řádu diskurzu\", přičemž řád diskurzu chápe jako určitou konfiguraci žánrů, diskurzů a stylů, která konstituuje diskurzivní aspekt sítě sociálních praktik. Podle Fairclougha můžeme také nahlížet \"řády diskurzu\" jako sociální strukturování lingvinistických variací nebo diferencí, přičemž v jazyce vždy existuje mnoho různých možností, ale volba mezi nimi je sociálně strukturovaná.\n\nDiskursivní psychologie vychází z představy primárnosti diskurzivního subjektu. Jedná se o subjekt, který používá symboly, jejichž význam je funkcí jejich používání v diskurzu. V pojetí diskurzivní psychologie pojem \"diskurz\" zahrnuje jak symbolické interakce, tak i konvence a vztahy, ve kterých jsou tyto interakce vázané neformálními pravidly. Podle diskurzivní psychologie lidé užívají jazyk pro strategické konstruování verzí sociálního světa.\n\nNapříklad podle Williama Outhwaita jsou efektivními aktéry ve světě lidé. Oni dávají svému světu tvar. Vytvářejí přitom sociální struktury, o nichž se pak nesprávně domnívají, že jsou v nich lapeni. V tomto smyslu diskurz představuje svrchovanou realitu. Na rozdíl od Foucaulta nebo kritické diskurzivní analýzi se diskurzivní psychologie zaměřuje na jednání, a ne na myšlení.\n\n\n"}
{"id": "260878", "url": "https://cs.wikipedia.org/wiki?curid=260878", "title": "Kušinagara", "text": "Kušinagara\n\nKušinagara (v sanskrtu कुशीनगर), také Kusinára, je jedním ze čtyř hlavních buddhistických poutnických míst. Podle buddhistického učení je Kušinagara místem, kde Buddha Šákjamuni odešel do parinirvány (tzv. „konečné vyvanutí“). Jeho odchodu byli přítomni bytosti ze všech světů včetně božského. Dnes se zde nachází chrámy, stúpy apod.\n\n"}
{"id": "260880", "url": "https://cs.wikipedia.org/wiki?curid=260880", "title": "Umělecká beseda", "text": "Umělecká beseda\n\nUmělecká beseda je občanské sdružení, respektive umělecký spolek sdružující mnohé české umělce od roku 1863 ve třech odborech: literárním, výtvarném a hudebním.\n\nVítězslav Hálek, Pivoda, Julius Grégr, Josef Wenzig, Dr. Jan Jeřábek, Dr. Mezník, Josef Richard Vilímek stáli u počátků Umělecké besedy v první řadě, vypracovali plán a organizaci a docílili 19. února 1863 jejich schválení, načež se dne 9. března sešla první valná schůze. Umělecká beseda byla prvním českým uměleckým spolkem. Měla a má tři besední odbory, literární, hudební a výtvarný. Prvním starostou Umělecké besedy se v roce 1863 stal Josef Wenzig. Prvními předsedy jednotlivých odborů byli: Bedřich Smetana (hudební), Josef Mánes (výtvarný) a Vincenc Vávra-Haštalský (literární).\n\nPrvním vrcholem její činnosti byla 60. - 80. léta 19. století, v nichž českému umění dominovala tzv. „generace Národního divadla“ a kdy skutečně jen velmi málo významných tvůrců stálo mimo její řady. Řada besedníků dodnes slavných jmen z této doby je tedy nadobyčej dlouhá – z literárního odboru, který byl jakýmsi „mozkovým trustem“ sdružení, jmenujme za mnohé další aspoň Nerudu, Vrchlického, Sládka, Světlou, Zeyera ad., z výtvarníků to byli třeba Schnirch, Myslbek, Aleš, Chittussi aj., mezi aktivními členy hudebního odboru nacházíme i takové velikány, jakými byli Antonín Dvořák či Zdeněk Fibich…\n\nUmělecká beseda patřila od počátku své existence mezi nejdůležitější a nejvlivnější umělecká sdružení v Čechách, mezi zakladateli spolku lze najít i taková jména jako Bedřich Smetana či Josef Mánes. Činnost spolku nebyla v 50. letech 20. století někdejšímu komunistickému vedení po chuti a tak byla až do roku 1972 postupně omezována. V roce 1990 byla obnovena, ale zkonfiskovaný majetek vrácen nebyl.\n\nSpolek Umělecká beseda založil spolu s Františkem Jandou, Václavem Štěpánem, Václavem Rabasem a dalšími stejnojmenné družstvo. Toto družstvo zakoupilo dům č.p. 441 na Malé Straně a v sousedství na místě staršího domu čp. 473/III (č. o. 3) postavilo podle projektu arch. Františka Jandy a Čeňka Vořecha novostavbu budovy Umělecké besedy č.p. 487. Budova byla zkolaudována rozhodnutím Magistrátu HMP č.j.III-26942/25 ze dne 14. října 1925. 7. listopadu 1925 se do budovy nastěhovali první obyvatelé. Ulice byla přejmenována na Besední. V budově se nacházely dva koncertní sály a Alšova výstavní síň. V besedním domě pořádal spolek pravidelné výstavy svých členů, ale i domácích a zahraničních hostů, koncerty, přednášky, diskuse i řadu dalších bohatě navštěvovaných společenských akcí. S touto budovou jsou spojeny také počátky Osvobozeného divadla (první představení Voskovce a Wericha) i Frejkova divadélka Dada. Besední dům se rovněž stal sídlem besedního hudebního vydavatelství, Hudební matice, nejvýznamnějšího československého podniku toho druhu, které si získalo svou úrovní i velký mezinárodní ohlas. Sídlila v něm i redakce besední výtvarné revue Život (vydávané až do roku 1949, v její redakci působili mj. Vladimír Holan, Josef Čapek a Karel Šourek) a také hudební revue Tempo. Po příchodu komunistů k moci byla na majetek družstva uvalena 11. července 1945 nucená správa a do budovy č.p. 487 bylo roce 1954 nastěhováno kino Jana Nerudy provozované Čs. státním filmem, které neplatilo řádné nájemné a družstvu vytvořilo dluh. Majetek družstva, který se rozrostl na čtyři budovy v Praze (budovy č.p. 441 a 478 na Malé Straně, č.p. 592 v Bubenči a č.p. 494 na Žižkově), byl v roce 1960 zkonfiskován. Výstavní síň byla ještě několik let zachována (nyní je zde restaurace), z jednoho z koncertních sálů se stalo kino (nyní divadlo), druhý byl předělán na kanceláře.\n\nV současnosti v budově sídlí Divadlo Na Prádle.\n\n\n\n\nRadek Andrle, Vojtěch Aubrecht, Pavla Aubrechtová, Mikoláš Axmann, Karolína Bayerová, Ivo Binder, Jana Brabcová – Orlíková, Eva Brodská, Jaroslava Brychtová, Jana Budíková, Antonín Chrudimský, Richard Drury, Veronika Durová, Josefina Dušková, Marie Filippovová, Jaroslav Fišer, Eva Fuková, Lubomír Fuxa, Vladimír Gebauer, Lea Gistrová, Patrik Hábl, Eduard Halberštát, Josef Hampl, Hana Hamplová, Vladimír Hanuš, Jan Hendrych, Jan Hísek, Jan Hladík, Jenny Hladíková, František Hodonský, Zdenka Hušková, Tereza Chaloupková, Antonín Chrudimský, Zbyněk Janáček, Magdaléna Juříková, Jiří Kačer, Marian Karel, Miroslav Kaufmann, Svatopluk Klimeš, Renáta Kocmanová, Richard Konvička, Vladimír Kopecký, Marie Kounovská, Jan Kovářík, Jiří Kovařík, Romana Králová, Alena Kučerová, Aleš Lamr, Zdeněk Lhotský, Miloš Michálek, Karel Máchalek Zlin, Karel Malich, Adéla Matasová, Jiří Mědílek, Luděk Míšek, Miloslav Moucha, Daisy Mrázková, Pavel Mühlbauer, Milada Othová, Ivan Ouhel, Eduard Ovčáček, Miroslav Pacner, Karel Pauzer, Václav Pavlíček, Pavel Piekar, Tomáš Pilař, Oldřich Plíva, Hana Purkrábková, Jindřiška Radová, Šárka Radová, Marie Rakušanová, Lukáš Rittstein, René Roubíček, Miluše Roubíčková, Renata Rozsívalová, Aleš Růžička, Dalibor Smutný, Jiří Sopko, Petr Stanický, Jakub Stretti, Zdeněk Strouhal, Jiří Šalamoun, Miloš Šejn, Jiří Šetlík, Miroslav Šnajdr, Jitka Štenclová, Petr Štěpán, Jan Štíbr, Jindřich Štreit, Šárka Trčková, Pavel Trnka, Michael Uher, Jaroslav Vanča, Rostislav Vaněk, Vladimír Véla, Petr Veselý, Daniela Vinopalová Vodáková, Jiří Voves, Dana Zámečníková, Jindřich Zeithamml, Jaromír Zemina, Olbram Zoubek.\n\n\n"}
{"id": "260881", "url": "https://cs.wikipedia.org/wiki?curid=260881", "title": "Schlei", "text": "Schlei\n\nSchlei ( , , starodánsky \"Slia\") je záliv na německém pobřeží Baltského moře. Zasahuje až k městu Schleswig. U ústí zálivu existovalo od 8. do 11. století významné vikinské hradiště Hedeby, které ale bylo později vylidněno ve prospěch Schleswigu. Dnes se tam nachází muzeum původního osídlení.\n\nZáliv zasahuje 42 kilometrů do pevniny. V zálivu se nachází ostrov Möveninsel (Racčí ostrov) a u ústí poloostrov Schleimünde s majákem. Jeho šířka je průměrně 1,3 kilometru a hloubka kolem tří metrů. Vznikl v době ledové tlakem ledové masy tlačené od Skandinávie, nicméně ne stejným způsobem jako fjordy.\n\nPodél pobřeží zálivu se nachází mnoho zátok. V zálivu je tzv. brakická voda. Biologickou zvláštností je druh síha, zvaný zde \"Schleischnäpel\", typický je také výskyt lína (po němž má svůj název).\n\nZáliv je vhodný pro vodní sporty, hlavně plachtění. Je významnou rekreační oblast pro spolkovou zemi Šlesvicko-Holštýnsko a nedaleké velkoměsto Hamburk.\n"}
{"id": "260882", "url": "https://cs.wikipedia.org/wiki?curid=260882", "title": "Elatreus", "text": "Elatreus\n\nElatreus je jeden ze čtyř mladších kyklópů, kteří se objevují hlavně u řeckého básníka Nonna v jeho epické legendě zvané \"Dionysiaca\". V řečtině je jeho název Eλατρευνς, ve významu \"kovaný železem\".\n\nPodle pověstí se Kyklópové podíleli na výstavbě některých starořeckých měst. Město Tiryns obehnali hradbami z obrovských balvanů. Byli k tomu povoláni jeho zakladatelem Proitem z Malé Asie. Stavbu provádělo sedm Kyklópů, kteří byli nazýváni \"Gasterokheirai\" (gaster = žaludek, kheirai = ruce), protože své jídlo získávali pomocí práce rukou. A zřejmě i jeskyně poblíž města Nauplia (v Argolidě) a práce v nich byly pojmenovány po nich. Dalšími údajnými pracemi kyklópů byly městské zdi v Mykénách včetně brány se lvy a také hlava Medúzy ve svatyni Kephisos.\n\nMasivní zdivo z hrubě opracovaných velkých kamenů se tak díky těmto pověstem dnes nazývá kyklopské.\n\nKyklópové se podle Nonna účastnili Dionýsiovy vojenské výpravy proti indickému národu. Spolu s Elatreem jsou jako účastníci války ze strany kyklópů jmenováni Brontés, Steropés, Euryalos, Argés, Trakhios a Halimedes. Házením skal se jim dařilo drtit indické vojsko a málem se jim podařilo i zabít indického krále, kterého v poslední chvíli zachránil říční bůh Hydaspes, jeho otec.\n\n\nVýtahy z originálních řeckých pramenů (v angličtině)\n"}
{"id": "260884", "url": "https://cs.wikipedia.org/wiki?curid=260884", "title": "Poutní místa buddhismu", "text": "Poutní místa buddhismu\n\nPoutních míst je v buddhismu poměrně hodně, ale pouze čtyři mají pro poutníky zcela zásadní význam. Jsou to místa, kde se udály nejdůležitější události v životě Buddhy Šákjamuniho. Všechny se nachází v severní části Indického subkontinentu.\n\nPodle buddhistických textů je Lumbiní místem, kde královna Mája porodila syna, prince Siddhárthu. Dítě po narození udělalo sedm kroků do všech světových stran a prohlásilo, že již se více nezrodí. Z malého prince se později stal buddha Šákjamuni.\n\nBódhgaja je místem, kde měl Buddha u břehu řeky Néraňdžará dosáhnout probuzení. Stalo se to pod stromem bódhi po několikatýdenní meditaci. Dnes je vystavěno mnoho stúp s dominantním chrámem Mahábódhi.\n\nPrvní, komu Buddha vyložil dharmu, bylo pět asketických mnichů. Stalo se tak v antilopím (gazelím) háji v Sárnáthu, nedaleko města Varánásí. Dnes se zde nachází rozsáhlý komplex chrámů, pamětních desek a stúp.\n\nPodle tradice je Kušinagara místem, kde Buddha Šákjamuni dosáhl konečného vyvanutí, tzv. \"parinirvány\". Do 13. století byla Kušinagara poutním místem, dokud neupadla v zapomnění. Přibližně o pět set let později byla „znovuobjevena“ a dnes se opět těší velkému zájmu poutníků.\n\n"}
{"id": "260890", "url": "https://cs.wikipedia.org/wiki?curid=260890", "title": "Ida (planetka)", "text": "Ida (planetka)\n\n(243) Ida je planetka 66 kilometrů dlouhá z hlavního pásu planetek, kterou zkoumala sonda \"Galileo\" při svém průletu 28. srpna 1993. Je to první objevená binární planetka a je součástí rodiny planetek Koronis.\n\nIdu objevil česko-rakouský astronom Johann Palisa 29. září 1884 ve Vídni. Byla pojmenována po krétské nymfě Idě z řecké mytologie.\n\nIda má malý měsíc Dactyl, který objevila členka mise \"Galileo\" Ann Harch 17. února 1994 při zkoumání přijatých snímků ze sondy Galileo. Měsíc byl provizorně označen jako S/1993 (243) 1 a později pojmenovaný Dactyl. \n\nMěsíc o průměru 1,4 km obíhá kolem Idy v průměrné vzdálenosti 90 km. Jeden oběh vykoná za 1,54 dne. Oběžná dráha měsíce zatím nebyla přesně stanovena.\n\nPlanetka obíhá v hlavním pásu planetek mezi Marsem a Jupiterem ve vzdálenosti 2,861 AU od Slunce po eliptické dráze s excentricitou 0,046. Má nepravidelný tvar o rozměrech 53,6×24,0×15,2 km. Kolem osy se otočí za 4 hod a 37 min. Povrch je pokryt regolitem a impaktními krátery. \n\nImpaktní krátery na Idě dostaly jména podle známých jeskyní z celého světa. Hřebeny mají jména členů projektu Galileo. Výrazné oblasti jsou nazvány podle objevitele Idy Johanna Palisy a podle míst s ním spojených.\n\n\n"}
{"id": "260892", "url": "https://cs.wikipedia.org/wiki?curid=260892", "title": "Perpignan", "text": "Perpignan\n\nPerpignan je nejjižněji položené velké město kontinentální Francie, nachází se na jihozápadě země, v půli cesty mezi Pyrenejemi a Narbonne, 14 km od Středozemního moře. Město má 150 000 obyvatel a je správním centrem departementu Pyrénées-Orientales.\n\nMezi nejvýznamnější památky lze zařadit Palác mallorských králů, katedrálu sv. Jana Křtitele a vstupní bránu \"Le Castillet\".\n\nPrvní zmínka o stálém sídle na tomto území byla vytvořena roku 927. Neslo název \"villa Perpiniarum\". Brzy se stal Perpignan hlavním městem hrabat z Roussillonu. Roku 1172 hrabě Girard II. uzavřel vleklou válku se sousedním hrabstvím ampuriaským. Poté odkázal oslabený Roussillon do rukou Alfonse I., barcelonského hraběte, jelikož zemřel bez potomků. Francouzské právo na feudální panství nad Roussillonem bylo zrušeno Ludvíkem IX. v Corbeilské smlouvě.\n\nKdyž Jakub I. Dobyvatel (král aragonský a hrabě barcelonský) založil roku 1276 království mallorské, stal se Perpignan hlavním městem vnitrozemských území nového státu. Následující úspěšná desetiletí jsou považována za zlatou dobu v historii tohoto města. V městě kvetla výroba oblečení, kožedělnictví, zlatnictví ale i dalších luxusních předmětů. Francouzský král Filip III. zemřel roku 1285, právě když se vracel z neúspěšně křížové výpravy proti aragonské koruně. Roku 1324 započala stavba katedrály svatého Jana Křtitele\n\nV roce 1344 Petr IV. připojil Mallorské království znovu k Aragonii a Perpignan znovu přejalo hrabství barcelonské. Během několika let město ztratilo přibližně polovinu obyvatel kvůli epidemii černé smrti. Roku 1463 na město zaútočil a posléze ho pokořil francouzský král Ludvík XI: a již o deset let později byli Francouzi nuceni krutě potlačit povstání proti jejich vládě. To se jim po dlouhém obléhání podařilo. Roku 1493 se město vrátilo znovu pod aragonskou korunu, francouzský král Karel VIII. si tímto darem Ferdinandovi II. Aragonskému chtěl ponechat volné ruce, aby mohl podniknout svou invazi do Itálie.\n\nZnovu oblehnut a zabrán Francouzi během třicetileté války v září 1642 byl Perpignan uznán Pyrenejskou smlouvou (1659) jako součást Francouzského království.\n\nKatedrála svatého Jana Křtitele (\"Cathédrale Saint-Jean-Baptiste de Perpignan\") je římskokatolická katedrála a národní památka Francie. Stavba začala roku 1324. Inicioval ji mallorský král Sancho Mírný. Byla dostavěna roku 1509. Je postavena v gotickém slohu. Byla restaurována v 19. a 20. století.\n\nPonejprv byla katedrála sídlem biskupů z Elne. Poté se roku 1602 biskupství přejmenovalo na perpignanské.\n\n\n\n"}
{"id": "260893", "url": "https://cs.wikipedia.org/wiki?curid=260893", "title": "Mont-Louis", "text": "Mont-Louis\n\nMont-Louis je opevněné staré město na jihu Francie v departementu Pyrénées-Orientales.\n\nMont-Louis je město ve Francii a nachází se ve východní části francouzských Pyrenejí poblíž španělských hranic, cca 45 km východně od Andorry. Leží v nadmořské výšce 1600 až 1630 metrů, tedy přibližně ve stejné výšce jako Sněžka. Je zapsán na listině světového dědictví UNESCO.\n\nMont-Louis je proslulý především svou unikátní sluneční pecí (Le four solaire), která je napájena koncentrovanými paprsky odráženými obřím zrcadlem do jediného místa. Pec slouží hlavně k testování materiálů určených k vesmírnému výzkumu. Kromě majestátních hradeb a pevnosti, která je stále vojenským objektem, se historické centrum obce může pochlubit i zachovalou veřejnou prádelnou, užívanou až do počátku 20. století. Mont-Louis je vstupní branou jak k nenáročným výstupům do oblasti Bouillouských jezer, tak i k oblíbeným lyžařským areálům v mikroregionu Cerdagne. Blízké horské údolí lze projet tzv. „Žlutým vláčkem“, jehož vagóny s venkovní nástupní plošinou připomínají vlaky z filmů o Divokém západě a poskytují bezprostřední kontakt s okolní krajinou. Železnice protkává údolí po úbočích, tunely i vysokými mosty, nicméně nepatří k nejlevnějším.\n\n"}
{"id": "260904", "url": "https://cs.wikipedia.org/wiki?curid=260904", "title": "Muzeum Jindřichohradecka", "text": "Muzeum Jindřichohradecka\n\nMuzeum Jindřichohradecka se nachází na Balbínově náměstí v Jindřichově Hradci a patří k němu i několik dalších objektů.\n\n\n\n\nKrýzovy jesličky\n\n- Krýzovy jesličky jsou největší lidový mechanický betlém na světě, zapsaný v Guinnessově knize rekordů.\n\nSíň Emy Destinnové\n- expozice představuje umělecký odkaz a životní osudy slavné české pěvkyně. Skládá se z hudebního a loveckého salonu, kde jsou vystaveny předměty pocházející z jejího zámku ve Stráži nad Nežárkou, včetně nábytku, hudebních nástrojů a porcelánu. Expozici doplňují drobné, každoročně obměňované výstavky, pravidelně se zde konají koncerty, přednášky a besedy Klubu Emy Destinnové.\n\nObrazová galerie\n- expozice představuje obrazy a kresby od renesance až po moderní umění, místy doplněné sochařskými pracemi. Kromě známých místních malířů jsou zde práce významných českých umělců. Expozice představuje základní tendence umění v průběhu staletí.\n\nMěšťanská a lidová kultura v polovině 19. století\n- expozice měšťanské kultury představuje životní prostředí movitého jindřichohradeckého měšťana v polovině 19. století. Expozice lidové kultury představuje náznak blatské vesnické sednice ze stejného období. V expozicích je prezentován nábytek, různé drobnosti, ale také měšťanský oděv, oděvní doplňky i bohatě vyšívaný blatský kroj.\n\nKnižní kultura\n- zde jsou představeny literární památky se vztahem k J. Hradci. Nejstarší je zlomek staročeské Alexandreidy z konce první čtvrtiny 14. století, používané na dvoře pánů z Hradce. Další část expozice je věnována působení jezuitského řádu a přináší i ukázky děl Bohuslava Balbína, který zde působil. Nejrozsáhlejší část zachycuje bohaté tradice jindřichohradeckého tisku, zejména produkci Landfrasovy tiskárny. V expozici se nachází nově restaurovaný unikátní rychlolis z poloviny 19. století.\n\nOstrostřelecké terče a zbraně\n- v největší místnosti z muzejních expozic je na stěnách umístěno šest desítek dřevěných terčů bývalého jindřichohradeckého spolku ostrostřelců, které jsou originální tím, že jsou na nich vymalovány různé výjevy z regionální historie, dobové aktuální události a významné osobnosti, některé jsou inspirovány i pověstmi. Kolekce malovaných terčů je doplněna terčovými palnými zbraněmi z 18. a 19. století a dalšími ukázkami střeleckých potřeb.\n\nKlasicistní lékárna „U Panny Marie Pomocné“\n- expozice vznikla z původního zařízení historické jindřichohradecké lékárny z konce 18. století pocházející z domu čp. 164/I na hlavním náměstí. Souprava klasicistního lékárenského nábytku a lékárenského nádobí z původního interiéru lékárny byla doplněna staršími exponáty z muzejních sbírek a kopiemi historických předmětů.\n\nCechy a řemesla\n- Cechovní předměty jsou důkazem faktu, že Jindřichův Hradec patřil ve středověku k největším českým městům s bohatě rozvinutým obchodem i řemesly. Truhlice, korouhve, konvice, vývěsní štíty a další výrobky různých cechů jsou toho dokladem a dokumentují zručnost tehdejších řemeslníků.\nJindřichohradecká plastika\n- těžiště této expozice spočívá v kolekci gotické dřevořezby. Ve vynikajícím stavu jsou zachovány plastiky pocházející převážně z kostelů a klášterů na jindřichohradecku, zejména z kostela sv. Jana Křtitele: Madona s dítětem, sv. Apolonie, sv. Barbora, sv. Prokop, Assumpta, nebo sv. Anna Samotřetí\n\nGalerie církevního umění\n- je umístěna v kapli nanebevzetí Panny Marie v objektu bývalého minoritského kláštera. Jedná se o soubor nejkvalitnějších oltářů, epitafů a skulptur z rozmezí 16. - 19. století pocházející přímo z Jindřichova Hradce. Jedná se o díla, která dokazují poměrně náročné objednavatelské prostředí v tomto městě. K nejvýznamnějším pracím patří Epitafium rodiny Thunklovy s námětem Zmrtvýchvstání Krista z konce 16. stol. a tzv. Pirchanský oltář, které nesou rysy umění typické pro protestantské prostředí.\n\nspolek Přátelé starého Jindřichova Hradce\nSpolek vznikl již v roce 1924 původně jako soukromé sdružení přátel historie a památek Jindřichova Hradce, které se o tři roky později transformovalo v nepolitickou korporaci. Podle stanov, schválených zemskou politickou správou 12. 12. 1927, je účelem spolku: „Pečovati\no ochranu historických, uměleckých, národopisných a přírodních památek, podporovati všestranné památkové instituce, zvlášť Městské muzeum v Jindřichově Hradci, buditi a šířiti zájem širší veřejnosti o uvedené památky a sdružovati rodáky, přátele a bývalé studenty\nk utvrzení jejich vztahu k Jindřichovu Hradci“. Od samého vzniku tedy spolek úzce spolupracoval s jindřichohradeckým muzeem a plnil vlastně podobné úkoly jako tzv. muzejní spolky v jiných českých městech. Po určitém narušení vztahu obou organizací v 80. letech se po roce 1989 opět podařilo navázat na někdejší spolupráci, pracovníci muzea aktivně pracují v jeho výboru, sídlem spolku je Muzeum Jindřichohradecka. \nSpolek vydává každoročně výroční zprávu, jejíž součástí je vždy příloha se zajímavým příspěvkem k regionálním dějinám.\nPředseda: Jiří Langer\nKontaktní osoba: PhDr. Jaroslav Pikal (místopředseda), tel. 384 361 576\nKlub historie letectví\nByl založen v Jindřichově Hradci v roce 1990 při Muzeu Jindřichohradecka. Zabývá se hlavně dokumentací historie 2. světové války, speciálně účastí československých letců ve vojenských operacích a leteckou bitvou nad Jindřichohradeckem z 24. srpna 1944.\nKlub, který úzce spolupracuje se Svazem letců v ČR, Anglii a Francii, pořádá přednášky, besedy, výstavy. Jeho členové se podíleli na vzniku dokumentárních filmů vysílaných Českou televizí (Expedice Roden, Za hroby se lvy, Kuttův Hurricane, Letecké základny RAF). Vždy v srpnu pořádají tradiční „Setkání“ válečných letců z celé ČR, na které míří i piloti z Anglie a USA. Od roku 1995 klub dokumentuje hroby a lokality spojené s čs. letci ve Francii, Belgii, Nizozemsku, Německu, Polsku, Slovensku, Maďarsku a Velké Británii. Klub má nejkomplexnější sbírku terénních dokumentů v ČR. Jeho členové uvažují o otevření vlastního muzea.\nkontaktní osoba: Mgr. Vladislav Burian (předseda), tel. 384 363 661\nKlub Emy Destinnové\ndobrovolné sdružení, které bylo ustanoveno roku 1992 v síni Emy Destinnové v Muzeu Jindřichohradecka, kde má své sídlo. Od roku 1994 vydává nepravidelný členský\nzpravodaj Listy Klubu Emy Destinnové, jež přináší nejen informace o činnosti Klubu, ale\nzejména články a dokumenty týkající se života a uměleckého odkazu naší slavné pěvkyně. \nkontaktní osoba: PaedDr. František Fürbach (předseda), tel. 384 363 661\nJihočeská pobočka Českého sdružení přátel betlémů\ndobrovolné, nezávislé a nepolitické sdružení je součástí Českého sdružení přátel betlémů. Pobočka byla založena v roce 1995 v Muzeu Jindřichohradecka, má v současné době více jak tři sta členů a vydává svůj vlastní časopis „Betlémy a betlémáři“. Cílem regionální pobočky je rozvíjet betlémářské tradice v jižních Čechách, napomáhat pořádání výstav betlémů, zachraňovat a dokumentovat cenné betlémy, propagovat jihočeské betlémy, organizovat zájmové zájezdy, pořádat vědecké konference, přednášky, besedy, semináře aj.\nOd roku 1995 pobočka vydává nepravidelně vlastní zpravodaj s názvem Betlémská hvězda. \n\n"}
{"id": "260943", "url": "https://cs.wikipedia.org/wiki?curid=260943", "title": "Michal David", "text": "Michal David\n\nMichal David, vlastním jménem Vladimír Štancl (* 14. července 1960 Praha), je český zpěvák, skladatel a hudební podnikatel. Pochází z cirkusové rodiny Kludských, jeho matka Edita Štanclová rozená Kludská je bývalá mimka, teta Dagmar Kludská je v současné době spisovatelka a kartářka. Je rovněž příbuzný rodiny Kočkových, která provozuje pouťové atrakce a kolotoče.\n\nStudoval na pražské hudební konzervatoři, v roce 1976 založil jazzové kvarteto „Čtyři“ a v roce 1978 získal ocenění „Hudebník roku“ na 6. Pražských jazzových dnech. Připojil se ke skupině Kroky Františka Janečka, kde hrál a zpíval s Janou Kratochvílovou. Na hudebním festivalu Intertalent zvítězil s písní \"Nenapovídej\" a stal se novým popovým idolem. První sólové album vydal v roce 1980 a jeho hudba zní ve filmech \"Vítr v kapse\", \"Láska z pasáže\", \"Kamarád do deště\", \"Discopříběh 1\" a \"2\" a \"Decibely lásky\". Jeho největší úspěchy jsou právě z období let 1980 - 1987.\n\nPro svou úspěšnou kariéru v osmdesátých letech (jako zpěvák skupiny Kroky Františka Janečka) a prorežimní práci (autor písně \"Poupata\", která se stala symbolem Spartakiády 1985) byl veřejností v devadesatých letech vnímán převážně negativně jakožto exponent minulého komunistického režimu a odchází spolu s dalšími umělci (např. Helena Vondráčková) do ústraní. Komponuje pro další umělce, věnuje se muzikálové tvorbě. V dubnu 1995 založil se svou ženou společnost D. D. records, s. r. o. Marcela Davidová v květnu 2001 svůj poloviční podíl prodala Oldřichu Lichtenbergovi, současně došlo ke změně názvu společnosti na Cleopatra Musical, s. r. o.\n\nKdyž v roce 1998 čeští hokejisté v Naganu uvedli, že skladby Michala Davida byly jejich motivační oporou v šatně, využil vlnu popularity, složil pro ně píseň \"Správnej tým\" a vrátil se do veřejného a hudebního života. Jeho píseň \"Dlouhá noc\" složená pro Helenu Vondráčkovou se stala v roce 2001 hitem, který ji podle Michala Davida tzv. „nakopl“.\n\nKoncertuje, vystupuje na diskotékách, věnuje se tvorbě muzikálů a komponování pro další umělce. Při politických setkáních podporuje ODS i ČSSD. Sám se k tomu vyjadřuje tak, že je nezávislý a zpívá pro toho, kdo mu zaplatí. V lednu 2004 se stal členem správní rady Nadačního fondu Diamant dětem, který založila Šárka Grossová.\n\nCelkem vydal 16 sólových alb. Jeho písně se objevily například i v horroru \"Hostel\".\n\nPo republice jezdí a hraje se jeho vlastní muzikál složený z jeho písní jménem Děti ráje.\n\nPůsobil jako kouč v televizní soutěži Hlas Česko Slovenska\n\nV roce 2010 oslavil své padesáté narozeniny obřím koncertem v O aréně, který se vydal jak v audio verzi na CD, tak na DVD a je každoročně vysílán na silvestra. V roce 2010 a 2012 měl koncert v pražské Lucerně. Roku 2015 si připravil pro fanoušky opět koncert v O aréně s názvem Bláznivá noc, kde slavil své 55. narozeniny. Koncem roku 2016 rozpustil svojí kapelu Michal David Band a omezil koncertní činnost . V roce 2017 založil svou novou doprovodnou kapelu Kvatro, která se prvně s Michalem Davidem představila na koncertě Michal David & Friends ve Foru Karlín a rovněž doprovázela na jeho open-air turné po Česku a doprovází ho i nyní.\n\nV roce 2018 obdržel od prezidenta Miloše Zemana Státní vyznamenání za zásluhy v oblasti kultury.\n\nRoku 2019 pokračoval ve velkém open-air turné po Česku.\n\nV roce 2020 bude mít premiéru film Andílci za školou, ve kterém si zahraje roli školníka. Jedná se o zfilmovanou verzi jeho muzikálu.\n\nV roce 2020 oslaví 60. narozeniny a 40 let na scéně. K této příležitosti bude mít dva koncerty 11. a 12.6. 2020 v pražské O aréně. Poté 19.6. 2020 i na Slovensku. Konkrétně na Zimním stadionu Ondreje Nepely v Bratislavě. \n\nMichal David je ženatý s bývalou tenistkou Marcelou, rozenou Skuherskou (* 1961). Má dvě děti, dceru Kláru (* 1989) a s jednou ze svých fanynek nemanželského syna Petra (* 1982). Mladší dcera Michaela (1990–2000) zemřela na leukemii. Michal David žije v pražské městské části Křeslice, v domě má vlastní malé nahrávací studio.\n\n\n\n\n\n"}
{"id": "260946", "url": "https://cs.wikipedia.org/wiki?curid=260946", "title": "Strawberry Fields Forever", "text": "Strawberry Fields Forever\n\n„Strawberry Fields Forever“ je píseň anglické rockové skupiny The Beatles. Přestože je její autorství připisováno duu Lennon/McCartney, je jejím autorem pouze John Lennon. Vznikla z Lennonových vzpomínek na hraní v zahradě domu Armády spásy, pojmenovaném Strawberry Field, sídlícím poblíž místa, kde Lennon v dětství bydlel.\n\nŠlo o první píseň, která byla nahrána během práce na albu \"Sgt. Pepper's Lonely Hearts Club Band\", ale nakonec vyšla ještě o několik měsíců dříve na singlu s dvojitou A-stranou společně s „Penny Lane“, kde je opět autorství připsáno dvojici Lennon/McCartney, ale zde je naopak jejím autorem Paul McCartney. Ve Spojených státech se píseň umístila na osmé příčce místního hitparádového žebříčku a někteří kritici ji označují za jednu z nejlepších písní skupiny. Jde o jedno z určujících děl psychedelického rocku a v pozdějších letech nahrálo mnoho umělců svou vlastní verzi této písně. Později skladba vyšla i na americkém albu \"Magical Mystery Tour\", ale na britském dvojitém EP nevyšla. Podle písně byl pojmenován památník v newyorském Central Parku.\n\nV roce 1966 Beatles na jedné straně ve studiu vytvořili novátorské album \"Revolver\", na druhé straně bylo takřka nemožné cokoliv z tohoto alba zahrát naživo. Beatles tak byli nuceni hrát na koncertech svůj starý repertoár, který již neodpovídal stupni hudebního vývoje, na který v té době vystoupili. Podle vyjádření samotných členů skupiny bylo stejně jedno, co a jak hrají, protože publikum ječelo tak hlasitě, že nemohlo být cokoliv slyšet. V době vzniku písně Lennon procházel velkými změnami; Beatles se právě vrátili z jednoho z nejobtížnějších turné, během kterého Lennon například řekl výrok, že jsou Beatles slavnější než Ježíš, což ve Spojených státech vedlo k vlně protestů, které vrcholily pálením desek, knih a všeho dalšího zboží, které s Beatles souviselo. Jindy, v červenci 1966, když skupina odlétala z Filipín členové nejprve neprojevili patřičnou zdvořilost prezidentovi Ferdinandu Marcosovi a jeho ženě Imeldě a následně byli vystaveni velmi hrubému zacházení od místní policie. Tyto události nakonec vedly k rozhodnutí dále nekoncertovat; poslední veřejný koncert se konal 29. srpna 1966 v Candlestick Parku v San Franciscu a Beatles svou další existenci podmínili příslibem od manažera Briana Epsteina, že už je nikdy na žádné turné nepošle. Navíc se v té době rozpadalo jeho manželství s Cynthií Powell, díky čemuž se ponořoval do silného návyku na lécích a také LSD a marihuany, kterou kapela ve velkém kouřila během svého působení ve Španělsku.\n\nStejně jako McCartneyova „Penny Lane“ je i tato píseň inspirována vzpomínkami na dětství v Liverpoolu. Strawberry Field byl název dětského domu Armády spásy poblíž Lennonova rodného domu ve Wooltonu, předměstí Liverpoolu. Lennon si v dětství společně se svými kamarády hrával v jeho zalesněné zahradě. Přestože písně obsahují historické vzpomínky, měly také silný surrealistický a psychedelický podtext. Producent George Martin později řekl, že když píseň poprvé slyšel, myslel si, že jde o „mlhavý, impresionistický snový svět“. Původní nápad byl napsat celé album o rodném městě a „Strawberry Fields Forever“ spolu s „Penny Lane“ k němu měly obstarat přirozený úvod. V roce 1966 vzniklo množství novátorských singlů („Good Vibrations“ od The Beach Boys, „Eight Miles High“ od The Byrds, „Shapes of Things“ od The Yardbirds, „I'm a Boy“ od The Who, „Have You Seen Your Mother Baby Standing in the Shadow“ od Rolling Stones, „I Feel Free“ od Cream a mnoho dalších), novým měřítkem a předmětem soutěže se měla stát dlouhohrající deska, jejíž skladby by byly svázány nějakým společným tématem.\n\nPrvní části písně Lennon napsal během září a října 1966 ve španělské Almerii, kde právě režisér Richard Lester natáčel film \"Jak jsem vyhrál válku\", ve kterém Lennon hrál. Původní demo verze písně byla nahrána v Almerii, ale tato verze měla pouze jeden verš a žádný refrén. Později na písni pracoval ještě ve svém soukromém studiu v Kenwoodu. Tam také vzniklo v listopadu mnoho pracovních demosnímků písně. Původní uvažovaný název byl „It's Not Too Bad“. V písni samotné autor zve posluchače na jeden ze svých halucinačních výletů do nitra své mysli, navazuje na pocity své písně (a vlastně předchozí dokončené nahrávky Beatles) „She Said, She Said“. Lennon měl na vlastní dětství velmi nejednoznačné vzpomínky, a tak své pocity naznačuje, možná rozvíjí, rozhodně však neřeší.\n\nPo předehře, kterou obstarává McCartneyho Mellotron, následuje refrén s poměrně komplikovaným nápěvem, který však plyne velmi samozřejmě a vytváří dojem spíše vyprávění než zpěvu. Obvyklý sled sloka-refrén je zde obrácen a sloka samotná pak působí dojmem jakéhosi intermezza. V první části je píseň doprovázena přirozeně znějícími nástroji, ve druhé pak základní doprovod obstarává Starr na bicí nástroje, doplněný trubkami a violoncelly, jejichž aranžmá je dílem George Martina. Zvuk nahrávky je v těchto místech doslova prošpikován studiovými efekty, mezi nimiž vyniká činel puštěný pozpátku a další přímo ve studiu vzniklé samply. V závěru se pak přidává kytarové sólo a celá nahrávka jde do ztracena, aby se znovu na chvíli vynořila v podobě jednotónové dechové fanfáry.\n\nDo jednoho celku byly spojeny dvě naprosto odlišné nahrávky, čímž bylo dosaženo efektu, který Lennon požadoval: skok z lehkosti první části do temnější části druhé.\n\nPrvní verze skladby zněla tak, jak dnes známe úvodní část. Lennon ji však po týdnu zavrhl a nahrávání začalo znovu. Výsledkem byla verze známá z druhé části nahrávky, se zmíněným aranžmá trubek a violoncelly. Ani pak nebyl Lennon spokojený a dostal nápad, že obě části by se daly spojit do jednoho celku. George Martin namítal, že to nebude možné, neboť obě nahrávky byly nahrány v rozdílném tempu a navíc v jiné tónině (lišily se půltónem). Lennon však trval na svém, a tak tedy došlo k pokusu přece jen obě verze nějak spojit. Náhoda tomu chtěla, že po srovnání tempa obou verzí se vyrovnal rozdíl v jejich ladění, a podle Iana MacDonalda tak vznikl jeden z nejefektnějších střihů v dějinách populární hudby. Lennon tak dosáhl toho, co si představoval, víceméně náhodou.\n\nÚpravy tempa nahrávky přispěly k jejímu charakteristickému „plovoucímu“ zvuku. Výsledný mix se navíc pohybuje v mikrotonálních intervalech – od přirozeného Ais do temperovaného B dur.\n\nNahrávka vznikla během poměrně dlouhého časového období, první frekvence se konala 24. listopadu 1966 a poslední 22. prosince. Dohromady bylo třeba do té doby nevídaného času 55 nahrávacích hodin.\n\nO hudební všestrannosti Beatles svědčí fakt, že zároveň s touto písní vznikala (od 6. do 21. prosince 1966) i „When I'm 64“, později vydaná na albu \"Sgt. Pepper's Lonely Hearts Club Band\", hudebně stojící na úplně jiných základech.\n\nPíseň byla původně zamýšlena jako součást autobiografického alba, pravděpodobně by se ocitla na albu \"Sgt. Pepper's Lonely Hearts Club Band\". Americká firma Capitol však potřebovala nový singl, a tak nahrávku vydala v USA 13. února 1967 spolu s „Penny Lane“ jako SP se dvěma A-stranami. Ve Spojeném království vyšel tentýž singl 17. února 1967 na značce Parlophone pod katalogovým číslem R 5570.\n\nPíseň byla zařazena také na americké album \"Magical Mystery Tour\", vydané 27. listopadu 1967. V roce 1976 pak vyšlo totožné album i ve Velké Británii, později bylo převzato i pro vydání na CD.\n\nAlternativní verze a sekvence z demosnímků se objevily v roce 1996 na druhé části kompletu \"The Beatles Anthology\".\n\nVydavatelská práva vlastní od roku 1967 společnost Northern Songs Ltd.\n\n"}
{"id": "260955", "url": "https://cs.wikipedia.org/wiki?curid=260955", "title": "Ogosta", "text": "Ogosta\n\nOgosta ( ) je řeka v severozápadním Bulharsku (Montanská oblast a Vracká oblast). Je 141 km dlouhá. Povodí má rozlohu\n3 157 km².\n\nPramení na západě pohoří Stara Planina v části Čiprovska Planina nedaleko hranice se Srbskem. Pod městem Montana protéká kopcovitou krajinou. Ústí zprava do Dunaje.\n\nPrůměrný průtok vody na dolním toku činí 18 m³/s.\n\nVoda se využívá na zavlažování. Na řece byly vybudovány vodní elektrárny. Vodní doprava není možná.\n"}
{"id": "260959", "url": "https://cs.wikipedia.org/wiki?curid=260959", "title": "Mila Kunis", "text": "Mila Kunis\n\nMilena Markovna „Mila“ Kunis ( , * 14. srpna 1983 Černovice, Ukrajinská SSR, SSSR) je americká herečka židovského původu. Její práce zahrnuje roli Jackie Burkhart v seriálu \"Zlatá sedmdesátá\" a hlas Meg Griffinové v animovaném seriálu \"Griffinovi\". Také hrála ve filmech jako \"Kopačky\", \"Max Payne\", \"Kniha přežití\", \"Černá labuť\" nebo \"Kamarád taky rád\".\n\nV roce 2010 obdržela cenu Marcella Mastroianniho za nejlepšího mladého herce nebo herečku na Benátském mezinárodním filmovém festivalu za roli baletky Lily ve filmu \"Černá labuť\". Za tutéž roli byla také nominována na Zlatý glóbus a cenu Screen Actors Guild Award v kategorii nejlepší herečka ve vedlejší roli.\n\nNarodila se v Černovicích v bývalém SSSR. Její matka Elvira je učitelka fyziky a manažerka lékárny a její otec Mark je strojní inženýr a taxikář. Má staršího bratra Michaela. Její rodina se v roce 1991, když jí bylo sedm let, přestěhovala do Los Angeles v Kalifornii. Mila je ukrajinská Židovka a prohlásila, že antisemitismus v Sovětském svazu byl jeden z důvodů, proč se s rodinou přestěhovali do USA a také, že ji rodiče „vychovali židovské víře jak jen mohli“, ačkoli bylo i toto náboženství v Sovětském svazu potlačováno.\n\nUž druhý den v Los Angeles ji rodiče zapsali do základní školy Rosewood, přestože neuměla ani slovo anglicky. „Byla jsem úplně mimo“, říká. „Nepamatuji si vůbec druhý ročník. Podle toho co mi moje matka a babička říkala, jsem pokaždé přišla domů ze školy a plakala.“ Dodává: „Nechápala jsem místní kulturu. Nerozuměla jsem lidem ani jazyku. Moje první věta v přijímací eseji na vysokou školu byla 'Představte si, že v sedmi letech oslepnete a ohluchnete.' Tak nějak jsem se cítila po přestěhování do Ameriky.“\n\nV Los Angeles navštěvovala střední školu Huberta Howe Bancrofta. Z větší části se učila se soukromým učitelem při natáčení seriálu \"Zlatá sedmdesátá\". Když nenatáčela, navštěvovala střední školu ve Fairfaxu, kterou absolvovala v roce 2001. Krátce studovala Kalifornskou univerzitu a univerzitu Loyola Marymount v Los Angeles.\n\nV devíti letech ji její otec přihlásil na herecké kurzy po škole v Beverly Hills Studios, kde poprvé potkala svou první a také současnou manažerku Susan Curtisovou. První vystoupeni v televizi, byla reklama na Barbie. Mila se začala objevovat v tištěných a televizních reklamách pro dětské hračky jako produkty Lisy Frank, Mattelovy Barbie a Payless Shoes. Stala se také modelkou v dívčí kampani značky Guess. Její první televizní rolí byla mladá Hope Williams v epizodě populárního seriálu \"Tak jde čas\". Měla malou roli v seriálu \"Sedmé nebe\" a vedlejší role ve filmech \"Santa with Muscles\", \"Miláčku, zmenšil jsem nás\" a ve filmu v hlavní roli s Angelinou Jolie, \"Gia\", kde hrála mladou Giu Carangi.\n\nV roce 1998 byla obsazena do role Jackie Burkhart v sitcomu televizní společnosti FOX, \"Zlatá sedmdesátá\". Každému, kdo se přihlásil na konkurz, muselo být nejméně osmnáct let; ale jí v té době bylo čtrnáct. U konkurzu tedy řekla, že jí bude osmnáct, ale neřekla kdy. Ačkoli producenti nakonec zjistili její skutečný věk, tak se rozhodli, že jí roli nechají, protože právě jí nejvíce sedí. Seriál se vysílal po osm sérií.\n\nV roce 1999 nahradila Lacey Chabertovou v roli Meg Griffinové v animovaném sitcomu \"Griffinovi\" Setha MacFarlana. Roli získala po konkurzu a mírném přepsání postavy, z části kvůli jejímu výkonu v seriálu \"Zlatá sedmdesátá\". MacFarlane si ji po prvním konkurzu zavolal zpět a řekl ji, ať mluví pomaleji a ať přijde příště. Když už to měla pod kontrolou, tak ji MacFarlane do seriálu přijal. Za tuto roli vyhrála v roce 2007 cenu Annie Award v kategorii hlasy animovaných postaviček v americké televizní produkci. Také Meg namluvila ve videohře k seriálu s názvem \"Family Guy Video Game!\". Svou postavu popsala jako „obětní beránek“.\n\nV roce 2001 se objevila ve filmu \"Skousni to!\" v hlavní roli s Kirsten Dunst. V roce 2002 si zahrála ve videofilmu \"Americké psycho 2\", pokračování filmu \"Americké psycho\". Film byl kritizován kritiky a později i Kunis vyjádřila rozpaky ohledně filmu. V roce 2004 si zahrála ve filmu \"Tony n' Tina's Wedding\". Přestože byl tento film natočen v roce 2004, do kin se dostal až v roce 2007. Film neměl moc velký úspěch, Rosten Tomatoes ho ohodnotil 25%.\n\nV roce 2005 si zahrála společně s Jonem Hederem ve filmu \"Stěhování pana McAllistera\", který šel do kin v roce 2007. Film získal poměrně špatné recenze a v kinech běžel pouhé dva týdny. Poté si zahrála ve filmu s názvem \"Po sexu\", kde hrála společně se svou kolegyní ze \"Skousni to!\", Zoe Saldanou. V říjnu 2006 začala natáčet film \"Výchovný tábor\", který v USA nebyl v kinech, ale přesto byl v roce 2009 vydán na DVD.\n\nV roce 2008 si zahrála roli Rachel Jansen v komedii \"Kopačky\". Roli získala po neúspěšném konkurzu na film \"Zbouchnutá\", když při konkurzu dělala improvizaci. Film měl většinou pozitivní recenze a získal komerční úspěch. Film celosvětově vydělal 150 milionů dolarů. Její role byla dobře hodnocená; Joe Morgenstern z The Wall Street Journal ji hodnotil slovy „čerstvá krása a soustředěná energie“, zatímco James Berardinelli napsal, že je „ve své roli dobře adaptovaná a chápe pojem komické načasování“. Za roli Rachel byla nominovaná na Teen Choice Awards.\n\nTaké v roce 2008 si zahrála ruskou úkladnou vražedkyni Monu Sax, spolu s Markem Wahlbergem v akčním filmu Max Payne, založeném na stejnojmenné videohře. Mila pro svou roli prodělala výcvik se zbraněmi, v boxu a bojových umění. Film byl v pokladnách kin poměrně úspěšný (vydělal celosvětově 85 milionů dolarů), ale byl špatně přijat kritiky a někteří označili Kunis za špatně obsazenou. Za svojí roli byla opět nominována na Teen Choice Awards.\n\nV roce 2009 se objevila s Benem Affleckem a Jasonem Batemanem v komedii \"Extrakt\". Film získal většinou pozitivní recenze a v kině vydělal 10,8 milionů dolarů. Režisér ji do role obsadil, po tom co ji viděl ve filmu \"Kopačky\".\n\nV roce 2010 si zahrála po boku Denzela Washingtona v akčním filmu \"Kniha přežití\". Ačkoliv film obdržel smíšené recenze, vydělal v kinech celosvětově 157 milionů amerických dolarů. Za tuto roli opět obdržela nominaci na Teen Choice Awards. Ve stejném roce se ještě objevila v menší roli v komedii \"Noční rande\", v hlavní roli se Stevem Carrelem a Tinou Fey.\n\nSpolečně s Natalií Portman hrály soupeřící baletky ve filmu Darrena Aronofskeho, \"Černá labuť\". Obsadili ji po roli v \"Kopačkách\" a na doporučení Natalie Portman, prošla tréninkem, který zahrnoval aerobic, stravu 1200 kilokalorií denně (v rozhovoru uvedla, že během natáčení zhubla devět kilogramů) a čtyři hodiny baletu denně sedm dní v týdnu. Během natáčení také byla několikrát zraněna včetně poškozeného vazu a vykloubeného ramene. Film \"Černá labuť\" získal uznání u kritiky a byl nominován na pět Oscarů, včetně kategorie nejlepší film. Tento film se stal jejím finančně nejúspěšnějším; její první film, který vydělal přes sto milionů amerických dolarů (106,9 milionů dolarů) v USA a Kanadě a celosvětově film vydělal přes 328 milionů. Ohlasy na její roli byly pozitivní. Za tuto roli získala nominace na Zlatý glóbus a Screen Actors Guild Award za nejlepší herečku ve vedlejší roli. Na 37. ročníku Saturnových cen byla také oceněna cenou za nejlepší herečku ve vedlejší roli.\n\nSpolu s Justinem Timberlakem byla obsazena do romantické komedie \"Kamarád taky rád\", která se natáčela od července do září 2010 v New Yorku a Los Angeles. Režisér filmu Will Gluck řekl, že když psal příběh tak myslel na Timberlaka a Kunis. „Byly dvojice herců, s kterými jsem chtěl pracovat, tak jsem to napsal pro Justina Timberlaka a Milu Kunis. Chtěl jsem to udělat víc jako film pro dospělé o sexu a také o vztazích.\" Film získal většinou pozitivní recenze a kritici pochválili chemii mezi ní a Timberlakem. Manohla Dargis z New York Times napsala, že „Rychle dokázala, že má nadání, které udržuje tradiční romantickou komedii\" a „její energie je tak osvěžující a expanzivní a její přítomnost tak živá, že vyplní celou obrazovku.\"\n\nJejí další film se jmenoval \"Méďa\" a objevila se zde po boku Marka Wahlberga. Spoluautorem a režisérem filmu je autor \"Griffinů\" Seth MacFarlane.\nV roce 2013 ztvárnila nejmladší ze tří čarodějnic, Theodoru, v disneyovském snímku \"Mocný vládce Oz\", kde si titulní roli zahrál James Franco. Svůj výkon ve filmu věnovala Margaret Hamilton, původní představitelce čarodějnice z filmu z roku 1939. Film i Kunisin výkon získaly smíšené recenze od kritiků. Ve stejném roce se společně s Clivem Owenem, Billym Crudupem a Marion Cotillard objevila v thrilleru \"Pokrevní pouto\". Film měl premiéru na Filmovém festivalu v Cannes a obdržel smíšené recenze. Kunis byla také obsazena do komedie \"The Angriest Man in Brooklyn\", kde hrála s Robinem Williamsem a Peterem Dinklagem. Film Paula Haggise, \"Ten třetí\", ve kterém se objevila s Liamem Neesonem, Olivií Wilde a Jamesem Francem, měl premiéru na Torontském mezinárodním filmovém festivalu, ale dostalo se mu negativních hodnocení. Nicméně Kunisin výkon někteří z kritiků chválili, například Deborah Young z \"The Hollywood Reporter\" napsala, že „její role jí dává mnoho prostoru, aby vyjádřila svůj talent a též příběhu dodává kus syrové intenzity“.\n\nStala se výkonnou producentkou feministicky laděného seriálu televize The CW, \"Meridian Hills\". V říjnu 2014 bylo oznámeno že spolu se svými partnery vybudovala novou produkční společnost s názvem Orchard Farm Productions.\n\nV roce 2015 vedle Channinga Tatuma ztvárnila titulní roli ve sci-fi snímku Wachovských, \"Jupiter vychází\". Film se povětšinou setkal s negativními ohlasy.\n\nV roce 2016 si zahrála po boku Kristen Bell a Christiny Applegate v komedii \"Matky na tahu\". V roce 2018 se roli zopakovala ve sequelu \"Matky na tahu o Vánocích\". Ten samý rok se objevila ve snímku \"Špión, který mi dal kopačky\", po boku Kate McKinnon.\n\n"}
{"id": "260965", "url": "https://cs.wikipedia.org/wiki?curid=260965", "title": "Táňa Pauhofová", "text": "Táňa Pauhofová\n\nTáňa Pauhofová, celým jménem Tatiana Pauhofová (* 13. srpna 1983 Bratislava), je slovenská filmová a divadelní herečka. Po absolvování gymnázia od roku 2001 studovala herectví na VŠMU v Bratislavě. Působí také v dabingu a reklamě. V současné době hraje ve Slovenském národním divadle, kde má stálé angažmá. Na televizní obrazovce se poprvé objevila jako desetiletá v seriálu \"Škriatok\".\n\n\n\nV roce 2006 získala slovenskou divadelní cenu sezóny - DOSKY za nejlepší ženský herecký výkon. Cenu obdržela za představení \"Manon Lescaut\". V roce 2007 byla zařazena Evropskou organizací pro propagaci a export filmů European Film Promotion (EFP) do seznamu Shooting Stars 2007.\n\n"}
{"id": "260967", "url": "https://cs.wikipedia.org/wiki?curid=260967", "title": "Northrop XP-56 Black Bullet", "text": "Northrop XP-56 Black Bullet\n\nNorthtrop XP-56 Black Bullet byl prototyp přepadového stíhače, vyvíjeného firmou Northrop v době druhé světové války.\n\nŠlo o radikální konstrukci bezocasého letounu, jehož koncepce navazovala na předválečné projekty samokřídel firmy Northrop. Prototyp měl pohánět vzduchem chlazený 24-válec do H, \"Pratt & Whitney X-1800\", v tlačném uspořádání. Ten by roztáčel dvojici protiběžných vrtulí. Projekt byl objednán 22. června 1940 a stavba prototypu byla objednána v září téhož roku. Vládní projekt R-40C, na jehož základě byl typ objednán, požadoval nekonvenčně řešená letadla, která by byla schopna výroby v roce 1942. V jeho rámci byl objednán vývoj dalších dvou projektů - Vultee XP-54 Swoose Goose a Curtiss XP-55 Ascender.\n\nKrátce po začátku stavby prototypu firma Pratt & Whitney zastavila práce na motoru X-1800 a proto byl použit méně vhodný Pratt & Whitney R-2800, který poháněl například Republic P-47 Thunderbolt. Paralelně se stavbou prototypu se jeho koncepce ověřovala na upraveném experimentálním letadle Northrop N-1M, které mělo namontováno křídlo podobné tomu u XP-56. Letoun poháněly dva malé motory Lycoming. Zkušební lety potvrdily dobrou stabilitu a letové vlastnosti radikálně řešeného letounu a vedly k objednání stavby druhého prototypu, objednaného 13. února 1942.\n\nPrototyp měl krátký, zavalitý trup. Byl řízen pomocí křidélek a elevonů. aby mohl pilot v případě nouze opustit letadlo na padáku, bylo možné odstřelit vrtule pomocí výbušniny. Dalším nekonvenčním prvek, uplatněným v konstrukci bylo, že trup byl vyroben z hořčíku. Ten měl být vyzkoušen jako možná náhrada strategického hliníku. Tento lehký kov byl použit na drak a potah letounu. Byla také použita nová metoda svařování.\n\nVýměna motoru a další problémy vedly ke zdržení stavby prvního prototypu (sériové číslo 41-786). Pojezdové zkoušky XP-56 začaly v dubnu 1943 a ukázaly vážné problémy s vybočováním letounu, což se přičítalo chybě v řešení brzd. Prototyp dostal nové, hydraulické brzdy a 30. září 1943 poprvé vzlétl z americké základny Muroc v severní Kalifornii. Po řadě pokusných letů byl první prototyp ztracen, když mu při přistání vybuchla pneumatika na levé podvozkové noze.\n\nDruhý prototyp prošel řadou úprav. Aby se dosáhlo lepší stability, bylo dopředu posunuto jeho těžiště a byla zvětšena kýlová plocha. Ukázalo se však, že to nemělo žádný efekt. Druhý prototyp XP-56 (42-38353) byl zalétán 23. března 1944. Pilot měl potíže při startu zvednout příď letounu a to až do rychlosti 160 mil. První let trval jen osm minut. Další už byly delší, ale špatné těžiště, příliš posunuté dopředu, dělalo problémy. Navíc byl typ schopen dosáhnout jen poměrně malých rychlostí. O pomoc při řešení tohoto problému byla požádána i NACA. Testy ještě v menší míře pokračovaly, ale protože byly lety s XP-56 označeny jako riskantní, byl projekt nakonec zastaven.\n\nDruhý prototyp se dochoval v \"National Air and Space Museum\" v Suitlandu ve státě Maryland.\n\n\n\n\n"}
{"id": "260971", "url": "https://cs.wikipedia.org/wiki?curid=260971", "title": "Dizzy Gillespie", "text": "Dizzy Gillespie\n\nDizzy Gillespie, vlastním jménem John Birks Gillespie (21. října 1917 Cheraw, Jižní Karolína, USA – 6. ledna 1993 Englewood, New Jersey, USA) byl americký jazzový trumpetista, kapelník, zpěvák a skladatel. Stál u zrodu bebopu a modern jazzu.\n\nGillespie byl trumpetový virtuos a nadaný improvizátor stavící na virtuózním stylu Roy Eldridge, ke kterému přidal vrstvy harmonické provázanosti, jež byla do té doby v jazzu neznámá. Svou hrou i jako učitel mladých muzikantů ovlivnil řadu trumpetistů.\n\nHrál na trubku ohnutou pod úhlem 45 stupňů. Podle jeho autobiografie byla trubka poškozena při nehodě v roce 1953. Gillespie si však pozměněný tón poškozeného nástroje oblíbil.\n\"„Po Armstrongovi a Eldridgeovi je Gillespie představitelem dalšího stadia jazzové hry na trubku. Techniku střemhlavých šestnáctinových až dvaatřicetinových běhů spojil s rytmickou vynalézavostí a variabilitou ve frázování i s harmonickou bohatostí, odpovídající bopovému jazyku.“\" \n\nNarodil se manželům Jamesi a Lottii Gillespie jako nejmladší z devíti dětí. Otec, který byl zedníkem, vedl místní amatérskou kapelu a děti měly přístup k většině hudebních nástrojů. Ve čtyřech letech začal John hrát na klavír, ve dvanácti letech na trombon a trubku. Když mu bylo deset let, otec zemřel. V roce 1933 získal John stipendium ke studiu hudby na afroamerické odborné škole Laurinburg Institute v Severní Karolíně, ale krátce před absolutoriem se rodina přestěhovala do Filadlfie (1935). Zde již byl schopen hrát v profesionálním orchestru Franka Fairfaxe po boku swingového trumpetisty Charlieho Shaverse. Tehdy mu kvůli jeho šaškování dal někdo přezdívku Dizzy, která mu zůstala. V roce 1937 odešel do New Yorku a nastoupil v orchestru Teddyho Hilla; v podstatě vystřídal svůj idol, Roye Eldridge. Když v roce 1939 odešel do big bandu Caba Callowaye, byl již renomovaným swingovým trumpetistou, ovšem s pověstí vtipálka, recesisty a muzikanta, který neustále zkouší nějaké hudební blázniviny.\n\n\"„Mezi návštěvníky schůzek u Mintonů byl Thelonious Monk, zachmuřený, vědecky se tvářící jedenadvacetiletý černoch s bopovým vousem, který hrál na piano, jako kdyby šlo o bohoslužbu, jako kdyby klávesnice byla oltář a on ministrant. »Líbil se nám Ravel, Stravinskij, Debussy, Prokofjev, Schönberg,« říká,\" [Gillespie] \"»a možná, že na nás trochu zapůsobili.« ... nějaký čas tam\" [u Mintonů] \"hrál také trumpetista Joe Guy a bubeník Kenny Clarke. Ale snad největší vliv měl Yardbird Parker, který o Schönbergovi nikdy neslyšel a tvrdí, že většinu toho, co si myslí o bepopu, si vykoumal na saxofonu doma v maminčině kůlně v Kansas City.“\" \n\nV srpnu 1937 potkal tanečnici Lorraine Willisovou (*6. ledna 1920), která právě byla na turné s Apollo Theater, a 9. května 1940 se vzali. Manželství ukončila až Dizzyho smrt; Lorraine Willis Gillespie zemřela 13. ledna 2004. Gillespiho dcera Jeanie Bryson (*10. března 1958) je jazzovou zpěvačkou; jejím manželem byl jazzový kytarista Coleman Mellett (1974–2009).\n\nV roce 1979 vyšla Dizzyho autobiografie \"To BE, or not ... to BOP: memoirs\".\n\n"}
{"id": "260983", "url": "https://cs.wikipedia.org/wiki?curid=260983", "title": "FSM", "text": "FSM\n\nZkratka FSM má více významů:\n\n"}
{"id": "260986", "url": "https://cs.wikipedia.org/wiki?curid=260986", "title": "Zuma (počítačová hra)", "text": "Zuma (počítačová hra)\n\nZuma je počítačová hra-puzzle vyvíjená firmou PopCap Games. Může být zdarma hrána na mnoho webových serverech a zakoupena na mnoho platforem včetně PDA, mobilních telefonů a iPodu. Nejnovější verze se jmenuje \"Zuma Deluxe\" a lze ji zakoupit pro operační systémy Microsoft Windows, Mac OS X a Xbox 360.\n\nHráč ovládá kamennou modlu žáby, která střílí různé barevné kuličky. Cílem je trefovat se do pohybujících se kuliček tak, aby tvořily skupiny po třech nebo více. Řetězec pohybujících se kuliček se nesmí dotknout zlaté lebky. Kolo je u konce, když řetězec nemá žádné kuličky. Pokud hráč ukončí 5–7 kol, zvládl jednu úroveň; hra obsahuje několik takových úrovní se zvyšující se obtížností.\n\n\n"}
