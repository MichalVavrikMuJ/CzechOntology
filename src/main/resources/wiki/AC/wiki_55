{"id": "295458", "url": "https://cs.wikipedia.org/wiki?curid=295458", "title": "Káně lesní", "text": "Káně lesní\n\nKáně lesní (\"Buteo buteo\"), známá také pod starším názvem káně myšilov, je středně velký druh dravce z čeledi jestřábovitých (Accipitridae).\n\nDorůstá 50–57 cm, v rozpětí křídel měří 113–130 cm a váží 775–975 g. Má kompaktní postavu, dlouhá široká křídla s černými konci letek, v letu široce rozevřený, krátký, zakulacený ocas s tmavým pruhováním a s tmavou páskou na konci, žluté neopeřené končetiny a žlutý, na konci černě zbarvený zobák. Jinak má však káně lesní ze všech ptačích druhů jedno z nejproměnlivějších zbarvení opeření, které se může pohybovat od čistě bílé až po téměř černou. Obecně přitom platí, že svrchu je pták zbarven jednolitě, zatímco spodinu těla mívá světlejší a alespoň částečně pruhovanou. Pohlaví jsou zbarvena stejně.\n\nVe střední Evropě hrozí záměna s velmi podobnou, ale vzácnější kání rousnou (\"Buteo lagopus\"), která má světlý ocas a izolovanou tmavou skvrnu v ohbí spodiny křídla, a s včelojedem lesním (\"Pernis apivorus\"), který má na rozdíl od káně lesní žluté oči a užší křídla.\n\nOzývá se nejčastěji mňoukavým, daleko slyšitelným „vijé“, které často napodobuje sojka obecná (\"Garrulus glandarius\"). Mláďata již od prvního dne žebrají o potravu protáhlým „kiiij kiiij“, které se s přibývajícím věkem stává hlubším a hlasitějším ().\n\nHnízdí v téměř celé Evropě s výjimkou Islandu, části Irska a Skandinávského poloostrova, východně zasahuje v podobě širokého pruhu přes střední Asii až po Japonsko. Zatímco v Evropě jsou populace především stálé (s výjimkou těch severských), asijští ptáci na zimu většinově migrují na jih a jihovýchod kontinentu (viz mapka s rozšířením).\n\nV Evropě je káně lesní nejhojnějším dravcem vůbec, hnízdí zde téměř jeden milion párů. V České republice se zdržuje početně po celý rok, hnízdí zde v počtu 9500–13 000 párů, a to až po nadmořskou výšku 1300 m n. m., a zimuje v počtu 20 000–50 000 jedinců. V populačním trendu byl v minulých letech zaznamenán mírný vzestup.\n\nHnízdí v lesích, za potravou zalétává na otevřená prostranství, jakými jsou např. pole, louky nebo pastviny; často vysedává také u silnic.\n\nBěhem hnízdního období jsou káně teritoriální, mimo toto období, zejména pak v oblastech s nadbytkem kořisti, však často tvoří menší volné skupiny. Ty lze zaznamenat i během tahu. Je známá díky svým zásnubním letům, při kterých kruhově plachtí, volně padá a opět stoupá.\n\nStruktura potravy může být silně variabilní podle místních podmínek a také vzhledem k proměnlivému životnímu prostoru káně.\nPotravu káně lesní tvoří převážně malí savci, ve střední Evropě především hraboš polní (\"Microtus arvalis\"). Požírá také ptáky, většinou mladé jedince, plazy (ještěrky, hady), červy, obojživelníky (většinou žáby) a ryby, konkrétně mrtvé nebo umírající jedince. Často vyhledává i auty sražená zvířata, čímž se sama vystavuje nebezpečí kolize s vozidly.\n\nV oblasti kolem Castellu v bavorském obvodu Dolní Franky byly v letech 1945 až 1960 doloženy 384 druhy ukořistěných zvířat na hnízdech, přičemž savci (hlavně myši) tvořili 70 % a ptáci 12 %. Zbytek tvořili plazi 15 % a obojživelníci 3 %.\n\nV letech 1981–1984 byla v okolí Berlína provedena studie zabývající se složením potravy u ještě neopeřených mláďat. Na hnízdech bylo jako kořist zaznamenáno celkem 257 druhů živočichů, z čehož 37 % představovali malí savci (především hraboši), 59 % ptáci, 1 % plazi, další 1 % obojživelníci a zbývající 2 % pak ryby.\n\nPohlavně dospívá ve druhém nebo třetím roce života. Páry jsou monogamní a mnohdy spolu setrvávají po celý život. Rozměrné hnízdo z větví buduje zpravidla vysoko v koruně stromu. Samice ve střední Evropě začínají první vejce klást již v březnu, většinou však až v polovině dubna. V jedné snůšce bývají obvykle dvě až tři, někdy i jedno nebo čtyři bílá, červeno-hnědě skvrnitá, průměrně 56 × 45 mm velká vejce vážící asi 60 g. Jsou kladena v intervalu dvou až tří dnů a na jejich 33–35denní inkubaci se podílejí oba rodiče. Mláďata hnízdo opouštějí po 42–49 dnech, ale stále se nacházejí v jeho blízkosti a ještě dalších 6–10 týdnů jsou rodiči krmena. Poté hnízdní teritorium opouštějí a usazují se obvykle několik kilometrů od jeho hranic. Byly však zaznamenány případy, kdy se mládě uchýlilo do vzdálenosti celých 200 km od hnízda.\n\nÚmrtnost mladých ptáků v prvním roce života činí 51 %, v druhém roce 32 % a ve třetím roce 29 %.\n\nV přírodě se obvykle dožívá asi 10 let. Nejstarší káně kroužkovaná v České republice byla sražena autem ve věku 17 let a 1 měsíce, vůbec nejstarší ve volné přírodě žijící jedinci se dožili 26 let.\n\nV současné době ji ohrožuje především pronásledování, kolize s vozidly, zranění na drátech elektrického napětí, rušení na hnízdištích a kácení lesů, které mnohdy vede ke ztrátě hnízd.\n\nKáně lesní je jedním z 28 zástupců rodu \"Buteo\", který je v Eurasii a Africe zastoupen 10 druhy. Jejími nejblíže příbuznými jsou káně bělochvostá (\"B. rufinus\"), k. stepní (\"B. hemilasius\") a k. horská (\"B. oreophilus\"), s kterými tvoří tzv. superdruh.\n\nRozeznáváme 11 poddruhů:\n\n"}
{"id": "295460", "url": "https://cs.wikipedia.org/wiki?curid=295460", "title": "Gary Sinise", "text": "Gary Sinise\n\nGary Alan Sinise (* 17. březen 1955, Blue Island, Illinois) je americký herec a filmový režisér, držitel Emmy a Zlatého glóbu, nominovaný na Zlatou palmu a Oscara (za roli poručíka Dana Taylora ve filmu \"Forrest Gump\"). Hraje detektiva Maca Taylora v seriálu \"Kriminálka New York\".\n\nNarodil se 17. března 1955 v malém městě Blue Island v americkém státě Illinois. K filmu jej to táhlo už od mládí, a není divu, jeho otec živil jako střihač televizních filmů a seriálů. Sinise si jako středoškolák vyzkoušel image rockera, když hrál s vlastní kapelou. V téže době poprvé okusil i herectví ve velkém školním představení \"West Side Story\". Během studia vysoké školy založil s kamarády divadelní společnost Steppenwolf Theatre Company, kde psal hry, režíroval a hrál. V té době jeho život ovlivnila dvě setkání. Tím prvním byla herečka Moira Harrisová, která se stala jeho životní partnerkou. Tím druhým byl herec John Malkovich, jenž se stal jeho blízkým přítelem. Toho později obsadil do svých režijních počinů \"Míle od domova\" a \"O myších a lidech\". Již předtím se však společně objevovali na divadle a prvního významného úspěchu dosáhli už v roce 1982 ve hře \"True West\", která mu vynesla hereckou cenu.\n\nCoby začínající herec se poněkud překvapivě na deset let uzavřel do divadelního světa. Filmoví diváci jej na stříbrném plátně mohli spatřit až roku 1992 ve snímku \"Půlnoční představení\". V osmdesátých letech se kromě divadla angažoval jako herec a především režisér televizních snímků, a kromě toho v roce 1988 debutoval jako režisér celovečerního filmu titulem \"Míle od domova\", v němž hlavní roli ztvárnil Richard Gere.\n\nLéta strávená mimo hollywoodské filmové dění si však záhy vynahradil. Jeho zjevný herecký talent i charisma objevili přední američtí filmaři. Po válečném snímku \"Hlídka v Ardénách\" vyrazil roku 1994 dech všem divákům i kritikům rolí poručíka Dana v dnes již klasickém oscarovém filmu Roberta Zemeckise \"Forrest Gump\". Ačkoli měl podstatně menší prostor než jeho kolega Tom Hanks, který zde hrál hlavní roli, dokázal z role vytěžit maximum a vysloužil si svou první nominace na Oscara.\n\nNebyl nikdy příliš zahleděný sám do sebe a proto mu nečinilo problém přijmout maličkou roli ve westernu \"Rychlejší než smrt\", či si zopakovat své působení na televizní obrazovce v dramatu \"Truman\", kde ztvárnil bývalého prezidenta USA Harryho Trumana a za svůj výkon získal řadu ocenění včetně Zlatého glóbu. O pár let později si odnesl za televizní snímek \"George Wallace\" i cenu Emmy. V televizní minisérii \"Svědectví\" (\"The Stand\", 1994) se ocitl v katastrofické vizi podle knihy Stephena Kinga.\n\nÚspěšné herecké partnerství s Tomem Hanksem si zopakoval v dramatu \"Apollo 13\", kde ztvárnil astronauta Toma Mattinglyho, který kvůli podezření na infekční nemoc nemůže být letět na Měsíc. S režisérem snímku Ronem Howardem se setkal také na natáčení thrilleru \"Výkupné\", ve kterém s přehledem v hlavní záporné roli přehrál i hlavní hvězdu snímku Mela Gibsona. Jeho herecké kvality zužitkoval také Kevin Spacey ve svém režijním debutu \"Albino Alligator\", kde mu svěřil hlavní úlohu. V druhé polovině 90. let se stále častěji objevoval v rolích padouchů, či nejednoznačných postav, ať už to bylo v thrilleru Briana De Palmy \"Hadí oči\" nebo ve \"Falešné hře\". Menší roli získal opět po boku Toma Hankse v dramatu \"Zelená míle\".\n\nPřišlo období, kdy si mohl připsat do filmografie několik hlavních rolí. Ani \"Impostor\" ani De Palmova \"Mise na Mars\" se však nesetkaly s příliš vřelým přijetím, a on se tak znovu uchýlil k rolím vedlejším. Nedávno jsme jej mohli vidět v dramatu \"Lidská skvrna\" po boku Nicole Kidmanové, nyní se jeho hereckou partnerkou stala Julianne Mooreové v thrilleru \"Zloději paměti\".\n\nJedná se o všestranného umělce, který by dozajista dokázal udělat velkou hereckou kariéru ve filmu. Jeho zájmy jsou však natolik široké, že raději zvolil cestu, na níž se nedočká nejvyšší slávy, ale jeho tvůrčí talent rozhodně nezůstane nezužitkován. Angažuje se na divadle, v televizi i ve filmu, a do všech odvětví vnáší své nápady, schopnosti a nezpochybnitelné charisma.\n\nDíky jeho roli ve filmu \"Forrest Gump\" si někteří lidé myslí, že skutečně má amputované obě dolní končetiny. Není to pravda, jeho nohy byly totiž digitálně vymazány za pomocí výpočetní techniky. Více informací můžete získat z některých DVD disků s filmem, kde je tento trik vysvětlen.\n\n"}
{"id": "295462", "url": "https://cs.wikipedia.org/wiki?curid=295462", "title": "Orchestřiště", "text": "Orchestřiště\n\nOrchestřiště je zvláštní část velkého kamenného divadla, ve kterém obvykle během divadelního představení účinkuje orchestr. Vzhledem k tomu, že je nutné, aby hudbu z orchestru bylo dobře slyšet jak na jevišti tak i v hledišti bývá orchestřiště umístěno na stavebně sníženém místě v prostoru mezi hledištěm a jevištěm. Součástí orchestřiště musí být dirigentský pult, který musí být umístěn tak, aby bylo na dirigenta vidět ze všech míst na jevišti, dále také běžné potřeby pro muzikanty - notové stojany, sedačky, lampičky pro osvětlování notových zápisů apod. Jak již bylo uvedeno, orchestřiště bývá stavebně sníženo tak, aby hudebníci nepřekáželi divákům ve výhledu a hercům či pěvcům v kontaktu s diváky, z tohoto důvodu mívá orchestřiště také svůj vlastní vchod, kterým hudebníci a dirigent přicházejí a odcházejí tak, aby nerušili ani diváky, ani ostatní účinkující.\n\nModerní divadelní budovy mívají orchestřiště stavebně způsobeno tak, že je lze v případě potřeby překrýt divadelními deskami (prkny) a o velký kus tak zvětšit zejména přední část divadelního jeviště resp. předscénu.\n\n"}
{"id": "295465", "url": "https://cs.wikipedia.org/wiki?curid=295465", "title": "Hvězdná brána: Archa pravdy", "text": "Hvězdná brána: Archa pravdy\n\nHvězdná brána: Archa pravdy (v anglickém originále Stargate: The Ark of Truth) je americko-kanadský sci-fi film z roku 2008, součást franšízy \"Hvězdné brány\" společnosti Metro-Goldwyn-Mayer. Scénář snímku napsal Robert C. Cooper, který film také režíroval. \"Archa pravdy\" navazuje na televizní seriál \"Hvězdná brána\"; je zakončením orijského příběhu, jenž představoval hlavní dějovou linii posledních dvou řad tohoto seriálu. Vojenský tým SG-1 se ve filmu vydává do vzdálené orijské galaxie hledat takzvanou Archu pravdy, která by mohla být důležitou zbraní k poražení samotných Oriů.\n\n\"Archa pravdy\" je jedním ze dvou filmů franšízy (tím druhým je \"\"), které byly určeny pro DVD trh. Na DVD byl tento snímek premiérově vydán 11. března 2008, na český trh byla lokalizovaná verze uvedena 11. srpna 2008.\n\nFilm popisuje pokus týmu SG-1 najít tzv. Archu pravdy, zařízení schopné přesvědčit každého, kdo ji otevře, o „pravdě“, jež je do archy naprogramována. Vyvinuli ji Antikové za účelem porazit Orie, kteří se předtím pokusili Antiky zničit. I když orijský slib o povznesení je lež, Antikové se nakonec rozhodli, že nemají právo artefakt použít, protože věřili ve svobodu přesvědčení.\n\nSG-1 objeví na Dakaře bednu, kterou považují za Archu pravdy. Než ji však mohou otevřít, dorazí orijští vojáci v čele s Tominem. Daniel Jackson je přelstí, aby bednu otevřeli, poté ale zjistí, že o Archu se nejedná. Orijský převor nařídí Tominovi pozemský tým zabít, on však odmítne a naopak Mitchell zabije převora, jehož schopnosti jsou blokovány protipřevorským zařízením. Ze šoku z převorovy smrti se orijští vojáci vzdají.\n\nNa Zemi se generál Landry setká s Jamesem Marrickem, zástupcem mezinárodní komise IOA, který poté vyslýchá Tomina. Jackson si díky rozhovoru s Tominem uvědomí, že Archa pravdy zůstala v orijské galaxii. Marrick je přidělen na palubu \"Odyssey\", jež se s týmem SG-1 vydá superbránou do orijské galaxie najít Archu pravdy a zastavit tak Orie a jejich křížovou výpravu jednou provždy. V orijské galaxii se setkají s Hertisem, členem protiorijského odboje, který jim sdělí, že podle legendy se Archa nachází na Celestu (v originále Celestis), hlavní orijské planetě. \"Odyssea\" (v originále \"Odyssey\") se tam vydá, po transportu SG-1 na povrch Celestu aktivuje Marrick na palubě lodi asgardský počítač, který upozorní Orie na jejich pozici.\n\nMitchell a Carterová se transportují zpět na palubu lodi, kde zjistí, že Marrick s pomocí počítače vyrobil replikátora, kterého chce dostat do jedné z orijských lodí a nechat jej, aby zničil celou jejich flotilu. Mitchell se ho pokusí zneškodnit protireplikátorskou zbraní, replikátor však unikne a Marrick jim prozradí, že IOA odstranila slabiny v jeho konstrukci, ale že konvenční zbraně stále mohou zničit jednotlivce. Také jim naznačí, že existuje bezpečnostní kód, jenž ale nezná, a poté je zavřen v lodní cele. Protože se k \"Odysseji\" přibližuje několik orijských křižníků, pokusí se Mitchell přenést z planety na loď Jacksona, Teal'ca, Valu a Tomina. Replikátor nicméně převezme kontrolu nad systémem, takže je transport nemožný. Aby \"Odyssea\" orijským lodím unikla, musí skočit do hyperprostoru a zbytek týmu ponechat na Celestu.\n\nDaniel Jackson objeví Archu v katakombách na planetě, tým ji proto vyzvedne na povrch. V tu chvíli je napadnou orijští vojáci, Teal'ca střelí do zad a ostatní zajmou. Po převozu do města Vala zjistí, že Oriové byli skutečně zabiti Merlinovou zbraní (viz epizoda „Maskování“). Adria se však povznesla a převzala veškerou jejich moc. Teal'c i se zraněním pochoduje k městu, na dohled od něj však zkolabuje. Je však oživen Morgan Le Fay, takže může pokračovat dál. Morgan se objeví (nejprve v podobě Merlina) v Jacksonově cele a řekne mu, že pokud vystaví jednoho z převorů účinkům Archy, i ostatní převorové budou zasažení díky vzájemnému spojení jejich holí. To oslabí Adrii tak, že ji díky Morgan mohou dostat do patové situace.\n\nNa Zemi dorazí převor a nabídne poslední šanci přijmout víru v Počátek. Když generál Landry jej odmítne vyslechnout ho, \"Apollo\" zachytí flotilu orijských mateřských lodí, které čekají na okraji sluneční soustavy. Mezitím na \"Odysseji\" zaútočí rozmnožení replikátoři na Marricka a využijí jeho tělo. V následující bitvě dokáže Mitchell na chvíli přerušit replikátorské spojení s Marrickovým mozkem, ten mu rychle sdělí, že autodestrukční kód je na druhé straně krystalu, který použil k vytvoření prvního replikátora. Mitchell aktivuje nálož a tím Marricka zabije, poté informuje Carterovou, která spustí příkaz, jenž deaktivuje všechny replikátory na lodi.\n\nKdyž Jackson Archu aktivuje a otevře, Doci je zasažen paprskem vycházejícím z ní a prozře, že Oriové nejsou bohové, přičemž toto přesvědčení se začne šířit mezi všemi převory a jejich stoupenci v orijské galaxii. Adriina moc je nyní oslabena a Morgan je schopná se s ní utkat ve věčném zápasu. Po návratu do Mléčné dráhy vystaví na Velitelství Hvězdné brány (SGC) zajatého převora účinkům Archy a tím obrátí všechny převory i v této galaxii.\n\nTomin odchází do orijské galaxie jako nový vůdce svých lidí. On i Vala souhlasí, že ačkoliv Oriové byli lháři, tak učení Počátku má samo o sobě smysl. Tomin se Valy zeptá, jestli by nešla s ním, ta však odvětí, že má už svoje místo v SGC. Přes Jacksonovy námitky je Archa přesunuta do oblasti 51, kde bude dále zkoumána.\n\n\n\"Hvězdná brána: Archa pravdy\" je zakončením orijské příběhové linie seriálu \"Hvězdná brána\", která začala první epizodou deváté řady tohoto seriálu. Příběh filmu původně Robert C. Cooper plánoval pro pět až šest epizod na přelomu desáté a jedenácté sezóny seriálu, jeho výroba však byla po desáté řadě v srpnu 2006 kanálem Sci-Fi Channel zastavena. Plánované ukončení desáté sezóny mělo uvést na obrazovky koncept Archy pravdy, artefaktu, po kterém pátrá SG-1. V dalším vývoji příběhu měla SG-1 zjistit, že zařízení se nachází v orijské galaxii a že by mohlo pomoci proti orijským vojákům v jejich křížové výpravě. Do orijské galaxie měla pozemský tým dostat skrz superbránu loď \"Odyssea\". Sci-Fi Channel nicméně požadoval, aby děj seriálu byl ukončen, takže producenti přišli s nápadem epizody „Bez konce“, která je posledním dílem celého seriálu. Příběh filmové \"Archy pravdy\" se tak odehrává po událostech epizody „Bez konce“, avšak ještě před čtvrtou řadou seriálu \"\".\n\nNatáčení filmu probíhalo od 17. dubna do 8. května 2007, natáčen byl na 35mm film s formátem obrazu 16:9. Joel Goldsmith vytvořil pro \"Archu pravdy\" orchestrální hudbu, což je rozdíl oproti epizodám seriálu, pro které psal syntetickou hudbu. Rozpočet snímku 7 milionů dolarů byl vyšší, než rozpočet běžných epizod \"Hvězdné brány\" (okolo 2 milionů dolarů).\n\nPrvní dabing \"Archy pravdy\" vznikl pro vydání lokalizované české verze DVD. V roce 2008 jej pro distributora Bontonfilm vyrobilo Barrandov Studio dabing, režisérem byl Petr Pospíchal, překladatelem Ivan Němeček. Oproti seriálu bylo však obsazení zcela odlišné, jedinými shodnými dabéry byli Pavel Rímský jako Teal'c a Petr Gelnar jako seržant Harriman. Novou verzi dabingu pořídila skupina skupina Nova, vyrobila jej v roce 2013 pro CET 21 firma DW Agentura, režisérem byl Ivan Holeček, překladatelem Lukáš Krincvaj. U tohoto dabingu bylo zachováno seriálové obsazení hlavních postav.\n\nFilm \"Hvězdná brána: Archa pravdy\" byl v regionu 1 vydán na DVD dne 11. března 2008. V televizi byl poprvé odvysílán na britské stanici Sky One 24. března 2008, v regionu 2 byl vydán 14. dubna 2008. DVD s filmem obsahuje také komentáře režiséra Roberta C. Coopera, kameramana Petera Woestea a herce Christophera Judge, 30 minut záběrů „za scénou“, část panelu \"Hvězdné brány\" na Comic-Conu 2007 a devítiminutové shrnutí orijské příběhové linie z deváté a desáté řady seriálu.\n\nV prvních dvou týdnech po vydání vydělal film v půjčovnách DVD v USA 2,97 milionů dolarů. Ve Spojených státech dosáhl celkový zisk z prodeje DVD devíti milionů dolarů.\n\nV Česku byla lokalizovaná DVD verze \"Archy pravdy\" uvedena na trh 11. srpna 2008 (do půjčoven), respektive 25. srpna 2008 (do prodeje). S původním dabingem byl film v Česku odvysílán poprvé 3. dubna 2010 na stanici AXN Sci-Fi, premiéra s novým dabingem se odehrála 13. února 2013 na stanici Fanda.\n\n"}
{"id": "295469", "url": "https://cs.wikipedia.org/wiki?curid=295469", "title": "Baba (pohoří)", "text": "Baba (pohoří)\n\nBaba (makedonsky Баба, resp. Баба планина) je pohoří se na jihu Severní Makedonie, při státní hranici s Řeckem. Nejvyšším vrcholem je Pelister (2601 m). Po pohořích Korab (Velký Korab, 2764 m) a Šar planina (Titov vrh, 2747 m) je třetím nejvyšším masivem Severní Makedonie.\n\nPohoří Baba leží východním směrem od Prespanského jezera. Na jihu netvoří vymezení pohoří státní hranice s Řeckem, jak by se mohlo zdát, ale horstvo pokračuje i na tomto území. Východní hranici tvoří údolí Pelagonija. Na severu je masiv vymezen spojnicí měst Ohrid a Bitola.\n\nGeologicky je pohoří tvořeno krystalickými horninami jako jsou břidlice a žula. Dávná ledovcová činnost zde po sobě zanechala rozlehlé kary. V některých se také nacházejí horská plesa. Nejznámějšími jsou Golemo Ezero a Malo Ezero.\n\nPohoří Baba je poutavý horský masiv modelovaný především travnatými hřbety. Na některých místech vystupují skály na povrch a tvoří tak nejvyšší štíty masivu. Od roku 1948 je pohoří zahrnuto do Národního parku Pelister, který chrání zajímavou květenu (např. endemitní borovice rumelská), a pestré zastoupení místní fauny (jelen, medvěd, vlk).\n\nDo nedávné doby bylo pohoří Baba turisty zcela zapomenuté v důsledku války na Balkánu. V současnosti se situace lepší a např. turistické značení se neustále obnovuje a rozšiřuje. Nejlepší přístup do hor je z města Bitola a malé obce Resen na severu masivu.\n"}
{"id": "295476", "url": "https://cs.wikipedia.org/wiki?curid=295476", "title": "Bělokur rousný", "text": "Bělokur rousný\n\nBělokur rousný (\"Lagopus lagopus\"), někdy nazýván bělokur tundrový či kur rousný, je středně velký pták z řádu hrabavých (\"Galliformes\"), čeledi bažantovitých (\"Phasianidae\"), podčeledi tetřevi (\"Tetraoninae\"). Hnízdí v březinách nebo jiných lesích a v tundře v severní Eurasii, na Aljašce a v severní Kanadě. Bělokur rousný je jedním ze symbolů Aljašky.\n\nNa území Česka žil v ledových dobách, existují však i zprávy o jeho přežívání do historicky nedávné doby, např. ještě v 18. století měl obývat vyšší patra Krkonoš a v roce 1789 byl prý zastižen u Prahy. Tyto zprávy nejsou ale zcela prokázané.\n\nBělokur rousný dosahuje délky 35–44 cm a hmotnosti 0,4–0,8 kg. Rozpětí křídel činí 55–65 cm.\n\nPoddruhem bělokura rousného je specifický bělokur skotský (\"Lagopus lagopus scotica\"), který je jeho britskou formou.\n\nŽiví se výhradně rostlinnou potravou, ale mláďata někdy pozřou i hmyz.\n\n\n"}
{"id": "295479", "url": "https://cs.wikipedia.org/wiki?curid=295479", "title": "Javne", "text": "Javne\n\nJavne (hebrejsky יַבְנֶה; arabsky يبنة, \"Yibna\", latinsky \"Iamnia\", česky v historických pramenech \"Jamnie\", v oficiálním přepisu do angličtiny Yavne) je město v Centrálním distriktu v Izraeli.\n\nLeží v nadmořské výšce 30 metrů 25 km jižně od Tel Avivu. Nachází se v jižní části izraelské pobřežní planiny.\n\nVe městě stojí železniční stanice Javne. Prochází tudy železniční trať Tel Aviv-Aškelon. Podle údajů z roku 2011 se v roce 2012 očekávalo dokončení dalšího vlakového spojení. Ze západu má k městu vést pokračování již provozované železniční trati Tel Aviv - Rišon le-Cijon Moše Dajan sledující těleso dálnice číslo 4, na níž se buduje železniční stanice Javne ma'arav.\n\nKniha Jozue zmiňuje město Javne jako hraniční město mezi zemí kmene Dan a kmene Judy, Jabneel. Později byly jeho hradby strženy králem Uzijášem v bitvě proti Pelištějcům.\n\nPozději bylo město Římany přejmenováno na Jamniu (). Po zničení Druhého chrámu, v roce 70 n.l., přesunul Sanhedrin do Jamnie Rabbi Jochanan Ben Zakkai. Zřejmě kvůli narůstajícím konfrontacím mezi judaismem a raným křesťanstvím a kvůli diskusím uvnitř judaismu mezi farizeji a apokalyptickými směry vznikla potřeba vymezit se vůči těmto nově vzniklým skupinám a uzavřít kánon posvátných spisů. Když byl hlavou školy Jochananův nástupce Gamaliel II., byla do Jamnie svolána synoda, která mezi lety 90 a 100 n.l. rozhodla o rozsahu posvátných spisů hebrejské bible.\n\nNejednalo se však o synodu v podobě, jakou známe u pozdějších koncilů, avšak jamnijští rabíni měli zákonnou pravomoc nad židovskou komunitou, takže se spíše jedná o konsensus učitelů jamnijské školy. Vzniká zde tak Palestinský kánon, v němž se objevuje rabínský judaismus.\n\nV roce 1141 město dobyli křižáci, město přejmenovali na Ibelin a postavili zde hrad. Ibelin dal jméno šlechtickému rodu Ibelinů, který hrál důležitou roli v Jeruzalémském a později Kyperském království. Ibelin sám pak byl zajat Saladinem v roce 1187.\n\nNynější Javne bylo založeno roku 1949 po vzniku státu Izrael jako jednotně řešené sídliště pro nové přistěhovalce (takzvané Rozvojové město).\n\nPodle CBS se ve městě nachází 16 škol s celkovým počtem 7 445 studentů. Ti studují celkem na 11 základních školách (4 037 žáků) a na 9 středních školách (3 408 studentů). 59,6% studentů dvanáctého ročníku je připuštěno k maturitě (r.2001).\n\nPodle CBS žilo v roce 2000 ve městě 10 910 zaměstnanců a 966 z nich byly osoby samostatně výdělečně činné. Průměrná měsíční mzda v roce 2000 byla 5 699 šekelů. Průměrná měsíční mzda mužů pak byla 7 430 šekelů oproti 4 042 šekelů průměrné měsíční mzdy žen. Průměrná měsíční mzda osob samostatně výdělečně činných byla 7 631 šekel. V roce 2000 bylo ve městě 640 nezaměstnaných a 2 396 osob pobíralo nějaký druh podpory.\n\nPodle údajů z roku 2009 tvořili naprostou většinu obyvatel Židé - cca 32 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 32 900 osob).\n\nJde o středně velkou obec městského typu s dlouhodobě rostoucí populací. K 31. prosinci 2017 zde žilo 45 500 lidí.\n\nV roce 2001 žilo ve městě 15 800 mužů a 16 000 žen. Věková struktura obyvatelstva byla následující:\n\n\"* údaje od roku 2010 zaokrouhleny na stovky\"\n\n\n"}
{"id": "295480", "url": "https://cs.wikipedia.org/wiki?curid=295480", "title": "Roš ha-nikra", "text": "Roš ha-nikra\n\nRoš ha-nikra (hebrejsky ראש הנקרה, doslova \"Hlava trhliny\") je přírodní rezervací, která se nachází na pobřeží Středozemního moře zcela na severu Izraele. Roš ha-nikra je výběžkem Reches ha-Sulam, horského hřebenu, který vymezuje ze severozápadu Galileu, a je zvláštní svými ostrými útesy, které sestupují do Středozemního moře. Na jihu přírodní rezervace se nacházejí také tři ostrovy.\n\nGeologický útvar Roš ha-nikra se skládá ze tří vrstev:\n\nReches ha-Sulam byl osídlen Féničany. Vojsko Alexandra Makedonského na tomto místě později v roce 323 př. n. l. těžili kámen, aby mohli vytvořit přechod mezi pevninou a blízkým městem Týros a dobýt jej.\n\nRoku 1915 prorazila britská armáda skrz skálu silniční tunel a během druhé světové války tunel železniční, kterým vedla železnice spojující Egypt s Tureckem a Evropou. V březnu 1948 však jednotky Palmach tunel odpálily, aby znemožnily průchod libanonským ozbrojencům. V roce 1949 vyrostla jihovýchodně od vlastních útesů židovská vesnice typu kibuc nazvaná Kfar Roš ha-Nikra. Jejími zakladateli byli veteráni Palmachu.\n\nRoku 1968 byl kvůli zpřístupnění veřejnosti do jeskyní proražen 400 m dlouhý tunel a vybudována lanovka.\n\n"}
{"id": "295481", "url": "https://cs.wikipedia.org/wiki?curid=295481", "title": "Provazec", "text": "Provazec\n\nSlovo provazec obecně vyjadřuje spletený svazek vláken, může se jednat o :\n\n\n"}
{"id": "295482", "url": "https://cs.wikipedia.org/wiki?curid=295482", "title": "Odstranění šumu", "text": "Odstranění šumu\n\nOdstranění šumu, potlačení šumu nebo redukce šumu je proces, který se pokouší odstranit ze signálu šum. Znalost charakteristik šumu a typu signálu může pomoci k výběru konkrétní metody. Bez znalosti charakteristiky šumu nebo signálu není možné šum odstranit. Nejčastěji činěnými předpoklady o šumu jsou: vysoká frekvence, nízká energie, malá korelace s původním signálem.\n\nOdstranění šumu a vyhlazení signálu za pomoci prahování vlnkových koeficientů je jednou z nejznámějších a nejjednodušších aplikací vlnkové transformace.\n\nNejprve se spočítá diskrétní vlnková transformace signálu. Pro prahování koeficientů je možno použít jakýkoli postup. Nejčastěji se ale používá tvrdé (') či měkké (') prahování.\n\nPři tvrdém se koeficienty menší než práh formula_1 nahradí nulami.\n\nU měkkého se navíc ostatní posunou o velikost prahu směrem k nule (to má za následek větší ztrátu energie signálu).\n\nVolba prahu závisí na použitých vlnkách i charakteru šumu a může být odlišná v různých měřítkách. Pro normální rozdělení formula_4 šumu se používá\nkde formula_6 je počet vzorků signálu. Je třeba určit rozptyl šumu. D. L. Donoho a I. M. Johnstone odvodili\nPro prahování se signál zpět složí pomocí inverzní DWT.\n\nJedná se například o obraz z digitálních nebo filmových kamer, kde je k dispozici pouze jediná realizace snímku (nelze tedy použít průměrování více snímků).\n\nV digitálním obraze rozeznáváme nejčastěji dva typy šumu:\n\nU barevných obrazů je třeba vhodně zvolit barevný model, na jehož složky budou metody aplikovány. Metody odstranění šumu můžeme rozdělit následovně:\n\nPodle frekvenční charakteristiky šumu mají tyto lineární filtry často charakter dolní propusti. Filtry lze na obraz aplikovat pomocí konvoluce.\n\nJedna z metod odstranění šumu je konvoluce s maskou, která se skládá z elementů určených Gaussovou funkcí. Tato metoda vede k rozmazání obrázku, což může být pro další zpracování obrazu problém (například pro detekci hran). Je to efektivní technika k potlačení Gaussova šumu.\n\n2D Gaussova funkce:\n\nHodnota každého pixelu je určena průměrem jeho a jeho nejbližších sousedů. Opět vede k rozmazání obrazu. Jako Gaussův filtr je efektní k potlačení Gaussova šumu. Je to vlastně speciální případ Gaussova filtru s nekonečnou směrodatnou odchylkou (formula_10).\n\n\nObecná dolní propust propustí jen nízké frekvence (šum je zpravidla vysokofrekvenční). Je možné ji aplikovat buď postupně přímo na obraz pomocí konvoluce s malou konvoluční maticí (získanou například inverzní Fourierovou transformací z frekvenční charakteristiky filtru) nebo násobením celé frekvenční charakteristiky filtru s celou frekvenční charakteristikou obrazu (získanou například Fourierovou transformací).\n\nPříkladem nelineárního filtru je mediánový filtr nebo rank-order filtry. Mediánový filtr vezme pro každý pixel obrazu jeho okolí. Ze všech těch pixelů vybere medián, který se stává novou hodnotou zpracovávaného pixelu. Rank-order filtr pracuje podobně, ale nevybírá ze seřazených pixelů okolí medián (ležící přesně uprostřed) ale jinou hodnotu (ležící například ve dvou třetinách). V případě barevného obrazu se pixely porovnávají podle váženého průměru kanálů (například podle intenzity, ', '). Mediánový filtr je vhodný k odstranění náhodného šumu.\n\nDalším nelineárním filtrem je tzv. „konzervativní vyhlazení“. Jedná se o rychlou metodu určenou k odfiltrování izolovaných pixelů s výjimečně vysokou nebo nízkou intenzitou (například šum typu sůl a pepř). Tato metoda se snaží nejprve detekovat vadný pixel. Tedy nejdříve nalezne minimální a maximální hodnotu intenzity z okolí pixelu, jehož hodnotu chceme spočítat. Jestliže je hodnota tohoto centrálního pixelu mezi minimem a maximem, je pixel předán do výstupního obrazu beze změny. V opačných případech by měl být pixel nahrazen novou hodnotou, jež je odvozena z nepostižených sousedních pixelů. Například v případě, že je jeho hodnota menší než minimum, je nahrazen tímto minimem. Naopak, je-li jeho hodnota větší než maximum, je nahrazen maximem.\n\nObraz je rozložen diskrétní vlnkovou transformací a na získané koeficienty je aplikování nejčastěji tvrdé nebo měkké prahování. Metoda je popsána výše.\n\nMezi nelineární filtry patří také bilaterální filtr, který při odstranění šumu zachovává ostré hrany, nebo metody založené na Vector-Valued Image Regularization with PDEs.\n\n"}
{"id": "295492", "url": "https://cs.wikipedia.org/wiki?curid=295492", "title": "Provazec (jednotka)", "text": "Provazec (jednotka)\n\nProvazec je stará česká délková míra používaná již ve středověku, doložena je od 13. století z doby panování krále Přemysla Otakara II. \n\nJako staročeská polní míra byla podle nařízení Přemysla II. z roku 1268 dlouhá 42 loktů (24,84 metrů). Po shoření zemských desek roku 1541 byl provazec ustanoven na 52 českých loktů (30,82 metrů). Uvádí se také provazec rybnikářský s délkou 22 loktů (13,01 metrů). Podle nařízení Karla IV. se užívalo i tzv. viničný provazec o délce 64 loktů (37,85 metrů). Podle měststkých práv měl viniční provazec v Praze délku 72 loktů (42,59 metrů).\n\n\n\n"}
{"id": "295493", "url": "https://cs.wikipedia.org/wiki?curid=295493", "title": "Vatikánský rozhlas", "text": "Vatikánský rozhlas\n\nVatikánský rozhlas, v originále Radio Vaticana, je oficiální rozhlasová stanice Vatikánu, kterou na přání papeže Pia XI. vybudoval slavný italsko-irský vynálezce Guglielmo Marconi. Hlavním sídlem Vatikánského rozhlasu je severní věž v leonských hradbách s přilehlým palácem Lva XIII. Vedením rádia jsou od jeho počátků pověřeni jezuité. Autorem světoznámé znělky rádia \"Kristus kraluje, Kristus vítězí\" (Christus regnat, Christus vincit, Christus imperat) je český hudební skladatel Jan Kunc.\n\nUž od počátku panovala představa, že úkolem rádia je pokrýt co největší část světa vysíláním a pomáhat tak v komunikaci Svatého stolce s věřícími a šíření katolické víry. Radio původně nevysílalo žádné reklamy, což se změnilo v červenci 2009.\n\nRádio bylo založeno v roce 1929, krátce po vzniku samostatného městského státu Vatikán. Pro potřeby rozhlasu byla ve Vatikánských zahradách postavená nová budova, dnešní vysílací centrum Marconi. První vysílání zahájil 12. února 1931 sám Pius XI. latinskou promluvou. V roce 1936 bylo rádio uznáno Mezinárodní radiofonní unií (UIR). V témže roce byly vytvořeny nové kanceláře a rozhlasová studia v paláci Lva XIII. při severní kruhové věži leonské zdi.\n\nJiž během druhé světové války se vysílalo v devíti jazycích a po roce 1945 se počet jazykových mutací ještě zvýšil. Také se rozšířil redakční tým. Kvůli potřebě silnějších vysílačů byla roku 1954 zahájena stavba vysílacího střediska v Santa Maria di Galeria, severozápadně od Říma. Pius XII. ho slavnostně otevřel 27. října 1957.\n\nProtože stávající prostory již nestačily potřebám rozrůstajícího se rozhlasového studia (vysílání probíhalo již v 32 jazycích), bylo 29. ledna 1970 otevřeno nové sídlo Vatikánského rozhlasu v Palazzo Pio, západně od Andělského hradu. Rychlý rozvoj techniky na konci 20. století ovlivnil i Radio Vatikán.\n\nStanice v současnosti vysílá v 37 jazycích a pracuje v něm na 200 osob z celkem asi 61 národností. Současným generálním ředitelem je Federico Lombardi.\n\nO vysílání v češtině se zasadil především pražský arcibiskup Josef Beran, který již během svého prvního pobytu v Římě požádal 23. února 1947 o zvláštní vysílání pro Československo. V té době jeho snahu podporovala i československá vláda.\nPrvní české vysílání se konalo 22. dubna 1947 u příležitosti zahájení jubilejních svatovojtěšských oslav za účasti také českých studentů semináře. Pravidelně se začalo vysílat 24. prosince 1947. Původně existovalo pro Československo jen jedno společné vysílání, v roce 1949 došlo k jeho rozdělení na českou a slovenskou sekci. Na počátku vyslání stál P. Julius Fiřt, spirituál Nepomucena, české koleje. Po Únoru 1948 bylo třeba předkládat vysílání ke kontrole vatikánské cenzury.\nPo roce 1950 nastal úkol informovat o pravém stavu katolické církve, zejména proti Katolické akci v Československu.\nRoku 1953 přichází P. Petr Ovečka, který spolu se slovenským knězem Osuským produkovali také latinské vysílání (které nebylo rušeno).Roku 1970 nastoupil P. Josef Koláček. Byly rovněž přenášeny české mše.\n\nV současné době šíří české vysílání kromě samotného Radia Vatikán též Radio Proglas.\n\n\nVysílací stanice Marconi je původní budovou vatikánského rozhlasu, pojmenovanou na počest vynálezce bezdrátového vysílání, držitele Nobelovy ceny a tvůrce Rádia Vatikán, Guglielmo Marconiho. Při budově jsou umístěny vysílací antény.\n\nNad vstupem do budovy je umístěn výklenek s erbem Pia XI., na jehož přání byl rozhlas vybudován. Uvnitř se nachází malé muzeum Radia Vatikán (Museo tecnico Radio Vaticana), vystavující zejména stovky přístrojů, užívaných v sedmdesátileté historii Vatikánského rozhlasu.\n\n"}
{"id": "295495", "url": "https://cs.wikipedia.org/wiki?curid=295495", "title": "All You Need Is Love", "text": "All You Need Is Love\n\n„All You Need Is Love“ ( \"Vše co potřebuješ je láska\") je píseň, kterou složili John Lennon a Paul McCartney pro pořad \"Our World\", který v neděli 25. června 1967 sledovalo 400 milionů diváků.\n\nNa napsání písně měli jen pár dnů. Nahrávání začalo 14. června v Olympic Sound Studios a pokračovalo v Abbey Road ve studiu One, kam se s Beatles vešel i celý orchestr. V USA vyšla píseň 17. července u Capitolu a vyšplhala se na první příčku hitparády. Píseň vyšla na desce \"Magical Mystery Tour,\" zazněla ve filmu Beatles Yellow Submarine a vyšla jako singl se skladbou Baby, You're a Rich Man.\n\nV roce 2003 byla píseň přezpívána Lyndenen Davidem Hallem a použita ve filmu \"Láska nebeská\" (\"Love Actually\").\n\nJohn Lennon: zpěv, cembalo, banjo\n\nPaul McCartney: doprovodný zpěv, basová kytara\n\nGeorge Harrison: doprovodný zpěv, kytara, housle\n\nRingo Starr: bicí\n\nGeorge Martin: piano\n\nSidney Sax, Patrick Halling, Eric Bowie, John Ronayne: housle\n\nLionel Ross, Jack Holmes: violoncello\n\nRex Morris, Don Honeywill: tenorsaxofon\n\nStanley Woods, David Mason: trubka\n\nEvan Watkins, Harry Spain: pozoun\n\nJack Emblow: akordeon\n\nMick Jagger, Keith Richards, Marianne Faithfullová, Jane Asherová, Mike McCartney, Pattie Boydová, Eric Clapton, Graham Nash, Keith Moon, Hunter Davies, Gary Leeds a další: doprovodný zpěv \n"}
{"id": "295497", "url": "https://cs.wikipedia.org/wiki?curid=295497", "title": "Vigilie", "text": "Vigilie\n\nVigilie (z latinského \"vigilia\", což znamená bdění; ve starší češtině také svatvečer) je zvyk připravovat se na významné svátky, anebo mimořádné události předcházejíci svátkům a událostem, nočním bděním při modlitbách. Mše při vigilii mívá obvykle zvláštní mešní formulář.\n\nPokud se v římskokatolické církvi slouží slavnostní mše v předvečer svátku Narození Páně (Božího hodu vánočního), jedná se o vigilii Narození Páně. Lidově se označuje jako \"půlnoční mše\" teprve první mše z formuláře slavnosti Narození Páně, tedy z 25. prosince.\n\nVigilie před velkými svátky jsou v křesťanské liturgii doloženy od 5. století, slavily se ve východní i západní církvi a byly často spojeny s postem. Od vrcholného středověku se počet vigilií v západní církvi snižoval, s výjimkou vigilie vánoční, velikonoční, svatodušní a svátků apoštolů. Velikonoční vigilie byla přesunuta na předchozí den (Bílou sobotu), od Druhého vatikánského koncilu se opět slaví v noci, podobně jako další vigilie, na něž současný římský misál pamatuje vlastními mešními formuláři.\n\nNejznámějšími vigiliemi jsou:\n\nJako vigilie se v dnešní době mohou označovat též vzpomínková setkání (např. za oběti režimu nebo katastrof) či poklidné demonstrace lidí, kteří se přes noc shromažďují, aby vyjádřili nesouhlas s určitými kroky, postupy nebo politikou vlády či jiné organizace.\n\nVigilie je také jiné označení pro noční modlitbu matutinum.\n\n\n"}
{"id": "295498", "url": "https://cs.wikipedia.org/wiki?curid=295498", "title": "Dny zrady", "text": "Dny zrady\n\nDny zrady je dvoudílný československý dramatický film, který v roce 1973 natočil režisér Otakar Vávra.\n\nFilm, který si dal za úkol rekonstrukci události z roku 1938, popisuje události probíhající v období podpisu Mnichovské dohody (např. roztržky mezi henleinovci a československými vojáky na hranicích).\n\nFilm si zakládá na autenticitě, nicméně místy zkresluje dobové události (např. vyzdvihování role KSČ jako jediné skutečné obránkyně vlasti před Němci) a nelze jej brát jako hraný dokument událostí z roku 1938, vedoucích k podepsání Mnichovské dohody a odstoupení pohraničí. Vystupování klíčových osob a jejich dialogy jsou přes jejich tendenční ztvárnění autentické a souhlasící se skutečností.\n\nJe třeba brát v úvahu rok natočení filmu a černobílé podání úlohy KSČ a SSSR na jedné straně a československé buržoazie, která je zde označena za jednoho z viníků mnichovského diktátu. Také nasazení obrněných transportérů OT-810 není reálné.\n\nNa druhé straně je třeba ocenit velkolepou výpravu filmu spočívající ve velmi věrných a nákladných exteriérech a interiérech a herecké ztvárnění jednotlivých rolí. Také masové scény jsou jedním z poznávacích znamení filmů režiséra O. Vávry.\n\nExpresivně jsou ztvárněny scény z pohraničí, včetně reálné události v Habartově, které líčí boj četnictva a vojáků s německými ordnery.\n\nPřekvapující je použití pravdivých, ač málo známých skutečností:\n\n"}
{"id": "295499", "url": "https://cs.wikipedia.org/wiki?curid=295499", "title": "El (jednotka)", "text": "El (jednotka)\n\nEl, v nizozemštině Ell, je jedna ze starých nizozemských délkových jednotek. Délkou řádově odpovídá českému loktu (59,3 cm). \n\nDalšími tehdejšími délkovými jednotkami byly \"mijl\" (míle), \"roede\", \"voet\" (stopa), \"palm\" a \"duim\". V letech 1816–1869 byl výraz \"El\" v Nizozemsku užíván jako alternativní název pro metr.\n\nJeden ell představoval délku paže. V jednotlivých městech a provinciích se hodnota lišila:\n\n"}
{"id": "295505", "url": "https://cs.wikipedia.org/wiki?curid=295505", "title": "Karl Henize", "text": "Karl Henize\n\nKarl Gordon Henize (17. října 1926 v Cincinnati, Ohio, USA – 5. října 1993 v Nepálu) byl americký astronaut z programu Skylab a letů s raketoplány.\n\nPo základní a střední škole vystudoval matematickou fakultu virginské univerzity (University of Virginia), po ukončení studia v roce 1947 pokračoval na stejné univerzitě studiem na fakultě astronomie. Doktorát astronomie obhájil roku 1954. Pak sloužil u námořnictva. V roce 1967 byl vybrán do šesté skupiny připravujících se amerických astronautů. V programu Skylab vedl pokusy ultrafialové astronomie. Stal se zde členem podpůrných posádek pro lety Skylab 2, Skylab 3 a Skylab 4. Po ukončení tohoto programu se přeškolil na lety s raketoplány. Zde se stal 176. člověkem ve vesmíru.\n\nByl ženatý a měl čtyři děti.\n\nLetěl pouze jednou a to v roce 1985 na palubě raketoplánu Challenger v sedmidenní misi STS-51-F. Pro Challenger to byl let osmý, na palubě byli: Charles Fullerton jako velitel, pilot Roy Bridges, dále dr. Karl G. Henize, dr. Story Musgrave, dr. Anthony England, dr. Loren Acton a dr. John-David Bartoe. Na oběžnou dráhu vynesli laboratoř Spacelab. Startovali z Kennedyho vesmírného střediska na mysu Canaveral, přistáli na základně Edwards AFB v Kalifornii.\n\n\nU NASA zůstal až do své smrti. Zemřel v 66 letech v roce 1993 při pokusu o výstup na Mount Everest ve výši 6000 m na infarkt.\n\n"}
{"id": "295508", "url": "https://cs.wikipedia.org/wiki?curid=295508", "title": "Albinismus", "text": "Albinismus\n\nAlbinismus je barevná odchylka živých organismů, způsobená poruchou tvorby barviva melaninu.\n\nPodstatou albinismu je vrozená absence enzymu tyrozinázy, který je nezbytný při tvorbě melaninu. U albinotických jedinců tak nedochází k jeho tvorbě, což se projevuje na zbarvení částí těla, za něž je melanin zodpovědný. Charakteristická je bezbarvá kůže a červeně zbarvené oči (zbarvení způsobuje prosvítající krev v kapilárách). Absence pigmentu v očích způsobuje světloplachost a problémy s viděním, albinotičtí jedinci se tak stávají snadnou kořistí predátorů nebo zahynou při srážce s jinými objekty.\n\nTermín \"albinismus\" bývá často používán nepřesně kvůli nepochopení jeho podstaty. Albinismus je poruchou tvorby melaninu – neovlivňuje tedy tvorbu jiných pigmentů, např. karotenů. Albinotičtí jedinci tedy nemusí být nezbytně bílí, části těla obarvené jinými pigmenty si zachovávají původní barvu. Často je rovněž používán termín \"částečný albín\", většinou při popisu jedinců s poruchou distribuce melaninu, u nichž jsou části těla bílé a části normálně zbarvené. Z definice albinismu vyplývá, že nic jako \"částečný albinismus\" existovat nemůže - při poruše tvorby melaninu žádný melanin nevzniká. Rovněž ne všechna celkově bílá zvířata jsou albíny - pokud nemají červené oči a světlou (růžovou) kůži. V obou těchto případech se jedná o jinou barevnou odchylku – leucismus.\nCharakteristickými znaky lidí (tzv. albínů) je bílá kůže, která se zdá až průhledná, velmi světlé vlasy i ochlupení a někdy i nebarevnost duhovky. V takovém případě se zdá být narůžovělá (kapiláry prosvítají na povrch oka). Albinismus je velmi vzácný, může se však projevit u kteréhokoliv živočišného druhu.\n\n"}
{"id": "295513", "url": "https://cs.wikipedia.org/wiki?curid=295513", "title": "Antoniazzo Romano", "text": "Antoniazzo Romano\n\nAntoniazzo Romano (asi 1430 Řím – asi 1510), rozený Antonio di Benedetto Aquilo degli Aquili, byl italský renesanční malíř, vůdčí osobnost římské malířské školy během 15. století.\nByl ovlivněn stylem Benozza Gozzoliho a Beata Angelica. Jeho první zdokumentovaná práce pochází z roku 1461, byla to replika \"Madony s dítětem\" ze Santa Maria Maggiore, kterou vytvořil pro Alessandra Sforzu. Od roku 1464 pracoval pro papežský dvůr. Nejprve vytvořil triptych \"Madona s dítětem a svatými\" v Rieti. Roku 1467 dokončil výzdobu pohřební kaple kardinála Bessariona v kostele Santi Apostoli v Římě. Později vytvořil sérii fresek pro klášter Tor de' Specchi popisující život světce Francesca Romana, a výzdobu veřejných místností v Palazzo Venezia.\n\nV 70. letech 15. století pracoval na výzdobě Apoštolského paláce spolu s Peruginem, Melozzem da Forlì a Ghirlandaem. Spolu s Melozzem vytvořil fresky v Santa Maria sopra Minerva, a namaloval obraz \"Zvěstování Panně Marii\" (1482).\nAntoniazzo byl jedním ze tří zakladatelů Compagnie di San Luca.\n"}
{"id": "295517", "url": "https://cs.wikipedia.org/wiki?curid=295517", "title": "Provazovka", "text": "Provazovka\n\nProvazovka (\"Usnea\"), lidově Krakonošovy vousy, je rod lišejníků s charakteristickou provázkovitou stélkou z čeledi terčovkovité, které rostou především epifyticky na stromech a připomínají šedé či zelenavé vlasy. V Česku se vyskytují zejména na horách, různé druhy však rostou po celém světě. Houba je vřeckovýtrusná, fotobiont je zelená řasa.\n\nJe známo mnoho druhů a vznikají také lokální morfy ovlivněné prostředím. Podle výzkumů z počátku 21. století obsahuje asi 600 druhů. V Česku jde například o druh provazovka obecná (\"Usnea filipendula\") nebo provazovka srstnatá (\"Usnea hirta\").\n\nProvazovky jsou velmi citlivé na znečištění ovzduší, zejména oxidem siřičitým. Používají se k výrobě kyseliny usnové, která hojí povrchová zranění. Provazovka se proto již více než 1000 let sbírá v lidovém lékařství. Je také jedlá a bohatá na vitamín C.\n\n"}
{"id": "295526", "url": "https://cs.wikipedia.org/wiki?curid=295526", "title": "Štědrý den (Kytice)", "text": "Štědrý den (Kytice)\n\nŠtědrý den je balada ze sbírky Karla Jaromíra Erbena Kytice. U této balady jsou značné prvky osudovosti spíše než obvyklý Erbenův motiv vina-trest. Autor poukazuje na to, že je lepší žít v nejistotě než ve strašné jistotě. Tematicky je báseň podobná Erbenově baladě Holoubek. Obě jsou o lásce a smrti. Neméně důležitou roli zde hraje svědomí.\n\nBalada je rozdělena do pěti částí.\n\nV první mladá žena přede těsně před adventem len a přeje si ženicha. Ženich opravdu přijde a dívka si začne šít svatební košili.\n\nDruhá část popisuje staré vánoční zvyky, které se dodržovaly (chození k jezeru, házení potravin domácím zvířatům). Připomíná také tradici, dle které se o půlnoci na vodní hladině dívce zjeví její budoucí ženich.\n\nVe třetí části se objevují dvě dívky, Hana a Marie. Obě chtějí znát svůj osud, společně se proto vydají k jezeru, rozbíjí led a pohlédnou na hladinu. Hana vidí svého milého Václava, zato Marie spatří pohřeb.\n\nZatím co se Hana ve čtvrté části vdá za švarného jinocha, Marie podle věštby z jezera umírá.\n\nV páté části se opakuje děj části první. Navíc je zde oplakávána Marie a připomínána myšlenka, že je lepší žít v nejistotě, než mít strašnou jistotu.\nNižádného dne do roka neprovozují se u Slovanů tak obecné věštby, jako právě na štědrý večer. Hospodář, hospodyně, mládenec i panna, každý jich hledí se věštbami dozvěděti, co mu příštího roku nastává. Způsobové takového věštění jsou velmi rozliční, ano téměř ani všickni vyčísti se nedají. Jeden z nich, u nás velmi obyčejný, kterým děvčata zvěděti chtějí, kdo jim za muže souzen jest, tuto se popisuje.\n\n„Hospodáři štědrovku, kravám po výslužce“ atd.\n\nHospodáři daruje se na štědrý večer štědrovka neb houska, kterážto znamená přání, aby hospodář příštího roku měl všeho hojnost a zvláště aby se jemu na poli zdařilo obilí. Co od večeře zbude, dává se kravám, aby hojně dojily. Kohoutovi dá hospodyně proužek česneku, aby byl bujný, a slepicím hodí hrst hrachu, aby snesly mnoho vajec. Rybí kosti, ježto zůstanou od večeře, zakopají se pod ovocné stromy, aby příštího roku byly úrodné. A poněvadž toho dne až do večeře zachovává se tuhý půst, slibuje se dětem, které se postí, že v noci uhlédají zlatoušky neb zlatá prasátka.\n\n„Liché Vědy.“\n\nStaročeské slovo věda srovnává se s ruským věďma i věduňa a s polským vidma, a znamená věštici neb čarodějnici, pocházejíc od slova viděti a tudíž věděti. U Srbů zachovala se památka slova toho ve slovu vědogonja, t. kdo vědy honí; jinak říkají nyní Srbové vůbec věštica. Ve staroslovanském přichází slovo vědec, t. kdo něco ví nebo zná, v naší nové češtině znalec; což v rodu ženském opět ke slovu věda přivádí.\n"}
{"id": "295527", "url": "https://cs.wikipedia.org/wiki?curid=295527", "title": "Anna-Maria Ravnopolska-Dean", "text": "Anna-Maria Ravnopolska-Dean\n\nAnna-Maria Ravnopolska-Dean ( , *3. srpna 1960 v Sofii) je bulharská harfistka, komponistka a hudební pedagožka.\n\nAbsolvovala sofijskou Akademii múzických umění, studovala také u Liana Pasquali a na Indiana University v Bloomingtonu (u Susann McDonald). V roce 1992 debutovala jakožto sólistka v newyorské Carnegie Hall.\n\n\n"}
{"id": "295528", "url": "https://cs.wikipedia.org/wiki?curid=295528", "title": "Don Lind", "text": "Don Lind\n\nDon Leslie Lind (* 18. května 1930 Midvale, Utah, USA) je bývalý americký astronaut. Zúčastnil se programu Skylab a v roce 1985 se dostal s raketoplánem Challenger při misi STS-51-B do vesmíru.\n\nPo základní a střední škole absolvoval v roce 1953 fyzikální fakultu University of Utah, kde získal titul bakalář. Pak nastoupil k armádě, kde sloužil jako pilot amerického námořnictva na řadě míst, nalétal přes 4500 hodin. V roce 1964 obhájil doktorát v oboru vysokých energií na University of California, Berkeley. V roce 1966 byl přijat do páté skupiny amerických astronautů. Byl jmenován pilotem v záložních posádkách pro Skylab 3 a Skylab 4. Po ukončení programu Skylab se přeškolil pro lety raketoplánů.\n\nDo vesmíru letěl pouze jednou, ve funkci letového specialisty na jaře 1985 na palubě raketoplánu Challenger v sedmidenní misi STS-51-B. Stal se tak 166. člověkem v kosmu. \n\nNa palubě sedmého letu Challengeru byli: Robert Overmyer, Frederick Gregory, William Thornton, Norman Thagard, dr. Don L. Lind, Lodewijk van den Berg a Taylor Wang. Na oběžnou dráhu vynesli laboratoř Spacelab 3 a také několik pokusných zvířat. Startovali z Kennedyho vesmírného střediska na mysu Canaveral, přistáli na základně Edwards AFB v Kalifornii.\n\n\nV roce 1993 vyučoval jako profesor fyziky na univerzitě Logan státu Utah.\nV roce 2005 se zúčastnil akce ASE 2005, setkání desítek kosmonautů v USA.\n\nLind je aktivním členem Církve Ježíše Krista Svatých posledních dnů. Je ženatý a má sedm dětí.\n\n"}
{"id": "295530", "url": "https://cs.wikipedia.org/wiki?curid=295530", "title": "Holoubek (balada)", "text": "Holoubek (balada)\n\nHoloubek je balada ze sbírky Karla Jaromíra Erbena Kytice. Tematicky je báseň podobná Erbenově baladě Štědrý den. Obě jsou o lásce a smrti. Neméně důležitou roli zde hraje svědomí.\n\nU hřbitova oplakává mladá vdova svého zesnulého manžela. Když tu jede okolo mladý muž, který jí nabídne, aby se stala jeho ženou. Do měsíce se konala svatba (veselá a hlučná). Nový manžel k sobě tiskl svou manželku a povídal jí, že nebožtík již ničeho neslyší, nemůže se v hrobě otočit a ani z mrtvých vstát. Ale jak běžel čas, na místě hrobu prvního manžela vyrostl statný dub, na kterém sedával holoubek. Pokaždé, když sem žena přišla, holoubek smutně vrkal. Připomínal tím ženě její vinu – že totiž svého prvního manžela ve skutečnosti otrávila. Jednoho dne to žena již nemůže vydržet a sama se utopí v blízkém potoce. Pohřbena je mimo hřbitov, neboť křesťanská víra zakazuje sebevraždu.\nSměj se, směj, nevěsto,\npěkně ti to sluší:\nnebožtík pod zemí,\nten má hluché uši!\n\nObjímej milého,\nnetřeba se báti:\nrakev dosti těsná —\nten se neobrátí!\n\nLíbej si je, líbej,\nty žádané líce:\nkomus namíchala,\nneobživne více! —\n\n„Komus namíchala, neobživne vice.“\n\nNamíchati někomu t. jedu, říká se vůbec místo otráviti někoho.\n\n„Na doubku sedává běloučký holoubek.“\n\nV národních písních a pověstech slovanských zjevuje se duše člověka, kterýž umra žádné viny na sobě neměl aneb i z viny své se byl očistil, nejraději v podobě bílé holubice; a v té míře, jakož kdo vinen, holubičí postava duše přijímá barvu tmavší, neb i jinou postavu ptačí na se béře, až konečně pak duše zločincova v krkavce se proměňuje.\n"}
{"id": "295533", "url": "https://cs.wikipedia.org/wiki?curid=295533", "title": "Vrba (Kytice)", "text": "Vrba (Kytice)\n\nVrba je balada ze sbírky Karla Jaromíra Erbena Kytice. Vrba je tematicky blízko básni Svatební košile, která pojednává o proměně člověka namísto ve vrbu v obživenou mrtvolu.\n\nManžel se ptá své manželky, proč je přes den úplně zdravá, ale přes noc je jako tělo bez duše. Žena odpovídá, že je to její prokletí, na které není lék a poradí mu, ať se raději dál neptá. On se ale přesto vydá za její sudičkou. Ta mu prozradí, že duše jeho ženy se v noci mění na duši stromu (vrby). Muž se nechce s vrbou dělit o svou ženu a rozhodne se strom pokácet. Ale jakmile strom porazí, umírá jeho žena jako podťatá. Muž se zděsí svého činu a chce jej napravit. Duše jeho ženy mu poradí, aby dal z vrbového dřeva zhotovit kolébku pro jejich dítě, a aby zasadil její proutí podél vody. Až dítě povyroste, bude si z vrby moci dělat píšťalky, a jeho matka tak bude stále s ním.\nSám Erben v sekci Poznamenání k básni píše: \"Tato pověst zdá mi se nad jiné důležitá býti proto, že k ní podobné ani mezi slovanskými, ani jinde nenacházím. Jsou sice pověsti, kde člověk proměněn bývá v strom nebo v kteroukolivěk jinou věc, a zase naopak; jsou také pověsti, že duše z těla lidského v noci vychází v podobě myši, ptáka neb hada, a že pak tělo mrtvo leží, dokud se zas ta která podoba zvířete v ně nenavrátí: ale aby se člověk o život dělil se stromem anebo s jinou věcí, takže by jedno bez druhého, člověk bez té věcí a věc bez toho člověka déle trvati nemohla, toho, pokud mi povědomo, tuto se jediný, příklad nalézá. Pochází pak tato pověst z bývalého kraje Bydžovského.\"\n\nJe však možné, že pověst má svůj prapůvod v antické řecké mytologii, kde existují báje o dryádách. Viz heslo Dryády.\n\n"}
{"id": "295552", "url": "https://cs.wikipedia.org/wiki?curid=295552", "title": "Hautes-Alpes", "text": "Hautes-Alpes\n\nHautes-Alpes („Horní Alpy“) je francouzský departement ležící v regionu Provence-Alpes-Côte d'Azur.\n\nHautes-Alpes sousedí s departementy Alpes-de-Haute-Provence, Drôme, Isère, Savojsko a s italskými provinciemi Cuneo a Torino v Piemontu.\n\nNejvyšším místem je vrchol Barre des Écrins (4102 m) v Dauphinéských Alpách. Nejnižší místo je v údolí řeky Buëch nedaleko od soutoku s Durance (470 m).\n\nV jižní části na hranicích s departmentem Alpes-de-Haute-Provence je na řece Durance vodní nádrž Serre-Ponçon.\n\nHautes-Alpes (Horní Alpy) je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "295554", "url": "https://cs.wikipedia.org/wiki?curid=295554", "title": "Lot", "text": "Lot\n\nLot může být:\n\n"}
{"id": "295557", "url": "https://cs.wikipedia.org/wiki?curid=295557", "title": "Alpes-Maritimes", "text": "Alpes-Maritimes\n\nAlpes-Maritimes je francouzský departement ležící v regionu Provence-Alpes-Côte d'Azur.\n\n\n\n"}
{"id": "295558", "url": "https://cs.wikipedia.org/wiki?curid=295558", "title": "LOT", "text": "LOT\n\nPolskie Linie Lotnicze LOT (\"polskje liňe lotniče LET\"), v doslovném překladu Polské aerolinky LOT, jsou polská národní letecká společnost se základnou na letišti Frédérica Chopina ve Varšavě. Byly založeny v roce 1928, od 26. října 2003 jsou součástí Star Alliance. Se svou flotilou létá LOT do Evropy, Středního východu, Severní Ameriky a Asie.\n\nLOT vznikl k 1. lednu 1929 spojením všech tehdy fugujících soukromých leteckých společností v tehdejším Polsku. Prvními letadly byly Junkers F 13 (15 kusů) a Fokker F.VIIa/1m (6 kusů). V letech 1935 a 1936 se k flotile připojila letadla Douglas DC-2, Lockheed L-10A Electra a Junkers Ju 52/3m. V letech 1938–1939 byly zakoupeny stroje Lockheed L-14 Super Electra. První polská letadla provozovaná polskými aerolinkami byla PWS-24 a PWS-24 bis.\n\nBěhem druhé světové války byla činnost LOT zastavena. V roce 1945 byl provoz obnoven po obdržení 10 letadel Lisunov Li-2 a 9 Douglas DC-3. Tuzemské lety byly obnoveny 1. dubna, mezinárodní 11. května 1945. Po válce byl strojový park založen na produkci Sovětského svazu. Koncem 80. let se ve flotile zase začala objevovat letadla západní výroby.\n\nV listopadu 1992 se LOT přeměnil na akciovou společnost. LOT založil v roce 1996 také svou dceřinou regionální leteckou společnost EuroLOT, ta kvůli finančním problémům pozastavila veškerou činnost v roce 2015.\n\nV srpnu 2011 rozhodla polská vláda, že LOT bude zajišťovat přepravu oficiálních polských představitelů namísto vládní letky, která byla rozpuštěna v důsledku okolností, zjištěných v rámci šetření tragické smolenské nehody, při níž zahynulo 96 osob včetně polského prezidenta Lecha Kaczyńského.\n\nTato polská letecká společnost létá na pražské letiště z Varšavy od 7. srpna 1946. Na linku s frekvencí až pětkrát denně nasazuje své Embraery. Od 30. března 2020 bude LOT létat dvanáctkrát týdně z Budapešti do Prahy letounem Embraer. Spuštění souvisí se vznikem základny společnosti LOT v maďarském hlavním městě. Od 30. března 2020 bude LOT létat pětkrát týdně na letiště do Ostravy (OSR).\n\nK únoru 2020 LOT vlastní 98 letadel a dalších 44 má objednáno. Průměrné stáří letadel je 9 let. Boeing customer code LOT je 5D, tudíž je přesné určení typu je tak např. 787-85D.\n"}
{"id": "295560", "url": "https://cs.wikipedia.org/wiki?curid=295560", "title": "Škoda 21Ab", "text": "Škoda 21Ab\n\nŠkoda 21Ab je městský nízkopodlažní autobus, který v letech 1995–2001 vyráběla společnost Škoda Ostrov. Vozidlo je unifikováno s trolejbusem Škoda 21Tr, který byl vyráběn ve stejném závodě až do roku 2004. V rámci českého průmyslu šlo po typech Karosa ŠM 11/Škoda T 11 z let 1964–1967 a Karosa B 831/Škoda 17Tr z let 1987–1990 o třetí pokus o unifikaci autobusu a trolejbusu.\n\nVůz 21Ab je v rámci unifikace maximálně shodný s trolejbusem 21Tr. Jedná se tedy o dvounápravový nízkopodlažní autobus se samonosnou karoserií. Motor s převodovkou je umístěn v zadní části vozu. Kostra autobusu je ocelová, svařená z tenkostěnných profilů a plechových výlisků. Protiskluzová podlaha je od předních dveří až za druhé dveře ve výšce 360 mm nad vozovkou (nástupní hrany jsou ale ještě níže – 345 mm). V zadní části vozu je podlaha ve výšce 560 mm, pod sedadly je ale zvýšena na 760 mm. Díky kneelingu (schopnost vypustit vzduch z pravé strany vypružení) lze nástupní hranu vozidla v zastávce snížit na pouhých 275 mm nad vozovku. V pravé bočnici se nacházejí troje skládací dvoukřídlé dveře, které mohou cestující ovládat samostatně (poptávkové otevírání dveří). Naproti druhým dveřím se nachází prostor pro kočárek nebo invalidní vozík.\n\nPrototyp (později odprodaný do Karlových Varů) vozu 21Ab byl vyroben současně s prototypem trolejbusu 21Tr v roce 1995. V následujícím roce byla vyrobena tříkusová ověřovací série. V roce 1997 byla zahájena sériová výroba, která pokračovala do začátku roku 2001. Celkem bylo vyrobeno 37 kusů tohoto autobusu. Několik vozů bylo určeno jako testovací nebo předváděcí vozidla výrobce. Proto se v rámci předváděcího provozu podívaly autobusy tohoto typu i např. do Prahy, Pardubic nebo do Vilniusu v Litvě. Tyto vozy pak byly prodány provozovatelům až po ukončení výroby tohoto typu (např. poslední autobus 21Ab zakoupil Dopravní podnik Mladá Boleslav až roku 2003).\n\nV roce 2000 byla vyrobena karoserie určená pro autobus s pohonem na CNG. Nedokončená vozová skříň byla dodána firmě Jamot v Jablonci nad Nisou, kde měl být vůz zkompletován. Měl být vybaven motorem TEDOM ML 637 NG, jeho vývoj byl ale v roce 2002 zastaven a nedokončený autobus sešrotován.\n\nDne 12. prosince 2008 byl ukončen provoz autobusů 21Ab v Ostravě a 29. prosince 2009 byl ukončen provoz autobusů 21Ab v Plzni.\n\nOsudy vyřazovaných autobusů 21Ab jsou různé. Prototyp, který jezdil v Karlových Varech, byl předán do Technického muzea v Brně. Jeden mladoboleslavský vůz byl zrušen po požáru, další tři byly odprodány do Bulharska, do města Stara Zagora. Autobusy 21Ab dodané do Ostravy a Plzně jsou odprodávány do maďarského Szegedu, kde probíhá jejich přestavba na trolejbusy.\n"}
{"id": "295564", "url": "https://cs.wikipedia.org/wiki?curid=295564", "title": "Muting", "text": "Muting\n\nMuting (přejaté anglické slovo s původní výslovností \"mjuːtiŋ\", znamenající potlačení signálu nebo vyřazení; někdy chybně psané jako \"mutting\"), je možnost přerušení speciální ochranné funkce. Tato funkce umožňuje odpojit za určitých okolností optickou závoru, která hlídá nebezpečný prostor pracovního stroje. Umožní například rozpoznat materiál proudící po dopravníku od procházející osoby.\n\nMuting je několika různých typů. Dle tvaru bezpečnostní optické závory a snímacích senzorů mluvíme o L mutingu, kde jsou senzory pouze na jedné straně mříže a mohou tedy detekovat materiál proudící ze stroje ven, nebo mluvíme o T mutingu, kde jsou senzory vevnitř i vně nebezpečné oblasti a senzory detekují materiál proudící dovnitř i ven.\n\n\n"}
{"id": "295567", "url": "https://cs.wikipedia.org/wiki?curid=295567", "title": "Jean Bertin", "text": "Jean Bertin\n\nJean Bertin (5. září 1917, Druyes-les-Belles-Fontaines, Département Yonne – 21. prosince 1975, Neuilly-sur-Seine) byl francouzský inženýr a průkopník v oblasti dopravy vznášedly. Jeho jméno je spojeno zejména s vývojem Aérotrainu, což byl experimentální druh vlaku na principu vznášedla, vyvíjený ve Francii v letech 1965–1977.\n\nStudoval na École Polytechnique, promoval v roce 1938, \"École supérieure de l'aéronautique et polytechnicien\" (SUPAERO, 1939), v roce 1944 začal pracovat ve francouzské státní společnosti pro vývoj leteckých motorů (\"Société nationale d'études et de construction de moteurs d'aviation\", SNECMA). \n\n1. října 1955 založil firmu \"Bertin & Cie\".\n\n"}
{"id": "295568", "url": "https://cs.wikipedia.org/wiki?curid=295568", "title": "Seznam obcí v departementu Aisne", "text": "Seznam obcí v departementu Aisne\n\nToto je seznam obcí v departementu Aisne ve Francii:\n"}
{"id": "295571", "url": "https://cs.wikipedia.org/wiki?curid=295571", "title": "John Dos Passos", "text": "John Dos Passos\n\nJohn Roderigo Dos Passos (14. ledna 1896, Chicago – 28. září 1970, Baltimore) byl americký prozaik, dramatik, esejista a reportér. Během své dlouhé a úspěšné spisovatelské kariéry napsal 42 románů, celkem je autorem více než 400 uměleckých děl.\n\nDos Passos se narodil v Chicagu (Illinois) jako nemanželský syn známého madeirsko-portugalského právníka z Wall Street, Johna Randolpha Dos Passose Jr. (1844-1917) a Lucy Addison Sprigg Madison z Petersburghu ve Virginii.\n\nJeho otec byl odborníkem na kartely a horlivým zastáncem mocných průmyslových konglomerátů, proti kterým později jeho syn ostře protestuje ve svých působivých románových dílech zabývajících se dvacátými a třicátými lety dvacátého století.\n\nJohnu Dos Passosovi se dostalo prvotřídního vzdělání. To mu zajišťoval otec, který se k němu ale paradoxně odmítal hlásit až do posledního roku jeho života. V roce 1907 se John Dos Passos pod jménem John Roderigo Madison zapsal na The Choate School ve Wallingfordu (Connecticut). Poté šest měsíců cestoval se soukromým učitelem po Francii, Anglii, Itálii, Řecku a po Středním východě a studoval díla mistrů klasického umění, architektury a literatury. Od roku 1912 navštěvoval Harvardovu univerzitu a po jejím absolvování v roce 1916 se oficiálně stal estétem.\n\nVe snaze zabránit jeho odchodu do armády, platil po dokončení studií na Harvardu Dos Passosův otec svému synovi ještě rok studia umění a architektury ve Španělsku. Ale Dos Passos, podobně jako mnoho jiných mladých mužů jeho věku a postavení, v roce 1917 do armády odešel. V červenci 1917, kdy se Amerika ještě neúčastnila v Evropě již zuřící první světové války, se Dos Passos spolu se svými kamarády E.E. Cummingsem a Robertem Hillyerem přihlásil jako dobrovolník do S.S.U. 60 polního lazaretu armádního sboru Norton-Harjes, kde se stal řidičem sanitky. Jako řidič sloužil i v Paříži a středoseverní Itálii. Poté se ještě stal členem zdravotnického sboru americké armády – v pozdním létě roku 1918 začal pracovat u lékařského armádního sboru armády Spojených států amerických v táboře Crane v Pensylvánii.\n\nZděšen brutalitou války a bezvýznamným utrpením, kterého byl svědkem, stával se Dos Passos čím dál tím více radikálním a kromě toho se odcizoval světu a společnosti, již zosobňoval jeho otec. Stal se z něj politický rebel.\n\nNa konci války byl Dos Passos nasazen v Paříži, kde mu Zámořský vzdělávací výbor armády Spojených států amerických (the U.S. Army Overseas Education Commission) povolil studovat antropologii na Sorbonně. Jedna z postav v trilogii USA prochází prakticky těmi samými válečnými zkušenostmi jako John Dos Passos a po válce také zůstává v Paříži.\n\nPo válce se Dos Passos stal novinářem na volné noze. Ve dvacátých letech dvacátého století hodně cestoval, hlavně po Evropě, Blízkém východě a Rusku. Věnoval se též psaní poezie a psal i pro The New Playwrights´ Theatre.\n\nV poválečných letech se Dos Passos hodně angažoval v levicové politice (např. v politických novinách \"New Masses\"; politicky radikálním divadlu New Playwright´s Theatre; nebo při obraně Sacca a Vanzettiho, dvou italsko-amerických anarchistů, kteří byli ukvapeně obviněni z vraždy a nakonec v roce 1927 popraveni). V této době pracoval Dos Passos na své trilogii \"USA\". Román jasně odráží autorův prohlubující se radikalismus na jedné straně a jeho vzrůstající spisovatelské ambice na straně druhé.\n\nV roce 1928 strávil Dos Passos několik měsíců v Rusku, kde studoval tamější socialistický systém. Během španělské občanské války se spolu s E. Hemingwayem vrátil do Španělska, ale jeho pohled na komunistické hnutí se již začínal pozvolna měnit. John Dos Passos se následně názorově s Hemingwayem a Herbertem Matthewsem rozešel kvůli jejich bezstarostném přístupu k válce a kvůli jejich ochotě podvolit se Stalinské propagandě.\n\nVe třicátých letech se Dos Passos stal velmi konzervativním a začal odmítat své dřívější názory. I v psaní se vrátil k více tradičním formám (viz např. \"District of Columbia\"). V době, kdy v Evropě jako reakce na fašismus vzrůstala popularita socialismu, se Dos Passosova díla potkala se značným poklesem zájmu, a to mezinárodně. Jeho politické přesvědčení, které vždy bylo základem pro jeho psaní, přesunulo své těžiště daleko doprava – v padesátých letech dvacátého století začal obdivovat například senátora McCarthyho.\n\nV letech 1942-5 pracoval jako válečný zpravodaj.\n\nV roce 1947 byl John Dos Passos zvolen do \"the American Academy of Arts and Letters\". Ve stejné době je ale zasáhla tragédie – při automobilové nehodě přišel o svou osmnáctiletou ženu Katharine Smithovou. Neměli spolu žádné děti. Při nehodě také ztratil Dos Passos schopnost vidět na jedno oko. Za čas se znovu oženil, a to v roce 1949 s Elizabeth Hamlyn Holdridge (1909-1998). V roce 1950 se jim narodila dcera Lucy Hamlin Dos Passos.\n\nJohn Dos Passos pokračoval v psaní až do své smrti v roce 1970 v Baltimoru (Maryland). Je pohřben na hřbitově Yeocomico ve farnosti Cople (okres Westmoreland ve Virginii), nedaleko od místa, jež bylo jeho domovem.\n\n\n\nDos Passos je spisovatel patřící k tzv. “ztracené generaci”. Psal romány, poezii, cestovatelské příběhy, eseje, paměti i divadelní hry. Publikoval již v době studií na Harvardu, přispíval do různých časopisů. Některé jeho verše z té doby byly později publikovány v knize \"Eight Harvard Poets\" (1917).\n\nV pozdním létě roku 1918 dokončil koncept svého prvního románu: One Man's Initiation 1917, byl publikován v roce 1920. Dos Passos v něm zpracoval své zážitky z války – popisuje příběh řidiče záchranné služby, kterým byl po určitou dobu i sám autor. Tato kniha byla v roce 1945 znovuvydána s novou předmluvou, a to pod názvem First Encounter.\n\nNásledoval protiválečný příběh Three Soldiers, v němž Dos Passos napadá armádu a válku samotnou. Román mu přinesl značné uznání. Je vyprávěn z pohledu tří různých vojáků – jeden je umělec a absolvent Harvardu, další dva “normální” vojáci. Dos Passos zde ukazuje, jak válka tyto tři různé muže ovlivňuje.\n\nRomán Streets of Night (1923) je označován jako typický “umělecký román” té doby. Hlavním hrdinou je citlivý chlapec, pokoušející se uniknout omezujícím konvencím společnosti. Tento román začal Dos Passos psát již v době, kdy byl ještě studentem Harvardu.\n\nJeho experimentální román o životě v New Yorku, nazvaný Manhattan Transfer (1925), byl komerčně velmi úspěšný a vnesl do Dos Passosových metod experimentální techniky proudu vědomí. V knize se pohled spisovatele neustále jakoby přesouvá od jedné postavy ke druhé. Román je tak jakousi mozaikou více než sta fragmentů ze života dvanácti postav v New Yorku, přičemž žádná z postav se nedá považovat za hlavní. Nakonec čtenáři jako hlavní hrdina připadá samotný Manhattan. Dos Passos v tomto románu dosáhl vyspělosti jak v oblasti svých stylistických technik, tak i v pohledu na svět.\n\nCo se týká literární formy, je román U.S.A. Dos Passosovým nejexperimentálnějším dílem. Dos Passos se zde pokouší s pomocí různých románových technik zachytit rozmanitost a pestrost života v celé Americe – “od východního k západnímu pobřeží” – v prvních třech desetiletích dvacátého století. Kniha má tři části – The 42nd Parallel (1930), Nineteen Nineteen (1932) a The Big Money (1936). Ačkoliv každá z těchto částí funguje sama o sobě jako ucelené dílo, trilogie je určena k přečtení coby celek. Hlavními tématy románu jsou zkaženost charakteru a pokles morálky v rozkládající se společnosti založené na komerci a využívání zdrojů. Opět se zde objevuje dvanáct postav a jejich jednotlivá vyprávění. Společnými vlastnostmi postav jsou slabá morálka a povrchnost, jež byly, podle Johna Dos Passose, důsledkem amerického materialismu a jím živené závisti mezi lidmi. Vyprávění těchto dvanácti postav se vzájemně přerušuje; občas jakoby běžely paralelně. Vyprávění je navíc často přerušováno třiceti osmi “Newsreel” sekcemi (kolážemi, sestavenými z tehdejších novinových titulků, částí zpráv, úryvků písní nebo politických projevů a inzerátů, jež dohromady načrtávají obraz tehdejší společnosti a masové kultury), dvaceti sedmi často ironickými životopisy osob, které v tehdejší době tvořily nebo reprezentovaly moc ve společnosti a jednapadesáti sekcemi “viděnými kamerou” (jedná se o části psané technikou proudu vědomí a prezentující autorův vlastní názor na skutečnost). Tyto čtyři složky – vyprávění, “Newsreel” sekce, životopisy a sekce popisované filmovým stylem – se vzájemně podporují ve zdůrazňování vlivu věcí a veřejných událostí na soukromý život lidí. Zároveň čtenáři, často satiricky, přibližují atmosféru tehdejší doby. Široké panorama amerického života je v této knize poznamenáváno neustálou korupcí, neúčinností, frustrací a zmarem. Dos Passos zde vytvořil prostředky, kterými spojil jednotlivé druhy lidského utrpení a odcizení (které již dříve zdůraznil v románu Manhattan Transfer) se společenskými zřízeními, které je produkují. V době, kdy Dos Passos psal román U.S.A., věřil, že důsledkem kapitalismu bylo rozdělení lidí na chudé a bohaté. Jeho pohled na politické a ekonomické směřování Spojených států je velmi pesimistický a také jen pár postav tohoto románu si udrží své ideály i během první světové války a po ní. Jedinou možnost změny neutěšené situace viděl Dos Passos v sociálních reformách.\n\nV roce 1934 vyšla trilogie Three Plays. Opět se v ní, stejně jako v \"Orient Express\"u, zabývá sociálními problémy. V první části, The Garbage Man (1926), produkované jako The Moon Is a Gong, popisuje Dos Passos nešťastné životní příběhy páru žijícího v New Yorku. Druhá část, Airways, Inc. (1929), porovnává podnikatelské prostředí, ve kterém se uzavírají velké obchody, s prostředím utlačovaných dělníků. Popisuje také pozadí stávky ve stavebním průmyslu. Poslední část, Fortune Heights (1933), popisuje situaci na panelákovém sídlišti v době ekonomického rozmachu a jeho zkázu v letech ekonomické deprese.\n\nDalší Dos Passosova trilogie je známá pod souhrnným názvem District of Columbia (1952). První část, Adventures of a Young Man (1939), vypráví o naivním, idealistickém komunistovi jménem Glenn Spotswood. Glenn je vyhozen ze strany, protože neuposlechne nařízení stranického programu. Druhá část, Number One (1943), je o Tylerovi, což je Glennův bratr, který pracuje pro demagogii stejně jako jeden americký politik, Huey Long. Poslední část, The Grand Design (1949), se odehrává během doby New Dealu (Nového údělu) a druhé světové války. Vypráví o otci Glenna, washingtonském liberálovi zbaveného iluzí.\n\nV Facing the Chair (1927) protestuje proti postupu v řešení případu Sacco-Vanzetti.\n\nThe Prospect Before Us (1950) je román psaný formou přednášek o tehdejším světě a společnosti, jak je Dos Passos viděl – román má tudíž sklíčenou atmosféru.\n\nV Chosen Country (1951) podává Dos Passos celkový pohled na Spojené státy v době od poloviny devatenáctého století do doby velké hospodářské krize na přelomu dvacátých a třicátých let dvacátého století.\n\nRomán Most Likely To Succeed (1954) zesměšňuje přívržence komunistů v době mezi světovými válkami.\n\nThe Great Days (1958) je román o smutných vzpomínkách bývalého válečného zpravodaje.\n\nV románu o tehdejší Americe, Midcentury (1961), John Dos Passos znovu uplatnil techniky, jež poprvé použil v trilogii \"U.S.A.\" Prezentuje zde svou víru v individualismus a oslavuje svobodné podnikání.\n\nJohn Dos Passos napsal knihu o amerických vůdcích v době po konci revoluce, The Men Who Made the Nation (1957).\n\nKniha The Ground We Stand On (1941) je souborem životopisů osob, jež se nějakým způsobem zasadily o svobodu v Americe.\n\nDalší vybrané životopisné náčrty byly vydány pod názvem Prospects of a Golden Age (1959).\n\nV knize Mr. Wilson´s War (1962) píše o historii Spojených států amerických v letech 1901 a 1921 z odlišného, liberálního, pohledu než kterým se díval na americkou společnost, když psal trilogii \"U.S.A.\"\n\nO éře prezidenta Jeffersona píše Dos Passos v knize The Shackles of Power (1966).\n\nDalší díla literatury faktu: The Fourteenth Chronicle (1973) – sbírka dopisů a deníků; The Best of Times: An Informal Memoir (1966) – neoficiální paměti; The Head and Heart of Thomas Jefferson (1954).\n\nMezi jeho básnické díla patří A Pushcart at the Curb (1922) a Rosinante to the Road Again (1922).\n\nDos Passos literárně zpracoval i své bohaté zážitky z cest. Psal reportáže, kritické eseje o politice a kultuře a eseje o umění a kultuře Španělska – např. The Villages Are the Heart of Spain (1937).\n\nV cestovatelském deníku Orient Express (1927) dokazuje svůj vzrůstající zájem o společenské problémy.\n\nDalší jeho zápisky z cest, tentokrát nazvané In All Countries (1934), se dotýkají Sacco-Vanzettiho případu, ale také komunismu v Rusku a mexického rolnického socialismu.\n\nJeho zážitky a zkušenosti z cestování v době válek jsou zachyceny ve dvou knihách – State of the Nation (1944) a Tour of Duty (1946).\n\nJourneys Between Wars (1938) je kolekce výňatků z jeho tří předešlých cestovatelských deníků, doplněná o nový materiál získaný během španělské občanské války.\n\nV roce 1963 publikuje ještě Brazil on the Move.\n\nKolekce Dos Passosových esejí vyšly pod názvy The Theme Is Freedom (1956) a Occasions and Protests (1964).\n\nUznání za Dos Passosův významný přínos na poli literatury přišel v roce 1967 v Evropě – v Římě obdržel Feltrinnelliho cenu za mezinárodní úspěch v literatuře. Ačkoliv Dos Passosovi přívrženci tvrdili, že jeho pozdější díla byla ignorována kvůli jeho měnícím se politickým názorům, mezi kritiky existuje shoda, že kvalita jeho románů po vydání \"U.S.A.\" silně poklesla. Kritici se všeobecně shodují, že ačkoliv mezi jeho ranými a pozdějšími pracemi existuje určitá kontinuita, Passosova pozdější díla postrádají vliv jeho prvních románů. Zčásti to může být z toho důvodu, že jeho vlastní umělecké techniky byly tak často napodobovány.\n\nDos Passosovy techniky prolínání beletrie a literatury faktu v románu U.S.A. a přizpůsobení filmových technik spisovatelské práci byly prvními vlaštovkami mezi nespočtem nových technik, jež se po druhé světové válce staly naprosto běžnými. Jeho průkopnické práce nelineárního románu měly velký vliv na ostatní spisovatele podobného zaměření. Především \"Berlín Alexanderplatz\" Alfreda Döblina a trilogie \"The Roads to Freedom\" Jean-Paul Sartra vykazují známky vlivu Passosových metod. V často citované eseji z roku 1936 se Sartre o Dos Passosovi zmiňuje jako o “největším spisovateli naší doby”.\nSnad nejznámější dílo používající žertovnou techniku poprvé použitou v U.S.A., je “neromán” \"Stand on Zanzibar\" spisovatele sci-fi Johna Brunnera, který v roce 1968 vyhrál cenu Hugo. Brunner v něm používá vymyšlené novinové výstřižky, televizní zprávy a jiné “příklady” převzaté ze zpráv a zábavních médií roku 2010.\n\nPředtím, než se stal známým spisovatelem, věnoval se John Dos Passos skicování a malování. V létě 1922 studoval v umělecké osadě Hamilton Easter Field v Ogunquitu (Maine). Mnoho jeho knih publikovaných během následujících deseti let vycházelo v přebalu a s ilustracemi, které vytvořil sám John Dos Passos. Byl ovlivňovaný mnoha uměleckými směry: například spojováním prvků impresionismu, expresionismu a kubismu si vytvořil svůj vlastní originální styl. Jeho práce se začala rozvíjet po jeho prvních výstavách – v roce 1922 v newyorském National Arts Clubu a v následujícím roce v (také newyorském) Gertrude Whitney´s Studio Club.\nAčkoliv Dos Passos nikdy nezískal uznání jako významný umělec, pokračoval v kreslení celý život a tato jeho práce byla respektována. Jeho díla nejčastěji odrážela jeho cesty po Španělsku, Mexiku, severní Africe, stejně jako ulice a kavárny v pařížské čtvrti Montparnasse, které často navštěvoval se svými dobrými přáteli Fernandem Legerem, Ernestem Hemingwayem, Blaise Cendrarsem a jinými. V letech 1925 až 1927 psal Dos Passos divadelní hry, vytvářel plakáty a všelijak pracoval pro New Playwrights´ Theatre v New Yorku. V pozdějším období života se zaměřil na malování krajiny v okolí jeho domů ve státech Maine a Virginie.\nV roce 2001 byla v knihovně v Queensu v New Yorku otevřena výstava nazvaná \"The Art of John Dos Passos\" (\"Umění Johna Dos Passose\"), která postupně putovala i do několika dalších měst ve Spojených státech.\n\nCena Johna Dos Passose je literární ocenění udělované každoročně Longwoodskou univerzitou (the Department of English and Modern Languages at Longwood University). Lidé, kteří rozhodují o tom, komu bude cena udělena, se snaží rozpoznávat “americké tvůrčí spisovatele, kteří již vytvořili podstatný soubor význačných děl, jenž se vyznačuje charakteristikami psaní Johna Dos Passose: intenzivním a originálním zkoumáním specificky amerických témat, experimentálním přístupem k formě díla a zájmem o široký okruh lidských zkušeností.”\n"}
{"id": "295572", "url": "https://cs.wikipedia.org/wiki?curid=295572", "title": "Hora Arbel", "text": "Hora Arbel\n\nHora Arbel (hebrejsky: הר ארבל, \"Har Arbel\") je hora v Dolní Galileji v Izraeli poblíž města Tiberias.\n\nPo zemětřesení, které zde proběhlo, nastalo rozestoupení hory, která se rozdělila na horu Arbel a horu Nitaj. Vrchol hory, která měří 181 m n. m. (cca 390 m nad hladinou Galilejského jezera) dominuje celému okolí (většina oblasti se nachází pod hladinou moře) a z jeho vrcholu lze spatřit téměř celou Galileu až ke Golanským výšinám, včetně Safedu, Tiberiady a většiny Galilejského jezera.\n\nJižní svah hory je pozvolný a nacházejí se na něm zemědělské pozemky a pastviny, zatímco na druhé straně je příkrý, přibližně 400 metrů vysoký sráz. Na hoře se nacházejí čtyři osady: Kfar Zejtim, Arbel, Kfar Chitim a Micpa.\n\nPoblíž hory se nacházejí ruiny starověkého židovského osídlení včetně synagogy ze 4. století, s pozůstatky kamenných lavic a sloupů a skalních příbytků vytesaných do samotné hory. Dochované skalní příbytky, které pocházejí ze 17. století byly postaveny Drúzy, nicméně jsou dochované zmínky o skalních příbytcích na tomto území z období Druhého chrámu. Josephus Flavius zaznamenal vítězství římanů nad posledními hasmonejskými rebely, kteří přebývali ve skalách hory Arbel.\n\nDnes je masiv hory Arbel spolu s horou Nitaj chráněn jakožto národní park, který je součástí Izraelské stezky.\n\n"}
{"id": "295573", "url": "https://cs.wikipedia.org/wiki?curid=295573", "title": "Takht-i-Bahi", "text": "Takht-i-Bahi\n\nTakht-i-Bahi byl buddhistický klášterní komplex, jehož počátky sahají do 1. století př. n. l. V současné době z kláštera zbyly jen archeologické pozůstatky, které tvoří jednu z hlavních památek Pákistánu. Od roku 1980 je celý komplex součástí světového dědictví.\n\n"}
{"id": "295575", "url": "https://cs.wikipedia.org/wiki?curid=295575", "title": "Osobní obranná zbraň", "text": "Osobní obranná zbraň\n\nOsobní obranná zbraň (PDW - Personal Defense Weapon) je druh kompaktní palné zbraně s větším dostřelem a lepšími schopnostmi prorážení osobních ochranných prostředků (např. neprůstřelná vesta), než jaké mají pistole a samopaly, přitom jsou však menší než útočné pušky nebo karabiny. Původně byly vyvíjeny jako výzbroj důstojníků či obsluh vojenské techniky. Zatím se však uplatňují jako výzbroj speciálních vojenských a policejních jednotek.\n\nPro PDW je charakteristické použití nových typů nábojů s lahvovitou nábojnicí a špičatou střelou o malém průměru, v podstatě dále zmenšených nábojů do útočné pušky.\n\nPDW sdílejí mnoho hlavních charakteristik samopalů, a proto jsou často chybně jako samopaly zařazovány. Navíc orientaci sami znesnadňují někteří výrobci tím, že využívají zkratku PDW v názvu svých samopalů (např. Heckler & Koch MP5K PDW) či v reklamních materiálech (např. CZ SCORPION EVO 3 A1). Taktéž bývají někdy do této kategorie mylně zařazovány ruské samopaly SR-2 Veresk či PP-2000. Ty jsou ovšem v ráži 9 mm Luger a pouze umožňují také střelbu speciálními náboji s vysokou průbojností.\n\n\n"}
{"id": "295577", "url": "https://cs.wikipedia.org/wiki?curid=295577", "title": "Manuel Galbán", "text": "Manuel Galbán\n\nManuel Galbán (14. ledna 1931, Gibara, Kuba - 7. července 2011, Havana, Kuba) byl kubánský kytarista a zpěvák známý především z působení ve skupinách Los Zafiros a Buena Vista Social Club.\n\nHudbě se věnoval od mládí, hrál na tres a na kytaru v klubech, kde se scházela kubánská mládež. Jako profesionální hudebník debutoval v roce 1944 ve svých třinácti letech jako kytarista \"Orquesta Villa Blanca\". Záhy začal vystupovat v Havaně, kam se posléze v roce 1956 přestěhoval. Dalších sedm let pak hrál v různých orchestrech a účinkoval v rozhlasových pořadech.\n\nV roce 1962, v době karibské krize, se utvořila v Havaně vokální skupina Los Zafiros. Jméno skupiny si hudebníci zvolili pod vlivem amerických doo wop skupin, jako byli The Platters nebo Frankie Lymon & the Teenagers. Skupina se stala brzy známou svým jedinečným stylem kombinujícím rhythm and blues s hudbou kubánskou. Během prvních dvou let existence se ve skupině vystřídalo několik kytaristů, mezi jinými například Oscar Agüirre. Tím pravým se stal až on sám. Působil ve skupině nejen jako kytarista a pianista, ale také jako její umělecký vedoucí. Zvuk jeho kytary se pro skupinu stal charakteristickým a nenahraditelným. \"Los Zafiros\" se stali jednou z nejúspěšnějších kubánských skupin, nahrávali v havanských studiích Egrem a vystupovali nejen na Kubě, ale i v zahraničí. V pařížské Olympii odměnilo publikum jejich vystoupení jedenáctiminutovým potleskem vstoje. \"Los Zafiros\" byli nesmírně populární, členové skupiny však platili daň za popularitu – přemíra alkoholu, nedostatek spánku a vyčerpání vedly k rozporům mezi hudebníky. Snažil se rozpadu skupiny zabránit, v roce 1972 ji ale nakonec opustil.\n\nPo rozpadu \"Los Zafiros\" založil skupinu \"Batey\", ve které působil nejen jako vedoucí, ale také jako kytarista, pianista a zpěvák. Skupina během následujících 23 let vystupovala téměř po celém světě včetně Československa (1976). V roce 1998 se stal členem známé kubánské skupiny \"Vieja Trova Santiaguera\". Současně se připojil k projektu Ry Coodera Buena Vista Social Club a spoluúčinkoval na několika albech ostatních účastníků projektu. V roce 2003 nahrál společně s Ry Cooderem vlastní album \"Mambo Sinuendo\", které ve 46. ročníku cen Grammy získalo cenu za instrumentální album v kategorii pop. V letech 2000–2005 doprovázel Ibrahima Ferrera, Omaru Portuondo, Rubéna Gonzáleze a Orlanda „Cachaíta“ Lópeze na jejich turné po celém světě.\n\nZemřel na následky srdečního infarktu.\n\n\n\n\n\n\n\n"}
{"id": "295578", "url": "https://cs.wikipedia.org/wiki?curid=295578", "title": "Sehri-Bahlol", "text": "Sehri-Bahlol\n\nSehri-Bahlol je název archeologické lokalit v Pákistánu nedaleko Pešávaru. Sehri-Bahlol je jednou z hlavních archeologických oblastí celého Pákistánu. Spolu s buddhistickými památkami z oblastí Takht-i-Bahi byla tato lokalita v roce 1980 přijata ke světovému dědictví UNESCO.\n"}
{"id": "295582", "url": "https://cs.wikipedia.org/wiki?curid=295582", "title": "Thatta", "text": "Thatta\n\nThatta je město v pákistánské provincii Sindh. Jeho počátky sahají do středověku a jednu dobu bylo i hlavním městem celé provincie. V současnosti zde žije asi 37 000 obyvatel (2010). \n\nPro svou historickou hodnotu byla stará část města v roce 1981 zapsána na seznam Světového dědictví UNESCO.\n\nThatta je možná místo, kde se nacházela starověká Patala ( Πάταλα), což byl v dobách Alexandra Velikého hlavní přístav na řece Indu.\n\n"}
{"id": "295584", "url": "https://cs.wikipedia.org/wiki?curid=295584", "title": "Pevnost Rohtas", "text": "Pevnost Rohtas\n\nPevnost Rohtas se nachází v Pákistánu. Je velmi rozsáhlá a její počátky sahají do 16. století. Do dnešních dnů se zachovala ve velmi dobré stavu a tvoří jednu z hlavních památek Pákistánu. V roce 1997 byla přijata ke světovému dědictví UNESCO.\n"}
{"id": "295585", "url": "https://cs.wikipedia.org/wiki?curid=295585", "title": "Eat Me, Drink Me", "text": "Eat Me, Drink Me\n\nEat Me, Drink Me je název šestého alba skupiny Marilyn Manson z roku 2007.\n\nPři prvním poslechu se nezdá, že by album pocházelo skutečně od Mansona. Většina písniček jsou pomalejší skladby („Just a Carcrash Away“). Manson řekl, že zachycuje jeho intimní období rozchodu s Ditou Von Teese a nového vztahu s Evan Rachel Woodovou a také že na \"Eat Me, Drink Me\" chtěl skutečně zazpívat, což se mu podle mnoha hudebních kritik povedlo.\n\nPrvním singlem je „Heart-Shaped Glasses (When The Heart Guides The Hand)“.\n\nNázev alba prý pochází ze skutečné události, když si jeden němec podal inzerát, že chce být sněden a druhý muž, který na inzerát odpověděl ho opravdu snědl.\n\n\nBestRock.cz - Marilyn Manson - Eat Me, Drink ME\n"}
{"id": "295590", "url": "https://cs.wikipedia.org/wiki?curid=295590", "title": "Šalimarovy zahrady", "text": "Šalimarovy zahrady\n\nŠalimarovy zahrady se nacházejí v Pákistánu, v Jižní Asii. V 17. století je nechal vystavět vládce Mughalské říše Šáhdžahán. Jsou velmi rozsáhlé a dodnes tvoří jednu z důležitých památek Pákistánu. \n\nV roce 1981 byly přijaty mezi světové dědictví UNESCO.\n\n"}
{"id": "295591", "url": "https://cs.wikipedia.org/wiki?curid=295591", "title": "Laimjala (obec)", "text": "Laimjala (obec)\n\nObec Laimjala (estonsky Laimjala vald) je samosprávná obec náležející do estonského kraje Saaremaa.\n\nV obci Laimjala žije přibližně osm set obyvatel ve 24 vesnicích Aaviku, Asva, Audla, Jõe, Kahtla, Kapra, Kingli, Käo, Kõiguste, Laheküla, Laimjala, Mustla, Mägi-Kurdla, Nõmme, Pahavalla, Paju-Kurdla, Randvere, Rannaküla, Ridala, Ruhve, Saareküla, Saaremetsa, Viltina a Üüvere. Správním centrem obce je vesnice Laimjala.\n\n"}
{"id": "295593", "url": "https://cs.wikipedia.org/wiki?curid=295593", "title": "Laimjala", "text": "Laimjala\n\nLaimjala (německy \"Laimjall\") je vesnice v estonském kraji Saaremaa, samosprávně patřící do obce Laimjala, jejímž je administrativním centrem.\n"}
{"id": "295598", "url": "https://cs.wikipedia.org/wiki?curid=295598", "title": "Cipori", "text": "Cipori\n\nCipori ( ציפורי; řecky Σεπφώρις, \"Sepfóris\"; latinsky \"Dioceserea\"; arabsky صفورية, \"Safurija\" nebo \"Sufurije\") bylo starověkým městem na pahorku (285 m n. m.) ležícím v Dolní Galileji, šest kilometrů severozápadně od Nazaretu. Bylo založeno v době železné a od 5. století př. n. l. až do 10. století n. l. se jednalo o židovskou vesnici, nicméně svůj vliv zde významně zanechala i kultura asyrská, helénská, babylonská, římská, byzantská, islámská, křižácká, arabská i osmanská. Město svůj hebrejský název údajně dostalo proto, že sedělo \"„na vrcholku hory jako pták (cipor = pták).“\"\n\nDnes je Cipori národním parkem a vykopávky na tomto místě stále pokračují. Jižně od lokality protéká potok Nachal Cipori.\n\nPrvní písemná zmínka o Cipori pochází z r. 103 př. n. l., (vláda hasmonejského krále Alexandra Jannaia), avšak na místě byly nalezeny archeologické nálezy již z období Prvního chrámu. Roku 63 př. n. l. zemi obsadila římská armáda pod vedením Pompea a v roce 55 př. n. l. vyhlásil Gabinius, místodržitel Sýrie, Cipori za hlavní město Galileje. Roku 47 př. n. l. byl jmenován vládcem Galileje Herodes, ale po zavraždění jeho otce Antipatra, bylo toto jmenování zrušeno. Herodes se musel zmocnit města násilím. Také za jeho vlády bylo Cipori galilejským centrem. Po jeho smrti (4 př. n. l.) se Židé vzbouřili proti Římanům o opevnili se ve městě. Ale římská armáda pod vedením Gaia Vara potlačila vzpouru, město vypálila a židovské obyvatele prodala do otroctví. Vládcem Galileje byl jmenován Herodův syn Herodes Antipas, který město obnovil a udělal z něj centrum své vlády. Zřejmě pod vlivem následků potlačení povstání se obyvatelé města nepřipojili k povstání roku 66 (První židovská válka), ale uzavřeli s Římany dohodu, čímž zachránili město před zničením. Role Cipori v povstání Bar Kochby je nejistá. Ale v této době Římané město přejmenovali na Diocaesareu a prosadili pohanskou vládu nad Židy. Počátkem 3. století se ale židovská většina znovu ujímá vlády a stěhuje se sem Jehuda ha-Nasi se Sanhedrinem. Jehuda ha-Nasi tu žil 17 let, až do své smrti, a redigoval tu Mišnu. Sanhedrin tu zůstal do 2. poloviny 3. století, kdy přesídlil do Tiberiasu.\n\nCipori bylo zničeno zemětřesením roku 363, ale bylo záhy znovupostaveno. Rozkvět města probíhal až do konce byzantského období, avšak za islámského období upadlo.\n\nV křižácké době tu byla postavena pevnost a město La Saphorie. Odsud vytáhla křižácká armáda k osudové bitvě u Hattínu (Karnej Chitin).\n\nV 18. století obnovil vesnici a tvrz beduínský vládce Daher el-Omar. Během arabského povstání v Palestině v letech 1936-1939 zde sídlily ozbrojené arabské skupiny, které podnikali útoky na židovské osídlení v oblasti. Také od roku 1947 za izraelské Války za nezávislost. Během operace Dekel, v noci z 15. na 16. července 1948 dobyl Cahal vesnici a arabské obyvatelstvo uprchlo. Roku 1949 byl nedaleko odsud založen mošav Cipori.\n\nVykopávky na tomto místě započala v 30. letech 20. století Michiganskou univerzitou. Další vykopávky byly provedeny až roku 1983 Tampskou univerzitou.\n\nByly zde nalezeny především památky z římského a byzantského období, které jsou bohatě vyzdobeny mozaikou (obytné domy, římská vila, synagoga). Další významné památky pochází z křižáckého období, kdy byl na tomto místě postaven kostel (podle tradice na místě, kde dříve stál dům rodičů Marie, matky Ježíšovy). Křižáci zde vybudovali také pevnost, která byla v 18. století obnovena el-Omarem – nejdříve sloužila jako škola, dnes jako expozice archeologických nálezů.\n\n"}
{"id": "295603", "url": "https://cs.wikipedia.org/wiki?curid=295603", "title": "Saetia", "text": "Saetia\n\nSaetia byla hudební skupina z USA, která je považována za tvůrce žanru screamo.\n\n\n\n"}
{"id": "295605", "url": "https://cs.wikipedia.org/wiki?curid=295605", "title": "Tetřívek", "text": "Tetřívek\n\nTetřívek je souhrnný český název pro několik rodů hrabavých ptáků čeledi tetřevovitých a pro některé druhy z rodu \"Tetrao\" (tetřev). Jde o severoamerické ptáky, pouze rod \"Tetrao\" je eurasijský. V Česku žije vzácný tetřívek obecný.\n\n"}
{"id": "295607", "url": "https://cs.wikipedia.org/wiki?curid=295607", "title": "Tetřev", "text": "Tetřev\n\nTetřev (\"Tetrao\") je rod středně velkých hrabavých ptáků s výrazným pohlavním dimorfismem. Jsou známy čtyři druhy, které obývají Eurasii od Španělska po Čínu. Velký areál má tetřev hlušec, který v jedenácti poddruzích obývá území od Španělska po střední Rusko, vyhýbá se ale jižní Evropě a Britským ostrovům (výjimkou je Skotsko, kam byl introdukován v roce 1837). Dále na východ ho nahrazuje tetřev černozobý (východní Rusko, Mongolsko, Čína). Tetřívek obecný obývá areál od Velké Británie (nevyskytuje se však v Irsku) po východní Asii, nejjižněji se vyskytuje v Maďarsku a v Alpách. Příbuzný tetřívek kavkazský se vyskytuje v severovýchodním Turecku.\n\nV Česku se vzácně vyskytuje tetřev hlušec a tetřívek obecný, někdy se mohou křížit a jejich potomek se nazývá tetřevec.\n\n\nTetřívci jsou někdy oddělováni do zvláštního rodu \"Lyrurus\".\n\n"}
{"id": "295612", "url": "https://cs.wikipedia.org/wiki?curid=295612", "title": "Nõmme (rozcestník)", "text": "Nõmme (rozcestník)\n\nNõmme (genitiv estonského slova \"nõmm\" – „vřesoviště“, „planina“ – přibližný ekvivalent českých místních jmen jako „Vřesová“ či „Planá“) je jméno řady sídel v Estonsku:\n\n\nSlovo Nõmme se vyskytuje též ve složených jménech sídel:\n\n"}
{"id": "295613", "url": "https://cs.wikipedia.org/wiki?curid=295613", "title": "Druhá čečenská válka", "text": "Druhá čečenská válka\n\nDruhá čečenská válka, v pozdější fázi známa jako válka v severním Kavkazu, byla zahájena Ruskou federací 8. srpna 1999, kdy ruské síly z velké části znovu ovládly separatistický region Čečenska.\n\nJako jeden z nejzávažnějších důvodů pro vojenský zásah v Čečně byl označen tranzit kaspické ropy přes čečenské území, ačkoli Rusko tento důvod opakovaně odmítlo. V létě 1994 účastníci zasedání v Istanbulu posuzovali variantu trasy ropovodu Baku-Groznyj-Novorossijsk, hned nato pronesl prezident Boris Jelcin, že \"čečenský problém musí být vyřešen do prosince\". Nestalo se tak ani do prosince, ani později.\n\nOficiálním ruským popudem k válce byla invaze do Dagestánu provedená Islámskou mezinárodní brigádou a bombové útoky na ruské obytné domy, při kterých zahynulo přes 300 lidí, a za které Rusko vinilo čečenské separatisty.\n\nKampaň z velké míry zvrátila výsledek První čečenské války, ve které nabyl region de facto nezávislosti jako Čečenská republika Ičkeria. Válka přivábila velký počet bojovníku džihádu ze zahraničí, kteří se 10. srpna 1999 dokonce pokusili v obsazené části Dagestánu a vyhlásit \"nezávislý Islámský stát Dagestán\".\n\nBěhem počáteční kampaně čelila ruská armáda a proruské čečenské polovojenské organizace separatistům v otevřeném boji. V únoru 2000 po zimním obléhání nakonec dobyly Groznyj. Rusko nastolilo přímou vládu nad Čečenskem v květnu 2000 a jmenovalo promoskevskou vládu. Po totální ofenzívě způsobovali čečenští partyzáni dále těžké ztráty ruským silám a stáli proti ruské politické moci v Čečensku po několik dalších let. Povstalci zaútočili také na ruské civilisty. Tyto teroristické útoky, stejně jako rozsáhlé porušování lidských práv ruskými silami, vyvolaly silnou jednostrannou kritiku ze strany západních a muslimských zemí. Teprve po událostech 11. září 2001 se začalo západní mínění od podpory radikálních islamistů odvracet.\n\nRozsáhlé boje byly nahrazeny partyzánskou válkou a bombovými útoky na vojáky federace a síly regionální vlády. Násilí se často odehrávalo i v sousedních regionech.\n\nPo prvním ruském vojenském zásahu (1994–1996) zavládl v zemi chaos, po kterém následoval vzestup islámského radikalismu.\n\nMezi známější teroristické útoky spáchané čečenskými separatisty patří přepadení moskevského divadla na Dubrovce čečenským ozbrojeným komandem během představení muzikálu Nord-Ost a útok ingušských a čečenských teroristů na školu ve městě Beslan.\n\nAnna Politkovská 28. dubna 2003 v ruském týdeníku Novaja Gazeta (vlastnil jej Alexandr Lebeděv) odhalila, že jeden údajně mrtvý člen čečenského komanda z Dubrovky „přežil“, a nyní pracuje pod jinou identitou v Putinově tiskovém oddělení (šlo o bývalého představitele čečenské vlády v Jordánsku, viz záhadný \" jordánský\" přítel Basajeva velitel Chattáb, jenž byl na podzim 2002 údajně otráven). Politkovská tvrdila, že mezi teroristy byli agenti ruských tajných služeb. Podle ní šlo o „řízený teroristický útok“, o jehož přípravě věděly tajné služby i vedení země. K odpovědnosti za útok se týden po tragédii přihlásil čečenský polní velitel Šamil Basajev.\n\nRuský podnikatel a svého času vlivná osobnost z okolí ruského prezidenta Jelcina Boris Berezovskij obvinil agenty ruské Federální bezpečnostní služby ze spáchání tří teroristických útoků na obytné domy v Moskvě a Volgodoňsku v roce 1999, jejichž následkem zahynulo přes tři sta osob.\n\nPochybnosti jsou také o čečenském útoku na Moskevské letiště Domodědovo.\n\nPřesný počet obětí není znám, odhaduje se několik desítek tisíc mrtvých a nezvěstných, převážně civilistů v Čečensku. Například Amnesty International odhaduje počet obětí na 25 000 jen při útoku na město Groznyj v roce 1999. Odhady celkového početu obětí dvou ruských intervencí v První čečenské válce a Druhé čečenské válce se odhadují na 300 000 lidí z celkového počtu 1 milionu obyvatel.\n\nPodle názoru některých politologů nese za kontroverzní plošné kobercové bombardování civilních sídlišť přímou politickou zodpovědnost Vladimir Putin.\n\n\n"}
{"id": "295614", "url": "https://cs.wikipedia.org/wiki?curid=295614", "title": "Pinta (rozcestník)", "text": "Pinta (rozcestník)\n\nPinta může být:\n\n\n\n"}
{"id": "295625", "url": "https://cs.wikipedia.org/wiki?curid=295625", "title": "Mirošovice (rozcestník)", "text": "Mirošovice (rozcestník)\n\nNázev Mirošovice má více sídel:\n"}
{"id": "295627", "url": "https://cs.wikipedia.org/wiki?curid=295627", "title": "Svorová hora", "text": "Svorová hora\n\nSvorová hora ( , německy \"Schwarze Koppe\") je jen mírně zaoblený vrchol nacházející se na státní hranici Česka a Polska v pohoří Krkonoše. Svůj název nese hora dle horniny svor, která na jejích svazích převládá.\n\nVrchol leží zhruba 3,5 km západním směrem od obce Horní Malá Úpa na hranici s Polskem. Jedná se o část Obřího hřebene, který plynule přechází do severovýchodní rozsochy Sněžky (1602 m). Na úbočích kopce se objevují četná kamenná moře, posazená do nejvýchodnějších pásem porostu borovice kleče v Krkonoších. Na vrcholu se objevují i menší skalní výstupky. Na východě hřeben prudce klesá a Sovím sedlem zde odděluje Svorovou horu od sousedního vrchu Tabule. Na polské straně hory se nachází poblíž skalního útvaru Granaty naleziště granátů. Východně od Svorové hory stojí chata Jelenka.\n\nNa vrchol vedou od Jelenky polská modře značená trasa a červeně značená Cesta česko-polského přátelství, která po hřebeni spojuje Horní Malou Úpu a Sněžku. Hora se nachází v I. zóně KRNAP, takže je zakázán vstup mimo značené cesty.\n"}
{"id": "295637", "url": "https://cs.wikipedia.org/wiki?curid=295637", "title": "Kurt", "text": "Kurt\n\nKurt je německé rodné jméno, vyskytuje se také ve formě příjmení. V turečtině znamená slovo „vlk“.\n\n\n\n"}
{"id": "295639", "url": "https://cs.wikipedia.org/wiki?curid=295639", "title": "Buchara", "text": "Buchara\n\nBuchara je hlavní město Bucharské provincie v Uzbekistánu. Počet obyvatel překračuje 280 000, což z něj činí páté největší město v zemi. Počátky města sahají hluboko do minulosti. Oficiálně bylo založeno v roce 500 př. n. l., avšak obyvatelé se zde díky zdejší oáze usazovali již daleko předtím. Historické centrum města je velmi cenné, od roku 1993 je součástí světového dědictví UNESCO. Mezi nejznámější památky patří stará madrasa, minaret Qálán ze 13. stol., emírův palác nebo stará věznice Zindán.\n\n"}
{"id": "295642", "url": "https://cs.wikipedia.org/wiki?curid=295642", "title": "Velický vodopád", "text": "Velický vodopád\n\nVelický vodopád také zvaný Večný dážď je ledovcový vodopád podpořený selektivně a erozí ve Vysokých Tatrách v okrese Poprad na severním Slovensku.\n\nNachází se v Velické dolině na skalním prahu nad Velickým plesem a jeho podloží je tvořené granodiority. Vodopád vytváří Velický potok, který je nad ním v nadmořské výšce 1750 m široký 4 m. Je vysoký přibližně 15 m.\n\nPod vodopádem a kolem něj prochází zelená turistická značka od Sliezkého domu, která dále pokračuje nahoru Velickou dolinou na Poľský hrebeň. Vodopád je možné navštívit jen v období od 16. června do 31. října.\n\n"}
{"id": "295643", "url": "https://cs.wikipedia.org/wiki?curid=295643", "title": "Treblinka", "text": "Treblinka\n\nTreblinka [] je osada, která leží na břehu řeky Západní Bug v Mazovském vojvodství ve východním Polsku, asi 100 km severovýchodně od Varšavy. Administrativně náleží pod obec Małkinia Górna. Obývá jí 270 stálých obyvatel.\n\nOsada se zapsala do historie době druhé světové války, kdy zde nacisté zřídili vyhlazovací tábor Treblinka. Během jediného roku zde byl vyvražděn téměř milion lidí.\n\n"}
{"id": "295646", "url": "https://cs.wikipedia.org/wiki?curid=295646", "title": "Šachrizabz", "text": "Šachrizabz\n\nŠachrizabz je město v Uzbekistánu, jehož populace v roce 1991 překročila 50 000 obyvatel. Je známé jako rodné město Tamerlána, jednoho z velkých středověkých vojevůdců.\n\nVe městě se nachází množství starobylých památek, pročež bylo zdejší historické centrum v roce 2000 přiřazeno ke světovému dědictví UNESCO.\n"}
{"id": "295650", "url": "https://cs.wikipedia.org/wiki?curid=295650", "title": "Bolero (Ravel)", "text": "Bolero (Ravel)\n\nBolero, Opus 81 je jednovětá orchestrální skladba, nejznámější dílo francouzského hudebního skladatele Maurice Ravela.\n\nBolero bylo původně složeno jako baletní hudba pro baletku Idu Rubinsteinovou. Rubinsteinová Ravela původně požádala o skladbu španělského charakteru. Ravel měl pro tento účel v úmyslu složit orchestrální verzi Albenizovy Iberie, nepodařilo se mu však získat souhlas nositelů autorských práv. Narychlo proto složil krátké Bolero, víceméně jako cvičnou skladbu. Její premiéra se uskutečnila 22. listopadu 1928 v Pařížské opeře, v choreografii Bronislavy Nižinské. Bolero zaznamenalo obrovský úspěch, který zaskočil i samotného autora.\n\nV současnosti je Bolero prováděno téměř výhradně v koncertním provedení; existuje také v Ravelově úpravě pro dva klavíry a v dalších úpravách pro jiná hudební tělesa.\n\nBolero je složeno v tónině C dur pro mimořádně pestrý orchestr: dvě flétny, pikolu, dva hoboje, hoboj d'amore, anglický roh, dva B klarinety, Es klarinet, basklarinet, dva fagoty, kontrafagot, čtyři lesní rohy, C trubka, tři B trubky, trombóny, tuba, sopraninový saxofon, sopránový saxofon, tenor saxofon, tympány, dva malé bubny, činely, gong, čelestu, harfu a smyčcové nástroje (1. a 2. housle, violy, violoncella a kontrabasy).\n\nPro skladbu je charakteristický neměnný ostinátní rytmus španělského tance bolero, jejž udržují malé bubny po celou skladbu. Stejně tak neměnný je i basový doprovod a dokonce i samotná táhlá melodie. Formálně je skladba označována jako instrumentální variace – variována je pouze instrumentace, ostatní parametry zůstávají neměnné.\n\nJako první nástroj hraje sólově flétna, která přednese první melodický motiv v pianissimu. Tentýž motiv podruhé opakuje klarinet, poté se objevuje druhý motiv v podání fagotu. Dále se postupně střídají další jednotlivé nástroje a jejich různé kombinace. Neustále se opakují dva melodické motivy AA BB AA…, na kterých je skladba vystavěna, a hudba se přitom pozvolna zesiluje. Bolero je tak pravděpodobně nejdelším nepřerušeným crescendem v dějinách hudby.\n\nImpozantní účinek skladby je krátce před koncem umocněn krátkým přechodem na osm taktů z tóniny C dur do E dur. Šest taktů od konce se výrazně přidávají všechny bicí nástroje a v samém závěru ve fortissimu vstupují do rytmu skladby dlouhá glissanda trombónů. Skladba po chvíli zní disonantně a končí náhle jednoduchým kvintakordem.\n\n"}
{"id": "295652", "url": "https://cs.wikipedia.org/wiki?curid=295652", "title": "Samarkand", "text": "Samarkand\n\nSamarkand je druhé největší město v Uzbekistánu, jehož populace v roce 2008 překročila 600 000 obyvatel. Jeho počátky sahají až do období kolem roku 700 př. n. l. Má za sebou bohatou historii a v současné době se ve městě nachází řada starobylých památek.\n\nV roce 2001 byl Samarkand zařazen na Seznam světového dědictví UNESCO.\n\nMěsto pravděpodobně založili skytští Sogdové, podle nichž se nazývala historická oblast Sogdiana s centrem v Samarkandu. Město na Hedvábné stezce patřilo spolu s Bucharou k největším městům ve střední Asii, kde se mísila různá náboženství. Po dobytí Alexandrem Velikým roku 329 př. n. l. se město dostává do oblasti helénského vlivu. Ve 3. století je město dobyto a stává se součástí Sasánovské říše, později pod vliv turkických kmenů. Samarkand zažívá rozkvět jako významné centrum dálkového obchodu.\n\nNa začátku 7. století se Samarkand dostává pod muslimskou nadvládu Umajjovců, Abbásovců a Sámánovců, které na počátku 11. století vystřídaly další turkické kmeny. V té době tu krátce pobýval vzdělanec Omar Chajjám.\n\nVe 12. století dobyl Samarkand Čingischán a stal se tak součástí mongolské říše. Později jej popisují Marco Polo a ibn Battúta jako velké a nádherné, jedno z nejvelkolepějších měst světa. Tamerlán ze Samarkandu udělal své hlavní město a jeho vnuk Ulugbek zde zbudoval jednu z nejvýznamnějších astronomických observatoří středověku.\n\nNa začátku 16. století se město dostává pod nadvládu Uzbeků a součástí Bucharského chanátu. Roku 1668 se město stává součástí Ruské říše, nejdříve hlavní město Samarkandské oblasti, později část Turkestánu. Za SSSR se na krátko stává hlavním městem Uzbecké sovětské socialistické republiky, vystřídal jej však roku 1930 Taškent.\n\n\n\n"}
{"id": "295654", "url": "https://cs.wikipedia.org/wiki?curid=295654", "title": "Ičan Kala", "text": "Ičan Kala\n\nIčan Kala je malé opevněné vnitřní město v uzbeckém městě Chiva. Zahrnuje více než 250 starých domů a dalších asi 50 památek, jejichž výstavba spadá převážně do 18. - 19. století. K dominantám města patří vysoké kamenné vstupní brány. V roce 2001 bylo Ičan Kala zařazeno na Seznam světového dědictví UNESCO.\n"}
{"id": "295658", "url": "https://cs.wikipedia.org/wiki?curid=295658", "title": "ATC", "text": "ATC\n\nZkratka ATC se používá ve více významech:\n\n"}
{"id": "295660", "url": "https://cs.wikipedia.org/wiki?curid=295660", "title": "Mahakam", "text": "Mahakam\n\nMahakam nebo Kutai ( ) je řeka ve východní části ostrova Borneo v provincii Východní Kalimantan v Indonésii. Je přibližně 720 km dlouhá. Povodí má rozlohu přibližně 80 000 km².\n\nNa horním toku má horský charakter a v korytě se vyskytuje mnoho peřejí. Na dolním toku protéká převážně bažinatou rovinou. Ústí do Makasarského průlivu mezi Celebeským a Jávským mořem v Tichém oceánu, přičemž vytváří rozsáhlou deltu.\n\nŘeka má velké množství vody po celý rok.\n\nNa řece je rozvinuté rybářství a plaví se po ní dřevo. Na dolním toku je možná vodní doprava. Leží na ní město Samarinda.\n"}
{"id": "295665", "url": "https://cs.wikipedia.org/wiki?curid=295665", "title": "Guitar World", "text": "Guitar World\n\nGuitar World je americký hudební časopis věnovaný kytaristům. Jeho náplní jsou originální rozhovory, recenze alb. Vychází 13× do roka (každý měsíc a třinácté, prázdninové číslo)\n\nPrvní číslo časopisu vyšlo v červenci 1980; na jeho obalu se objevil bluesový kytarista Johnny Winter. Ve své historii \"Guitar World\" přinesl rozhovory s nevlivnějšími rockovými kytaristy jako: Jimmy Page, Tom Morello, John Frusciante, David Gilmour, Angus Young, Ace Frehley, Tony Iommi, Ritchie Blackmore, Joe Satriani, Slash, Eric Clapton, Steve Vai, Zakk Wylde, Dimebag Darrell, Joe Perry, a Eddie Van Halen.\n\nDeset nejlepších z žebříčku 100 nejlepších kytarových sól časopisu Guitar World:\n\n\n"}
{"id": "295667", "url": "https://cs.wikipedia.org/wiki?curid=295667", "title": "Čeřen", "text": "Čeřen\n\nČeřen je druh rybářské sítě. Má čtvercový tvar, který je udržován konstrukcí z prohnutých prutů. Za tyto pruty je uchycen k delší tyči (například klasickému rybářskému prutu), která slouží k manipulaci. Klade se vodorovně pod hladinu. Ryby, které nad ním plují, se loví prudkým vytažením čeřenu nad hladinu. V rámci sportovního rybářství se do něj obvykle chytají menší rybky jako nástraha na dravce.\n\nSoučasná právní úprava dovoluje lovit na jeden čeřen o ploše 1m čtvereční, zpravidla tedy čtvercového tvaru o straně jeden metr. Dříve se lovilo i na čeřeny 3x3 metry a k vytahování z vody se používal pákový mechanismus.\n\n"}
{"id": "295676", "url": "https://cs.wikipedia.org/wiki?curid=295676", "title": "Risoul", "text": "Risoul\n\nRisoul je obec ve francouzském departementu Hautes-Alpes. Nachází se ve Francouzských alpách mezi městy Briançon a Gap.\n\nRisoul je známý zejména díky svému lyžařskému areálu, který je napojen na partnerský areál v sousedním Vars. Historie areálu sahá do 70. let 20. století. Během zimní olympiády v roce 2006 se zde nacházela tréninková zóna pro olympioniky.\n\nSousední obce: Guillestre, Vars, Réotier a Saint-Clément-sur-Durance.\n\n\"Počet obyvatel\"\n\n\n"}
{"id": "295677", "url": "https://cs.wikipedia.org/wiki?curid=295677", "title": "Lot (jednotka)", "text": "Lot (jednotka)\n\nLot nebo Loth je stará jednotka hmotnosti, jež byla užívána v různých zemích světa. \n\n\n\n\n\n\n\n\n"}
{"id": "295678", "url": "https://cs.wikipedia.org/wiki?curid=295678", "title": "Loth", "text": "Loth\n\nLoth může znamenat:\n\n\n"}
{"id": "295683", "url": "https://cs.wikipedia.org/wiki?curid=295683", "title": "Parochet", "text": "Parochet\n\nParochet (: , doslova \"opona\") je ornamentální závěs či opona, zakrývající svatostánek \"aron ha-kodeš\" v synagoze. \n\nSvůj původ má parochet již ve stanu setkávání a v chrámové svatyni, kde opona oddělovala nejsvětější svatyni od svatyně. Parochet bývá většinou bohatě zdobený, častým tématem bývá vyobrazení koruny, která symbolizuje korunu Tóry (, \"Keter Tora\") jakožto korunu nejvyššího vědění a vlády. V aškenázských synagogách je parochet vně vlastní schrány, v sefardských bývá uvnitř. Kromě parochetu bývá někdy součástí opony také \"kaporet\", menší a mnohem kratší závěs, který je zavěšen před parochetem. Kaporet je rovněž zdoben, často výjevy symbolizujícími chrámovou bohoslužbu – menora, oltář, předkladné chleby, Áronův štít apod. Parochet se sundavá během půstu při svátku Tiš'a be-av, na znamení smutku nad zničením Chrámu.\n\n"}
{"id": "295684", "url": "https://cs.wikipedia.org/wiki?curid=295684", "title": "Mukdenský palác", "text": "Mukdenský palác\n\nMukdenský palác je palácový komplex čínské dynastie Čching.\n\nByl postaven v roce 1625 a žili zde první císaři této dynastie. Nachází se v městě Šen-jang v oblasti Mandžuska. Dnes je zde rozsáhlé muzeum, které patří k často navštěvovaným turistickým lokalitám. V roce 1987 byl palác spolu se Zakázaným městem zařazen ke světovému dědictví UNESCO.\n\n"}
{"id": "295687", "url": "https://cs.wikipedia.org/wiki?curid=295687", "title": "Kontakt", "text": "Kontakt\n\nKontakt může být:\n\n\n\n\n\n\n\n\n"}
{"id": "295689", "url": "https://cs.wikipedia.org/wiki?curid=295689", "title": "Panasonic Corporation", "text": "Panasonic Corporation\n\nPanasonic Corporation (: パナソニック株式会社, \"Panasonic Kabušiki-gaiša\") () je japonská firma, vyrábějící elektroniku. Byla založena roku 1918 panem Konsosuke Matsushitou. Sídlo má ve městě Kadoma v prefektuře Ósaka. Své produkty prodává pod několika značkami, například Panasonic a Technics.\n\n"}
{"id": "295690", "url": "https://cs.wikipedia.org/wiki?curid=295690", "title": "Cracking", "text": "Cracking\n\nCracking (z anglického \"crack\" – lámat) je metoda odstraňování ochranných prvků proprietárního softwaru (zabezpečení před kopírováním, sériové číslo, trialware/demoverze, hardwarového klíče atd.) za pomocí techniky disassemblování. Osoba odstraňující tyto ochrany se nazývá \"cracker\" (taktéž z angličtiny).\n\nProlamování softwarových ochran je ve většině zemí nezákonné, protože je software opatřen autorským právem (copyrightem). Takto modifikovaný software se nazývá warez a je většinou dále šířen po internetu přes RapidShare servery nebo P2P sítě.\n\nProgramátoři se obvykle snaží maximálně zamezit crackování svého softwaru a používají nejrůznější techniky (obfuscator, šifrování, automodifikační kód, apod.), aby tomu zamezili.\n\nCrack je malý program, sloužící k odstranění, či omezení funkčnosti ochranných prvků jiného programu či softwarového balíku. Obvykle přepíše údaj o originálním sériovém či registračním čísle, aby bylo možno spustit program s jiným, veřejně dostupným, číslem či heslem.\n\nKeygen, zkrácenina slov \"Key Generator\", je program, který generuje sériové číslo(a), případně další údaje.\n\n\n"}
{"id": "295694", "url": "https://cs.wikipedia.org/wiki?curid=295694", "title": "Basement Jaxx", "text": "Basement Jaxx\n\nBasement Jaxx je duo britských hudebníků tvořící elektronickou hudbu. Vzniklo v roce 1994. Skládá se ze Simona Ratcliffe a Felixe Buxtona. Za desku \"Kish Kash\" obdrželi Grammy v kategorii „Best Electronic/Dance Album\". Mezi jejich nejznámější písně patří „Where's Your Head At\", „Red Alert\" a „Good Luck\".\n\nV České republice koncertovali pouze jednou a to 6. července 2007 na festivalu Rock for People.\n\n\n\n"}
{"id": "295698", "url": "https://cs.wikipedia.org/wiki?curid=295698", "title": "Kontrola", "text": "Kontrola\n\nKontrola může být:\n\n"}
{"id": "295704", "url": "https://cs.wikipedia.org/wiki?curid=295704", "title": "Lemčíkovití", "text": "Lemčíkovití\n\nLemčíkovití (Ptilonorhynchidae) jsou malí až středně velcí ptáci žijící hlavně na severu Austrálie. Jsou pozoruhodní způsobem, jakým si samec namlouvá samice – staví loubí. Složitost loubí (nejedná se o hnízdo) závisí na druhu, může se jednat jen o hromádku větviček, nebo o složité stavby spletené z větví a listů. Samec loubí dále zdobí rozličnými předměty, nejlépe modré barvy – a lemčíkovi stačí cokoliv: bobule, listy, květy, kamínky, peří, krovky brouků, šnečí ulity, kousky skla, víčka od limonád aj. Každý den lemčíci loubí přestavují a vylepšují, a dávají pozor na sousedy, kteří by jim mohli ozdoby ukrást.\n\nMezi složitostí loubí a zbarvením samotných ptáků je zajímavý vztah – lemčíci, kteří staví komplikovaná loubí, jsou nenápadní a samec se od samice příliš neliší. A naopak, jednoduchá loubí staví ty druhy, jejichž samec má barevné peří a od samice se odlišuje.\nLemčíka můžeme vidět i v ZOO Praha.\n\nVšichni lemčíkovití mají v češtině rodové jméno lemčík.\n\n\n"}
{"id": "295706", "url": "https://cs.wikipedia.org/wiki?curid=295706", "title": "Zahradnictví (rozcestník)", "text": "Zahradnictví (rozcestník)\n\nZahradnictví je běžně používané pojmenování oboru lidské činnosti zabývající se zahradami. Může se jednat i o druh služby respektive o specializovanou firmu zabývající se pěstováním a prodejem rostlin. Zaměstnanec takovéto firmy obvykle pracuje jako zahradník. \n\nV praxi se tedy jedná o:\n\n"}
{"id": "295710", "url": "https://cs.wikipedia.org/wiki?curid=295710", "title": "Tchaj-šan", "text": "Tchaj-šan\n\nTchaj-šan nebo hora Tchaj (: Pchin-jin Tài Shān, znaky 泰山) je hora na severovýchodě Číny v městské prefektuře Tchaj-an provincie Šan-tung. Patří mezi tzv. Pět velkých hor, což je označení pro pět hor, které jsou posvátné v taoismu. Zdejší hory byly osidlovány již od starověku a lidé, kteří se zde usidlovali, zde stavěli nejrůznější stavby. V průběhu staletí byla hora inspirativním prvkem pro mnoho převážně čínských umělců. Dnes patří Tchaj-šan k hojně navštěvovaným místům Čínské lidové republiky.\n\nOd roku 1987 je součástí světového dědictví UNESCO.\n\n"}
{"id": "295716", "url": "https://cs.wikipedia.org/wiki?curid=295716", "title": "Chuang-lung", "text": "Chuang-lung\n\nChuang-lung (, tibetsky: གསེར་མཚོ་, wylie: gser mtsho; \"Ser-ccho\") je název přírodní oblasti na severu čínské provincie S’-čchuan v tibetské prefektuře Ngawa, znamená \"Zlatý drak\". V oblasti žijí některé přísně chráněné druhy jako panda velká či langur čínský (\"Rhinopithecus roxellana\"). Širší veřejnosti je oblast Chuang-lungu známá především díky svým přírodním kalcitovým bazénkům. Oblast je bohatá na lesy, sněžné hory, vodopády a horké prameny.\n\nOd roku 1992 je Chuang-lung součástí světového dědictví UNESCO.\n\nOblast má rozlohu 1830 km a nadmořská výška se pohybuje mezi 1700 a 5588 metry nad mořem.\nMezi nejznámější místa patří:\n\n"}
{"id": "295717", "url": "https://cs.wikipedia.org/wiki?curid=295717", "title": "MediaMonkey", "text": "MediaMonkey\n\nMediaMonkey je multimediální přehrávač vyvíjený Ventis Media Inc., sloužící také k organizování hudby. Program je pro operační systém Windows. S použitím pluginů, může zobrazovat i video soubory nejrůznějších formátů.\n\nMediaMonkey je dostupný jako freeware, ale můžete si zakoupit tzv. \"Gold licenci\". Program umí pracovat se skiny, skriptovacím jazykem a pluginy. Verze 2 používá formát knihovny Microsoft Access, zatímco verze 3 používá formát SQLite.\n\nPůvodně se program jmenoval Songs-DB a vyvíjel jej Jiří Hájek, třetí verze byla pojmenována MediaMonkey verze 2.\n\n\n"}
{"id": "295718", "url": "https://cs.wikipedia.org/wiki?curid=295718", "title": "Gorillaz", "text": "Gorillaz\n\nGorillaz je britská hudební skupina založená v roce 1998 Damonem Albarnem ze skupiny Blur a Jamiem Hewlettem, grafikem komiksové knihy \"Tank Girl\".\n\nKapelu tvoří čtyři virtuální (komiksové) postavy: 2D, Murdoc, Noodle a Russel. Jejich hudba je na pomezí mnoha žánrů, většinou jsou zařazováni do indie rockové škatulky, avšak jejich žánrová rozmanitost je podstatně větší. Sahá od popu, hip hopu, elektronické hudby až po dub.\n\nEponymní debutové album vydané v roce 2001 bylo extrémně úspěšné, prodalo se ho více než sedm milionů kopií. Bylo rovněž nominováno na Mercury Prize, avšak nominace byla na žádost kapely stažena.\n\nDruhého alba obsahující mj. písně „DARE“, „Dirty Harry\", „Kids With Guns / El Mañana\" v čele s úspěšným pilotním singlem „Feel Good Inc.\" se veřejnost dočkala až v roce 2005. V Británii byla tato deska pětkrát a v USA dvakrát platinová, zároveň si vysloužila hned pět nominací na Grammy. Proměnili jen jedinou, zvítězili v kategorii „Best Pop Collaboration with Vocals\".\n\nGorillaz také vydali tři kompilační alba, to poslední z roku 2007 bylo časopisem \"Mixmag\" zvoleno albem měsíce v prosinci 2007.\n\nV roce 2017 vyšlo album Humanz, které český web iREPORT označil za průměrné, ačkoli má počin potenciál.\n\n\n\n\n"}
{"id": "295722", "url": "https://cs.wikipedia.org/wiki?curid=295722", "title": "Kontrakce", "text": "Kontrakce\n\nSlovo kontrakce zcela obecně vyjadřuje mnoho běžných českých slov i zcela speciálních odborných pojmů.\n\n\n\n\n\n\n\n\n\n"}
{"id": "295735", "url": "https://cs.wikipedia.org/wiki?curid=295735", "title": "Amesův test", "text": "Amesův test\n\nAmesův test slouží ke stanovení karcinogenního a mutagenního potenciálu chemických sloučenin. Tento experiment byl poprvé popsán začátkem sedmdesátých let Brucem Amesem a jeho výzkumným týmem na University of California, Berkeley.\n\nV Amesově testu je použito několik kmenů bakterie Salmonella typhimurium, nesoucí mutace v genech, účastnících se syntézy aminokyseliny histidinu. Tyto mutované kmeny tedy vyžadují externí zdroj histidinu. Sleduje se schopnost testované látky způsobit reverzní mutaci a obnovit růst bakterie v mediu bez přídavku histidinu. Bakteriální kmeny jsou speciálně vytvořeny tak, aby obsahovaly jak bodové mutace, tak mutace posunující čtecí rámec. To umožňuje detekci mutagenů, působících různými mechanismy. Některé specifické sloučeniny způsobují reverzní mutaci pouze u jednoho či dvou kmenů. Testované bakteriální kmeny jsou navíc mutovány v genech, zodpovědných za syntézu lipopolysacharidů, což usnadňuje prostup mutagenu buněčnou stěnou a také mutace v reparačním systému buňky, čímž se zvyšuje senzitivita testu. Pro stimulaci metabolismu se přidává extrakt z krysích jater, jelikož některé sloučeniny samy o sobě nejsou mutagenní, ale jejich metabolity již ano. Bakterie jsou kultivovány na agaru s malou dávkou histidinu, která umožňuje nastartovat růst. Po vyčerpání této iniciační dávky, přežívají pouze reverzně mutované bakterie, které jsou schopny autonomní syntézy histidinu. Mutagenní potenciál sloučeniny se stanoví na základě počtu pozorovaných kolonií po 48 hodinách.\n"}
{"id": "295739", "url": "https://cs.wikipedia.org/wiki?curid=295739", "title": "Rokan", "text": "Rokan\n\nRokan ( ) je řeka na ostrově Sumatra v provinciích Riau a Západní Sumatra v Indonésii. Je přibližně 600 km dlouhá. Povodí má rozlohu přibližně 19 000 km².\n\nPramení na severních svazích horského hřbetu Taklamau. Protéká převážně bažinatou rovinou, která je porostlá rovníkovým lesem. Ústí do Malackého průlivu v Indickém oceánu, přičemž vytváří estuár dlouhý přibližně 30 km.\n\nŘeka má velké množství vody po celý rok. Průměrný roční průtok vody činí přibližně 1100 m³/s.\n\nVodní doprava je možná. V estuáru leží město Bagan Siapi-api.\n"}
{"id": "295743", "url": "https://cs.wikipedia.org/wiki?curid=295743", "title": "Rusalka", "text": "Rusalka\n\nRusalky jsou ženské vodní démonky ve slovanské mytologii a lidové kultuře. První doklad použití slova rusalka pochází až z 16. století, v této době nejspíše ve východoslovanské kultuře nahradily víly. Stejně jako víly mají dlouhé vlasy, nejčastěji rusé, v kterých je soustředěna jejich moc, a jejichž rozčesáváním mohou dokonce způsobit povodeň. Na rozdíl od víl lidem spíše škodily.\n\nRusalkám byl zasvěcen svátek rusalje, slavený v období letnic a spojený se vzpomínkou na mrtvé. Nejspíše pod jeho vlivem vznikla představa rusalek jako duší dívek, které předčasně zemřely, utopily se nebo spáchaly sebevraždu. V tomto ohledu byly rusalkám podobné mavky, zvané též majky, navky nebo navje, které vznikaly podobným způsobem a pokud nebyly do sedmi let osvobozeny z prokletí, stávaly se rusalkami. Jejich jméno se odvozuje od praslovanského \"navь\" „mrtvý“. K rusalkám mohou též patřit beregině, zmiňované v ruských pramenech z 12. století, pokud je správný výklad ze slova \"bereg\" „břeh“. Motivy spojení se světem mrtvých se objevují i u víl, ale v tomto případě se jedná nejspíše o zpětný vliv víry o rusalkách.\n\nSlovo rusalka lze vykládat z \"rusá\", podle barvy vlasů, nebo z \"rusa\" „řeka“. Na rozšíření tohoto označení měly pravděpodobně vliv antické slavnosti rosalia, které se jako rusalije slavily od 11. století na Rusi.\n\n\n\n\n"}
{"id": "295745", "url": "https://cs.wikipedia.org/wiki?curid=295745", "title": "Coccomyxa", "text": "Coccomyxa\n\nCoccomyxa je rod řas z čeledi \"Chlorococcaceae\", který se jako fotobiont podílí na stavbě některých lišejníků. Houbová vlákna však do buněk Coccomyxy nevstupují – živiny se předávají přes tenkou stěnu.\n"}
{"id": "295747", "url": "https://cs.wikipedia.org/wiki?curid=295747", "title": "The GO! Team", "text": "The GO! Team\n\nThe GO! Team je britská hudební skupina, založená v roce 2000. Skládá se ze šesti členů (mezi nimi dva bubeníci) a doposud vydala dvě studiová alba. Debut \"Thunder, Lightning, Strike\" byl v roce 2005 nominován na Mercury Prize, aktuální deska \"Proof of Youth\" bodovala 21. místem v britské hitparádě.\n\n\n\n\n\n"}
{"id": "295749", "url": "https://cs.wikipedia.org/wiki?curid=295749", "title": "Trentepohlia", "text": "Trentepohlia\n\nTrentepohlia je rod řas z čeledi \"Trentepohliaceae\", která se vyskytuje na suchozemských podkladech, například na kůře stromů. Někdy také vstupuje do symbiotického svazku jako součást lišejníku. Stélka řasy \"Trentepohlia\" je vláknitá, zelená či díky karotenoidům oranžová. Vyskytuje se ve vlhkých oblastech.\n\nJe rozlišováno cca 60 druhů a poddruhů, a dále existuje přibližně 80 různých synonym a neuznávaných jmen. V České republice jsou podle literatury běžné následující tři druhy:\n\n\n\nhttps://web.archive.org/web/20080415020200/http://galerie.sinicearasy.cz/v/Chlorophyta/Ulvophyceae/Trentepohlia/\n"}
{"id": "295751", "url": "https://cs.wikipedia.org/wiki?curid=295751", "title": "Melina Kanakaredes", "text": "Melina Kanakaredes\n\nMelina Eleni Kanakaredes (* 23. duben, 1967, Akron, Ohio, USA) je americká herečka známá především díky roli Stelly Bonasery v seriálu \"Kriminálka New York\" a Dr. Sydney Hansenové v seriálu \"Providence\".\n\nNarodila se a vyrůstala v Ohiu. Studovala také v Ohiu a v Pittsburghu. Je vdaná za Petera Constantinidese, s nímž má dvě dcery - Zoe a Karina Eleni.\n\nJejí první větší rolí byla Eleni Andros Spaulding Cooper v seriálu \"Guiding Light\". Jejími nejznámějšími rolemi jsou ale Dr. Sydney Hansenová v seriálu \"Providence\", který běžel v letech 1999-2002, a od roku 2004 Stella Bonasera v seriálu \"Kriminálka New York\". Dále se objevila třeba v seriálech \"Policie New York\", \"Zapadákov\", \"Směr jih\". Z filmů třeba \"Dlouhý polibek na dobrou noc\", \"15 minut\".\n\n"}
{"id": "295759", "url": "https://cs.wikipedia.org/wiki?curid=295759", "title": "Provozní náklady", "text": "Provozní náklady\n\nProvozní náklady nebo také OPEX (z anglického \"operating expense\") jsou celkové náklady na zajištění běžné podnikatelské činnosti (mzdy, materiál, atp.), tj. neinvestiční náklady (tj. s výjimkou finančních nákladů - úroků).\n\nProvozní náklady spadají do kategorie variabilních nákladů externích. Provozní náklady jsou:\n\n\n"}
{"id": "295763", "url": "https://cs.wikipedia.org/wiki?curid=295763", "title": "Editors", "text": "Editors\n\nEditors je čtyřčlenná britská hudební skupina pocházející z Birminghamu. Za své debutové album \"The Back Room\" byli v roce 2006 nominováni na Mercury Prize, jejich druhý počin \"An End Has a Start\" obsadil první místo v britské i americké albové hitparádě. Dohromady prodali více než 2 mil. kopií.\n\nV současné době jsou považováni za 2. nejdůležitější britskou indie rockovou skupinu (hned po Arctic Monkeys).\n\n\n\n\n\n"}
{"id": "295770", "url": "https://cs.wikipedia.org/wiki?curid=295770", "title": "Anemograf", "text": "Anemograf\n\nAnemograf je meteorologický přístroj, jenž slouží k měření a trvalému zaznamenávání jak rychlosti tak i směru větru. Jedná se vlastně o anemometr (přístroj na měření rychlosti větru), který je doplněn o mechanické zapisovací zařízení poháněné hodinovým strojem popřípadě i o snímací elektroniku, u novějších přístrojů též o A/D převodník pro digitální záznam naměřených dat a jejich případný přenos do paměti počítače.\n\nTento přístroj slouží spolu s dalšími přístroji a vědeckými zařízeními, mimo jiné, také ke studiu, popisu a dokumentaci základních reálných fyzikálních a meteorologických dějů probíhajících v zemské atmosféře.\n\nPřístroj sestrojil a do dnešní podoby zdokonalil švýcarský fyzik, meteorolog, konstruktér a vynálezce Heinrich von Wild (1833-1902).\n\n"}
{"id": "295772", "url": "https://cs.wikipedia.org/wiki?curid=295772", "title": "Severní polokoule", "text": "Severní polokoule\n\nSeverní polokoule nebo severní hemisféra se nazývá část povrchu planety Země na sever od rovníku (0° s/j. z. š.) až po severní pól (+90° s. z. š.) Středem povrchu severní polokoule je severní pól. Na severní polokouli leží celá Evropa, celá Severní Amerika, Asie (kromě části Indonésie), zhruba 2/3 Afriky, Jižní Amerika severně od Amazonky.\n\nAstronomické léto je na severní polokouli od letního slunovratu 21. června do podzimní rovnodennosti 22. září a astronomická zima je zde od zimního slunovratu 22. prosince do jarní rovnodennosti 22. března. V noci je na obloze vidět převážně severní hvězdná obloha.\n\nKvůli Coriolisově síle se na severní polokouli hurikány a tlakové níže točí doleva, tj. proti směru hodinových ručiček. U vodních vírů je působení Coriolisovy síly překryto jinými silami a směr otáčení tak většinou neurčuje.\n\nPolární záře vyskytující se nad polárními oblastmi na severní polokoulí se nazývá \"Aurora borealis\", zatímco záře vyskytující se nad polokoulí jižní se nazývá \"Aurora australis\".\n\nNa povrchu celé planety (510 mil. km²) je zřetelně více vodních ploch než pevniny – celosvětově pokrývá pevnina 29 procent planety, tj. 150 mil. km². Podíl pevniny je na severní polokouli asi dvakrát větší než na jižní polokouli, neboť na severní polokouli připadá zhruba 67,3 procent celosvětové pevniny a na jižní 32,7 procent. Zhruba 40 procent severní polokoule tak pokrývá pevnina a 60 procent oceány, na jižní je to 20 procent pevniny a 80 procent oceánů.\n\n"}
{"id": "295775", "url": "https://cs.wikipedia.org/wiki?curid=295775", "title": "Kontumace", "text": "Kontumace\n\nKontumace může být :\n\n"}
{"id": "295778", "url": "https://cs.wikipedia.org/wiki?curid=295778", "title": "Luňák hnědý", "text": "Luňák hnědý\n\nLuňák hnědý (\"Milvus migrans\") je středně velký dravec z čeledi jestřábovitých.\n\nRozeznáváme 6 poddruhů; v Evropě a severní Africe hnízdí luňák hnědý evropský (\"M. m. migrans\"), v Asii l. h. sibiřský (\"M. m. lineatus\") a v severní Africe l. h. egyptský (\"M. m. aegyptius\"). Další dva poddruhy hnízdí v jižní Asii a Austrálii a jeden v Africe.\n\nS délkou těla 48–58 cm a rozpětím křídel 130–155 cm je o něco menší než podobný luňák červený (\"Milvus milvus\"), od kterého se liší také tmavším zbarvením, poměrně kratšími křídly a méně vidličitě vykrojeným ocasem, který je svrchu šedohnědý, nikoli rezavý. Dospělí ptáci jsou tmavohnědí se světlejšími bázemi ručních letek vespod, mladí ptáci mají bílé špičky svrchních velkých krovek, tmavé čárkování na břiše a tmavou masku a oči.\n\nDruh s rozsáhlým areálem rozšíření pokrývajícím palearktickou, etiopskou, orientální a australskou oblast. Je částečně tažný, evropští ptáci zimují v Africe. Hnízdí v lesích blízko vody, také v blízkosti lidských sídel.\nV České republice pravidelně hnízdí a protahuje; hlavními hnízdními oblastmi jsou jižní Morava a jižní Čechy. Ubývá; v letech 1985-89 byla celková populace odhadnuta na 70-90 párů, v roce 1994 již jen na 30-50 párů. Zvláště chráněný, kriticky ohrožený druh.\n\nHnízdo staví oba ptáci vysoko na stromech, často využívá také hnízda jiných druhů, např. volavek, kormoránů nebo vran. Snůška čítá 2-4 bílá až šedavá, tmavě skvrnitá vejce o velikosti 47-61 x 37-46,5 mm. Inkubace trvá 25-37 dní, sedí oba ptáci (z větší části samice). První 3-4 dny jsou mláďata trvale zahřívána, vyváděna jsou po 42-46 dnech.\n\nSložení potravy závisí na prostředí a ročním období; v blízkosti vod převažují ryby, jinde bývá vyšší podíl savců a malých ptáků a někdy se zase výrazně zvyšuje zastoupení hmyzu. Značnou část potravy tvoří mršiny a odpadky, častý je také potravní parazitismus.\n\n"}
{"id": "295779", "url": "https://cs.wikipedia.org/wiki?curid=295779", "title": "1. česká hokejová liga 1998/1999", "text": "1. česká hokejová liga 1998/1999\n\n1. česká hokejová liga 1998/1999 byla 6. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části čtyřkolově každý s každým. V této sezoně se nehrálo žádné play off. Nejlepší celek základní části postoupil do baráže o extraligu, ve které změřil sílu s posledním extraligovým celkem. Baráž se hrála na čtyři vítězná utkání.\n\nTýmy, které skončily na třinácté a čtrnácté příčce, se účastnily baráže o 1. ligu, která se hrála dvoukolově ve čtyřčlenné skupině se dvěma nejlepšími celky play off 2. ligy.\n\nTým HC Excalibur Znojemští Orli postoupil do baráže o extraligu, kde uspěl a postoupil do dalšího ročníku Extraligy na úkor týmu HC Dukla Jihlava.\n\nTým HC Rebel Havlíčkův Brod sestoupil do 2. ligy. HC Kometa Brno se udržela. Tým HC Papíroví Draci Šumperk postoupil do dalšího ročníku 1. ligy.\n"}
{"id": "295780", "url": "https://cs.wikipedia.org/wiki?curid=295780", "title": "Ovčí hora (Ještědsko-kozákovský hřbet)", "text": "Ovčí hora (Ještědsko-kozákovský hřbet)\n\nOvčí hora, také Ovčí vrch (německy \"Schafberg\") je 496 m n. m. vysoký kopec ležící na samém severním konci Ještědsko-kozákovského hřbetu, v katastrálních územích Chrastava II (kde leží vrchol) a Dolní Chrastava města Chrastava a v katastrálním území Machnín města Liberec v okrese Liberec. Hřeben Ovčí hory patří do přírodního parku Ještěd.\n\nOvčí hora se nachází 3,5 km jižně od města Chrastava a 2 km severozápadně od obce Machnín. Na jejím západním, jz. a jv. úpatí se vine v meandrech řeky Lužická Nisa. Svahy Ovčí hory pokrývá z velké většiny vzrostlý bukový les. Nerušený výhled z vrcholu tedy není možný.\n\nNa protilehlém břehu Nisy leží osada Andělská Hora. Údolím Nisy vede železniční trať Chrastava - Liberec. Přes sedlo, jímž prochází železniční trať, navazuje na jihu skalnatý hřeben, Nisou obtékaný ostroh zvaný \"Zámecký vrch\" (375 m), na němž se nachází zřícenina hradu Hamrštejn a přírodní rezervace Hamrštejn.\n\nNedaleko severně od vrcholu prochází napříč hřebenem linie československého pohraničního opevnění z roku 1938, která zde má kolem 20 bunkrů. Ovčí hora byla součástí stavebního úseku K3 Dlouhá hora.\n\nJe to kupa se dvěma vrcholy hřbetovitě protažená ve směru SSZ–JJV (vrcholová kóta je na jižnějším vrcholu) při severním okraji geomorfologického celku, od jehož hlavního území je vrch oddělen průlomovým údolím Lužické Nisy. Vrch je tvořený starohorními a prvohorními metamorfovanými horninami (fylit a metadroba s vložkami mramoru a zelené břidlice).\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Rozsošský hřbet a Hamrštejnské části.\n\nVrchol Ovčí hory je po značených cestách přístupný ze dvou směrů po žlutě značené turistické trase. Ta vede přes rozcestí pod zříceninou Hamrštejn (poblíž železniční zastávky Machnín hrad) strmě bukovým lesem na jižní straně hory a přechází kolem vrcholu. Následně schází severním hřbetem k nádraží v Chrastavě. Celý přechod má 4,5 km. Kopec je protkán i sítí dalších, neznačených cest.\n"}
{"id": "295783", "url": "https://cs.wikipedia.org/wiki?curid=295783", "title": "Moravské elektrotechnické závody", "text": "Moravské elektrotechnické závody\n\nMoravské elektrotechnické závody, známé také pod zkratkou MEZ, byl název zastřešující organizace vzniknuvší v roce 1946 se sídlem v Olomouci.\nPod MEZ byly převedeny již na Moravě existující továrny se zaměřením na výrobu elektrotechnických výrobků – např. znárodněná mohelnická továrna původně patřící firmě Siemens. K 1. lednu 1950 došlo ale k zániku podnikového ředitelství a osamostatnění jednotlivých firem jako národních podniků.\nNěkteré z těchto firem si název MEZ ve jméně uchovaly i po převodu do soukromého vlastnictví po roce 1989.\n\n\n\n\n\n\n\n\n"}
{"id": "295786", "url": "https://cs.wikipedia.org/wiki?curid=295786", "title": "Pistole Caracal", "text": "Pistole Caracal\n\nPistole Caracal F a její kompaktní verze Caracal C jsou poloautomatické ruční střelné zbraně vyráběné společností Caracal International L.L.C., sídlící ve Spojených arabských emirátech\nPro evropský trh jsou zbraně vyráběné společností Caracal GmbH v německém městě Suhl jako pobočka společnosti Merkel Hunting & Sporting Arms GmbH.\nPistole Caracal byla navržena rakouským designérem Wilhelmem Bubitsem, který se podílel také na vývoji rakouské pistole Steyr M. U pistole Caracal byl kladen jasný důraz na co nejníže usazenou osu hlavně kvůli maximalizaci redukce zpětného rázu při výstřelu. Další zajímavostí je, že zbraň se skládá pouze z 28 součástek, které tvoří 5 základních celků - hlaveň, závěr, rám, úderník a spoušťový mechanismus. Pro spojování nejsou použité žádné šrouby, pouze kolíky a uložení větších celků do kontejnerů. Zbraň je velmi jednoduše a rychle rozebíratelná pro základní uživatelské čistění a inspekci.\nPistole Caracal prošla velmi náročnými NATO testy a testy německého Bundeswehr a získala zaslouženou certifikaci.\n\n\n\n\n"}
{"id": "295788", "url": "https://cs.wikipedia.org/wiki?curid=295788", "title": "Opisthokonta", "text": "Opisthokonta\n\nOpisthokonta je superskupina eukaryot, počtem druhů zdaleka největší. Jejími sesterskými skupinami jsou podle současných znalostí nepočetné skupiny Breviatea a Apusomonada; spolu pak tvoří klad Obazoa (jméno z počátečních písmen podřazených skupin a standardní přípony -zoa pro prvoky).\nNejpříbuznější eukaryotní superskupinou jsou Amoebozoa.\n\nSpolečným znakem opistokont je jediný tlačný bičík (alespoň u některých buněk, např. u spermií, někdy ale organismy bičík druhotně ztratily, např. většina hub) a převládající typ mitochondrií s plochými kristami. Opisthokonta také mají několik biochemických drah, které nejsou známé u jiných eukaryot, jsou schopné vyrábět kolagen a jako zásobní látku používat glykogen.\n\nDvě hlavní skupiny opistokont jsou houby a živočichové. Kromě nich ještě Opisthokonta zahrnují několik jednobuněčných organismů, buď blíže příbuzných živočichům (spolu s živočichy tvoří skupinu Holozoa; např. trubénky, plísňovky a několik dalších rodů jako \"Corallochytrea\", \"Capsaspora\", \"Ministeria\") nebo spíše houbám (ty pak spolu s houbami tvoří skupinu Holomycota/Holofungi; např. rody \"Nuclearia\", \"Fonticula\"). Situace není zatím ustálená - např. několik skupin tvořících taxon (možná klad) Opisthosporidia (ARM) (rody \"Aphelidea\", \"Rozella\", mikrosporidie) některé studie považují za součást hub, některé za jejich sesterskou skupinu patřící do Holomycota.\n"}
{"id": "295791", "url": "https://cs.wikipedia.org/wiki?curid=295791", "title": "Opar", "text": "Opar\n\nOpar může být:\n\n"}
{"id": "295794", "url": "https://cs.wikipedia.org/wiki?curid=295794", "title": "Holozoa", "text": "Holozoa\n\nHolozoa je velká skupina organismů. Zahrnuje živočichy a jejich jednobuněčné příbuzné, kteří mají blíže k nim, než k houbám.\n\n"}
{"id": "295796", "url": "https://cs.wikipedia.org/wiki?curid=295796", "title": "Chování", "text": "Chování\n\nChování je soubor vnějších (pozorovatelných) projevů člověka, živočichů a jiných organismů. Slovo může označovat nejrůznější změny, postoje, pohyby, gesta a další projevy, ale také jejich celek. V přeneseném smyslu lze hovořit i o chování neživých předmětů a látek, pokud jsou vystaveny působení svého okolí (například o chování magnetické střelky v určitém místě). Studiem chování se zabývá řada věd, které se liší jak svým předmětem, tak také metodou.\n\nEtologie nebo také biologie chování zkoumá chování člověka i jiných živočichů a chápe je zásadně jako adaptace zdravého organismu na změny prostředí. Tyto adaptace mohou být dědičně fixované anebo naučené a obvykle tvoří celá koordinační schémata nebo více méně pevné vzorce chování (angl. \"action patterns\"). Mezi nejjednodušší koordinační schémata patří reflexy, kde je reakce na podnět zprostředována na neurologické úrovni tzv. reflexními oblouky. Podnět, podráždění receptoru, vyvolá signál, který se více či méně složitou cestou dostává do výkonného orgánu (efektoru).\n\nVedle kauzálních vztahů mezi podnětem a reakcí zkoumá etologie také jejich účelnost, to jest evoluční výhodu, kterou tento vztah organismu přináší. Z tohoto hlediska rozlišuje například chování potravní, obranné, rozmnožovací, průzkumné, komunikativní a další. Důležitým oborem je srovnávací etologie, která studuje podobnosti a rozdíly vzorců chování u různých druhů i u člověka.\n\nV psychologii znamená chování pozorovatelné projevy prožívání (v protikladu k nepozorovatelným vnitřním stavům). Tyto projevy lze dělit na instinktivní, návykové a rozumové. Odvětví či směr psychologie, který zkoumá chování čistě z vnějšího hlediska a snaží se je vysvětlovat kauzálně (bez svobodné vůle), je behaviorismus (I. P. Pavlov, B. F. Skinner). Jiná odvětví či školy psychologie rozlišují mezi mimovolním chováním a volním jednáním, za něž člověk může nést také odpovědnost. Zde je v psychologii i v právu důležitá také motivace jednání. Výkladem často skrytého (nevědomého) významu chování se zabývá psychoanalýza.\n\nSociologie studuje chování v rámci lidských společností, včetně chování skupinových a kolektivních. Ve vztahu ke společnosti lze rozlišit chování prosociální, které je skupině prospěšné, chování asociální, které nedbá na normy společnosti, a chování antisociální, zaměřené proti skupině. To lze dále rozdělit na chování aberantní, které normy porušuje, ale nepopírá, a chování nonkonformní, které je popírá a chce je změnit. Aberantní chování (například kriminální) se obvykle utajuje, kdežto nonkonformní jednání naopak obvykle hledá publicitu a veřejnou podporu. I pro společenské chování je často rozhodující jeho motivace, typickou formou sociologického výzkumu jsou proto průzkumy mínění a hodnocení, například volebních a spotřebitelských preferencí.\n\nChování žáků a jeho poruchy jsou důležitý problém pedagogiky. Chování se tradičně hodnotí na vysvědčení, současná pedagogika však hledá hlavně cesty, jak nežádoucímu chování předcházet a omezovat jeho důsledky.\n\n"}
{"id": "295804", "url": "https://cs.wikipedia.org/wiki?curid=295804", "title": "Dilgo Khjence rinpočhe", "text": "Dilgo Khjence rinpočhe\n\nDilgo Khjence rinpočhe (1910 – 28. září 1991) byl mistr buddhismu Vadžrajánové cesty, učenec, básník, láma a mezi lety 1987-1991 hlavní představitel a držitel nauk školy Ňingmapy tibetského buddhismu.\n\nDilgo Khjence rinpočhe se narodil v roce 1910 v údolí Denhok v Khamu ve východním Tibetu do rodiny, která pocházela přímo od tibetského krále z devátého století n. l., Thisonga Decäna [790–858]. Jeho otec byl ministr krále oblasti Derge. Když bylo rinpočhemu sedm let, byl veřejně rozpoznán Žečhenen Gjalcchabem rinpočhem (1871-1926) v klášteře Žečhen – jednom ze šesti hlavních klášterů školy Ňingmapy jako znovuzrození Džamjanga Khjenceho Wangpa. Během několik dalších let obdržel plné vyškolení od mnoha učitelů, především učení o meditaci, rozsáhlé nauky dharmy, zvláště pak tanter.\n\nJeho kořenový lama byl Žečhen Gjalcchab rinpočhe a Dzongsar Khjence Čhökji Lodö (1893-1959) byl jeho další hlavní duchovní mistr. Potom co dokončil Ngöndro, \"Čtyři přípravná cvičení\", strávil rinpočhe většinu z dalších třinácti let v tichém odosobnění (intenzivní meditační praxe v ústraní) na tichých místech na vzdálených poutních místech a jeskyních blízko svého rodiště.\nPo tomto odosobnění, když bylo rinpočhemu dvacet osm let, strávil mnoho let se svým učitelem Dzongsarem Khjencem Čhökji Lodem. Potom co obdržel mnoho iniciací z cyklu Rinčhen Terdzo (kolekce objevených pokladů – tzv. \"term\"), požádal svého učitele o strávení zbytku svého života na osamělém odosobnění. Ale odpověď jeho učitele zněla: „Čas přišel pro tebe, abys učil a předal ostatním nespočetné drahocenné nauky, které jsi obdržel“.\nV Tibetu se stal známým díky svým schopnostem předávat učení každé buddhistické linie v závislosti na tradici každého. Později na rinpočeho nahlížel i Dalajláma jako na svého hlavního učitele v tradici Ňingmapy a Dzogčhenu.\n\nPo čínské okupaci Tibetu, která vyústila v občanské nepokoje, odešel Dilgo Khjence rinpočhe do exilu. Usídlil se v klášteře Žečhen Teňi Dhargjä Ling v Nepálu a stal se duchovním poradcem královské rodiny Bhútánu. Postavil také novou stúpu v Bódhgaji a připravil plány na vybudování sedmi dalších stúp ve významných poutních místech, spojených se životem Buddhy. Hodně cestoval po Indii, jihovýchodní Asii i na Západě, včetně Francie, Velké Británie a USA.\n\nV roce 1976 navštívil Dánskou královskou knihovnu a požádal je, aby mu ukázali všechny původní rukopisy. Vybral z nich šest svazků, které nebyly k dispozici ani v Indii a nechal z nich udělat kopie. Mezi nimi byly i některé termy původně nalezené \"tertönem\" (ten, kdo nalézá skryté nauky - termy) Ňang Ral Ňima Özerem.\nBěhem roku 1980 dvakrát navštívil Tibet. Byl uznáván jako jeden z nejvýznamnějších mistrů školy Ňingmapa a stal se známým především realizováním praxe Atijógy. Napsal mnoho komentářů, meditativních textů a básní a proslavil se vynikající učeností a moudrostí. Měl také významný podíl na úsilí o zachování tibetského duchovního dědictví shromažďováním a publikováním mnoha vzácných buddhistických textů, které by jinak byly provždy ztraceny.\n\nPříznivci tibetského buddhismu nahlíželi na Dilga Khjence rinpočheho jako na učitele učitelů, realizovanou bytost, který byl známý také jako opravdová velmi dobrá bytost. Celý svůj život věnoval zachování a rozšíření Buddhovy Dharmy a dodnes je mezi tibetskou diasporou, stejně tak jako na Západě nahlížen s údivem a úctou. Byl jedním z mála tibetským lamů, kteří nesli titul Jeho Svatost.\n\nBěhem finální kremační ceremonie, které probíhaly v listopadu roku 1992 během tří dnů ve městě Paro v Bhútánu bylo přítomno přes sto důležitých lamů, královská rodina a ministři Bhútánu, pětset západních žáků a celkem okolo padesát tisíc jeho žáků a obdivovatelů.\n\n\n\n„Očekávat, že budeme šťastní, aniž se vzdáme negativního jednání, je jako strkat ruce do ohně a doufat, že nás nespálí.“ \n\n„Tibeťané věřili v Tibetu dvěma buddhům – Karmapovi a Dilgovi Khyentse Rinpocheovi.“ \n\n\n"}
{"id": "295805", "url": "https://cs.wikipedia.org/wiki?curid=295805", "title": "Mikrolišejník", "text": "Mikrolišejník\n\nMikrolišejník je lišejník s velmi malou (nejčastěji tzv. korovitou) stélkou, k jehož podrobnému zkoumání se používá zvětšovacích přístrojů. Tyto lišejníky tvoří zejména povlaky na kamenech a borce stromů. Někdy vytváří nápadné barevné povrchy, jako například mapovník zeměpisný (\"Rhizocarpon geographicum\") či sírově žlutý \"Chrysothrix chlorina\". \n\nMezi další mikrolišejníky patří rody \"Absconditella\", \"Thelocarpon\", \"Vezdaea\", většina druhů rodů \"Arthonia\", \"Micarea\", atd. \n"}
{"id": "295810", "url": "https://cs.wikipedia.org/wiki?curid=295810", "title": "Edita Štaubertová", "text": "Edita Štaubertová\n\nEdita Štaubertová (21. dubna 1940 Praha – listopad 2010 Praha) byla česká zpěvačka. Populární byla především v první polovině 60. let 20. století, její hit \"Zlaté střevíčky\" je dodnes populární.\n\n\n\n"}
{"id": "295812", "url": "https://cs.wikipedia.org/wiki?curid=295812", "title": "Mesomycetozoea", "text": "Mesomycetozoea\n\nMesomycetozoea (také zvaní Ichthyosporea nebo DRIP-klad, česky plísňovky) jsou jednobuněční parazité příbuzní živočichům, zpravidla řazení do polyfyletické skupiny Choanozoa. Skupina sdružuje organismy, u kterých až moderní molekulární metody odhalily jejich příbuznost, dříve byly některé z nich považovány za houby či úplně jinam řazené prvoky.\n\nJsou to zpravidla paraziti vodních obratlovců a bezobratlých. Jako jiní parazité mají složité vývojové cykly, ty ale nejsou příliš známé, volně žijící vývojová stádia jsou buď bičíkovitá nebo měňavkovitá.\n\n\"Rhinosporidium seeberi\" jako jediný druh z celé skupiny může parazitovat i na člověku. Uhnízďuje se v nosní sliznici, kde vytváří boule, které lze odstranit pouze chirurgicky.\n\n"}
{"id": "295813", "url": "https://cs.wikipedia.org/wiki?curid=295813", "title": "Maxmilián I. Mexický", "text": "Maxmilián I. Mexický\n\nMaxmilián I. Mexický (španělsky , rozený jako (6. července 1832 Vídeň – 19. června 1867 Santiago de Querétaro, Mexiko) byl člen rakouské císařské, habsbursko-lotrinské dynastie. Díky podpoře francouzského císaře Napoleona III. a skupiny mexických royalistů byl 10. dubna 1864 prohlášen mexickým císařem. Mnoho zahraničních vlád odmítlo uznat jeho vládu, zejména sousední Spojené státy americké. USA také podpořily mexické republikánské povstalce vedené sesazeným prezidentem Benitem Juárezem, který Maxmiliána svrhl, roku 1867 v Querétaru zajal a nechal popravit.\n\nMaxmilián se narodil roku 1832 ve vídeňském zámku Schönbrunn jako druhý syn arcivévody Františka Karla Habsburského (i když někdy bývá jeho otcovství zpochybňováno a spekuluje se o tom, že jeho pravým otcem byl syn Napoleona Bonaparta Napoleon II.) a bavorské princezny Žofie Frederiky. Jeho sourozenci byli: pozdější císař František Josef I., Karel Ludvík, arcivévodkyně Marie Anna Karolína Pia a arcivévoda Ludvík Viktor. Maxmiliánův titul od narození zněl \"Jeho císařská a královská výsost Ferdinand Maxmilián Josef, císařský princ a arcivévoda rakouský, korunní princ uherský a český\".\n\nJako chlapec byl Maxmilián mimořádně inteligentní, měl i umělecké nadání a zajímal se o vědu, zvláště pak botaniku. Později vstoupil s hodností poručíka do námořnictva a díky svému úsilí rychle postupoval ve velitelských hodnostech až na tu nejvyšší – admirála a velitele rakouského válečného námořnictva. Byl také ovlivně novými směry módy. Získal si pověst liberála a to mu v únoru 1857 vyneslo jmenování místokrálem v Lombardsku-benátsku.\n\nV srpnu 1854 pobyl týden na návštěvě v zámku Zákupy u svého příbuzného excísaře Ferdinanda V., jehož byl synovcem. Odtud podnikl řadu výletů po Českolipsku a 9. srpna odjel do Drážďan. Po jeho smrti byla v zákupském zámku sloužena smuteční mše.\n\n27. června 1857 se v hlavním městě Belgického království oženil s Charlottou, dcerou prvního belgického krále Leopolda. Manželé poté žili v Miláně jako rakouští regenti až do roku 1859, kdy František Josef I. Maxmiliána úřadu zbavil. Maxmilián neměl se svým starším bratrem nejlepší vztahy, neboť tomu se příčily myšlenky liberální politiky, kterou Maxmilián uplatňoval v Itálii. Krátce po odchodu Maxmiliána z Milána Rakousko ztratilo severoitalské državy ve prospěch nově zformovaného Italského království. Maxmilián poté odešel do Terstu, kde si nechal vybudovat zámek Miramare a věnoval se soukromému životu, například podnikl výpravu do Brazílie za exotickými rostlinami.\n\nV roce 1859 se na Maxmiliána poprvé obrátili mexičtí konzervativci vedení yucatánským právníkem José Mariou Gutiérrezem, kteří po své porážce v občanské válce v Mexiku roku 1860 žili v evropském exilu, s návrhem, aby se stal mexickým vládcem. Jejich nabídku nejprve nepřijal a jeho rodina jej od mexické koruny zrazovala. Nicméně po francouzské intervenci do Mexika armáda Napoleona III. pod velením generála Elieho Foreye dobyla Ciudad de México a vyhlásila císařství, Maxmilián roku 1863 korunu přijal. Jeho rozhodnutí bylo podmíněno ztrátou šlechtického stavu a výsad v Rakousku, ačkoliv o tom on sám, před tím než opustil Rakousko, nebyl informován. Jeho manželka Charlotta poté začala být titulována jako \"Její císařské veličenstvo císařovna Charlotta.\"\n\nMaxmilián vystoupil z fregaty \"Novara\" na americkou půdu v mexickém Veracruzu dne 28. května 1864. S sebou přivezl dobrovolnickou armádu složenou ze žoldnéřů všech možných národností včetně Čechů. Od počátku čelil pokračující válce mezi francouzským expedičním sborem a republikánskými povstalci vedenými Benitem Juárezem, kteří odmítli uznat Maxmiliánovu vládu.\n\nCísařský pár si za své sídelní město zvolil Ciudad de México, kam slavnostně vstoupil měsíc po svém přistání v Mexiku a kde se nechal přivítat francouzskými vojáky a svými mexickými stoupenci. Za svou rezidenci si zvolil Chapultepecký hrad, který stál na vrcholu chapultepeckého kopce a kdysi býval zátiším aztéckých vládců a později sídlem španělských místokrálů. Císař Maxmilián nechal postavit širokou cestu od svého paláce až do centra Ciudad de México, která se původně jmenovala (česky \"Císařská třída\"), dnešní slavná (\"Třída Reforem\") a měl v plánu nechat se slavnostně korunovat v Metropolitní katedrále v Ciudad de México, ale korunovace se nikdy neuskutečnila kvůli neustálé politické nestabilitě Maxmiliánova režimu. Římskokatolická církev na císaři žádala navrácení svých privilegií, která jí odňal Juárezův režim, to však Maxmilián odmítl, čímž si církev proti sobě popudil a ta také nadále podkopávala jeho autoritu.\n\nProtože Maxmilián a Charlotta neměli děti, adoptovali Agustína de Iturbide y Greena a jeho bratrance Salvadora de Itúrbide y de Marzána, oba byli vnuci popraveného vládce Prvního mexického císařství Agustína de Iturbide, který vládl Mexiku jako císař krátce ve dvacátých letech 19. století. Mladí Augustínové dostali titul \"Jeho výsost, princ iturbidský\" a byli určeni jako dědici trůnu.\n\nKe zděšení svých konzervativních stoupenců Maxmilián podpořil několik liberálních politických kroků navržených Juárezovou administrativou, např. pozemkovou reformu, náboženskou svobodu a rozšíření volebního práva nejen na vlastníky velkých pozemků. Zpočátku měl císař v úmyslu Juáreze amnestovat, pokud mu republikánský vůdce odpřisáhne věrnost, tohle však Benito Juárez odmítl. V říjnu 1865 vydal Maxmilián tzv. „černý zákon“, kterým nařídil všechny Mexičany věrné Juárezovi zastřelit, v reakci na praktiky povstalců, kteří zabíjeli royalisty věrné císaři. Za dobu platnosti tohoto zákona bylo popraveno na dvacet tisíc lidí, což ještě více rozbouřilo proticísařskou opozici a znechutilo některé konzervativní Maxmiliánovy stoupence.\nPoté, co v roce 1865 skončila Americká občanská válka mezi Unií a Konfederací, znovusjednocené Spojené státy americké začaly podporovat Juárezovy povstalce. Roku 1866 hrozba Maxmiliánovy abdikace byla zjevná i v zahraničí. Toho roku Napoleon III. vzhledem k odporu Mexičanů i americkému tlaku pod vlivem Monroeovy doktríny stáhnul francouzský expediční sbor, ale pravý důvod stažení francouzského kontingentu z Ameriky bylo posílení armády v Evropě v nastávajícím konfliktu s Bismarckovým Německem. Císařovna Charlotta odcestovala do Evropy, aby hledala podporu pro svého manžela nejprve v Paříži, poté ve Vídni a nakonec v Římě u papeže Pia IX. Její úsilí vyšlo naprázdno a vyústilo v její psychické zhroucení a do Mexika se již nikdy nevrátila. Poté, co byl její manžel v Mexiku vítěznými republikány popraven, strávila zbytek života v ústraní, nejprve v miramarském zámku poblíž Terstu a poté v hradu Bouchout v Miese, kde 19. ledna 1927 zemřela. Od té doby celý život u sebe nosila Maxmiliánovu figurku, kterou oslovovala \"„můj milý Maxi, mexický císaři…“\"\n\nAčkoliv ke stažení z Mexika byl Napoleon III. donucen, jeho ústup znamenal těžkou ránu pro Mexické císařství. Maxmilián byl donucen se svými stoupenci uprchnout z Ciudad de México, aby si zachránil alespoň život. 19. ledna 1867 obsadil město Santiago de Querétaro a opevnil se v klášteře de la Cruz. V klášteře de la Cruz císaře a velitele jeho gardy plukovníka Miguela Lópeze obklíčil Juárezův generál Escobena. Navzdory pokusu Maxmiliánových věrných generálů Miguela Miramóna a Tomáse Mejíi osvobodit císaře z obklíčení, padl po dvouměsíčním obléhání kvůli zradě plukovníka Lópeze klášter do rukou republikánům. Maxmilián byl zajat a postaven před válečný soud. Ten císaře, spolu s oběma jeho generály Miramónem a Mejíou, odsoudil k trestu smrti. Evropští panovníci, mnoho osobností (například francouzský spisovatel Victor Hugo, či italský revolucionář a dobrodruh Giuseppe Garibaldi) a dokonce i americký prezident žádali ušetření Maxmiliánova života, rakouský dvůr nabízel výkupné, znovu nastolený prezident Benito Juárez se však pod rozsudek podepsal.\n\nRozsudek byl vykonán 19. června 1867 v Cerro de las Campanas. Maxmiliánovým posledním přáním bylo poslechnout si ještě jednou melodii \"La Palomy\", kterou si zamiloval během námořní služby v mládí. Před popravou mu věznitelé sdělili, že jeho žena Charlotta v Evropě zemřela, aby nemusel trpět vědomím, že žije, ale je psychicky vyšinutá. Popravčí četa jeho i oba generály zastřelila ještě před tím, než dozněla melodie La Palomy. Jeho poslední slova byla:\n\nMaxmilián podplatil vojáky, kteří ho měli zastřelit, aby ho nestříleli do hlavy, aby se mu jeho matka mohla podívat do tváře. Zatímco generálové byli po sprše kulek okamžitě mrtví, Maxmilián první dávku přežil a musel dostat „ránu z milosti“. Maxmiliánovo tělo bylo v Mexiku nabalzámováno, aby ho v listopadu 1867 na lodi \"Novara\" převezl admirál Wilhelm von Tegetthoff do Rakouska, kde byl pohřben ve vídeňské Císařské hrobce.\n\n\n\n"}
{"id": "295815", "url": "https://cs.wikipedia.org/wiki?curid=295815", "title": "San Martino (Benátky)", "text": "San Martino (Benátky)\n\nSan Martino je benátský kostel ve čtvrti Castello. V minulosti byl kostelem několika benátských bratrstev a cechu ucpávačů spár z Arzenálu.\nOd 10. století, kdy byl založen, prodělal několik rekonstrukcí ( na přelomu 16. a 17. století také jednu podle návrhu Jacopa Sansovina). Konečnou podobu fasády vytvořili na konci 19. století Federico Berchet a Domenico Rupola.\nBudova má půdorys řeckého kříže. Přiléhá k ní Scuola di San Martino, postavená ve stejném stylu: cihlová stavba s dekorativními prvky z bílého mramoru.\n\nKostel má osm kaplí. Do pravé stěny stavby, kolem vchodových dveří, je včleněn honosný náhrobek dóžete Francesca Erizza, údajně od Mattea Carneriho.\n\n"}
{"id": "295816", "url": "https://cs.wikipedia.org/wiki?curid=295816", "title": "Carmine Giovinazzo", "text": "Carmine Giovinazzo\n\nCarmine Dominick Giovinazzo (24. srpen 1973, Port Richmond, Staten Island, New York, USA) je americký herec.\n\nNarodil se v rodině newyorských policistů, má italské, norské a britské předky. Vyrůstal v New Yorku, byl velký sportovec – preferoval baseball a hokej na kolečkových bruslích. Chtěl být profesionálním hráčem baseballu, ale kvůli zranění se dostal k herectví. V roce 1997 se přestěhoval do Los Angeles, krátce po tom, co se objevil ve své první roli v seriálu \"Buffy, přemožitelka upírů\". Objevil se v mnoha filmech a seriálech jako \"Hra snů\", \"Černý jestřáb sestřelen\", \"Shasta McNasty\", \"V rukách nepřítele\". Jeho největší rolí je Danny Messer v seriálu \"Kriminálka New York\".\n\n"}
{"id": "295818", "url": "https://cs.wikipedia.org/wiki?curid=295818", "title": "Donald Peterson", "text": "Donald Peterson\n\nDonald Herod Peterson (22. října 1933, Winona, Mississippi, Spojené státy americké – 27. května 2018) byl americký důstojník a kosmonaut z programu MOL a letu s raketoplánem.\n\nPo základní a střední škole se rozhodl pro povolání v armádě. Vystudoval vojenskou akademii (United States Military Academy) a poté technologický institut vojenského letectva (Air Force Institute of Technology), obor nukleární fyziku. Zde získal titul inženýra. Později si vzdělání doplnil na USAF Test Pilot School. Byl vybrán pro vojenský program MOL a později (1969) již v hodnosti plukovníka amerického vojenského letectva přeřazen do týmu kosmonautů s cílem letů na raketoplánech. Používal přezdívku Don. Je ženatý a má tři děti. \n\nStal se 117. člověkem ve vesmíru v dubnu 1983, když raketoplán Challenger s Donem na palubě odstartoval z Kennedyho kosmického střediska na mysu Canaveral k pětidenní misi STS-6. Ve čtyřčlenné posádce s ním byli: Paul Weitz, Karol Bobko a Story Musgrave. Během letu vypustili družici TDRS A. Přistáli na základně Edwards v Kalifornii.\n\n\nVe svých šedesáti letech se stal prezidentem společnosti Aerospace Operations Consultants, Inc., Seabrook, v Texasu a byl jím do roku 1999.\n\nV roce 2001 se zapojil do společenského programu Kennedyho kosmického střediska na Floridě nazvaného \"„Dine with an Astronaut“\" (Povečeřte s astronautem).\n\n"}
{"id": "295819", "url": "https://cs.wikipedia.org/wiki?curid=295819", "title": "Četnici", "text": "Četnici\n\nČetnici byli příslušníci srbských národních paravojenských sborů, které se objevily poprvé v dobách balkánských válek na počátku 20. století, když se rozpadala Osmanská říše, později pak působily i v dalších konfliktech. Zpočátku se jednalo pouze o protiosmanské a protibulharské bojovníky, prosrbský boj skupin se objevil až později. Slovo „“ pochází od výrazu „četa“, tedy vojenské čety. Do jihoslovanských jazyků se dostalo zprostředkovaně přes turečtinu z češtiny.(snad z počítat, počet, četnost ?) Pro činnost četnických skupin se užívalo slovo . \n\nPrvní zmínka o četnicích na území bývalé Jugoslávie pochází z roku 1903. Bělehradský lékař Milorad Gođevac tehdy zřídil první četu. Ta se přesouvá na jih do dnešní Makedonie, kde podniká teroristické útoky jak proti osmanským silám, tak i proti vojenským sborům jiných zemí. Oficiálně hlavním cílem četniků tehdy bylo ochránit Srby od útoků Bulharů, neboť územní nároky obou zemí v oblasti dosud ještě nebyly vyjasněné. Přestože se většina obyvatel nehlásila ani k srbské, ani k bulharské národnosti, ale pouze k pravoslaví, tehdejší vlády se snažily získat co nejvýhodnější pozici a zabrat co největší území.\n\nTyto akce probíhaly v letech 1903 až 1908, poté četnici bojovali opět v letech 1912 a 1913, tedy v období balkánských válek. Spolu s tehdejší srbskou armádou zasáhli do soubojů i do bojů v první světové válce.\n\nOrganizace po první světové válce začala hlásat čistotu tzv. srbských zemí. Nyní četnici začínají svoji pozornost obracet na západní Balkán a jugoslávské oblasti, a to se snahou o asimilaci Bosňáků, Albánců, Makedonců, Chorvatů a ostatních národů v regionu. Vzniká ideologie Velkého Srbska, ne nepodobná Velkému Chorvatsku, které těsně před válkou začal organizovat nacionalistický ustašovský režim.\n\nPo porážce jugoslávské armády v dubnu 1941 se její zbytky stáhly do hor a podobně jako později komunisté se začali věnovat partyzánskému boji. Velmi rychle se vykrystalizoval z odpůrců na území tehdejšího Srbska, ale také Slovinska royalistický proud hnutí odporu. Ten získal na nějaký čas sympatie západních zemí. Na rozdíl od partyzánů však mezi četniky byli v drtivé většině Srbové, kteří přijali ideu vybudování Velkého Srbska. Jejich heslem bylo „“ (Za krále a vlast). Většině příslušníků velel Draže Mihailović. Četnici byli toho názoru, že je nezbytné neprovokovat okupační vojska do doby, než se na Balkáně vylodí jednotky spojenců (především britská armáda), která by mohla vést efektivní boj proti Němcům, Italům, Bulharům a dalším. Jejich strategií proto bylo vyčkávání - a jen přes velké zapření se rozhodli v září 1941 pro ozbrojené akce proti Němcům. \n\nSpolu s Titovými partyzány dokázali četnici (dle srbské historiografie Jugoslávské vojsko ve vlasti – JVuO) osvobodit rozsáhlé území v oblasti západního Srbska, které bylo později známo jako Užická republika. Během bojů o Užickou republiku se objevily první případy kolaborace se silami osy. \n\nBěhem roku 1942 četnici přešli do boje proti partyzánům ve spolupráci s Německem a Itálii,čímž ztratili podporu spojenců. Později se také spojil s Chorvatským státem, jenž považovali za menší zlo ve srovnání s Titovými partyzány. Dopouštěli se válečných zločinů na nesrbském obyvatelstvu.\n\nKlesající popularita četniků na konci války a rostoucí vliv komunistů donutil Dražu Mihajloviće a jeho spolupracovníky přehodnotit taktiku a zříci se velkosrbských myšlenek, když ne úplně, tak alespoň z části. Po druhém zasedání AVNOJe (zárodku lidového shromáždění, organizovaného partyzány a s nimi sympatizujícími silami) se konal četnický sjezd ve vesnici Ba, který se oficiálně vyslovil za konfederativní Jugoslávii tří národů – Srbů, Chorvatů a Slovinců.\n\nPo válce byli četnici jako hnutí oficiálně zakázáni a mnozí popraveni komunisty, včetně Mihailoviće. Jugoslávská exilová vláda byla donucena se zříci četniků, řada jejích členů byla vyzvána, aby přešla k partyzánskému hnutí. Někteří z členů uprchli do zahraničí. Západní země byly zpočátku uspokojeny tím, že to byli hlavně Titovi partyzáni, kteří se věnovali aktivnímu boji proti okupantům. Po prudkém zhoršení vztahů mezi Jugoslávií a západem (hlavně kvůli sporné otázce Terstu a pomoci řeckým partyzánům (rovněž komunistům) poskytly řadě utečenců azyl.\n\nBěhem 80. let došlo v Jugoslávii k rozsáhlé společenské i politické krizi, která nastartovaly proces transformace společnosti. Stejně jako v zemích východní Evropy i zde došlo k deziluzi z idejí komunismu, nicméně na rozdíl od zemí střední a východní Evropy chyběl disent, který by mohl eventuálně vytvořit ke komunistické straně silnou opozici. Naopak; v opozici ke Svazu komunistů byli především nacionalisté, ať už srbští, tak i chorvatští. Hlásali vybudování etnicky čistých států, přehodnocení závěrů národněosvobozeneckého boje a především likvidaci komunistického režimu. Řada komunistů začala poukazovat na vzrůstající snahu četnické hnutí v Srbsku rehabilitovat, především prostřednictvím hesla \" \" (Soudruhu Tito, tobě Srbové lžou, oni raději generála Dražu (Mihajloviće)). Srbští komunisté sice otevřeně odsuzovali vzkříšení nacionalistických vášní, v jejichž středu stál pokus o obnovu četnických tradic, mnohdy však tato odsouzení byla víceméně formální. Srbské politické vedení pod Slobodanem Miloševićem tento proud vědomě využívalo k prosazení vlastních politických cílů, které sledovalo v Jugoslávii. \n\nOtevřeně k rehabilitaci četnického hnutí došlo až po roce 1990, kdy se Svaz komunistů Jugoslávie formálně odřekl monopolního postavení ve společnosti. Nové politické strany, které v Srbsku, Chorvatsku ale i jiných jugoslávských republikách začaly vznikat v průběhu roku 1989, nezřídkakdy hledaly inspiraci v četnických tradicích i zvycích. Mezi ně patřila například i Srbská národní obnova, či Srbská radikální strana. Tato podoba obnovy politického systému více politických stran v Srbsku vzbudila v ostatních jugoslávských republikách úžas a znovu vzkřísila strach z velkosrbských idejí, prosazovaných před i za druhé světové války. \n\nVypjatá nacionalistická rétorika 90. let a občanská válka, spojená s rozpadem země, vyústila v masové rozšíření válečné psychózy, ve které bylo chorvatské obyvatelstvo ve zbytkové Jugoslávii označováno válečnou propagandou bez rozdílu jako ustašovské a srbské obyvatelstvo v nově nezávislém Chorvatsku pak častováno termínem četnici. Dobová média podporovala tento obraz a dále jej přiživovala vytvářením nových termínů, jako např. \"srbočetnici\", \"velikosrbi\" atd. Dobová chorvatská populární hudba ve svých textech opětovala krásu chorvatské vlasti a spílala četnickým bandám.\n\nBěhem 90. let bylo četnické hnutí v Srbsku (resp svazové republice Jugoslávii) rehabilitováno. Srbská zákonná úprava se rozhodla royalistický odpor z Druhé světové války právně zrovnoprávnit s komunistickým, což v řadách komunistických veteránů vyvolalo zděšení, které iniciovalo rozsáhlou celospolečenskou diskuzi. Po celém Srbsku byly vybudovány památníky představitelům četniků, kteří bojovali v Druhé světové válce. Mezi taková místa patří např. Ravna gora, místo, kde se nacházel generální štáb četnického vojska (JVuO).\n"}
{"id": "295820", "url": "https://cs.wikipedia.org/wiki?curid=295820", "title": "Anna Belknap", "text": "Anna Belknap\n\nAnna Belknap, rozená Anna C. Belknap, (* 22. květen 1972, Damariscotta, Maine, USA) je americká herečka. Od druhé série hraje Lindsay Monroeovou v seriálu \"Kriminálka New York\". Objevila se také v seriálech \"Zákon a pořádek\", \"Beze stopy\", \"Lékařské záhady\".\n\nBelknapová se narodila v Damariscottě v Maine. Je dcerou Davida a Louise Balknap. Navštěvovala Lincolnovu akademii v Newcastlu v Maine. Zatímco navštěvovala Middlebury College ve Vermontu, kde začala mít zájem o herectví. Poté navštěvovala konzervatoř American Conservatory Theatre, kde získala magisterský titul.\n\nOd roku 2004 je vdaná za Erica Siegela, se kterým má dceru Olive (narozená 14. ledna 2007) a syna George.\n\n"}
{"id": "295822", "url": "https://cs.wikipedia.org/wiki?curid=295822", "title": "Kdo najde přítele, najde poklad", "text": "Kdo najde přítele, najde poklad\n\nKdo najde přítele, najde poklad je italsko-americký komediálně-dobrodružný film, který v roce 1981 natočil režisér Sergio Corbucci.\n\nAlan (Terence Hill) má starou mapu ostrova kde by měl být ukryt poklad. Avšak chybí mu prostředky, kterými by se na ostrov dostal. Nejdříve bude muset sehnat nějaké peníze. Ty sežene poté, co oklame gangstery sebere jim peníze, které měly být vloženy na dostizích. Ti si to také nenechají líbit a pronásledují jej. Alan se ukrývá na loď Charlieho (Bud Spencer), který však o tom nemá vůbec ponětí. Ztrácející se jídlo napoví, že na lodi je černý pasažér. Po menší šarvátce skončí oba v moři. Díky Alanovu přičinění také náhodou u ostrova s pokladem. Zde však narážejí na mnoho překážek v podobě starého Japonce (John Fujioka), který neví, že již skončila druhá světová válka, piráty a dokonce na gangstery, kteří si Alana našli.\n"}
{"id": "295825", "url": "https://cs.wikipedia.org/wiki?curid=295825", "title": "Circuit Gilles Villeneuve", "text": "Circuit Gilles Villeneuve\n\nGilles Villeneuve, původně \"Circuit Île Notre-Dame\", je název závodního okruhu, jenž byl přejmenován na počest kanadského závodníka, otce Jacquese Villeneuva, který zemřel během kvalifikace na Grand Prix Belgie v Zolderu. V současné době je využíván zejména k závodů vozů formule 1 a Champ Car.\n\nGilles Villeneuve patří k nejrychlejším okruhům v kalendáří a je charakteristický zejména svým podlouhlým tvarem a minimálním počtem pomalých zatáček, které spojují jednotlivé rovinky. Fanouškům se jistě zaryje do paměti jeho nebezpečný vzhled, který je v přímém kontrastu s dlouhými vyasfaltovanými bezpečnostními zónami na většině ostatních okruhů. Svodidla jsou v blízkém kontaktu s vozovkou a od monopostů je dělí jen milimetry. Zapamatování hodná je zejména známá \"\"Zeď šampionů\"\" za obrubníkem na začátku cílové rovinky, ihned za rychlou šikanou. Pokud totiž jezdec nechce zbytečně ztratit čas, musí každé kolo riskovat a projet poslední zatáčku co nejrychleji, tento risk ovšem vede k vytažení monopostu právě k této slavné zdi, díky které ze závodu již museli odspoupit i jezdci takového kalibru jako je Michael Schumacher, Jacques Villeneuve nebo Damon Hill.\n\nO bezpečnosti kanadského okruhu se začalo zběsile diskutovat po Grand Prix Kanady 2007, ve které v obrovské rychlosti havaroval polský pilot BMW Sauberu Robert Kubica. Nehoda se stala na místě vyobrazeném na vedlejším snímku, v nájezdu do poslední velké zatáčky. Kubicův monopost vjel rovně do ochranných bariér, které jej odmrštily přes celou trať do zdi v ochranné zóně \"vlásenky Pits\". Hrůzostrašná nehoda se jen díky výrazné bezpečnosti současných formulí obešla téměř bez zranění a o dva závody dále mohl Kubica opět stát na startovním roštu. Přesto se však tato událost ukázala jako Damoklův meč, který může kdykoli spadnout. Před dalším startem byli technici pověřeni obstarat tak jako vždy maximální zabezpečení a zesílit bezpečností prvky i v místě nehody.\n\n\n\n\n\n"}
{"id": "295826", "url": "https://cs.wikipedia.org/wiki?curid=295826", "title": "Dům Kalich", "text": "Dům Kalich\n\nDům Kalich, původně nazývaný Dům pod Bání, je městský dům v Litoměřicích na Mírovém náměstí č. 15/7, jenž na své střeše nese vyhlídkovou terasu – vížku ve tvaru kalicha. Ten je symbolem utrakvistické orientace stavebníků domu. Jedná se také o výrazný symbol tohoto města. Pozdně gotický dům byl v letech 1570 až 1580 renesančně přestavěn pro zdejší městskou honoraci, rodinu Mrázů z Milešovky. Stavitelem byl vlašský architekt Ambrosio Balli. Později zde sídlil rakouský státní solní úřad, od roku 1655 prakticky až dodnes byl a je dům střídavě v majetku státu nebo města Litoměřice. V roce 1834 zde proběhla empírová přestavba, od roku 1877 bylo v přízemí umístěno první litoměřické městské muzeum. Poslední větší stavební úpravy zde proběhly na počátku 50. let 20. století.\n\n\n"}
{"id": "295827", "url": "https://cs.wikipedia.org/wiki?curid=295827", "title": "Hill Harper", "text": "Hill Harper\n\nHill Harper, rozený Francis Harper (* 17. květen 1966, Iowa City, Iowa, USA) je americký herec, který se proslavil rolemi v seriálech \"Kriminálka New York\", \"Limitless\" a \"The Good Doctor\".\n\nNarodil se v Iowě psychiatrovi Henrymu Harperovi a anestezioložce Marilyn Hill. Studoval na Brownově univerzitě a na Harvardu. Hrál už od svých 7 let, během studia na Harvardu byl členem Boston's Black Folks Theater Company, jedné z nejstarších černošských hereckých skupin v USA. Do filmu a televize se dostal v roce 1993, kdy hrál v seriálu \"Ženatý se závazky\". Hrál ve filmech \"Dlouhá jízda\", \"Nejlepší hráč\", \"Ona a on\" a dalších, zejména nezávislých filmech. Jeho nejznámější rolí je Sheldon Hawkes v seriálu \"Kriminálka New York\".\n\n"}
{"id": "295830", "url": "https://cs.wikipedia.org/wiki?curid=295830", "title": "Ardèche", "text": "Ardèche\n\nArdèche je francouzský departement ležící v regionu Auvergne Rhône-Alpes.\n\nArdèche je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "295834", "url": "https://cs.wikipedia.org/wiki?curid=295834", "title": "Vanessa Ferlito", "text": "Vanessa Ferlito\n\nVanessa Ferlito (28. prosince 1980, Brooklyn, New York, USA) je americká herečka. Nejvíce se proslavila díky rolím v seriálech \"Kriminálka New York\" a \"Graceland\". Dále se objevila ve filmech jako \"Spider-Man 2\" (2004), \"\" (2010) a \"Jako za starejch časů\" (2012).\n\nVanessa je italská Američanka, její rodiče vlastnili vlasový salon, otec zemřel, když jí byly tři roky. Hrála postavu Claudie Salazarové v seriálu \"24 hodin\", měla roli ve filmu \"Spider-man 2\", ale nejznámější je díky roli Aiden Burnové v seriálu \"Kriminálka New York\". V seriálu přestala hrát, protože se, paradoxně, chtěla vrátit do New Yorku. Po seriálu si zahrála ve filmech \", Julie a Julia\" a \"Madea Goes to Jail.\" V roce 2012 si zahrála s Al Pacinem ve filmu \"Jako za starejch časů\". V roce 2016 přijala roli FBI agentky do seriálu \"\".\n\nJe svobodná matka, její syn Vincent se narodil v září roku 2007.\n\nJe vegetariánka, ochránce práv zvířat, aktivní členka PETA.\n\n"}
{"id": "295835", "url": "https://cs.wikipedia.org/wiki?curid=295835", "title": "Ardensko", "text": "Ardensko\n\nArdennes je francouzský departement ležící v regionu Grand Est.\n\nTento departement je jedním z původních 83 departementů, vzniklých během velké francouzské revoluce dne 4. března 1790. Jméno získal podle Arden, které se v oblasti nacházejí. Departement v sobě zahrnuje území z bývalých provincií Champagne a Argonne a Sedanského knížectví. Oblast departementu byla zasažena oběma světovými válkami, probíhaly zde např. bitvy v roce 1914 či 1944.\n\n"}
{"id": "295836", "url": "https://cs.wikipedia.org/wiki?curid=295836", "title": "Dělový kříž", "text": "Dělový kříž\n\nTakzvaný dělový kříž (: \"Kanonenkreuz\", oficiálně \"Armeekreuz 1813/14\") bylo rakouské vyznamenání udělované císařem Františkem I. vojákům za účast v bojích proti Napoleonovi v letech 1813–1814. Původně se mělo jednat o vyznamenání za účast v bitvě u Lipska (proto někdy bývá nazýván \"Lipský kříž\"), později však byl význam rozšířen na celé tažení.\n\nNázev je odvozen od toho, že materiál na vyznamenání pocházel z roztavených francouzských děl. Dělový kříž byl udělován od roku 1815, a to všem účastníkům tažení nezávisle na hodnosti. Dekorováno jím bylo asi 200 000 vojáků.\n\nVýraz „dělový kříž“ se později v němčině částečně vžil pro označení tlapatého kříže.\n\nOd názvu vyznamenání je odvozeno jméno domu \"U Dělokříže\" v Sokolovské ulici (Praha-Karlín) a domu \"U Dělového kříže\" ve Štefánikově ulici (Praha-Smíchov).\n\n\n"}
{"id": "295840", "url": "https://cs.wikipedia.org/wiki?curid=295840", "title": "Fonologie norštiny", "text": "Fonologie norštiny\n\nFonologie norštiny pojednává o výslovnosti, fonetice a fonologii norštiny. Fonologický systém norštiny je podobný švédštině. Na rozdíl od ní má však norština četné dvojhlásky.\n\nStandardní výslovností se rozumí výslovnost kodifikovaných standardů bokmålu a nové norštiny. Základem je běžně používaná výslovnost např. ve sdělovacích prostředcích. Připouští se však regionálně zabarvená výslovnost, přičemž výslovnost používaná v jednotlivých regionech je rovnocenná. Standardní výslovnost připouští užívání tzv. „tlustého l“ a přední i zadní výslovnost /r/ způsobem, jakým se používají v jednotlivých nářečích. Rovněž povoluje retroflexní výslovnost skupin /rd, rl, rn, rs, rl/ a vypouštění koncového -d ve skupinách -ld, -nd. (Viz dále.)\n\nSystém norských samohlásek je souměrný. Má celkem 18 fonémů – 9 krátkých a 9 dlouhých.\n\nDvojice fonémů // ~ // (v písmu reprezentovaných grafémem <e>) se liší nejen svojí délkou, ale i kvalitou. Dlouhé \"e\" je zavřenější a napjatější než krátké (v přízvučných slabikách). V nepřízvučných slabikách se /e/ zpravidla vyslovuje redukovaně . Nepřízvučné \"-el, -er\" je obvykle popisováno jako slabikotvorné .\n\nFonémy // se vyskytují v přízvučných slabikách, nejčastěji před /r/ ( , učit se), a to včetně asimilací /rd, rl, rn, rs, rt/. Obvykle jsou tyto hlásky v písmu reprezentovány grafémem <æ>, stejně se však v přízvučných slabikách čte i psané <er>. Výjimkou je např. přítomný čas sloves končících v infinitivu \"-e\" ( , vidět – vidím) a některá další slova.\n\nPoměrně specifická je pro norštinu (a švédštinu) výslovnost psaného <nowiki></nowiki> jako zavřená střední zaokrouhlená samohláska //.\n\nU předních samohlásek je distintivním rysem zaokrouhlenost (labializovanost): // ~ //, // ~ //, // ~ //, // ~ //.\n\nNorština má celkem 6 dvojhlásek, vesměs klesavých: // – zapisované jako <ei, øy, au, ai, oi, ui>. První tři jsou časté, další dvě se vyskytují téměř výhradně v cizích slovech. Poslední se nachází pouze ve třech norských lexémech.\n\nDvojhláska // se často vyslovuje jako [].\n\nSouhláskových fonémů je celkem 18. Mezi fonémy se nepočítají dlouhé douhlásky (viz níže) a hlásky vzniklé v plynulé řeči asimilací.\n\nMezi explozivní souhlásky patří /, , , , , /.\n\nFonémy /k, p, t/ jsou ve většině pozic vyslovovány s aspirací (přídechem) [], čímž je foneticky zvýrazněna rozdílnost od jejich znělých protějšků /g, b, d/. Před /s/ aspirace není.\n\nMezi frikativní souhlásky patří /, , , , , /.\n\nTypicky pro severogermánské jazyky nemají // a // znělé protějšky (), a to ani v rámci spodoby znělosti.\n\nHláska // se do češtiny přepisuje jako /č/, ve skutečnosti však nejde o afrikátní afrikátu, ale o frikativu kvalitativně obdobnou německému \"ich-lautu\".\n\nHláska // je v norštině neznělá. Může se nacházet pouze v počáteční pozici.\n\nNazály jsou následující: /, , /.\n\nAproximanta (nelaterální) je jediná: //.\n\nLaterální souhláska // má v nářečích východního Norska a Trøndelagu má poziční variantu (alofon) , tzv. „tlusté l“ , které vzniklo z původní skupiny /rð/ a později se začalo vyslovovat i v dalších pozicích.\n\nStandardně je // kmitavé jako v češtině. Ve skupinách /rd, rl, rn, rs, rt/ obvykle obvykle splývá s následující souhláskou, která se pak se vyslovuje jako retroflexní [] (nejde o samostatné fonémy). Tato asimilace se objevuje i na hranici slov.\n\nV některých nářečích se vyslovuje uvulární („ráčkované“), k asimilaci skupin /rd, rl, rn, rs, rt/ pak nedochází. Nevzniká také ve velmi pečlivé výslovnosti.\n\nV norštině se rozlišují dlouhé a krátké samohlásky. V přízvučných slabikách, které jsou vždy dlouhé, se vyskytují též dlouhé souhlásky. Dlouze se vyslovuje souhláska, která je v písmu zdvojená, nebo první ze skupiny souhlásek na konci přízvučné slabiky. Buď je dlouhá samohláska následována krátkou nebo žádnou souhláskou, nebo po krátké samohlásce následuje dlouhá souhláska (tzv. pravidlo komplementarity délky či slabičná rovnováha). Jiné kombinace nejsou možné. Příklady:\nNepřízvučné slabiky jsou vždy krátké, tj. obsahují pouze krátké samohlásky i souhlásky.\n\nJako ve všech germánských jazycích se ustálil hlavní přízvuk na kmenové slabice (obvykle první). Stejně jako švédština má i norština melodický přízvuk, který je dvojí. Přízvuk se pojí s intonací a označuje se jako \"přízvuk I\" a \"přízvuk II\" (resp. \"akcent I\" a \"akcent II\"). Slova s přízvukem I mají stoupavou intonaci (tzv. 1. intonace). Přízvuk II mohou mít jen slova nejméně dvouslabičná. Intonace u těchto slov na přízvučné slabice klesá, následující slabika je však vyslovena s tónem vyšším (tzv. 2. intonace). Melodický přízvuk je charakteristickým rysem norské prozódie („zpěv“).\n\nTyto přízvuky mají i fonogickou funkci, tj. rozlišují i slova jinak homofonní, např.:\n\nPravidla pro používání přízvuku I a II jsou komplikovaná a mají velké množství výjimek. Použití se rovněž liší i v jednotlivých regionech.\n\nOba spisovné standardy norštiny (bokmål a nynorsk) se od sebe liší nejen ve slovní zásobě a v mluvnických jevech, ale také v hláskové stavbě. Pravidelné změny, které nacházíme v mnoha slovech, jsou tyto:\n\nV gramatických koncovkách, kde se mohou vyskytovat pouze nepřízvučné krátké samohlásky, je v bokmålu nejčastější samohláskou \"e\" [] (jako v dánštině), méně často též \"a\". Nynorsk má často \"a\" na místě \"e\" v bokmålu (jako ve švédštině) a připouští i další samohlásky. Díky tomu má bohatší a složitější systém ohýbání. (Příklady v článku Norská gramatika.)\n\n\n\n"}
{"id": "295841", "url": "https://cs.wikipedia.org/wiki?curid=295841", "title": "Ariège (departement)", "text": "Ariège (departement)\n\nAriège je francouzský departement ležící v regionu Okcitánie.\n\nAriège je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "295842", "url": "https://cs.wikipedia.org/wiki?curid=295842", "title": "Nachičevan (město)", "text": "Nachičevan (město)\n\nNachičevan ( , ) je hlavní město Nachičevanské autonomní republiky, což je autonomní republika Ázerbájdžánu.\n\nV dávných dobách se zde nacházelo antické obchodní centrum.\n\nV současné době zde žije asi 70 000 obyvatel. Město je centrem průmyslu, zaměřeného hlavně na výrobu skla, nábytku, textilního zboží, koberců, hliníku, tabáku a zpracování vinné révy. Vláda se snaží rozvinout turistiku a zpracování ropy.\n\nMěsto má vlastní univerzitu (Nachičevanská státní univerzita), divadla a vědeckou a uměleckou veřejnost.\n\nJezdí sem návštěvníci z Íránu, Turecka a Ruska (tyto země mají ve městě ambasádu).\n\nKvůli válce o Náhorní Karabach je město (a celá Nachičevanská autonomní republika) zcela odříznuta od vlastního Ázerbájdžánu. Jsou zde dobré silnice i koleje, město má vlastní letiště. Přímý průjezd přes Arménii autem nebo vlakem není kvůli uzavřeným hranicím možný. Nejlepší cesta, jak se dostat do Nachičevanu, je přímým letem z Baku a Gandži v Ázerbájdžánu nebo z Moskvy v Rusku, či od 31. 7. 2012 z Istanbulu v Turecku na lince Turkish Airlines, která z Nachičevanu pokračuje do Gandži a Istanbulu.\n\n"}
{"id": "295843", "url": "https://cs.wikipedia.org/wiki?curid=295843", "title": "Šplh na laně", "text": "Šplh na laně\n\nŠplh na laně je sportovní disciplína (lze řadit mezi gymnastické disciplíny) ve které závodníci lezou vzhůru po zavěšeném laně. Oficiální disciplína vyžaduje šplh bez přírazu, tedy výhradně pomocí rukou, v rámci školního tělocviku se provozuje i šplhání s přírazem, tedy s pomocí nohou. Hodnotícím kritériem je zde čas potřebný k dosažení cíle.\n\nŠplh byl jednou z disciplín některých olympijských her. Na prvních hrách novodobé historie šplhali závodníci do výšky 14 m, kromě dosaženého času se hodnotil i styl provedení (dodržení předepsaného přednosu). Na III. olympijských hrách (1904 v Saint Louis) byla délka lana podstatně zkrácena − na 25 stop (7,62 m). Potřetí se šplh objevil na olympiádě až v roce 1924 v Paříži, a to coby součást gymnastického víceboje, čímž se tento závod ve šplhu stal nejlépe obsazeným za celou historii olympijských her. Poprvé se na laně (šplhalo se 8 m) představili českoslovenští reprezentanti a hned výrazně promluvili do celkového pořadí. Zlato (první československé) získal Bedřich Šupčík, třetí skončil Ladislav Vácha. Zatím naposledy se na olympijských hrách šplhalo v roce 1932 v Los Angeles (opět 25 stop). Po období, kdy se nekonaly oficiální závody, byl šplh na laně byl vzkříšen v roce 1993 v České republice, kdy byl uspořádán 0. ročník Memoriálu Bedřicha Šupčíka v olympijském šplhu (závodilo se podle původních pravidel z olympiády v Paříži).\n\nV současné době probíhá každý rok několik závodů s označením „ Velká Cena“, které jsou nominačními závody na Mistrovství České republiky. Čeští závodníci v tomto sportu patří bezesporu ke světové špičce, toto dokazuje držení světového rekordu (8m lano-4,87 s) v rukou Aleše Nováka. V zahraničí je tento sport populární rovněž ve Francii, kde je šplh součástí hasičského sportu a závody se tam konají ve velkých nákupních střediscích. Po francouzském vzoru se i Mistrovství ČR konají v podobném prostředí (poprvé MČR 2007 v Olomouci). Závody již běžně probíhají v prostorech, jakými jsou již zmíněná velká nákupní centra, ve kterých mají obrovský ohlas od široké veřejnosti a tyto soutěže nabírají na divácké oblibě.\n\nHodnotí se pouze čas (na rozdíl od ostatních gymnastických disciplín). Závodník začíná každý pokus pod lanem ze sedu na zemi, na akustický signál vyráží vzhůru, používaje především paže. Nohama je povoleno libovolně pohybovat (neplatilo na I. olympijských hrách), ale nesmí se dotknout země ani je využít k sevření lana (tzv. příraz). Měření času se zastavuje ve chvíli, kdy se závodník dotkne cílové mety. Sestup dolů již není hodnocenou součástí pokusu. Vše je měřeno elektronickou časomírou, tedy časy, dosažené závodníky jsou přesné na setiny sekundy. Závodí se ve čtyřech kolech a započítává se pouze nejlepší čas.\n\nŠplh mužů do výšky 8 m je na připomínku olympijského klání označován přídomkem olympijský. Závody v olympijském šplhu jsou součástí Velkých cen a Mistrovství ČR. Ženy, žactvo a dorost na nich šplhají do výšky 4,5 m. Šplhu na jiné distance (např. 10 m, 14 m, 15 m a 20 m) se neříká olympijský.\n\n\n"}
{"id": "295845", "url": "https://cs.wikipedia.org/wiki?curid=295845", "title": "Nachičevan (rozcestník)", "text": "Nachičevan (rozcestník)\n\nNachičevan může být:\n\n"}
{"id": "295846", "url": "https://cs.wikipedia.org/wiki?curid=295846", "title": "Pierre de Ronsard", "text": "Pierre de Ronsard\n\nPierre de Ronsard (11. září 1524, Château de la Possonnière – 28. prosince 1585, Priorat Saint-Cosme) byl francouzský básník.\n\nPierre de Ronsard je považován za jednoho z největších francouzských básníků, svou generací byl nazýván princem básníků. Nejznámější básník renesanční skupiny Plejáda, potomek staré šlechtické rodiny. Částečná hluchota mu znemožnila vojenskou kariéru. Autor formálně dokonalé milostné poezie. Psal pro dvůr epigramy, ódy, hymny a elegie.\n\nOd mládí pracoval v královských službách, ale jeho slibná kariéra diplomata byla přerušena nevyléčitelnou částečnou ztrátou sluchu. Proto se rozhodl dále studovat a psát verše. Jeho tvorba byla velmi oblíbená, dokonce ho značně oceňoval i král Karel IX., který mu poskytl místnost ve svém paláci a propůjčil opatství. Vše se ovšem změnilo s nástupem Jindřicha III:, který mu již tolik nakloněný nebyl. Po ztrátě literárních přátel i obecenstva se unavený a nemocný Ronsard začal stranit společnosti a svůj čas věnoval přípravě soukromého vydání svých děl. Zemřel roku 1585 v převorství Saint-Cosme u Torsu.\n\nDílo Lásky – Jedná se sbírku básní. Obsahuje 400 sonetů, ód poem, elegií, a rozprav o lásce. Dílo je věnováno Kasandře Salvialiové a Marii Dupinové a Heleně de Surgeres. Poslední část obsahující melancholické verše stárnoucího básníka, představuje vrchol jeho milostné poezie.\n"}
{"id": "295848", "url": "https://cs.wikipedia.org/wiki?curid=295848", "title": "Přijetí eura", "text": "Přijetí eura\n\nPřijetí eura je proces, při kterém se stát zřekne vlastní měny ve prospěch jednotné evropské měny eura. Může tomu tak být při přijetí země do tzv. eurozóny (což je v podstatě nejčastější případ), nebo na základě mezinárodních dohod (potom není pohlíženo tak přísně na ekonomickou situaci země). Základní podmínky pro vstup do eurozóny a přijetí eura jsou tzv. Maastrichtská kritéria, která přesně stanoví, jaké ukazatele musí země dodržet v oblasti např. stability měny, či inflace.\n\nKromě ekonomických ukazatelů je přijetí eura také významná událost k diskuzi v příslušných zemích, ne všechny státy EU vyslovily jasný zájem na společné měně; například Dánsko a Švédsko mají rezervovaný postoj a Velká Británie ji odmítá. Dánsko je součástí ERM 2. Dánsko i Švédsko chystají referendum o přijetí eura.\n\nVstupem do Evropské unie jsme se také zavázali přijmout jednotnou evropskou měnu, jakmile budou splněna požadovaná maastrichtská kritéria. V Česku byla v roce 2014 spuštěna petice proti přijetí eura, ve které poslanci ODS žádali vládu, aby vyjednalo výjimku v přijetí Eura pro Česko.\n\nStav v dubnu 2014.\n\nCenová stabilita\n12měsíční průměr HICP inflace do 1,5 proc. bodu nad referenční hodnotou, která je průměrem tří zemí s nejnižší inflací – Splněno.\n\nVládní deficit\ndo 3 % HDP – Splněno.\n\nVeřejný dluh\ndo 60 % HDP – Splněno, dluh je 34,6 % (2017).\n\nStabilita měnového kurzu\nminimálně dvouletý pobyt v ERM II bez porušení ± 15,0% fluktuačního pásma a devalvace centrální parity. – Nesplněno, Česko není v ERM II.\n\nÚrokové míry\n10leté vládní dluhopisy s úrokovou mírou do 2 proc. bodu nad průměrem vládních dluhopisů tří zemí s nejlepší cenovou stabilitou (tedy do 4,2) – Splněno.\n\n\n"}
{"id": "295851", "url": "https://cs.wikipedia.org/wiki?curid=295851", "title": "SKEP Praha", "text": "SKEP Praha\n\nSKEP Praha (Sportovní klub Elektrických podniků) je bývalý fotbalový klub z Prahy. Byl založen roku 1921 jako reprezentace úspěšné firmy Elektrické podniky, provozující pražskou tramvajovou dopravu. Klub provozoval i další sporty, např. kanoistiku nebo vzpírání (jeho členem byl i olympijský vítěz z Los Angeles Jaroslav Skobla). Největší úspěchy zaznamenal ve čtyřicátých letech, kdy hrál středočeskou divizi (druhá nejvyšší soutěž), tehdy v něm působili pozdější reprezentanti František Veselý starší, Jiří Zmatlík, Václav Morávek a slavný trenér Dukly Jaroslav Vejvoda. V sezoně 1942/43 obsadil SKEP třetí místo v divizi, takže skončil jen dvě příčky od postupu do první ligy. V roce 1948 byl SKEP přejmenován na Dynamo a o rok později sloučen s SK Slavia Praha, čímž prakticky přestal existovat. Hřiště klubu v Troji pak připadlo ragbistům Slavie jako první specializované ragbyové hřiště u nás.\n\nZdroj: \n\n\n"}
{"id": "295853", "url": "https://cs.wikipedia.org/wiki?curid=295853", "title": "Feudál", "text": "Feudál\n\nFeudál je označení pro středověkého šlechtického vlastníka půdy. (Termín pochází z latiny podle spravovaného \"léna\", latinsky \"feudum\".)\n\nPůda ve středověku představovala úrodu a tudíž přežití a proto byli její vlastníci jakousi privilegovanou vrstvou (panstvo). Půdu propůjčoval král a to většinou šlechticům a rytířům, kteří se vyznamenali v boji nebo jiným způsobem pomohli králi. Tato půda však nemusela být udělena dědičně a navíc se její vlastník stával královým leníkem. Musel z ní odvádět daně a poplatky. Ty mu platili poddaní na jeho panství. To tvořilo tzv.feudální systém typický pro celou středověkou Evropu :\n\nNejníže stáli poddaní, kteří odváděli daně šlechtě a církvi.\nŠlechta musela odvádět daně a poplatky králi.\n\nKrál byl nejvyšší mocí ve státě a nebyl již dále nikomu odpovědný a tím se tvoří tzv. feudální pyramida – hierarchie:\n\nTento systém přetrvával po celá staletí a mezi jeho prvky patřilo nevolnictví zrušeno až 1781 patentem Josefa II. a roboty a poddanství, ty byly zrušeny 1848. Tento systém byl označován za brzdu pokroku a jeho odstranění vedlo k průmyslové revoluci.\n\nFeudalismus\n"}
{"id": "295855", "url": "https://cs.wikipedia.org/wiki?curid=295855", "title": "Lechické jazyky", "text": "Lechické jazyky\n\nPojem lechické jazyky je jednou z možností, jak lze označovat jazyky podobné polštině. Jméno Lech je v Polsku oblíbené a bájný Lech (lěchy - Lechové) byl bratrem bájného Čecha (čěchy - Čechové). Tyto jazyky jsou součástí západoslovanských jazyků a mnoho z nich je dnes vymřelých nebo přežívá ve formě nářečí. Mezi jazyky této skupiny patří nebo patřily:\n\n\nNěkdy se sem řadí také téměř vymřelé jazyky Lužických Srbů:\n\n"}
{"id": "295858", "url": "https://cs.wikipedia.org/wiki?curid=295858", "title": "Estelí (departement)", "text": "Estelí (departement)\n\nEstelí je jedním z 15 departementů Nikaraguy. Leží na severu země. Hlavním odvětvím ekonomiky tohoto departementu je pěstování kávovníku. Přes tento departement prochází panamerická dálnice.\n\nDepartament Estelí je v současnosti rozdělen na šest částí (Municipio):\n\n"}
{"id": "295859", "url": "https://cs.wikipedia.org/wiki?curid=295859", "title": "Rockstar Games", "text": "Rockstar Games\n\nRockstar Games (zkráceně R*) je známá mezinárodní firma soustřeďující se na vývoj her. Nachází se v New York City a je vlastněna společností Take-Two Interactive. Byla původně založena v roce 1998, díky uskupení pěti lidí: Sam Houser, jeho bratr Dan Houser, Terry Donoven, Jamie King a Garry Forman. Původně bylo toto uskupení součástí společnosti DMA Design založeném v UK, ovšem stejně jako další společnosti, které se sloučily, bylo vše sjednoceno pod label Rockstar. Mezi jejich nejznámější tituly se řadí série Grand Theft Auto, Max Payne 3, L.A. Noire, The Warriors, Bully, Manhunt, Midnight Club, State of Emergency nebo Red Dead – většinu her spojuje propracovaný otevřený svět a volné možnosti.\n\nHlavní sídlo společnosti se nachází v New York City, přesněji na Broadwayi v sousedství SoHo v kanceláři společně s Take-Two Interactive – známé jako Rockstar NYC. Zde neprobíhá primární vývoj žádné z herních sérií, ale především PR, marketing a testování produktů.\n\nÚnorem 2014 Rockstar Games pokořili další metu s prodejem více než 250 milionů kopií svých her. Největší franšíza Grand Theft Auto z tohoto čísla ukrojila více než 157 milionů kusů.\n\nV březnu roku 2014 Rockstar Games obdrželi prestižní cenu BAFTA Academy Fellowship Award od British Academy Video Games Awards.\n"}
{"id": "295860", "url": "https://cs.wikipedia.org/wiki?curid=295860", "title": "Česko-slovenské jazyky", "text": "Česko-slovenské jazyky\n\nJako česko-slovenské jazyky lze označit podskupinu západoslovanských jazyků, kterými se mluví především na územích současného Česka a Slovenska a jejich historických územích, například Československa. Skupina jazyků je na souvislém prostoru mezi sebou značně příbuzná. Pro nejsilnější zastoupení češtiny a slovenštiny je pojmenována po nich. V rámci První republiky byla uzákoněna pod názvem jazyk československý jako její úřední jazyk.\n\nDo této skupiny jazyků patří:\n\n\n"}
{"id": "295867", "url": "https://cs.wikipedia.org/wiki?curid=295867", "title": "1. česká hokejová liga 1999/2000", "text": "1. česká hokejová liga 1999/2000\n\n1. česká hokejová liga 1999/2000 byla 7. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Osm nejlepších týmů postoupilo do play-off, které se hrálo na 3 vítězné zápasy. Vítěz finále play off postoupil do baráže o extraligu s nejhorším extraligovým celkem.\n\nTýmy, které skončily na 9. až 14. místě, hrály dvoukolově o udržení. Do skupiny o udržení se započítávaly všechny výsledky ze základní části. Nejhorší dva celky této skupiny musely svoji prvoligovou příslušnost hájit v čtyřčlenné baráži o první ligu, do které postoupily nejlepší dva týmy play off 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nDukla Jihlava postoupila do baráže o extraligu, ve které narazila na HC Vítkovice. V baráži ale prohrála 0:4 na zápasy, a tak zůstala v 1. lize i pro další sezonu.\n\n\nHC Holba Draci Šumperk se udržel, zatímco SHC Vajgar Jindřichův Hradec sestoupil do 2. ligy. Do dalšího ročníku 1. ligy postoupil HC Slovan Ústí nad Labem.\n"}
{"id": "295880", "url": "https://cs.wikipedia.org/wiki?curid=295880", "title": "Jonas Armstrong", "text": "Jonas Armstrong\n\nJonas Armstrong (* 1. ledna 1981 Dublin, Irsko) je irský herec, známý především díky roli v televizním seriálu Robin Hood.\n\n"}
{"id": "295881", "url": "https://cs.wikipedia.org/wiki?curid=295881", "title": "Rockstar Leeds", "text": "Rockstar Leeds\n\nRockstar Leeds, dříve Mobius Entertainment je studio Rockstar Games založené v roce 1997 společností Rockstar Games, ve městě Leeds v Anglii.\nToto studio vytvořilo první hru od Rockstar Games, GTA 1, jinak vytváří hry na Game Boy, PSP, PS2 a WII, nejvíce pak na PSP. Mezi některé hry patří např. a .\n"}
{"id": "295882", "url": "https://cs.wikipedia.org/wiki?curid=295882", "title": "Radagast", "text": "Radagast\n\nRadagast (Hnědý) je literární postava čaroděje starající se o Zelený hvozd v knize J. R. R. Tolkiena \"Pán prstenů\". Byl jedním z pěti členů Bílé rady. Radagast si ve Středozemi zamiloval mnohá zvířata a ptáky, opustil lidi a elfy a zůstal mezi divokými tvory. Žil na jižním okraji Zeleného hvozdu, jemuž se později začalo přezdívat Temný hvozd, v místě zvaném Rhosgobel. Byl vyslán do Středozemě na pomoc v boji proti Sauronovi (viz Istari). Byl „vnucen“ Sarumanovi Yavannou, která ho o to prosila. Později jím Saruman opovrhoval. V knize Společenstvo prstenu se Radagast objevuje, ve filmu však nikoliv. V knížce měl malou roli, když byl použit Sarumanem jako návnada, aby dostal Gandalfa do Orthanku, kde byl Gandalf uvězněn. Avšak Radagast nevěděl o zlých záměrech Sarumana. Proto byl Gandalf přilákán do pasti, avšak díky Radagastovi také utekl, protože ten jej poslechl a rozeslal orly po celé zemi. Orel Gwaihir, Pán větru, přinesl novinky do Železného pasu a nakonec Gandalfa osvobodil.\n\nTento kouzelník měl hnědý vlnitý plnovous, husté obočí a jako téměř všichni ostatní velký nos. Nosil zemitě hnědý plášť.\n"}
{"id": "295886", "url": "https://cs.wikipedia.org/wiki?curid=295886", "title": "Liopleurodon", "text": "Liopleurodon\n\nLiopleurodon byl středně velký masožravý mořský plaz ze skupiny pliosauridů, který žil před 165 až 155 miliony let (geologický stupeň kelloway až kimmeridž) v období střední až svrchní jury.\n\nSe svými čtyřmi ploutvemi byl vytrvalým plavcem, který dokázal velmi prudce zrychlit, což je velmi důležité pro dravce, který útočí ze zálohy. Studie jeho lebky prokázala, že svým čichem dokázal zachytit i jemné pachy. S největší pravděpodobností měl velmi málo přirozených nepřátel, do jeho jídelníčku patřili zejména žraloci.\nNení dosud jistá. Paleontolog L. B. Tarlo vychází z předpokladu, že délka lebky pliosaurů (mezi něž patří i \"Liopleurodon\") tvoří zhruba jednu sedminu celkové délky těla. Nejdelší nalezená lebka liopleurodona přitom měří 1,5 metru. Pro největší druh rodu \"Liopleurodon\" byla délka těla stanovena na 6,3 metru. Někteří vědci se ale domnívají, že mohl dosahovat délky až kolem 10 metrů.\n\nFosilie tohoto rodu byly objeveny v Německu, Francii a Velké Británii, protože v době střední jury byla tato oblast pokryta rozsáhlým mořem. Velmi podobné formy pliosaurů žily zhruba ve stejné době (asi před 160 miliony let) také na území dnešní České republiky. Jejich fosilie byly objeveny ve 30. letech 20. století v okolí Brna.\n\n\"Liopleurodon\" se objevil v epizodě \"Kruté moře\" v televizním dokumentu od BBC \"Putování s dinosaury\" a také ve speciální trilogii stejného dokumentu \"\". V tomto seriálu je však mylně vyobrazen jako největší dravec všech dob, vážící 150 tun a měřící na délku 25 metrů. Tyto rozměry bývají často uváděny i v některých nepříliš odborných knihách, což dokazuje přílišnou důvěru mnohých lidí v informace zmíněné v seriálech. Ve skutečnosti byly rozměry liopleurodonů podstatně skromnější, ačkoliv se stále jednalo o obřího dravce.\n\n"}
{"id": "295888", "url": "https://cs.wikipedia.org/wiki?curid=295888", "title": "Katanga (provincie)", "text": "Katanga (provincie)\n\nKatanga je historické území v Africe u pramenů Konga, provincie na jihovýchodě Demokratické republiky Kongo (dříve Zaire) a bývalá separatistická republika. Rozloha je přes 500 000 kilometrů čtverečních, počet obyvatel se odhaduje na čtyři a půl milionu, hlavním městem je Lubumbashi. Země, rozkládající se převážně na savanách, má obrovské nerostné bohatství: měď, cín, diamanty, uran a kobalt.\n\nTradiční království bojovného kmene Luba bylo na konci 19. století dobyto Belgičany a stalo se součástí jejich kolonie Kongo. Poté, co se Kongo stalo samostatným státem, vyhlásil 11. července 1960 Moise Kapenda Tshombe nezávislost Katangy, s podporou Belgičanů, kteří si tak chtěli udržet kontrolu na měďnými doly. Země měla vlastní hymnu Katanžská píseň, vydávala peníze a známky, vlajka (vytvořil ji belgický bankéř Louis Dressen) byla šikmo rozdělena na červené pole vlevo nahoře, úhlopříčný zelený pruh a bílé pole vpravo dole, na němž byly tři svatoondřejské kříže v barvě mědi – představovaly ingoty, do kterých místní obyvatelé od 14. století odlévali měď, aby sloužila coby platidlo (jako v českých zemích hřivny). Vlajka byla odvozena od státního hesla: „Síla (červená), naděje (zelená) a mír (bílá) v prosperitě (kříže).“\n\nKatanga, která inspirovala k odtržení od centrální vlády i další území: Jižní Kasai (tzv. Důlní stát) a Bukavu, existovala až do ledna 1963, kdy bylo její území obsazeno vládními jednotkami. Další krvavé pokusy o vytvoření samostatného státu následovaly v letech 1971 a 1978, následkem bylo zrušení autonomie a přejmenování provincie na Shaba (svahilsky měď). Po svržení Mobutuova režimu získala Katanga zpátky historické jméno i určitou míru samosprávy, separatistické hnutí je dnes poměrně slabé, ale v důsledku chaosu vládnoucího v Kongu mají místní hodnostáři větší vliv na poměry než vláda v Kinshase.\n\nKatanga je jižní provincie Demokratické republiky Kongo. V letech 1971 až 1997 bylo její oficiální jméno provincie Shaba. Podle nové ústavy bude do února 2009 rozdělena do čtyř menších provincií. Hlavním městem je Lubumbashi (dříve Elisabethville ve francouzštině, Elisabethstadt v nizozemštině), což je druhé největší město republiky. Rozloha Katangy je 518 000 km² (šestnáctkrát větší než Belgie, její dřívější kolonizátor). Žije zde asi 4,1 miliónů lidí. Farmaření a hospodaření na ranči se uskutečňují na Katanga Plateau. Východní část provincie je bohatá na kobalt, měď, cín, radium, uran a diamanty.\n\nV minulosti Katanga výrazně bojovala za svou nezávislost na zbytku země. V roce 2009 její jméno přežije jen jako Haut-Katanga, což bude jedna ze čtyř nových provincií nacházející se na území současné Katangy.\n\nNa začátku 17. století byla provincie ovládána říší Luba a královstvím Lunda, které zavinily migraci vojáků a kmenů do sousedních oblastí.\n\nV polovině 19. století nyamwezský obchodník z Tabory (dnešní Tanzanie) zvaný Msiri založil mocné, ale krátce trvající království Yeke, na území jménem Garanganga. Msiri se oženil s dcerou náčelníka Katangy, což ho ochránilo před náčelníkem Mpanda z Basangy. Pojmenování \"Katanga\" je odvozeno od jména Msiriho tchána. Msiriova moc byla založena na mědi, slonovině a otrocích, které vyměňoval na obou pobřežích (na západě Angola, na východním pobřeží Zanzibar) za zbraně a střelný prach, umožňující mu dobýt území mezi provincií Kasai a Luapula Rivers, zambezským Kongem a jezerem Upemba, a podrobit si kmeny Luba a Lunda.\n\nV roce 1880 belgický král Leopold II. ustanovil s pomocí cestovatele Henryho Mortona Stanleyho Svobodný konžský stát severně od Katangy jako své soukromé území. Avšak zprávy o Msiriho království bohatého na měď a pravděpodobnost výskytu zlata, přilákaly jejich pozornost. I přes pokusy Msiriho ubránit své území byl v prosinci 1891 zabit belgickou expedicí a území bylo připojeno ke Svobodnému konžskému státu.\n\nLeopold II. se zmocnil Katangy 15. dubna 1891. Vláda nad tímto územím byla svěřena další Leopoldově společnosti \"Compagnie du Katanga\". Neefektivní správa pod Svobodným konžským státem trvala až do 19. června 1900, kdy se od Svobodného konžského státu oddělila a vytvořila vlastní administrativu Comité Spécial du Katanga.\n\nPo převzetí Svobodného konžského státu vládou 1. září 1910 byla Katanga integrována taktéž do Belgického Konga, ale udržela si rozsáhlou míru autonomie až do října 1933, kdy část její oblasti Lomani byla přerozdělena do provincie Kasai.\n\nJakmile byla Katanga pevně pod belgickou kontrolou, začaly belgické firmy (zejména Union Miniére du Haut Katanga) těžit její nerostné bohatství a provincie se stala mnohem rozvinutější než zbytek země. Belgický těžební kartel zaměstnával směs žoldáků a najatých strážců k podrobení místního obyvatelstva a k ochraně dopravy nerostů a dalšího zboží ze země. Kmen Luba se postavil do opozice a často narušoval belgickou těžbu – proto mnoho z nich bylo zabito v raziích na škůdce těžby.\n\nVysoký počet pracovních míst v těžebním odvětví přilákal do regionu mnoho lidí, zejména Luby z oblasti Kasai nebo třeba i pracovníky ze Zambie.\n\nPoté co Kongo získalo v červnu 1960 nezávislost, Katanga se stala autonomní provincií. 11. července 1960 se Katanga odtrhla od nové konžské vlády vedené premiérem Patricem Lumumbou. Vůdcem Katangy se stal Moise Tshombe, hlavní představitel CONAKAT (Confédération des Associations Tribales du Katanga). 8. srpna se od Konga odtrhla i provincie Kasai, která v čele s Kalonjim vyhlásila \"Důlní stát Kasai\". Přesto se katanžský nový stát netěšil všeobecné podpory na svém území, zejména protestovali Balubové na severu oblasti.\n\nVyhlášení nezávislosti bylo podporováno belgickými obchodními zájmy a více než 6000 belgickými vojáky. Tshombe byl známý tím, že měl blízko k belgickým průmyslovým společnostem, které těžily z bohatých katanžských zdrojů mědi, zlata a uranu. Bez Katangy a provincie Kasai ztratila konžská vláda velkou část svých nerostných prostředků a následkem toho i vládních výnosů. Konžská vláda a velká část mezinárodní scény chápala vznik nezávislého státu Katanga jako belgickou loutku vytvořenou za účelem zisku z těžby. Paradoxně dokonce ani Belgie tento nový stát neuznala, ačkoliv poskytla vojenskou pomoc.\n\nV září 1960 byl v převratu v Konžské demokratické republice sesazen premiér Lumumba. 17. ledna 1961 byl poslán do Lubumbashi, hlavního města Katangy, kde byl mučen a nakonec krátce po příjezdu popraven. Belgičtí důstojníci, pod katanžským příkazem, byli popravě přítomni. Smrt Lubumby nicméně vyburcovala Radu bezpečnosti OSN. 21. února přijala rezoluci číslo 161, která požadovala odchod všech belgických vojáků a cizích žoldáků z Konga, ale výslovně nenařizovala OSN provést útočnou operaci v případě neuposlechnutí. Přesto s ofenzivní akcí počítala.\n\nV červnu Tshombe podepsal slib spojit Katangu se zbytkem země, nicméně do srpna bylo jasné, že neměl žádný úmysl slib dodržet. V srpnu a září OSN vedla dvě operace zaměřené na zatčení a vyhoštění žoldáků a politických poradců.\n\nNásledovala mírová vyjednávání, během kterých generální tajemník OSN Dag Hammarskjöld (zajímavým je fakt, že Hammarskjöld byl bratr jednoho z velkých akcionářů měďařské společnosti Union Miniére du Haut Katanga) zemřel za neurčitých okolností při letecké havárii v Severní Rhodesii (dnešní Zambie). Pod tlakem OSN Tshombe později souhlasil se sloučením s Kongem. Nicméně tento souhlas zůstal pouze na papíru.\n\nDonucen konžským vůdcem Cyrillem Adolou OSN podniklo v prosinci 1962 útok na Katangu. Hlavní město Elisabethville padlo v lednu 1963, Tshombe uprchl do Kolwezi, kde 15. ledna kapituloval. V létě 1963 byl přinucen veřejně prohlásit, že se podřídí ústřední vládě se sídlem v Léopoldville (dnešní Kinshasa). Katanžská odluka byla oficiálně ukončena tzv. Plánem národního usmíření.\n\nV roce 1966 centrální vláda zestátnila Union Miniere du Haut Katanga a přejmenovala tento podnik na Gecamines. V roce 1971 byla Katanga přejmenována na provincii Shaba v rámci procesu zairizace vedené prezidentem Mobutou (téhož roku byla přejmenována Konžská demokratická republika na „Zair“). Během 70. let se objevilo několik povstání. Na příklad 12. května 1978 rebelové zabrali město Kolwezi, hornické centrum provincie. Zair požádal USA, Francii a Belgii o pomoc při obnovování pořádku. Ten měl za následek 700 afrických a 170 evropských obětí.\n\nV roce 1995 podala Katanga stížnost Africké komisi pro lidská práva na Zair kvůli porušení mezinárodního právního principu na svobodné sebeurčení, zakotvené v odstavci 20 Africké charty lidských práv a žádala o právo na separaci Katangy od Zairu. Žádost byla zamítnuta, ale ve shodě s mezinárodním právem naznačila, že Katanga má právo na autonomii jako formu \"vnitřního\" práva na sebeurčení.\n\nK vrácení původního jména Katanga došlo v roce 1997 poté, co byl Mobutu Sésé Seko nucen odejít do exilu.\n\nRoku 2006 došlo k přerozdělení Konga na 26 provincií (oficiální platnost rok 2009). Provincie Katanga byla rozdělena na čtyři následující:\n\n\nMoise Katumbi Chapwe, podnikatel, je guvernér provincie Katanga. Převzal úřad 24. ledna 2007.\n\nTěžba mědi je důležitou součástí katanžské ekonomiky. Převládá také těžba kobaltu soukromými podnikateli. Přesto je velký rozpor mezi obrovským nerostným bohatstvím provincie a neschopností zvýšit životní úroveň tamějších obyvatel. Gecamines je státní společnost, která má monopolní oprávnění v provincii.\n\nJason Sendwe Hospital je největší nemocnice v provincii. Nachází se v Lubumbashi.\n\nKatanga má vlhké a suché období. Množství srážek je asi 120 cm ročně.\n\nProvincie hraničí s Angolou a Zambií. S Tanzanií má jako společnou hranici jezero Tanganika.\n\nUniverzita Lubumbashi je největší univerzitou v provincii a jednou z největších v zemi. Nachází se v severní části města Lubumbashi.\nVýznamnou školou je TESOL – střední škola s anglickou výukou. Nejčastějšími žáky jsou děti misionářů, diplomatů, podnikatelů a pracovníků nadnárodních společností.\n\nKatanga omezila vlakovou dopravu soustředěnou kolem města Lubumbashi. Spolehlivost vlakové dopravy je velice omezená. V oblasti se taktéž nachází jedno letiště zvané Luano Airport, které lze nalézt severovýchodně od Lubumbashi.\n\nRadio Télévision Nationale Congolaise (RTNC) má v Lubumbashi televizní vysílač, který přenáší signál z Kinshasy. V roce 2005 začaly v Lubumbashe nová televizní vysílání stanicí Radio Mwangaza.\n\n"}
{"id": "295891", "url": "https://cs.wikipedia.org/wiki?curid=295891", "title": "Aube (departement)", "text": "Aube (departement)\n\nAube je francouzský departement ležící v regionu Grand Est.\n\nDepartement je rozdělen do 433 obcí.\n\n\n\n"}
{"id": "295894", "url": "https://cs.wikipedia.org/wiki?curid=295894", "title": "Rockstar Lincoln", "text": "Rockstar Lincoln\n\nRockstar Lincoln dříve Tarantula Studios bylo založeno v roce 1997 v Londýně.\n\nRoku 1999 bylo Tarantula Studios koupeno studiem Rockstar Games.\n\nHlavním účelem firmy je testovaní her a lokalizování softwaru od jiných Rockstar studií.\n\nBěhem své existence se podílelo na programovém vývoji dvou her - Game Boy Color verzi GTA 1 (1997) a hru Las Vegas Cool Hand (1998).\n\n"}
{"id": "295896", "url": "https://cs.wikipedia.org/wiki?curid=295896", "title": "Františkánská zahrada", "text": "Františkánská zahrada\n\nFrantiškánská zahrada je historický vnitroblokový park na Novém Městě v Praze 1, který se nalézá mezi Jungmannovým a Václavským náměstím v bezprostřední blízkosti kostela Panny Marie Sněžné.\n\nPřístup do zahrady je možný z Jungmannova náměstí nebo pasáží Alfa vedoucí sem z Václavského náměstí a pasáží Světozor vedoucí z Vodičkovy ulice (obě pasáže se spojují před branou do zahrady), a také průchody z Vodičkovy, z Palackého a z Jungmannovy ulice. Zahrada je celoročně otevřena a zavírá se jen na noc.\n\nJakožto barokní zahrada francouzského typu s pravidelným půdorysem představuje ojedinělou přírodní enklávu přímo v srdci hlavního města. Uprostřed zahrady stojí čtvercový pavilon, užívaný i jako prodejna, a kolem něho bylinářská zahrádka, ohrazená nízkým plotem. V zahradě jsou vysázeny živé ploty a růže, je zde umístěna řada laviček a sochařská fontána.\n\nV jihovýchodním křídle budovy kláštera je mateřská škola s přilehlým dětským hřištěm, přístupným také pro veřejnost ze zahrady. \n\nZahrada vznikla při sousedním františkánském klášteře (původně karmelitánském) s kostelem Panny Marie Sněžné, založeném roku 1347, jako užitková zahrada. Od roku 1604 klášter osadili františkáni a zahradu několikrát obnovovali. V barokní době byla upravena jako pravidelný ozdobný park s barokní kaplí uprostřed. Za druhé světové války zde němečtí okupanti vybudovali velkou hasicí nádrž. Po internaci bratří františkánů, na mnoho let v nejtěžších komunistických žalářích, byla roku 1950 zahrada otevřena pro veřejnost. Po roce 1989 byl areál kláštera v restituci navrácen. Zahrada nebyla nikdy františkánům navrácena a je majetkem Městské části Praha 1. Zahrada byla v letech 1989–1992 zrekonstruována podle návrhu architektů Otakara Kuči a Ivany Tiché.\n\nV zahradě jsou nově instalovány sochy akademických sochařů Stanislava Hanzíka a Josefa Klimeše. \n\n\n"}
{"id": "295899", "url": "https://cs.wikipedia.org/wiki?curid=295899", "title": "Jozef Jankovič", "text": "Jozef Jankovič\n\nJozef Jankovič (* 8. listopadu 1937 Bratislava - 6. června 2017 Bratislava) byl slovenský sochař, malíř a grafik. Za normalizace žil sice na Slovensku, ale v podstatě ve vnitřní v emigraci. Po sametové revoluci byl krátce poslancem Sněmovny lidu Federálního shromáždění.\n\nUměleckou školu, kterou studoval v letech 1952 - 1956, vychodil v Bratislavě. Poté nastoupil na Vysokou školu výtvarného umění, kterou ukončil roku 1962.\n\nStal se vůdčí osobností ve slovenském sochařství. Centrem jeho sochařské i grafické tvorby jsou syntézy podnětů pop-artu, nového sochařství a nového realismu. Od šedesátých let slavil velké úspěchy i v mezinárodním měřítku, kdy byl oceňován po celé Evropě. Po nástupu normalizace jeho angažované umění narazilo na nepřízeň komunistických pohlavárů, v roce 1972 mu bylo pozastaveno členství v nově se formujícím Svazu slovenských výtvarných umělců. To v praxi znamenalo, že nemohl vystavovat doma ani v zahraničí, veřejné sbírky přestaly nakupovat jeho díla, nemohl publikovat. Po sametové revoluci začal vyučovat na Vysoké škole výtvarného umění v Bratislavě a byl i jejím prvním porevolučním rektorem (od roku 1990). Patří mezi největší osobnosti poválečného slovenského umění.\n\nMilníky jeho umělecké dráhy jsou jeho rozsáhlá díla a tvorba, kterou zasáhnul téměř do všech médií výtvarného umění: od sochy a reliéfu, přes kresbu, koláž, grafiku, šperk, spolupráci s architekturou i grafický design a v neposlední míře zmíněná pedagogická činnost.\n\nIkonografický model jeho tvorby - deformovaná socha s charakteristickými končetinami - se stala paradigmem slovenského sochařství. Zároveň jako jeden z mála umělců dokázal při uchování vnitřní kontinuity a identity vlastní tvorby přijímat stále nové podněty a transformovat jejich charakter. Od sedmdesátých let se věnuje i pracím z papíru, kdy se pro ideologické zákazy režimu nemohl věnovat plastice a tak byl tehdy prvním umělcem, který začal tvořit počítačovou grafiku a o něco později i koláže. Tento typ tvorby přešel svými vývinovými fázemi od převážně sochařských, k dílům s geometrickými prvky. Geometrie jako součást řešení výtvarných problémů má v umělcově tvorbě svoje permanentní místo, ale v různých funkcích. V sérii „Transformácie“ vychází Jankovič z citačního principu vlastního komentáře k dílu jiného umělce. Transformované dílo různých umělců si buď „přisvojuje“, nebo „polidšťuje“, což by mohlo znamenat to stejné, neboť i forma přisvojení je polidštění v duchu Jankovičova sochařského paradigmatu. Je to současně i přiznání potřeby logického pořádku v chaosu lidské existence, nebo jistý druh odstupu od obou. Přitom abstraktní formy (Malevič, Buren, Lohse, Mangold a další) nevnímá jako rekapitulaci geometrie, ale v koexistenci s ní hledá nové vyjadřovací možnosti.\n\nJeho celoživotní dílo je monumentálním podobenstvím o člověku, jeho dramatech a individuálním společenském údělu, o odcizení sebe samého a i o totalitní moci v nejrozmanitějších podobách. \n\nAngažoval se krátce i politicky. V lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 200 - Vranov nad Topľou, Východoslovenský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990.\n\nZískal mnohá ocenění, z nichž si uvedeme například:\nReprezentoval Slovensko na Bienále v Benátkách (1970, 1995), na výstavě východoevropské avantgardy Europa-Europa v Bonnu (1994) atd. Realizoval sochařské práce v Chorvatsku, Slovinsku, Německu, Francii (Paříž), Jižní Koreji (Soul).\n\n\n\n"}
{"id": "295902", "url": "https://cs.wikipedia.org/wiki?curid=295902", "title": "Do it yourself", "text": "Do it yourself\n\nDo it yourself (DIY) ( doslova „Udělej si sám“) je druh kultury, ve které si člověk sám, tzn. bez profesionální podpory, zhotoví užitečný výrobek, který slouží jemu nebo ostatním lidem.\n\nPraktiky DIY byly lidstvu známy odpradávna. Zpočátku to byl převládající způsob vylepšování si životní úrovně a pohodlí lidí. Teprve během starověku se rozšířila řemesla a řemeslníci – specialisté. V průběhu středověku, novověku a především díky průmyslové revoluci si lidé v rozvinutých kulturách, především v Evropě a v Severní Americe, zvykli výrobky a služby spíše kupovat než vyrábět a zajišťovat sami.\n\nModerní kultura DIY se začala rozšiřovat v 50. letech v západní Evropě a Severní Americe, v 60. letech i mezi studenty vysokých škol jako forma protestu proti estetické úrovni některých průmyslově vyráběných výrobků, především oblečení. Byla to také ale forma politického protestu proti konzumnímu způsobu života a proti praktikám některých mezinárodních korporací – Coca-Cola (nekalé obchodní praktiky včetně podezření z několika vražd), Nike (dětská práce). Jedním z hesel hnutí Udělej si sám je \"Mysli globálně, jednej lokálně\". Autorství tohoto protiglobalizačního hesla je připisováno Jacquesi Ellulovi.\n\nVe východní Evropě kvůli panujícím totalitním společenským režimům měl tento jev dosti odlišnou podobu v tom smyslu, že:\n\nTvorba typu \"z nouze ctnost\" byla vládní nomenklaturou podporována, tolerována i trestána vězením. \n\n"}
{"id": "295905", "url": "https://cs.wikipedia.org/wiki?curid=295905", "title": "Moutnice", "text": "Moutnice\n\nMoutnice jsou obec v okrese Brno-venkov v Jihomoravském kraji. Nacházejí se v Dyjsko-svrateckém úvalu, na silnici Brno – Hodonín. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Skalky, Buchtova skala, Nad rybníkem, Prašnice, Vinohrádky).\n\nPrvní písemná zmínka o obci pochází z roku 1298. Obec tvoří původně samostatné vesnice Moutnice a Rozářín, k jejichž dobrovolnému spojení došlo 25. června 1951.\n\nV Moutnicích se nachází mateřská škola a první stupeň základní školy. Druhý stupeň základní školy se nejblíže nachází v přibližně 3 km vzdálených Těšanech. V obci se nachází obecní knihovna.\n\nFunguje zde hned několik uskupení za účelem smysluplného trávení volného času: Sportovní klub, jež se specializuje zejména na fotbal; Orel, jenž každoročně organizuje orelský běh a další akce spojené s různými svátky a dny volna; klub myslivců, jenž pravidelně pořádá hony na lesní zvěř, které je v okolí vzhledem k velkému počtu remízků, lesíků a obor více než dostatek; a v neposlední řadě i sbor dobrovolných hasičů, který se úspěšně účastní hasičských soutěží. Mimo jiné se zde každoročně koná výstava archívních vín pod záštitou obecních vinařů a výstava drobného zvířectva, které se mohou účastnit i ti nejmladší členové ČSCH (Českého svazu chovatelů). Za zmínku také stojí moutnická farnost.\n\nObec disponuje kanalizací a vlastní čističkou odpadních vod, veřejným vodovodem a je plynofikována. V obci je také zavedena kabelová televize, kde je možné naladit i obecní informační kanál.\n\nJako nejdůležitější firma pro obec pravděpodobně ještě stále platí firma Agro MONET, do níž spadá někdejší JZD a jež se zabývá chovem dobytka, zejména prasat, a pěstováním zemědělských plodin na přilehlých polích. Dalšími firmami jsou například dopravní firmy Stopra CO a.s. a Autodoprava Matějka, nebo firma Lamiplastik, což je soukromý výrobce bazénů.\n\nVe výše zmíněné Orlovně se nachází kuželková dráha propojená s kavárnou, dále je zde víceúčelové hřiště s umělým povrchem. V obci se nachází 3 obchody se smíšeným zbožím a dva hostince.\nJe zde fotbalové hřiště a také 2 menší travnaté plochy pro děti s prolézačkami a pískovišti. Každý rok koncem srpna se zde konají hody, trvající 3 dny, obvykle od soboty do pondělí.\n\nZ významných budov se zde nachází kostel svatého Jiljí, kde se pravidelně konají bohoslužby, dále kaplička, nacházející se v Rozáříně a pocházející z roku 1905, a budova Orlovny, jež pochází z roku 1946 a jež na sobě nese pamětními desky věnované šesti členům antifašistického odboje. Poblíž fary je také malý parčík s pomníky věnovanými obětem první i druhé světové války.\n\nK příležitosti 1150. výročí příchodu svatého Cyrila a Metoděje na Moravu se farnost a obec rozhodla nechat zhotovit sochu těchto věrozvěstů. Vytvořil ji sochař Petr Váňa z kamene, který vybral v řecké Soluni, odkud bratři pocházeli. Sousoší dvou světců nesoucích kříž, kterým se dá projít, stojí od roku 2013 před kostelem svatého Jiljí.\n\n\n"}
{"id": "295912", "url": "https://cs.wikipedia.org/wiki?curid=295912", "title": "Ballot Resolution Meeting", "text": "Ballot Resolution Meeting\n\nBallot Resolution Meeting (BRM) je druh zasedání komisí a podkomisí mezinárodních standardizačních organizací. BRM je součástí procesu schvalování standardů - jeho význam a role v rámci procesu jsou určeny direktivami příslušné organizace (např. ISO).\n\nPři procesu schvalování nebo revize standardu lze použít rychlejší a jednodušší metodu, nazývanou Fast track, která vyžaduje méně času než normální procedury. Součástí zrychleného procesu může být (podle konkrétní standardizační organizace) proces řešení připomínek realizovaný právě v rámci BRM.\n\nJe-li určitý text schvalován ve zrychleném procesu, každý zúčastněný člen komise pracující na textu může hlasovat pro přijetí nebo zamítnutí textu, a každý hlas může být doplněn připomínkami. K řešení těchto připomínek, které přidali ke svým hlasům členové komise, je určen právě Ballot Resolution Meeting. O textu navrženém ke schválení lze pak znovu hlasovat, přičemž členové komise mohou - na základě výsledku řešení připomínek - původní hlas změnit.\n\nPřesné podmínky určují direktivy standardizačních organizací a jejich složek (v rámci ISO např. JTC1).\n"}
{"id": "295913", "url": "https://cs.wikipedia.org/wiki?curid=295913", "title": "Pavel Brunclík", "text": "Pavel Brunclík\n\nPavel Brunclík (* 27. října 1950, Znojmo) je český fotograf, známý v Česku i v cizině. V jeho širokém repertoáru se prolíná komerční reklamní fotografie s fotografií architektury, aktu a krajiny. \n\nPavel Brunclík se narodil 27. října 1950 ve Znojmě, kde v roce 1969 maturoval. V roce 1974 absolvoval v Praze matematicko-fyzikální fakultu Univerzity Karlovy. V letech 1974-1980 ve studiích pokračoval, ovšem zcela změnil jejich zaměření. Přešel na režii a scenáristiku na katedře dokumentární tvorby FAMU. Poté tamtéž ukončil ještě jeden rok mimořádného studia na katedře fotografie.\n\nExterně spolupracoval s ČST a v letech 1980-1981 působil jako režisér Čs. armádního filmu.\n\nOd roku 1981 se věnuje čistě fotografii. Téma, jímž se v této době aktivně umělecky zaobíral, byla fotografie aktu. Vedle osobní tvorby se ovšem věnoval i tvorbě komerční. Spolu s výtvarnými fotografy Karlem Benešem a Romanem Kelbichem založili v roce 1994 v Praze - Kunraticích Studio ASA, ve své době největší fotografické studio v České republice. Od té doby začal samostatně podnikat. Na poli reklamní fotografie se mu daří, spolupracuje s předními reklamními agenturami a má řadu velkých mezinárodních klientů. Domácí půda mu nestačí, jeho zakázky často směřují za hranice republiky.\n\nV roce 1998 své podnikání na čas přerušil. Unavený prostředím konzumu a komerce a čelící osobní krizi, odjel do světa, hledat končiny s ještě nenarušenou přírodou. Úplně nalehko, pouze s reportážními Nikony, začal systematicky mapovat západní pobřeží USA, Jižní Ameriku, Chile, Peru, Bolívii, Velikonoční ostrov, Réunion a Seychely. Soustředil se na detail, strukturu a přirozené barvy, které krajina nabízí. Majestát přírody ho naprosto uchvátil. Následovaly cesty na další území, jako Madagaskar, Havaj, Island, Nový Zéland, Čína nebo Austrálie.\n\nPo více než dvou letech se cítil naplněn. Vrací se do světa reklamy. Příroda zůstává jeho koníčkem, vyjíždí za ní jednou až dvakrát ročně, nabrat energii.\n\nV letech 2005-2007 se opět vrátil k fotografii aktu, tématu, které ho fascinovalo již od studií. Společně se sólisty Národního Divadla nasnímal velký fotografický soubor věnovaný estetice lidského těla.\n\nV roce 2011 se uskutečnila v Museum Kampa výstava \"Češi\", ke stejnému cyklu byla vydána také fotografická kniha. Autor portrétoval české osobnosti, které patří k duchovní špičce národa z různých oblastí umění, vědy a politiky - vědce, spisovatele, dramatiky, herce nebo lékaře. Kompozici pečlivě připravoval, někdy však využil i náhodu. K dané osobnosti doplňuje jí blízké a vhodné prostředí, které osobnost ještě výrazněji přiblíží.\n\nJe jedním z těch, kteří fotografují to, co vidí, tak, jak to vidí. Přirozenost je podstatou jeho práce. Používá rád běžnou fotografickou techniku, přirozené světlo nezkreslené pomocnými filtry a výsledné fotografie nikterak neupravuje - a to ani ořezem. Je to silný smysl pro detail, kontrast barev a dramatickou kompozici, které dodávají jeho snímkům silnou vnitřní tenzi a vtahují tak diváka do záběru.\n\n\nZvláštní ocenění/novinové ohlasy\n\n\n"}
{"id": "295915", "url": "https://cs.wikipedia.org/wiki?curid=295915", "title": "Hindu", "text": "Hindu\n\nHindu může být:\n\n"}
{"id": "295917", "url": "https://cs.wikipedia.org/wiki?curid=295917", "title": "Vladimír Jiří Rott", "text": "Vladimír Jiří Rott\n\nVladimír Jiří Rott (8. října 1885 v Praze – 22. listopadu 1965 v Hilterfingenu), pražský obchodník, byl jedním ze šesti dětí Ladislava Rotta, druhého majitele firmy V. J. Rott na Malém náměstí v Praze založené roku (1840).\n\nVladimír Rott získal v mládí velmi dobré vzdělání, studoval pražskou vyšší průmyslovku a posléze i vysokou školu, již ukončil jako inženýr. Roku 1906 společně se starším bratrem Ladislavem a sestrou Julií Veselou jako tichou společnicí po otcově předčasné smrti převzal řízení firmy V. J. Rott. Vyrovnání pozůstalosti se zbylými třemi sestrami a vdovou po otci trvalo několik let a zadlužilo firmu podle Vladimírových vzpomínek o téměř milion zlatých rakouských korun. \n\nV této době dosáhl podnik největšího rozmachu. Bratři zaváděli nové zboží (např. sportovní včetně tehdy do módy přicházejících lyží, jejichž byl Vladimír vyznavačem), specializovali se na nástroje, stroje a kovové zboží, potřeby hospodářské, kuchyňské, sportovní a stavební a podnik se značně rozrostl. Roku 1914 byla založena pobočka v Plzni. \nPo válce, v letech 1922 – 1923, Rottovi podnikli další rozsáhlou přestavbu svých domů (včetně nově přikoupeného č. 143/I), jejímž výsledkem byl moderní třípatrový obchodní dům, první obchodní hala se sklobetonovou kopulí v Praze, jež účelně propojila všechny firemní domy na Malém náměstí. \n\n15. června 1927 na dovolené v Bad Ischlu Ladislav Rott mladší náhle zemřel. Vladimír a jeho sestra Julie Veselá, respektive její syn Ladislav (* 1900), který matku ve vedení podniku nahradil, museli tedy vyplatit jeho vdovu Julii Rottovou a dceru Ludmilu. Řešení těchto problémů uzavřeli i proměnou firmy v rodinnou akciovou společnost k 1. 1. 1930.\n\nVe 30. letech byla akciová společnost V. J. Rott na vrcholu prosperity, nabízela kolem 70 000 druhů zboží, obchod o 21 odděleních zaměstnával až 170 zaměstnanců, kteří zajišťovali dodávky a rozvážky zboží po celé republice, denně obsloužili na 2000 zákazníků a stejně objednávek řešili písemnou cestou.\n\nZejména díky velkoobchodu a dalším činnostem (dnešní engineering) platila za „jeden z největších obchodů kovovým zbožím v Evropě“. V Československu Vladimír Jiří Rott založil mj. akciové společnosti Ferra, Runa a Stabenow. Podílel se na dalších větších firmách v Československu a v Evropě, mj. Švédsku (a tam mj. v Kiruně).\n\nVladimír Rott založil a předsedal Ústavu pro vnitřní obchod, založil Latinskoamericko-československou obchodní komoru v Praze, spoluzaložil Československou obchodní komoru ve Stockholmu, byl předsedou Ústavu pro vědeckou organisaci obchodu při Masarykově akademii práce, jejímž byl členem, dále komerčním radou, předsedou Ústředního svazu železářů československých a význačným funkcionářem mnoha obchodnických organizací., také členem pražské lóže svobodných zednářů \"Bernard Bolzano\". \nVálka znamenala podstatný útlum v podnikání, a ačkoliv ve firmě roku 1945 pracovalo kolem 230 zaměstnanců a Rottovi a Veselých se pokusili novými investicemi oživit úspěchy podniku, než k tomu stačilo dojít, přišel únor 1948. Vladimír Rott s manželkou Rozálií (Růžkou) rozenou Neuwirtovou, sestrou Františka a Karla Neuwirtových, bezprostředně po nástupu komunistů k moci uprchl do zahraničí. Firma V. J. Rott byla jako jedna z prvních v druhé poválečné vlně znárodněna. Jejich syn Vladimír Jan (22. 7. 1922 – 31. 10. 2000) zůstal v Praze. Roku 1948 stát zkonfiskoval rodinnou sbírku starožitností, která obsahovala kolem tří desítek textlií, hlavně cenná paramenta, a uměleckořemeslné předměty z rodinné vily Zuzanka v Šáreckém údolí, většina tohoto souboru přešla do sbírek Národního muzea v Praze. \nVladimír Jiří Rott ani jeho žena se do vlasti už nikdy nevrátili. Po pobytu v USA, kde Rozálie pracovala v knihovně Svobodné Evropy v New Yorku, se na penzi přestěhovali do Švýcarska, kde zemřeli v Hilterfingenu u Thunského jezera – Vladimír Jiří roku 1965, jeho žena v roce 1971. Jejich urny jsou, podle jejich přání, uloženy na Olšanských hřbitovech.\nRestituce firmy po roce 1989 byla vyloučena, privatizace byla doprovázena mnoha spory mezi dědici Vladimíra Rotta a Ladislava Veselého. Roku 1993 národní podnik železářství U Rotta přešel do rukou jeho bývalého ředitele a společníků a to neoprávněně, podle údajů Vladimíra J. Rotta, nar. 1950. V roce 1996 firma opustila i tradiční \"dům u Rottů\" se sgrafity Mikoláše Alše, který jeho, podle údajů Vladimíra J. Rotta, nar. 1950 neoprávnění, majitelé pronajímají.\n\n\n\n"}
{"id": "295919", "url": "https://cs.wikipedia.org/wiki?curid=295919", "title": "Ústav fyziky materiálů Akademie věd České republiky", "text": "Ústav fyziky materiálů Akademie věd České republiky\n\nÚstav fyziky materiálů AV ČR, v. v. i. (zkratka ÚFM AV ČR), je veřejná výzkumná instituce, jeden z ústavů Akademie věd České republiky. Zabývá se vztahem mezi chováním a vlastnostmi materiálů a jejich strukturními a mikrostrukturními charakteristikami.\n\nÚstav byl vytvořen z \"Laboratoře pro studium vlastností kovů\" Československé akademie věd, která byla založena v 1955 a změněna na \"Ústav vlastností kovů\" v roce 1963. V roce 1969 došlo k přejmenování na \"Ústav fyzikální metalurgie\". Nynější jméno bylo přijato v roce 1994. V roce 2007 byl změněn statut ústavu na veřejnou výzkumnou instituci.\n\nÚstav se většinou zabývá výzkumem kovových materiálů. Tam lze vymezit dvě hlavní výzkumné oblasti:\n\n"}
{"id": "295920", "url": "https://cs.wikipedia.org/wiki?curid=295920", "title": "Jan II. Aragonský", "text": "Jan II. Aragonský\n\nJan II. \"Veliký\" (29. června 1397/98 – 20. ledna 1479) byl králem navarrským, aragonským, valencijským, jako Jan I. sicilským a hrabětem barcelonským.\n\nJeho předkové z matčiny strany náleželi k burgundské dynastii a z otcovy k Trastámarské. Jan přišel na svět jako třetí dítě aragonského královského páru Ferdinanda I. a Eleonory. Měl staršího bratra Alfonse (1396 - 1458) a sestru Marii (1396 - 1445). Z mladších sourozenců se dospělosti dožili Jindřich (asi 1400 – 1445), Eleonora (1402 - 1445) a Petr (1406 – 1438).\n\n10. června 1420 se v Pamploně oženil s navarrskou infantkou Blankou, která mu porodila čtyři děti:\nPo šesti letech vdovství se Jan v roce 1447 oženil s Janou Enríquez. Z tohoto manželství se narodili:\n"}
{"id": "295922", "url": "https://cs.wikipedia.org/wiki?curid=295922", "title": "Joe Quimby", "text": "Joe Quimby\n\nJoseph Fitzgerald O'Malley Fitzpatrick O'Donnell Řízek „Joe“ Quimby, přezdíván Diamantový „Joe“ Quimby, nebo jednoduše starosta Quimby ( ), je fiktivní postava z amerického animovaného seriálu Simpsonovi. Hlas mu propůjčil Dan Castellaneta (v českém znění Jan Hanžlík).\n\nStarosta Quimby je menšího vzrůstu, je obdařen hnědými vlasy a téměř vždy má na sobě modré sako s bílou šerpou, na které je černý nápis Mayor (česky Starosta). Je členem Demokratické strany a jeho postava má být parodií na amerického prezidenta Johna Kennedyho a další členy rodiny Kennedyů.\n\nQuimby je starostou Springfieldu již od počátku vysílání seriálu. Do své pozice byl zvolen roku 1986 a od té doby vládne ve městě takřka nepřetržitě. Kromě dílů Návrat Leváka Boba. Hrozilo mu taky vyloučení díky referendum. Svůj úřad ovšem nevykonává tak, jak by měl a zájmy svoje klade před zájmy města, utrácí peníze z městské pokladny za svoje vrtochy (například si nechá postavit soukromý bazén) a na obyvatele města je milý jen když se blíží volby. Springfielďané mu povětšinou tyto jeho praktiky až na malé výjimky tolerují. V budoucnosti pracoval pod jménem Mohammed Djafal jako zarostlý taxikář. V díle Jednokolejka celý opálený předstoupí před občany a prohlásí: Po 14 dnech na Bahamách jsem dospěl k názoru, že není nutné vybudovat železnici mezi Bahamy a Springfieldem. Když město zasáhla chřipka tak Quimby vystoupil televizi a řekl, že zrušil dovolenou ale přitom byl na dovolené. V jednom díle byl zvolen, protože protikandidát měl dlouhé slovanské jméno.\n\nQuimbyho jméno je inspirováno názvem ulice \"NW Quimby Street\" v Portlandu (Oregon), rodném městě tvůrce seriálu Matta Groeninga. V českém prostředí bývá jeho vizuální podoba srovnávána s Jiřím Paroubkem.\n\nVětšinou na konci svých řečí dodává: \"„Volte Quimbyho!“\"\n\n"}
{"id": "295926", "url": "https://cs.wikipedia.org/wiki?curid=295926", "title": "Volvo Cars", "text": "Volvo Cars\n\nVolvo Cars (švédsky \"Volvo Personvagnar\") je švédský výrobce osobních automobilů. Byl založen roku 1927 jako divize firmy SKF, která se zabývá výrobou ložisek, do roku 1999 byl ve vlastnictví koncernu Volvo. Roku 1999 koupil tohoto švédského výrobce americký Ford a zařadil ho do skupiny Premier Automotive Group. Poté, co Ford Motor Company prodal Aston Martin, Jaguar a Land Rover, bylo Volvo jedinou součástí bývalé skupiny Premier Automotive Group, která zůstala v držení amerického koncernu. Dopad automobilové krize a špatný obchodní stav mateřské společnosti Ford Motor přinutil americkou společnost prodat i tuto značku. Ford koupil Volvo Car v roce 1999 za 6,5 miliardy dolarů a v roce 2010 ho prodal čínské automobilce Geely za 2 miliardy dolarů. V roce 2016 se osobní automobily Volvo vyráběly ve Švédsku, Belgii a Číně.\n\nNásledující přehled zahrnuje automobily v nabídce značky v lednu 2019:\n\n\n"}
{"id": "295929", "url": "https://cs.wikipedia.org/wiki?curid=295929", "title": "Jít od válu", "text": "Jít od válu\n\nJít od válu je ustálené slovní spojení, které vešlo do českého slovníku jako rčení, přirovnání. Znamená přerušit nebo ukončit nějakou konkrétní činnost.\n\nVál je návin osnovních nití používaných jako předloha \"díla\" (tkaniny). Protože tkalcovské řemeslo bylo dost náročné na zručnost a trpělivost, začalo se v lidové mluvě používat rčení \"jdu od válu\" pro případy, kdy bylo něco složitého a náročného na trpělivost a osoba, která toto pronesla vyjadřovala svou rezignaci nad složitostí práce, což se později přenášelo do obecné roviny. Používalo se i jako příkaz pro osoby, které nezvládaly určitý úkon nebo situaci: \"Jdi od válu!\", nebo \"Jestli to nezvládne, půjde od válu\".\n\n"}
{"id": "295930", "url": "https://cs.wikipedia.org/wiki?curid=295930", "title": "Producent (umění)", "text": "Producent (umění)\n\nProducent je fyzická nebo právnická osoba, která má za úkol starat se o svěřenou uměleckou produkci, a to především finančně (včetně pokrytí prvotních nákladů na vznik uměleckého díla), dostatečně ho propagovat a také řídit. Producenti se vyskytují v mnoha uměleckých oborech, nejčastěji se jedná o filmové producenty, televizní producenty, hudební resp. nahrávací producenty apod. Dříve se pro toto povolání používalo označení impresario.\n\n"}
{"id": "295935", "url": "https://cs.wikipedia.org/wiki?curid=295935", "title": "Katolická univerzita v Lovani", "text": "Katolická univerzita v Lovani\n\nKatolická univerzita v Lovani (nizozemsky \"Katholieke Universiteit Leuven\", francouzsky \"Université catholique de Louvain\") je největší a nejstarší univerzita \"nízkých zemí\" (dnešní Nizozemsko a Vlámsko), a současně také nejstarší dosud existující katolická univerzita na světě.\n\nUniverzita se od počátku nacházela ve městě Lovaň (nizozemsky \"Leuven\") ve vlámské části dnešní Belgie a dlouhou dobu fungovala jako dvojjazyčná (nizozemština a francouzština), ale v roce 1968 se následkem schizmatu francouzsky hovořící část oddělila a vytvořila novou stejnojmennou univerzitu v nově postaveném městě Nová Lovaň (francouzsky \"Louvain-la-Neuve\") ve valonském regionu.\n\nUniverzita byla založena v roce 1425 mj. přičiněním vévody Jana IV. z Brabantu. Již v té době ale zřejmě existovala v Lovani škola napojená na kostel svatého Petra. Oficiálně byla univerzita založena jako \"Studium Generale\" (\"studium obecné\") skrze dokument vydaný papežem Martinem V. dne 9. prosince 1425.\n\nDějiny univerzity jsou spjaty s mnoha významnými osobnostmi Evropy. Pracovali nebo vyučovali na ní Erasmus Rotterdamský, Jansen, Vesalius, Mercator, papež Hadrián VI. a další. Kněz Georges Edouard Lemaître zde navrhl svou teorii velkého třesku.\n\nV roce 1968 se univerzita z důvodů stížností Vlámů na diskriminaci rozdělila a vznikly dvě oddělené univerzity, které si přesto obě zachovaly původní jméno, každá v příslušném jazyce:\n\n\n"}
{"id": "295936", "url": "https://cs.wikipedia.org/wiki?curid=295936", "title": "Katholieke Universiteit Leuven", "text": "Katholieke Universiteit Leuven\n\nKatolická univerzita v Lovani ( ) je nizozemskojazyčná (vlámská) univerzita, která vznikla v důsledku schizmatu na původní historické Katolické univerzitě v Lovani z roku 1968. Zůstala na stejném místě, zatímco frankofonní (valonská) část se přestěhovala do nově postaveného města Louvain-la-Neuve (Nová Lovaň), 20 km na jih od Bruselu.\n\nV letech 1977 až 1978 studoval na Katolické univerzitě v Lovani český politik Vladimír Dlouhý, který zde usiloval o získání titulu MBA.\n\n"}
{"id": "295937", "url": "https://cs.wikipedia.org/wiki?curid=295937", "title": "Université catholique de Louvain", "text": "Université catholique de Louvain\n\nKatolická univerzita v Lovani (UCLouvain) sídlící ve městě Nová Lovaň ( ) je frankofonní (valonská) univerzita, která vznikla v důsledku schizmatu, k němuž došlo na původní historické Katolické univerzitě v Lovani v roce 1968. Po rozdělení se přesunula do nově postaveného města Ottignies-Louvain-la-Neuve (Nová Lovaň), 20 km na jih od Bruselu, zatímco nizozemskojazyčná (vlámská) část zůstala v původním městě Lovani. Několik fakult univerzity se nachází i v Bruselu.\n\n"}
{"id": "295943", "url": "https://cs.wikipedia.org/wiki?curid=295943", "title": "Flash mob", "text": "Flash mob\n\nFlash mob (často psáno i \"Flashmob\") je blesková zábavná akce, při níž se náhle vyskytne vícero lidí v předem určený čas na předem určeném místě spojených jistou společnou myšlenku (stejné oblečení, chování apod.).\n\n\"Webster's New Millennium Dictionary of English\" definuje \"flash mob\" jako „skupinu lidí, kteří se organizují na internetu a rychle se shromažďují na veřejných místech, udělají něco bizarního a zmizí.“\n\nJistou podobnost s flash mobem lze najít u politických demonstrací, ačkoliv podstata flash mobu je specificky apolitická, jeho hlavní náplní je spíše performance.\n\nPrvní známý flash mob byl organizován v květnu 2003 na Manhattanu Billem Wasikem, senior editorem \"Harper's Magazine\". Až do března 2006 byl původ flash mobu neznámý, dokud se k jeho autorství Wasik v magazínu Harper článkem nepřihlásil. Hlavní vlna flash mobu proběhla právě v roce 2003 a dle některých publicistů je síla flash mobu v jeho základní podobě vyčerpána.\nNicméně i v historii lze zaznamenat akce, které by šlo takto označit.\nDne 25. listopadu 2003 se měla stát terčem prvního českého internetového flash mobbingu Radka Pilná, bloggerka známá pod přezdívkou Černovláska. Akce však skončila dříve, než začala.\n\nAktivně se flash mob akcemi zabývá např. sdružení Děsír a PunkPrague. Web Sanctuary.cz pořádá od roku 2008 každoročně v květnu akci Zombie Walk, více informací o ní najdete na samostatném webu www.zombiewalk.cz Dále se v České republice začalo vyskytovat malé hnutí \"Unknown Name\", které zorganizovalo například Freezing Prague 2008, jehož se zúčastnily stovky lidí.\n\n30. května se uskutečnil flash mob v brněnské galerii Vaňkovka. Brněnská filharmonie s Pavlem Šporclem zde zahráli Smetanovu Vltavu. Cílem flash mobu byla propagace filharmonie.\n\nVe středu 28. srpna 2013 se v Praze uskutečnil flash mob \"Zatanči svůj sen\", který byl součástí globálního flash mobu \"Dance Your Dream\" na památku 50. výročí projevu Martina Luthera Kinga Mám sen.\n\nDne 1. září 2012 se v Budapešti v rámci Genfestu uskutečnil největší flash mob na mostě, který kdy byl vytvořen. Akce se zúčastnilo asi 13 000 převážně mladých lidí z celého světa. V ramci flash mobu se konal také velký průvod Budapeští, kterého se zúčastnili všichni účastníci Genfestu (a zároveň poté flash mobu). Průvod končil na onom mostě, kde se uskutečnil již zmíněný rekordní flash mob.\n\nV angličtině se výraz \"flash rob\" začal používat i pro případy, kdy se skupina lidí sejde za účelem páchání zločinu, například rabování, výtržností, napadání kolemjdoucích apod. \n\n\n"}
{"id": "295944", "url": "https://cs.wikipedia.org/wiki?curid=295944", "title": "Havran (zbraň)", "text": "Havran (zbraň)\n\nHavran (latinsky Corvus) bylo zařízení k zahákování lodí, které používali Římané na počátku punských válek. Jednalo se o masivní vyloďovací můstek s mohutným bodcem, který se spustil na nepřátelskou loď. Bodec se do dřevěné paluby zaryl, čímž lodě držely u sebe a římští vojáci mohli po můstku přeběhnout na nepřátelskou loď. Římané totiž nebyli až tak dobrými námořníky, ale o to lepší měli válečnou pěchotu. Corvus tedy měnil bitvu lodí v bitvu pěchoty. \n\nPoprvé byl tento můstek použit v bitvě u Mylae, kde Římu zajistil vítězství. Ačkoliv s ním Římané dosáhli několik dalších úspěchů, celkově nebyl žádnou výhrou. Můstek se dal rozumně použít pouze na klidném moři, navíc významným způsobem omezoval plavební schopnosti lodí a snižoval jejich stabilitu. To nejenže radikálně snižovalo šance Římanů v boji na moří otevřeném či neklidném, ale zejména ohrožovalo lodě i mimo bitvu, pokud se dostaly do nepříznivých povětrnostních podmínek. Římská flotila tak byla několikrát krutě zdecimována bouřemi, což je přičítáno z velké části právě havranům. \n\nProto Římaně koncepci havrana zcela opustili a rozhodující námořní vítězství v bitvě u Aegatských ostrovů už získali bez nich.\n\n"}
{"id": "295946", "url": "https://cs.wikipedia.org/wiki?curid=295946", "title": "Corvus", "text": "Corvus\n\nCorvus je rod ptáků z čeledi krkavcovití (Corvidae). V češtině by mu tedy teoreticky mělo odpovídat označení krkavec, skutečnost je ovšem zcela odlišná a rod má za protějšek celou řadu českých rodových označení, z nichž nejvýznamnější jsou:\n\n\nVědci se shodují na tom, že krkavcovití patří mezi nejinteligentnější ptáky a zároveň mezi nejinteligentnější živočichy současného světa. Mohou být dokonce nejinteligentnějšími tvory po vyšších primátech.\n\nSeznam dosud žijících druhů:\n"}
{"id": "295947", "url": "https://cs.wikipedia.org/wiki?curid=295947", "title": "Přívlaky", "text": "Přívlaky\n\nNázev Přívlaky má více sídel:\n"}
{"id": "295949", "url": "https://cs.wikipedia.org/wiki?curid=295949", "title": "Ťiou-čaj-kou", "text": "Ťiou-čaj-kou\n\nŤiou-čaj-kou () je přírodní rezervace v čínské provincii S’-čchuan. Nachází se v rozsáhlém údolí, které pokrývá plochu několika stovek čtverečních kilometrů. Řeka, která v údolím protéká, na mnoha místech vytváří vodopády a různá jezírka, které přitahují turisty z celého světa.\n\nPro svou jedinečnost byla lokalita v roce 1992 zařazena na Seznam světového dědictví UNESCO.\n"}
{"id": "295950", "url": "https://cs.wikipedia.org/wiki?curid=295950", "title": "Wu-ling-jüan", "text": "Wu-ling-jüan\n\nWu-ling-jüan () je přírodní krajina v prefektuře Čang-ťia-ťie v provincii Chu-nan v Čínské lidové republice. Lokalita je známá především díky svému množství kvarcitových a pískovcových krasových útvarů, z nichž některé dosahují výšky až 200 m. \n\nPro svou jedinečnost byla celá oblast v roce 1992 zařazena na Seznam světového dědictví UNESCO.\n"}
{"id": "295954", "url": "https://cs.wikipedia.org/wiki?curid=295954", "title": "Chua-šan", "text": "Chua-šan\n\nChua-šan (čínsky \"华山\" pchin-jin \"Huà shān\", v překladu do češtiny \"Květinová hora\") je jednou z Pěti velkých hor. Nachází se v Čínské lidové republice, v provincii Šen-si, přibližně 100 kilometrů východně od města Si-an a asi 800 km jihozápadně od Pekingu. Chua-šan je posvátnou horou taoismu a cílem taoistických poutníků.\n\nHora má celkem pět vrcholů. Svým tvarem připomíná květinu, odtud i název \"Květinová hora\". Na hoře a jejím úpatí se nachází řada taoistických chrámů. Až na vrcholy hory vedou do skály vytesané schody. Hora je oblíbeným cílem čínských mileneckých párů, které zavěšují na řetězy kolem cesty zámky, symbolizující trvalost jejich vztahu. U jižního vrcholu se nachází tzv. \"Sráz tisíce stop\", kolem něhož vede údajně nejnebezpečnější stezka na světě, skládající se z dřevěných prken upevněných na svislé stěně.\n"}
{"id": "295958", "url": "https://cs.wikipedia.org/wiki?curid=295958", "title": "Šarafiový vodopád", "text": "Šarafiový vodopád\n\nŠarafiový vodopád je ledovcový selektivní vodopád v Západních Tatrách v okrese Liptovský Mikuláš na severním Slovensku.\n\nNachází se v Žiarske dolině a jeho podloží je tvořené biotitovými a dvojslídnatými pararulami. Vodopád vytváří Šarafiový potok, který je nad ním v nadmořské výšce 1480 m široký 1 m. Celá kaskáda je vysoká přibližně 20 m, přičemž nejvyšší stupeň dosahuje výšky 3,5 m.\n\nVodopád je přístupný po zelené turistické značce od Žiarske chaty.\n\n"}
{"id": "295961", "url": "https://cs.wikipedia.org/wiki?curid=295961", "title": "Pchu-tchuo-šan", "text": "Pchu-tchuo-šan\n\nPchu-tchuo-šan (čínsky \"普陀山\" pchin-jin \"Pǔtúo shān\") je ostrov v Jihočínském moři, v Čou-šanské prefektuře provincie Če-ťiang Čínské lidové republiky. Pchu-tchuo-šan, respektive hora tvořící tento ostrov, je jednou ze Čtyř posvátných hor buddhismu.\n\nJméno ostrova je odvozeno od \"potálaky\" – horské rezidence Kuan-jin (ze stejného základu je odvozeno jméno paláce Potála ve Lhase). Na vrcholu hory se nachází klášter Chuej-ťi.\n"}
{"id": "295965", "url": "https://cs.wikipedia.org/wiki?curid=295965", "title": "Povstání ve Vendée", "text": "Povstání ve Vendée\n\nPovstání ve Vendée či občanská válka ve Vendée byl ozbrojený boj roajalisticky a katolicky smýšlejícího venkovského obyvatelstva západofrancouzského kraje Vendée a okolních departmentů proti republikánskému revolučnímu vojsku v době Velké francouzské revoluce. Boje s různou intenzitou probíhaly v letech 1793 až 1796, kdy byla vzpoura definitivně republikánskými silami potlačena. Povstání bylo krvavé a obě strany si počínaly velmi nemilosrdně, brutální represe ze strany republikánů dokonce někteří historici považují za první genocidu moderních dějin.\nV roce 1795 bylo povstání přerušeno krátkým příměřím, a dělí se tak na dvě období, označované jako první vendéeská válka (1793–1795) a druhá vendéeská válka (1795–1796). Ve stejné době probíhalo také podobně zaměřené povstání šuanů v Bretani a Maine. Po potlačení povstání došlo na území Vendée ještě k dalším menším a méně významným vzpourám, které se někdy označují jako třetí (1799–1800), čtvrtá (1815) a pátá (1832) vendéeská válka.\n\n"}
{"id": "295967", "url": "https://cs.wikipedia.org/wiki?curid=295967", "title": "Mandos", "text": "Mandos\n\nMandos (Námo) je postava z Tolkienova fiktivního světa, Středozemě. Jeho pravé jméno je Námo, Mandos je název jeho říše, která se nachází na západě Valinoru. Jeho mladším bratrem je Irmo, známý spíše pod jménem Lórien. Jako bratrům se jim říká Fëanturi, páni duchů a jejich sestra je Nienna.\n\nMandos patří mezi nejmocnější Valar. Jeho ženou je Tkadlena Vairë.\n\nMandos je strážcem Domů mrtvých a povolává duchy zabitých. Zatímco padlí elfové s ním přebývají v Síních čekání, dokud je k sobě nepřivolá Ilúvatar, duše lidí jej opouštějí neznámo kam. Jen jedinkrát učinil Mandos výjimku a dojat zpěvem Lúthien požádal Ilúvatara o vrácení duše zabitého Berena. Osud padlých trpaslíků je nejistý, sami trpaslíci věří, že část Domu mrtvých je vyhrazena i pro ně.\n\nMandos nic nezapomíná a ví všechno, co bude, kromě toho, co ví jen Ilúvatar. Je hlasatelem soudu Valar, své výroky však pronáší jen na Manwëho pokyn. Jedním z jeho nejvýznamnějších výstupů byla Mandosova kletba, odsouzení Noldor, kteří se rozhodli uprchnout z Valinoru.\n\nTolkien byl při vytváření Mandose zřejmě ovlivněn některými jinými personifikacemi smrti, například řeckým Thanatem - který je bratrem Hypna, boha spánku. Mandosův bratr Lórien je pánem snů.\n"}
{"id": "295968", "url": "https://cs.wikipedia.org/wiki?curid=295968", "title": "Managua (departement)", "text": "Managua (departement)\n\nManagua je jedním z 15 departementů Nikaraguy. Leží na pacifickém pobřeží země. Na území tohoto departementu se nachází několik aktivních sopek. Managua je jedním z nejbohatších nikaragujsých departementů, jeho hlavní město je zároveň hlavním městem celého státu. Je zde nejvyšší hustota zalidnění. V městě Managua mají pobočky některé mezinárodní organizace a společnosti.\n\nManagua je rozdělena do devíti částí (Municipio):\n\n"}
{"id": "295977", "url": "https://cs.wikipedia.org/wiki?curid=295977", "title": "Trolejbusová doprava ve Varšavě", "text": "Trolejbusová doprava ve Varšavě\n\nVe Varšavě, hlavní městě Polské republiky, byly postupně v provozu dvě \nsítě trolejbusové dopravy.\n\nPrvní trolejbusy vyjely do varšavských ulic 5. ledna 1946. Tehdy byly zprovozněny dvě linky, A a B, které vycházely z konečné zastávky \"Trębacka\". Linka A končila v blokové smyčce \"Pl. Unii Lubelskiej\", „béčko“ vedlo společně s linkou A, v \"alejích Ujazdowskie\" se však odpojilo a pokračovalo do smyčky \"Łazienkowska\", která byla umístěna před trolejbusovou vozovnou. O dva měsíce později, v březnu téhož roku, byla síť rozšířena o prodloužení z \"Trębacky\" ke gdaňskému nádraží. Na tomto úseku jezdila linka C, která dálce pokračovala s linkou A na konečnou \"Pl. Unii Lubelskiej\". Na konci roku 1946 ale byla provoz na lince C přerušen a trať z \"Trębacky\" k nádraží byla přesunuta do jiných, souběžných ulic. Na nové trase bylo „céčko“ zprovozněno až na konci roku 1947.\n\nV roce 1948 nastala změna označování trolejbusových linek, které bylo změněno z písmen na čísla (nově 51 – 54, včetně nové linky 52). Během konce 40. a první poloviny 50. let bylo postaveno několik dalších úseků, takže v roce 1960 bylo v provozu již 6 linek o délce 41 km, které jezdily na 19 km tratí. Vozový park tehdy čítal 82 trolejbusů. Téhož roku byla zprovozněna nová vozovna, v té staré nadále zůstaly autobusy. Rekordní pro varšavské trolejbusy byl rok 1962, kdy bylo v provozu 127 vozidel, na některých linkách byl interval 2 minuty a trolejbusová doprava se podílela na celkovém provozu varšavské MHD 7 % přepravních výkonů. O dva roky později byl dokonce vypracován plán na mohutné rozšíření trolejbusové sítě.\n\nRoku 1966 však bylo rozhodnuto o likvidaci elektrické nekolejové trakce v hlavním městě Polska. Důvodem byla levná ropa a s tím související velké dodávky nových autobusů, jejichž provoz byl levnější. První trať (\"Aleje Ujazdowskie – Pl. Unii Lubelskiej\") byla zrušena následujícího roku. Roku 1968 přišla do Varšavy poslední dodávka trolejbusů Škoda 9Tr, od té doby již nebyl vozový park ani technické zařízení obnovováno. Trolejbusové tratě byly postupně rušeny, až zbyla v provozu jediná linka č. 52 v trase \"Pl. Zawiszy – Chełmska\". Posledním dnem provozu této tratě se stal 1. červenec 1973.\n\nJiž roku 1976 se začalo uvažovat o obnovení provozu trolejbusů ve Varšavě. Práce na první trati začaly roku 1977, stavba však pokračovala pomalu, takže opětovného vyjetí trolejbusů do varšavských ulic se lidé dočkali až 1. června 1983. Linka, která byla označena číslem 51, měla délku 13 km a vedla ze zastávky \"Warszawa Wilanowska\" do samostatného města Piaseczno, se měla se stát základem k rozsáhlé trolejbusové síti. To se však nikdy nestalo, žádná další trať už zprovozněna nebyla, takže linka č. 51 zůstala ve varšavské MHD osamocena. Trolejbusová linka se však stala oblíbenou, takže ve špičce byl interval pouhé 2 minuty. V roce 1990 byla zavedena noční linka ve stejné trase. Roku 1993 ale britská firma \"Drawlane Consulting\" vypracovala plán restrukturalizace městské dopravy a doporučila zrušit trolejbusy, což se nakonec uskutečnilo. Poslední trolejbusy tak ve Varšavě dojezdily 31. srpna 1995.\n\nVozový park v roce 1946 tvořilo 23 trolejbusů sovětské výroby typu JaTB 2. Po válce byly dodány také francouzské vozy Vetra a německé Lowa. V roce 1954 se ve Varšavě objevily první trolejbusy československé výroby, konkrétně typ Škoda 7Tr. Posléze vozy 7Tr následovaly další vozidla typů 8Tr a 9Tr.\n\nVozový park druhého trolejbusového provozu tvořily zpočátku sovětské vozy ZiU-9. Ty byly na konci 80. let vyřazeny a byly nahrazeny polskými trolejbusy Jelcz PR110E. V první polovině 90. let pak ještě přibylo několik ojetých vozů značky Saurer ze švýcarského St. Gallenu, které byly zakoupeny společně osmi vlečnými vozy.\n\n"}
{"id": "295978", "url": "https://cs.wikipedia.org/wiki?curid=295978", "title": "Americký pitbulteriér", "text": "Americký pitbulteriér\n\nAmerický pitbulteriér (APBT) je plemeno psa ze skupiny teriérů pocházející ze Spojených států amerických.\n\nAmerický pitbulteriér vznikl v USA v 18. století, oficiální chov však v USA začal až v 19. století, kdy ještě stále byly legální psí zápasy, na kterých byl využíván. Má společné předky s americkým stafordširským teriérem, na rozdíl od jiných plemen bulteriérů, která byla po mnoho generací chována hlavně na základě vzhledu, je chov amerického pitbulteriéra zaměřen téměř výhradně na povahu. Oficiální chov však v USA začal až v 19. století. V roce 1896 se pak pan Bennel zasadil o chov tohoto plemene pod organizací United Kennel Club (UKC) , který dnes známe jako jeden z předních kynologických klubů.\n\nV dnešní době jsou jak v USA, tak v Evropě, psí zápasy zakázané.\n\nPřes to, že plemeno není oficiálně uznáno FCI (Mezinárodní kynologická federace) a nemá tedy oficiálně určený standard, vzhled zvířete by měl být štíhlý, vytrénovaný a měl by být vidět náznak žeber a páteře (bez viditelných kyčelních kostí), s pevným a viditelným svalstvem. Čistá, lesklá srst, krátce střižené drápky. Ve štěněcích kategoriích by měl pes působit dobře živeným dojmem, bez viditelných žeber, páteře nebo kyčelních kostí. Srst by měla být lesklá, krátce střižené drápky. .\n\nBěhem setkání s jinými psy dává americký pitbulteriér najevo svou nadřazenost vůči ostatním, kterou má však geneticky zakódovanou, vzhledem k jeho minulosti. Proto není vhodným plemenem pro začínající kynology a potřebuje nad sebou zkušenou a pevnou ruku.\n\nNejpodstatnější částí péče o amerického pitbulteriéra je jeho výchova a výcvik. Výchově je třeba se věnovat již od útlého věku a to velice důsledně a s dobrou motivací pro psa. Důležitá je zejména jeho socializace a vybudování si autority.\n\nJedná se o velice energické plemeno a proto potřebuje hodně pohybu, dlouhé vycházky či jiné sportovní vyžití.\n\nSrst nevyžaduje žádnou nadstandardní péči.\n\nAmerický pitbulteriér není oficiálně uznaným plemenem FCI. V dnešní době je několik organizací, které vedou plemenné knihy a rodokmeny, ale nejznámější (a zároveň jedna z nejstarších) je ADBA (American Dog Breeders Association), založená roku 1902. Dále pak APBT Registar (Srbsko) nebo za ČR organizace BRBA či APBT Online Register.\n\n\n"}
{"id": "295979", "url": "https://cs.wikipedia.org/wiki?curid=295979", "title": "Marzan Šarav", "text": "Marzan Šarav\n\nMarzan Šarav, plným jménem Baldugín „Marzan“ Šarav (mongolsky \"Балдугийн 'Марзан' Шарав\"; přídomek \"marzan\" znamená \"zvláštní\" či \"zábavný\") byl mongolský malíř. Žil v letech 1869 až 1939. Marzanu Šaravovi se přičítá zavedení moderních malířských stylů do Mongolska. Jeho nejznámější dílo, Jeden den v Mongolsku, je však namalováno v tradičním stylu. Mezi další známá díla Marzana Šarava patří portréty 8. bogdgegéna a jeho manželky.\n"}
{"id": "295984", "url": "https://cs.wikipedia.org/wiki?curid=295984", "title": "Dempsey a Makepeaceová", "text": "Dempsey a Makepeaceová\n\nDempsey a Makepeaceová (v anglickém originále Dempsey and Makepeace) je televizní seriál, který natočila televize LWT v letech 1984–1986. Jeho děj se odehrává v Londýně, kam přilétá poručík newyorské policie James Dempsey (Michael Brandon). Je přidělen do zvláštního oddělení policie SI-10 pod velením detektiva superintendenta Gordona Spikingse (Ray Smith), kde je mu jako partnerka přidělena seržantka Harriet Makepeaceová (Glynis Barber). Byly natočeny tři řady s celkovým počtem 31 dílů.\n\nSeriál vznikl na popud diváků po úspěchu kriminálního seriálu \"Profesionálové\". Oproti \"Profesionálům\" je humornější a je v něm znázorněn střet americké a britské kultury. Také v něm není tolik patrné ovlivnění studenou válkou a řešení problémů s východním blokem (v \"Profesionálech\" je 13 epizod s východním blokem, v seriálu \"Dempsey a Makepeaceová\" jen 2 epizody).\n\nPoručík \"James Dempsey\" pochází z newyorské policie (N.Y.P.D.), ale kvůli ochraně byl poslán v rámci výměnného programu do Anglie. Nemá moc dobrou pověst kvůli tomu, že je Američan. Ztvárnil ho Michael Brandon.\n\nSeržantka \"Harriet Makepeaceová\" je agentka z bohaté rodiny. S Dempseym se nemají moc rádi. Harriet by byla nejradši, kdyby už odletěl do Ameriky. Hrála ji Glynis Barber.\n\nDetektiv superintendant \"Gordon Spikings\" je starý, věčně mrzutý velitel SI-10. Nemá moc rád Dempseyho, jako většina oddělení. Hrál jej Ray Smith.\n\n\"Chas\" je Spikingsův řidič a agent SI-10. Objevil se v 27 epizodách. Jeho představitelem byl herec Tony Osoba.\n\n"}
{"id": "295986", "url": "https://cs.wikipedia.org/wiki?curid=295986", "title": "Blackburn Aircraft Limited", "text": "Blackburn Aircraft Limited\n\nBlackburn Aircraft Limited byl britský letecký výrobce, existující v první polovině dvacátého století. Firma se zaměřovala především na palubní a námořní letouny.\n\nSpolečnost založil průkopník letectví Robert Blackburn, který svůj první letoun zkonstruoval už v roce 1908. Svou leteckou společnost Blackburn Aeroplane & Motor Company založil v roce 1914. Firma v roce 1916 otevřela novou továrnu ve městě \"Brough\" v hrabství Yorkshire. V roce 1937 koupil Blackburn výrobce leteckých motorů \"Cirrus-Hermes\" a začal se věnovat i výrobě motorů.\n\nV roce 1939 se název společnosti změnil na Blackburn Aircraft Limited. V roce 1949 se firma sloučila v dalším britským leteckým výrobcem, firmou General Aircraft Limited a společně vytvořily Blackburn and General Aircraft Limited. Naposledy se název firmy změnil v roce 1958 a to na Blackburn Aircraft Limited.\n\nV roce 1960 byl Blackburn sloučen s výrobcem Hawker Siddeley a od roku 1963 přestal být název Blackburn zcela používán.\n\n"}
{"id": "295996", "url": "https://cs.wikipedia.org/wiki?curid=295996", "title": "Islamismus", "text": "Islamismus\n\nIslamismus je zastřešující pojem pro politické ideologie, které se odvolávají na islám jako základní zdroj politického a právního myšlení a požadují návrat muslimů ke svým náboženským kořenům. Islamismus je kontroverzní termín a jeho definice se od sebe navzájem liší.\n\nPříkladem islamistického hnutí je organizace Islámský stát, která v západních i islámských státech šíří teror a odvolává se přitom na tradiční islámské hodnoty, které prostřednictvím něho hrubě porušuje.\n\nNěkteří islamističtí myslitelé zdůrazňují důležitost nastolení islámského práva (šaría) mezi muslimy, panislamickou politickou jednotu, a také likvidace nemuslimských, často západních, vojenských, ekonomických, politických, sociálních a kulturních vlivů v muslimském světě z důvodu jejich nekompatibility s islámem.\n\nNěkteří pozorovatelé navrhují, že principy islamismu jsou méně striktní a mohou být definovány jako forma „podpory [muslimské] identity, autenticity, obrození nebo obnovení muslimské komunity“.\nDůležitými osobnostmi islamismu k roku 2003 byli Sajjid Qutb, Hasan al-Banná, Abul Ala Maududi, Taqiuddin al-Nabhani, a ajatolláh Rúholláh Chomejní.\n\nČEJKA, Marek. \"Korán, meč a volební urna: Zdroje a podoby islamismu\". Praha: Academia 2020. ISBN 978-80-200-3014-6.\n\n\n"}
{"id": "295997", "url": "https://cs.wikipedia.org/wiki?curid=295997", "title": "Filmový režisér", "text": "Filmový režisér\n\nFilmový režisér je tvořivý pracovník, výrobcem smluvně pověřený vytvořením filmového díla (dokumentárního, hraného, animovaného filmu). Přestože film vzniká jako kolektivní dílo autora námětu, scenáristy, kameramana, scénografa, střihače, hudebního skladatele, choreografa atd., režisér je považovaný za původce celku a zodpovídá za výsledný filmový tvar.\n\n"}
{"id": "295998", "url": "https://cs.wikipedia.org/wiki?curid=295998", "title": "Čtvrté Roháčské pleso", "text": "Čtvrté Roháčské pleso\n\nČtvrté Roháčské pleso nebo Horní Roháčské pleso ( nebo ) je horské ledovcové jezero na Slovensku. Patří do skupiny Roháčských ples, která se nacházejí v Roháčské dolině v Západních Tatrách. Má rozlohu 1,4400 ha. Je 214 m dlouhé a 104 m široké. Dosahuje hloubky 8,2 m a objemu 46 067 m³. Leží v nadmořské výšce 1719,2 m. Je nejhlubší a nejvýše položené ze čtyř Roháčských ples.\n\nNemá žádný viditelný přítok ani odtok. Rozměry jezera v průběhu času zachycuje tabulka:\nBřehy jsou porostlé kosodřevinou a pouze na jihu také kamenité.\n\nKolem plesa vede naučná stezka, která je přístupná pěšky v období od 16. června do 31. října.\n\n\n\n"}
{"id": "296004", "url": "https://cs.wikipedia.org/wiki?curid=296004", "title": "Ludvík Filip", "text": "Ludvík Filip\n\nLudvík Filip (III.) Orleánský (francouzsky \"Louis-Philippe d'Orléans\", 6. října 1773, Paříž – 26. srpna 1850, Claremont House u Esheru, Surrey, Anglie) byl poslední francouzský král. Vládl v letech 1830 až 1848. Období jeho vlády se označuje jako \"červencová monarchie\". Pocházel z rodu Bourbon-Orléans, což je vedlejší větev dynastie Bourbonů.\n\nOtec byl přímý potomek bratra krále Ludvíka XIV., matka byla přímý potomek hraběte z Toulouse, legitimovaného levobočka téhož krále. Když roku 1789 vypukla Velká francouzská revoluce, bylo Ludvíku Filipovi 16 let. Stejně jako jeho otec revoluci nadšeně uvítal, vstoupil do klubu Jakobínů a často se účastnil parlamentních debat. Roku 1792 se stal generálem severní armády a vyznamenal se v bitvách u Valmy i u Jemappes. Mezitím vznikla republika, otec i syn si dali příjmení \"Égalité\" (rovnost), ale zatím co otec byl zvolen do parlamentu a hlasoval pro popravu Ludvíka XVI., syn sloužil v armádě v Holandsku, v armádě generála Dumourieze. Podílel se na jeho plánu obrátit armádu proti Paříži a revoluci porazit. Byl ale 18. března 1793 u Neerwinden poražen a Ludvík Filip uprchl do Švýcarska, kde se živil pod falešným jménem jako učitel.\n\nKdyž byl v listopadu 1793 jeho otec popraven, stal se korunním princem rodu Bourbon-Orléans, ale všechny nabídky ucházet se o trůn odmítl. Cestoval po Skandinávii a chystal se i do Ameriky. Roku 1796 nabídlo francouzské direktorium, že propustí z vězení jeho matku a oba bratry, pokud se odstěhují do Ameriky. Této nabídky využil a usadil se ve Filadelfii. S bratry pak cestoval až k Velkým jezerům a po řece Mississippi. Po Napoleonově převratu se roku 1800 vrátili do Evropy a usadili se v Anglii. Napoleonova moc se však mezitím upevnila a Ludvík Filip se smířil s legitimním pretendentem Ludvíkem XVIII., ale odmítl bojovat v armádě prince Condé proti Francii.\n\nNa pozvání sicilského krále Ferdinanda I. navštívil Palermo a roku 1809 se oženil s královou dcerou Marií Amálií. Po Napoleonově pádu se vrátil do Paříže, kde ho král Ludvík XVIII. nadšeně přijal, jmenoval ho generálplukovníkem husarů a vrátil mu jeho zkonfiskované statky. Jeho majetek se odhadoval na 8 milionů franků a díky jeho obchodním schopnostem dále rostl. Na jeho dvoře se scházela liberální měšťanská společnost, kterou si tak postupně získal.\n\nZa revoluce v červenci 1830 se držel v pozadí, až když Adolphe Thiers vydal prohlášení, že jako republika by se Francie okamžitě ocitla v opozici k celé Evropě, kdežto Ludvík Filip by byl \"občanským králem\", nabídku přijal. Přišel s trikolorou pěšky na radnici, kde ho La Fayette symbolicky objal. Trikolorou dal Ludvík Filip najevo, že nechce vracet staré pořádky, kdežto La Fayette vyjádřil přesvědčení, že doba pro republiku ještě nepřišla. Král Karel X. ho ještě jmenoval plukovníkem, ale parlament 8. srpna 1830 krále sesadil a prohlásil Ludvíka Filipa \"králem Francouzů\".\n\nZa jeho \"občanské\" vlády nastal velký rozkvět francouzského hospodářství i průmyslu, takže jeho odpůrci mu připisovali cynický program \"Obohacujte se!\" S růstem průmyslu však rostl i proletariát, o který se nikdo nestaral. Ludvík Filip se také vzdaloval od svého liberálního programu, spojil se se Svatou aliancí a začal podporovat šlechtu. Toho chtěl využít Ludvík Napoleon (pozdější Napoleon III.), synovec císaře Napoleona, a s podporou venkovanů se dvakrát pokusil o puč. Na Ludvíka Filipa bylo spácháno sedm vážných atentátů, kterým však pokaždé unikl. Teprve únorová revoluce 1848 ho donutila odstoupit a zvolila Ludvíka Napoleona prezidentem. Zbytek života dožil Ludvík Filip v anglickém exilu. Královna Viktorie mu poskytla zámeček v Surrey, kde už předtím bydlel belgický král Leopold I., od roku 1832 zeť Ludvíka Filipa.\n\nDne 25. listopadu 1809 se Ludvík Filip v Palermu oženil s dcerou sicilského a neapolského krále Ferdinanda III./IV. Marií Amálií. Z jejich manželství se narodilo 9 dětí, dva synové zemřeli v dětství.\n\n\n\n\n"}
{"id": "296008", "url": "https://cs.wikipedia.org/wiki?curid=296008", "title": "Politický kompas", "text": "Politický kompas\n\nPolitický kompas je známý test politické orientace, který byl vytvořen britskou společností Pace News Limited. Jeho konkrétní autoři nejsou známi. Výsledek testování se zobrazuje v rovině, zohledňuje tedy polohu nejen na levo-pravé, ale i na liberálně-autoritativní ose. \n\nThe Political Compass a většina dalších politických kompasů zobrazuje výsledek v rovině (části roviny), která je dělena dvěma osami - jedna vyjadřuje, zda testovaný náleží ekonomicky k levici či pravici, druhá zda je sociálně autoritativní či liberální. Rovina je tak rozdělena na čtyři čtverce. Na našem obrázku vlevo nahoře se nachází autoritativní levice, ve své extrémní podobě zastoupena komunisty. Vpravo od něj se nachází autoritativní (sociálně konzervativní) pravice - tuto část spektra zaujímají například američtí republikáni, v extrémní podobě frankisté. Čtverec vlevo dole představuje levicové liberály, například sociální demokracii, humanisty jako například Gándhího, zcela vlevo dole se pak nacházejí anarchisté. Poslední čtverec reprezentuje pravicové liberály, k jakým patří například americký ekonom Milton Friedman a američtí libertariáni, kteří kladou důraz jak na individuální svobody, tak na naprosto volný trh.\n\nEkonomická \"(horizontální)\": dělí se, jak už výše zmíněno, na levici a pravici. \n\nSociální \"(vertikální)\": sociální osa se dělí na libertariánskou (neboli společensky liberální) a autoritativní část. Na dolním libertariánském konci je anarchismus, zatímco na úplně horní části je fašismus.\n\n\n"}
{"id": "296013", "url": "https://cs.wikipedia.org/wiki?curid=296013", "title": "Kefalonia", "text": "Kefalonia\n\nKefalonia ( ) je největší ostrov v Jónském moři a šestý největší ostrov patřící Řecku. Má rozlohu přibližně 780 km² (v závislosti na zdroji 730 km² až 800 km²).\n\nKrajina ostrova je hornatá. Nejvyšší nadmořské výšky dosahuje hora Ainos (1628 m).\n\nNa ostrově se pěstuje vinná réva, fíky, olivy a také je rozvinuté rybářství.\n\nOstrov je zároveň stejnojmennou regionální jednotkou v kraji Jónské ostrovy s hlavním městem Argostolion. K regionální jednotce náleží také několik menších ostrůvků. Celková rozloha regionální jednotky je 904 km² a má přibližně 42 tisíc obyvatel. (2005).\n\nVe druhé světové válce 24. září 1943 bylo na ostrově zavražděno více než 5000 italských vojáků, když se vzdali po italské kapitulaci po boji proti Němcům. Popravu nařídil Adolf Hitler a tato událost se stala jedním z největších masakrů druhé světové války.\n"}
{"id": "296016", "url": "https://cs.wikipedia.org/wiki?curid=296016", "title": "Oromë", "text": "Oromë\n\nOromë je Vala z Tolkienova fiktivního světa a jeho jméno znamená „trubač na roh”. Je to velmi mocný pán, má méně síly než Tulkas, ale v hněvu je strašnější. Oromë miloval kraje Středozemě, opouštěl je nerad a přišel jako poslední do Valinoru. Kdysi často projížděl přes hory zpátky na východ do Středozemě. Je lovcem netvorů a šelem, libuje si v koních a psech a miluje všechny stromy. Nosí s sebou velký roh Valaróma. Cvičil svá zvířata a svůj lid k pronásledování Melkorových stvůr. Jako první objevil elfy u břehů jezera Cuiviénen. Zavedl tři vůdce elfů do Valinoru a ti pak vzali svůj lid a odešli tam (ne všichni). Jeho ženou je Vána, mladší sestra Yavanny.Jeho sestrou je tanečnice Nessa. Žije v Oromeho lesích v jižním Valinoru.\n\n\nJeho kůň je Nahar. Na slunci je bílý a v noci stříbřitě září.\n"}
{"id": "296018", "url": "https://cs.wikipedia.org/wiki?curid=296018", "title": "Virgin Records", "text": "Virgin Records\n\nVirgin Records je britský hudební label založený v roce 1972 podnikateli Richardem Bransonem, Nikem Powellem a Simonem Draperem. Branson jej v roce 1992 prodal společnosti Thorn EMI. V roce 2006 byl label spojen s Capitol Records a tím byla vytvořena Capitol Music Group.\n\nNěkteří umělci, kteří spolupracovali či spolupracují s Virgin Records:\n"}
{"id": "296019", "url": "https://cs.wikipedia.org/wiki?curid=296019", "title": "Kontrast", "text": "Kontrast\n\nKontrast může být :\n\n\n\n\n"}
{"id": "296022", "url": "https://cs.wikipedia.org/wiki?curid=296022", "title": "Dánio pruhované", "text": "Dánio pruhované\n\nDánio pruhované (\"Danio rerio\"; Hamilton, 1822) je sladkovodní  kaprovitá, paprskoploutvá ryba pocházející z Pákistánu, Indie, Bangladéše, Nepálu a Barmy. Jedná se o drobnou rybku oblíbenou mezi akvaristy a zároveň jde o významný modelový organismus v genetice a molekulární biologii.\n\nPrůměrně se dožívá 3,5 roku, nejstarší jedinci se mohou dožít až 5,5 roku.\n\nDorůstá do délky až 5 cm.\n\nTělo je podlouhlé, štíhlé, oválného průřezu mírně stlačeného ze stran. Hřbet má zelenohnědou barvu. Na boku těla je pět rovnoměrných, pigmentovaných, vodorovných pruhů, všechny zasahují do konce paprsků ocasní ploutve. Hřbetní ploutev je žlutozelená, bíložlutě lemovaná. Břišní část je bílá, mírně nažloutlá. Řitní ploutev je výrazně pruhovaná.\n\nMají dva páry vousků, každý jiné délky. Vousky na horní čelisti končí uprostřed opercula. U danií chybí na těle postranní čára.\n\nSamice jsou plnější v bříšku a zbarvení mají modro stříbrné (pruhy), samci jsou štíhlejší, mají řitní ploutev zbarvenou do červena a na těle zlatomodré pruhování.\n\nPochází z Asie - Pákistánu, Indie, Bangladéše, Nepálu a Barmy. Nepůvodní výskyt Kolumbie, Kalifornie, Connecticut, Florida a Nové Mexiko - pravděpodobně únik z akvárií.\n\nDánio se obvykle vyskytuje ve stojatých mělkých vodách, nebo ve vodách s velmi pomalým tokem, v zarostlých úsecích řek.\n\nŽije v horní třetině vodního sloupce, nebo u hladiny, ve velkých hejnech.\n\nJsou uzpůsobena na velké výkyvy v kvalitě a teplotě vody. Například pH bylo na různých místech výskytu naměřeno v rozsahu 5.9–8.5 a teplota vody 16–38 °C. Tyto rozdíly mohou být vysvětlovány jak sezónností, tak i geografickými podmínkami. Díky toleranci na různé podmínky jsou dánia snadno chovatelná v zajetí.\n\nVe volné přírodě se živí primárně širokým spektrem zooplanktonu a hmyzem. V menší míře se pak může živit i řasami, detritem a dalšími organickými materiály.\n\nDánio v přírodě dospívá ve 3 měsících.\n\nPokud se samice pravidelně nevytírá může a to především v akvarijních chovech dojít k zatvrdnutí jiker, zánětu vaječníků a sterilitě samice.\n\nTření probíhá sezónně v období monzunů, které se vyskytují od dubna do srpna. Vytírají se v příbřežní oblasti (litorální pásmo). Nelepivé jikry rozptylují do vegetace. I když doba vylíhnutí závisí na teplotě vody, většina vajíček se vylíhne mezi 48 a 72 hodinami po oplodnění. Tloušťka chorionu a aktivita embrya také ovlivňují inkubační dobu. Larva je při líhnutí přibližně 3 mm velká. Rodiče o své potomky nepečují.\n\nPo vylíhnutí se všechna dánia vyvinou na samice. Rozlišovat se začnou po dovršení pěti až sedmi týdnů. Určení pohlaví záleží na množství potravy a rychlosti růstu - pomalu rostoucí se vyvinou v samce a rychle rostoucí na samice.\n\nOblíbené mezi akvaristy, odolná rybka, vhodná pro začátečníky. Populární je zejména díky nízké ceně, snadnému odchovu a široké dostupnosti.\n\nDánio jako model biologického systému má četné výhody pro vědce. Jeho genom byl plně sekvenován. Jeho embryonální vývoj je velmi rychlý a jeho embrya jsou relativně velká, robustní a transparentní a schopná vyvíjet se mimo tělo své matky.\n\nDalší výhody zahrnují téměř konstantní velikost druhu během rychlého vývoje, který umožňuje použití jednoduchých technik barvení. Dánio je také prokazatelně podobné savčím modelům a lidem v testování toxicity, cyklus spánku dánia je podobným savčímu. Nicméně, dánia nejsou univerzálně ideální výzkumný model; existuje řada nevýhod jejich vědeckého použití, jako je přítomnost malých, ale důležitých rozdílů mezi dánii a savci v rolích některých genů souvisejících s lidskými poruchami.\n\nVýzkum přinesl pokrok v oblasti vývojové biologie, onkologie, toxikologie, teratologie, repodukce, genetiky, neurobiologie, environmentálních věd, výzkumu kmenových buněk, regenerativní lékařství, svalové dystrofie a evoluční teorie.\n\n\n"}
{"id": "296027", "url": "https://cs.wikipedia.org/wiki?curid=296027", "title": "Jean Vigo", "text": "Jean Vigo\n\nJean Vigo (26. dubna 1905 – 5. října 1934) byl francouzský filmový režisér a scenárista, představitel autorské kinematografické avantgardy.\n\nJeho dílo, využívající postupů surrealismu a poetického realismu, ovlivnilo četné pozdější filmové tvůrce, včetně Luise Buňuela a Françoise Truffauta.\n\nJean Vigo se narodil roku 1905 v rodině baskického aristokrata a anarchisty Eugena Bonaventury de Viga (používající pseudonym Miguel Almereyda) a většinu svého raného dětství strávil na útěku se svými rodiči. V roce 1917, když bylo Jeanovi 12 let, byl jeho otec za záhadných okolností zavražděn ve vězení. Následně prošel několika internátními školami.\n\nOd dvaceti let trpěl tuberkulózou, takže se odstěhoval do Nice, kde pracoval ve fotografickém ateliéru. Tehdy se oženil s ruskou emigrantkou Lydou Lozinskou, která financovala jeho filmy. Roku 1931 se jim narodila dcera Luce, filmová kritička, která dodnes propaguje dílo svého otce a nekomerční kinematografii vůbec (navštívila i Letní filmovou školu v Uherském Hradišti). Jean Vigo zemřel roku 1934 ve svých 29 letech na tuberkulózu.\n\nV roce 1930 realizuje svůj první filmový projekt, půlhodinový avantgardní film \"Na slovíčko, Nice\", jež je sarkastickým dokumentem ze zákulisí prázdninového letoviska, odhalujícím vnitřní prázdnotu majetné vrstvy a sebeklamy, kterým se oddává. Vigo využívá techniky montáže, aby ukázal sociální kontrasty, hrozící revolučním výbuchem. Jeho dalším krátkým snímkem byl \"Jean Taris, plavecký šampion\" (1931), dokument o stříbrném medailistovi z olympiády v Los Angeles, který je novátorský estetickým zhodnocením sportovního námětu, například práce s podvodními záběry daleko předběhla svou dobu.\n\nVe svém slavném zvukovém filmu \"Trojka z mravů\" (1933) Vigo zúročil své vzpomínky na dětství v ironickém obrazu školy jako absurdní instituce potlačující lidskou přirozenost, výchovný dril je zesměšňován zejména v postavě ředitele jako zakomplexovaného trpaslíka. Závěrečná vzpoura žáků je logickou reakcí na nelidskost systému. V roce 1934 natáčí svůj poslední film, devadesátiminutový snímek \"Atalanta\", v němž se mladí novomanželé vydávají na výlet do Paříže na stařičkém remorkéru ve společnosti jurodivého mořského vlka Julese (skvělý výkon Michela Simona) a jeho četných koček. Mladá žena dá na chvíli přednost lesku velkoměsta před prostou existencí na lodi, ale nakonec se vrací. Poetizací všedního života Vigo inspiroval hlavně italský neorealismus a sociální proud britského Free cinema. Vigo ve své filmové tvorbě úzce spolupracoval se slavným kameramanem Borisem Kaufmanem, bratrem Dzigy Vertova.\n\nTvorba Jeana Viga po jeho předčasné smrti zapadla, ale našlo se několik nadšenců, kteří ocenili jeho průkopnictví. Od roku 1951 se uděluje \"Cena Jeana Viga\" za nejoriginálnější francouzský film roku. Když byl po čtvrtstoletí zrušen zákaz \"Trojky z mravů\", stala se kultovním filmem pro tvůrce francouzské nové vlny, Truffauta inspirovala k natočení filmu \"Nikdo mě nemá rád\". Vigo jako první přišel s myšlenkou sdružování přátel menšinové kinematografie, takže se k němu hlásí současné hnutí filmových klubů.\n\n"}
{"id": "296031", "url": "https://cs.wikipedia.org/wiki?curid=296031", "title": "Antonín Novotný (herec)", "text": "Antonín Novotný (herec)\n\nAntonín Novotný (15. březen 1913 Tábor – 23. duben 2005 Rödental) byl český filmový herec třicátých let 20. století, po roce 1945 odborník a výzkumný pracovník v oboru smalty – silikáty v ochraně povrchu materiálu.\n\nAntonín Novotný se narodil (v čp.507) v rodině táborského obchodníka střižním zbožím Františka Novotného (pocházel z Rosovic u Dobříše) a Heleny, rozené Štětinové (z rodiny táborského restauratéra), pokřtěný byl jmény Antonín Václav František. Vyrůstal s mladším bratrem Vladimírem, pozdějším významným kameramanem. Antonín Novotný po obecné a měšťanské škole studoval (od 1928) gymnázium v Táboře a po přestěhování (1930?) rodiny do Prahy pokračoval ve studiu tam. Zde se v roce 1931 zúčastnil s bratrem Vladimírem konkurzu na komparsistu ve filmu \"Před maturitou\" (1932). Režisér Svatopluk Innemann si mladého Novotného nakonec vybral do titulní postavy filmu – studenta Jana Šimona.\n\nRole v Innemannově filmu odstartovala Novotného kariéru – plejádu postav milovníků, mladých hrdinů a sympatických chlapíků. Rolím dodával půvab zejména svým uhlazeným zjevem, klidným a milým hlasem a často i melancholickým pohledem. Hrál celkem ve 24 filmech (v sedmi z nich také zpíval) pod vedením různých režisérů, např. Martin Frič (5 filmů), Karel Lamač, Karel Hašler, Vlasta Burian nebo Miroslav Cikán (5 filmů). Mezi známější filmy patří \"Záhada modrého pokoje\", \"Tři vejce do skla\", \"Škola základ života\", \"Ulice zpívá\", \"Příklady táhnou\", \"Katakomby\". Oblíbený Novotný hrál po boku populárních a obdivovaných hereček i herců té doby (Věra Ferbasová, Hana Vítová, Nataša Gollová, Adina Mandlová, Růžena Nasková, Jiřina Šejbalová nebo František Smolík, Jaroslav Marvan, Otomar Korbelář, Oldřich Nový, Theodor Pištěk aj.)\n\nV roce 1937 byl Antonín Novotný vybrán americkou společností MGM (Metro Goldwyn Mayer), která v Evropě hledala nové tváře, na stáž konkurz – a případně na filmovou dráhu v USA. V Hollywoodu se devět měsíců pilně učil, vydržel ze skupiny Evropanů nakonec sám – ale došel k názoru, že by se mu tamní způsob života nezamlouval, zejména negativně vnímal dost odlišný způsob filmování a tomu přehnané podřizování. A tak se jinak velmi disciplinovaný a odhodlaný herec Novotný rozhodl k návratu do poklidného Československa, kde na něj čekaly hlavní role, rodina, pohoda a také mnohem přátelštější kolegové. Z Ameriky si přivezl velkou sbírku fotografií s autogramy tamních známých hereček, herců a režisérů té doby. Doma hrál v dalších filmech, ale po svém posledním \"velkém\" filmu – \"Hotel Modrá hvězda\", kde partnerkou byla Adina Mandlová, ukončil v roce 1942 neočekávaně filmovou kariéru.\n\nAntonín Novotný se od studentských let vážně zajímal o chemii a začal ji po maturitě, současně s prací ve filmech, studovat na Přírodovědecké fakultě Univerzity Karlovy. Studium přerušil při uzavření českých vysokých škol nacisty (1939) a po skončení 2. světové války pokračoval a získal na ČVUT titul inženýra chemie a byl zde krátce odborným asistentem. Brzy ještě získal doktorský titul – hodnost Dr. techn. věd a stal se uznávaným v oboru. Zabýval se výzkumnou a vědeckou prací, zejména v oboru smaltů – silikátů. Stál u vzniku (byl zde také krátce ředitelem) Výzkumného pracoviště – výzkumné smaltařské laboratoře v Komárově u Hořovic, kam se po roce 1948 přestěhoval a kde bydlel do roku 1958. V roce 1954 byla začleněna skupina smaltařů v Komárově do Státního výzkumného ústavu ochrany materiálu (SVÚOM G. V. Akimova) v Praze.\n\nV roce 1957 přešel Novotný do Strojíren – Smaltovny Chotěboř jako odborný poradce pro silikáty – povrchovou úpravu. Zde opět založil a vybudoval laboratoř a zavedl smaltování, především pro chemický průmysl; absolvoval svoji první zahraniční odbornou stáž v NSR; působil krátce také jako externí pedagog – učitel chemie na gymnáziu (tehdy 11leté střední škole) v Chotěboři.\n\nV Chotěboři působil do roku 1960, potom pracoval jako odborník v Praze (družstvo – podnik SMALT). V roce 1968 vyjel jako expert přes technologii smaltů na svůj druhý studijní pobyt do továrny a výzkumu v Coburgu v NSR. Po událostech v ČSSR 21. srpna 1968 se rozhodl nevrátit se domů a zůstal v továrním výzkumu v Coburgu. Z Německa pole své působnosti částečně rozšířil i do USA, kde spolupracoval s NASA na smaltových izolačních destičkách (podle své technologie), používaných dodnes na raketoplánech. Objevy, postupy a vynálezy Antonína Novotného byly skutečně uznávány a některé jsou stále používány.\n\nAntonín Novotný žil od roku 1968 v Coburgu – městě ležícím 90 km severně od Norimberku, 80 km jižně od Erfurtu; od roku 1981 jezdil pravidelně a rád do Čech – na chalupu na Šumavě za synem na odpočinek a návštěvy; po úmrtí v roce 2005 byla podle jeho přání urna s ostatky převezena do rodné vlasti a popel rozptýlen.\n\n\n\n"}
{"id": "296036", "url": "https://cs.wikipedia.org/wiki?curid=296036", "title": "Macchi Castoldi M.C. 72", "text": "Macchi Castoldi M.C. 72\n\nItalské závodní plovákové letouny Macchi M.C. 72 byly postaveny v letech 1930 a 1931 pro závod hydroplánů o Schneiderův pohár. 12. ročník tohoto závodu byl uspořádán v září 1931 ve Velké Británii. Vzhledem k tomu, že Britové zvítězili se svými letouny Supermarine S.5 a S.6 v předchozích dvou ročnících, dělali Italové vše pro navrácení putovní trofeje zpět do Itálie. Motory italských závodních speciálů ale začaly zaostávat za britskými a další zvyšování jejich výkonu při zachování co nejmenšího příčného průřezu se zdálo být nemožné.\n\nPo nezdařilých pokusech několika firem o neobvykle řešené letouny nalezl východisko konstruktér továrny Macchi Mario Castoldi ve spolupráci s konstruktérem motorů Fiat Zerbim. Ten spojil dva vidlicové dvanáctiválce Fiat AS-5 za sebe tak, že vznikl čtyřiadvacetiválec AS-6 s výkonem až 2280 kW (3100 k), snížený v zájmu životnosti na 2060 kW (2800k). Motor poháněl přes reduktor, snižující otáčky z 3300 na 1980 za minutu, dvě dvoulisté protiběžné vrtule, čímž byl odstraněn nebezpečný točivý moment jedné vrtule.\n\nPrakticky na míru tohoto motoru postavila továrna Macchi ve Varese celkem pět letounů M.C. 72. Hned v počátcích zkoušek se projevily poruchy motorů a jejich karburátorů, završené smrtelnou havárií kapitána Giovanni Montiho. Vzhledem k přetrvávajícím problémům nakonec Itálie od účasti ve Schneiderově poháru odstoupila.\n\nZkoušky M.C. 72 však pokračovaly dál s cílem získání rychlostních rekordů. Výsledkem však byly další poruchy motorů, havárie a smrt poručíka Stanislao Belliniho. Motory nakonec pomohl vyladit britský specialista na karburátory a palivové směsi Rod Banks. Teprve pak se mohly zbylé dva exempláře M.C. 72 zúčastnit bojů o světové rekordy.\n\nRotmistr (později poručík) Francesco Agello je na tomto typu zalétl 10. dubna 1933 průměrnou rychlostí 681,97 km/h a 23. října 1934 průměrnou rychlostí 709,21 km/h. Tento rekord je v kategorii vodních letadel s pístovými motory platný dodnes.\n\n\n"}
{"id": "296040", "url": "https://cs.wikipedia.org/wiki?curid=296040", "title": "Hellboy", "text": "Hellboy\n\nHellboy je fiktivní postava paranormálního vyšetřovatele z komiksů firmy Dark Horse Comics. Postavu vytvořil komiksový tvůrce Mike Mignola a poprvé ji představil v roce 1993. Od té doby vyšlo s tímto hrdinou několik desítek kreslených i psaných příběhů, byly natočeny dva stejnojmenné celovečerní filmy, vytvořeny animované filmy a počítačové hry.\n\nHellboy, vlastním jménem Anung un Rama (Zvěstovatel apokalypsy), je vlastně démon (podle filmu syn samotného Satana) byl vyvolán z pekla nacistickými okultisty v závěru druhé světové války, aby zničil svět. Byl ale jako malý démon objeven Spojenci a vychován profesorem Trevorem Bruttenholmem, zakladatelem amerického Úřadu pro výzkum paranormálních jevů. Vyrostl v mohutného démona s červenou kůží, ocasem a dlouhými rohy (které si však brousí a pravidelně piluje, aby vypadal \"normálně\") a jednou kamennou rukou. Je považován za nejúspěšnějšího agenta Úřadu, nicméně jeho osudem stále zůstává zkáza světa.\n\nPodle této postavy získal svoji přezdívku rohatý dinosaurus (ceratopsid) \"Regaliceratops peterhewsi\", vědecky popsaný v roce 2015. Jeho výzdoba lebečního límce totiž \"hellboye\" poněkud připomíná.\n\nKromě vlastních Hellboyových příběhů vychází i další spin-offy jako například série Ú.P.V.O., které rozšiřují hellboyovské universum. V ČR vydává tyto příběhy nakladatelství Comics Centrum.\n\n\nKnihy jsou též sebrány ve třech dílech tzv. Pekelné knižnice (Hellboy: Kniha 1-3). Některé příběhy byly také vydány samostatně v časopise Modrá Crew.\n\n\nSérie pojednává o dalších členech Úřadu paranormálního výzkumu a obrany. V originále B.P.R.D. - Bureau for Paranormal Research and Defense.\n\n\nSérie věnovaná viktoriánskému paranormálnímu vyšetřovateli siru Edwardu Greyovi. V originále Sir Edward Grey, the Witchfinder.\n\n\nSérie odehrávající se v předválečné Americe. Hlavní postavou je tajemný hrdina Humr Johnson. V originále Lobster Johnson.\n\n"}
{"id": "296041", "url": "https://cs.wikipedia.org/wiki?curid=296041", "title": "Hrdly", "text": "Hrdly\n\nHrdly jsou vesnice v okrese Litoměřice v Ústeckém kraji, jedna ze dvou místních částí města Bohušovice nad Ohří. Ves se rozkládá v rovinaté krajině nadmořské výšky 156 m po pravé straně řeky Ohře, zhruba 2 km jv. od Bohušovic a 6 km jv. od Litoměřic. Při sčítání lidu roku 2001 zde v 97 domech žilo 297 obyvatel.\n\nNázev vesnice je odvozen z příjmení Hrdlo ve významu ves Hrdlovy rodiny. V historických pramenech se objevuje ve tvarech: Heridel (993), Hrdel (1335), Hrdle (1380, 1395), Hrdly (1406), Hrdelské zbožie (1478), ve vsi Hrdlech (1552), Hrdly (1654 a 1845).\n\nPrvní písemná zmínka o vesnici pochází z roku 993 a nachází se ve výčtu vsí, kterými kníže Boleslav II. obdaroval právě zakládaný Břevnovský klášter. Jde však o mladší falzum, a další zprávy pak jsou až ze čtrnáctého století.\n\n\n\n"}
{"id": "296043", "url": "https://cs.wikipedia.org/wiki?curid=296043", "title": "Lasice kolčava", "text": "Lasice kolčava\n\nLasice kolčava (\"Mustela nivalis\") je nejmenší a zároveň nejhojnější šelma v ČR z čeledi lasicovití (Mustelidae).\n\nMezi savce, které myslivci ve svých revírech příliš rádi nevidí, patří i některé kunovité šelmy včetně kolčavy. Je to proto, že kolčava útočí na drobnou zvěř, např. na koroptve, bažanty, mladé zajíce nebo králíky. Na druhou stranu však tyto škody mnohonásobně vynahrazuje chytáním hrabošů, myší, syslů a křečků, kteří ničí obilí a jiné plodiny. K chytání drobných hlodavců má kolčava výborně tvarované tělo. Štíhlý a hadovitě protáhlý trup na krátkých bězích se neobyčejně snadno protáhne každou hraboší chodbičkou a co kolčava jednou uchopí do silného chrupu s 34 ostrými zuby, nemá naději na uniknutí.\n\nVelikost je značně proměnlivá, lasice kolčavy dosahují velikosti 155–260 mm a hmotnosti 30–160 g, přičemž samice jsou vždy menší než samci. Srst je zbarvena mléčně hnědě až rezavohnědě s bělavou náprsenkou a spodní stranou těla. Na hrdle bývá žlutý proužek, na lících a břiše menší hnědé skvrny. Ocas na rozdíl od hranostaje nemá špičku černou. V České republice na zimu obvykle nepřebarvuje do bílého šatu, jen zesvětlá.\n\nLasice kolčavy vyhledávají sušší místa ve volné krajině – pole a louky s mezemi, méně v okolí lidských obydlí. Úkryty si vyhledávají v různých štěrbinách, hromadách dříví, stromových dutinách i myších norách.\n\nPotravou jsou myši a hraboši, méně hmyz, obojživelníci a ptáci, výjimečně zajíc či bažant.\n\nLasice žijí samotářsky v různých štěrbinách a dutinách. Jsou aktivní zejména za soumraku a k ránu, mnohdy jsou však zastiženy při lovu i ve dne. Pohybují se rychle, drobnými, 10–30 cm dlouhými skoky, často panáčkují. Denně urazí 1,5–2,5 km. V přírodě se kolčava dožívá dvou, nejvíce tří let (dvě třetiny mláďat hynou během prvního roku života), v zajetí se může dožít až deseti let. Predátory jsou zejména draví ptáci, sovy a lišky.\n\nPo většinu roku žijí jednotlivá pohlaví odděleně nebo v rodinných společenstvech na nevelké ploše 1–5 ha. Říje probíhá zejména na jaře. Samice mají 3–4 páry mléčných bradavek; rodí po 30–37 dnech březosti obvykle 4–6 holých mláďat o hmotnosti 1,5 g (pokud dojde k přemnožení hlodavců, tzv. hraboší rok, může být vrh až dvojnásobný). Mláďata jsou 21–24 dnů slepá, samice je kojí čtyři týdny a stará se o ně přibližně tři měsíce. Mívá jeden, nejvýše dva vrhy ročně.\n\nAreál rozšíření zahrnuje většinu Evropy (chybí v Irsku a na Islandu) a Asie, také severní Afriku. Nověji je k tomuto druhu řazena i lasička žijící v Severní Americe.\n\nV ČR se s lasicí kolčavou běžně setkáme všude od nížin po hřebeny hor.\n\nOd poloviny roku 2002 se lasice kolčava nesmí lovit.\nDříve (dle vyhlášky 134/1996 Sb.) byla lasice kolčava chráněna celoročně s výjimkou uvedenou v § 6 odst. 2 (povolení odstřelu v bažantnicích a honitbách s trvalým výskytem tetřeva, tetřívka, jeřábka a dropa a v místech intenzivního vypouštění jmenovaných ptáků a koroptve polní).\n\n"}
{"id": "296045", "url": "https://cs.wikipedia.org/wiki?curid=296045", "title": "Jestli se rozzlobíme, budeme zlí", "text": "Jestli se rozzlobíme, budeme zlí\n\nJestli se rozzlobíme, budeme zlí (it. \"...altrimenti ci arrabbiamo!\") je italsko-španělská filmová komedie, kterou natočil režisér Marcello Fondato v roce 1974.\n\nDva soupeři a rivalové, Kid (Terence Hill) a Ben (Bud Spencer), se zúčastní automobilového závodu, kde je hlavní výhrou červená bugina Puma. Oba chtějí samozřejmě vyhrát. Což se také stane, oba projedou cílovou páskou ve stejnou dobu. Auto je tudíž obou. V tom nastává opět další soutěžení. Kdo odjede s buginou, se rozhodne v pojídání párků. Avšak jakékoliv snažení se rozplyne v okamžiku, kdy do baru, kde soutěží, vtrhnou gangsteři, vše zdemolují a následně jim zničí buginu. Vše zprvu řeší mírumilovně a po šéfovi gangsterů (John Sharp) požadují novou. Avšak nic není tak jednoduché, a tak jej postupně mají zlikvidovat různí gangsteři a později i dokonce známý italský zabiják Paganini (Manuel de Blas). Nakonec dostanou dvě nové buginy, ale jednu z nich při nehodě zničí a o zbylou opět hodlají soutěžit v pojídání párku.\n"}
{"id": "296046", "url": "https://cs.wikipedia.org/wiki?curid=296046", "title": "Hellboy (film)", "text": "Hellboy (film)\n\nHellboy je americký fantasy film z roku 2004, natočený na motivy komiksů o superhrdinovi Hellboyovi. Režíroval jej Guillermo del Toro. Film se natáčel v Praze. Hlavní zápornou roli hraje Karel Roden, z českých herců vystupuje ještě Ladislav Beran.\n\n"}
{"id": "296055", "url": "https://cs.wikipedia.org/wiki?curid=296055", "title": "Colorado (přítok Kalifornského zálivu)", "text": "Colorado (přítok Kalifornského zálivu)\n\nColorado ( , znamená \"Barevná řeka\") je řeka na jihozápadě Severní Ameriky převážně v USA, kde protéká státy Colorado, Utah, Arizona, Nevada, Kalifornie, přičemž tvoří hranici mezi Nevadou a Arizonou, a mezi Arizonou a Kalifornií. Dolním tokem zasahuje do Mexika, kde tvoří hranici států Baja California, Sonora. Je dlouhá 2740 km a včetně pravého přítoku Green River 3200 km. Povodí má rozlohu 635 000 km².\n\nPramení ve Skalnatých horách. Protéká převážně polopouštními a pouštními oblastmi států Utah a Arizona. V Koloradské plošině vytváří hluboké kaňony o celkové délce 800 km, mezi nimiž je i jeden z největších na světě Grand Canyon. Ústí do Kalifornského zálivu Tichého oceánu, přičemž vytváří deltu o rozloze 8600 km². V roce 1905 řeka změnila tok a vytvořila tak slané jezero zvané Saltonské moře, které téměř zaplavilo údolí Imperial v Kalifornii.\n\n\nZdrojem vody je převážně tající sníh ve Skalnatých horách. Nejvodnější je od dubna do června. Na podzim a létě je vody v řece málo. Průměrný průtok vody u Lees Ferry na středním toku činí 508 m³/s. K ústí většina vody nedotéká v důsledku zavlažování a zásobování vodou a průměrný průtok tam činí pouhých 5 m³/s. Řeka unáší velké množství pevných částic, ročně v průměru 160 Mt, jež se všechny usazují v jezerech Powell a Mead. Před vybudováním přehrad řeka často ukazovala svůj divoký ráz. Zejména v době tání sněhu v horách zatápěla farmářské usedlosti, ležící níže po proudu.\n\nVoda je odváděna zavlažovacími kanály a vodovody a slouží k zásobování pro města na Kalifornském pobřeží včetně Los Angeles. K tomuto účelu byly na řece postaveny hráze (Glen Canyon, Hoover), za kterými se vytvořila velká přehradní jezera (Powell, Mead), z nichž každé má rozlohu přibližně 650 km² a objem 34 km³. Menší přehradní jezera (Mohave, Havasu) vznikla za hrázemi Davis, Parker. Součástí těchto přehrad jsou vodní elektrárny. K zavlažování slouží přehrady Palo Verde, Imperial a Morelos. Velké přehrady (Roosevelt, Santa Clara, Horshu) a zavlažovací soustavy byly vybudovány také v povodí přítoku Gila. Na dolním toku je možná vodní doprava říčními loděmi, ale její význam je zanedbatelný.\n\n"}
{"id": "296057", "url": "https://cs.wikipedia.org/wiki?curid=296057", "title": "Harry Shearer", "text": "Harry Shearer\n\nHarry Julius Shearer (* 23. prosince 1943 Los Angeles) je americký komediální herec a spisovatel. Shearer je nejvíce známý díky dabingu postav z animovaného seriálu Simpsonovi (od roku 1989 až do současnosti). V tomto seriálu dabuje mimo jiné postavy pana Burnse, Smitherse, Neda Flanderse, reverenda Lovejoye, televizního hlasatele Kenta Brockmana, doktora Dlahu, Lennyho, ředitele Skinnera a další.\n\n"}
{"id": "296059", "url": "https://cs.wikipedia.org/wiki?curid=296059", "title": "Reflections - A Retrospective", "text": "Reflections - A Retrospective\n\nReflections – A Retrospective je album největších hitů americké zpěvačky Mary J. Blige, které vyšlo v roce 2006.\n\nNa albu se objevilo i několik nových písní, včetně singlu \"We Ride (I See the Future)\" nebo duetu s Johnem Legendem nazvaným \"King & Queen\". Nové písně měly původně vyjít ve speciální edici na albu The Breakthrough.\n"}
{"id": "296062", "url": "https://cs.wikipedia.org/wiki?curid=296062", "title": "Josef Švagrovský", "text": "Josef Švagrovský\n\nJosef Švagrovský (30. prosince 1878 Roudnice nad Labem – 5. června 1943 Praha) byl český právník, legionář a diplomat.\n\nPřed první světovou válkou působil jako advokát v Praze a Mělníku. V srpnu 1914 přeběhl do ruského zajetí a následně působil v legiích. V červnu 1918 byl v Moskvě uvězněn bolševiky. Po návratu do vlasti organizoval pomoc legionářům a zajatcům za hranicemi. Od dvacátých let působil na ministerstvu zahraničí a v diplomatických službách, v letech 1923–1928 byl vyslancem v Japonsku a v letech 1933–1938 vyslancem v Brazílii.\n"}
{"id": "296069", "url": "https://cs.wikipedia.org/wiki?curid=296069", "title": "Žabie pleso", "text": "Žabie pleso\n\nŽabie pleso je část pojmenování několika ples ve Vysokých Tatrách na Slovensku:\n"}
{"id": "296071", "url": "https://cs.wikipedia.org/wiki?curid=296071", "title": "Šindel (rozcestník)", "text": "Šindel (rozcestník)\n\nSlovo šindel má více významů:\n\n\n\n\n"}
{"id": "296072", "url": "https://cs.wikipedia.org/wiki?curid=296072", "title": "Hajnička", "text": "Hajnička\n\nHajnička (neboli stínomilná trvalka) je buď planě rostoucí druh rostliny nebo také vyšlechtěná odrůda (jaterníky, škornice), která se pěstuje na zahradách, ve stinných partiích pod stromy a keři, na stinných skalkách či záhonech. Výsadba má vytvářet dojem volné přírody, kde mezi kameny rostou různé druhy rostlin, nejčastěji rostliny s nápadnými květy a listy. \n\nPěstování hajniček je módní především v Anglii, USA a Německu, postupně se dostává i do ČR.\n\n\n"}
{"id": "296076", "url": "https://cs.wikipedia.org/wiki?curid=296076", "title": "Blackburn Shark", "text": "Blackburn Shark\n\nBlackburn Shark byl britský palubní torpédový bombardér, stavěný v druhé polovině 30. let 20. století. Byl používán britským námořním letectvem, kanadským letectvem a portugalským námořnictvem. Už v roce 1937 byl považován za zastaralý a později byl ve službě nahrazen typem Fairey Swordfish.\n\nBlackburn Shark byl nejprve vyvíjen jako soukromá iniciativa společnosti Blackburn. Firma reagovala na specifikace \"S.15/33\" na vývoj průzkumného a torpédového bombardovacího letounu s tříčlennou posádkou. V přední kabině seděl pilot, v zadní pozorovatel a střelec. Kabina byla otevřená u verze Mk I a u verze Mk III uzavřená průhledným překrytem. Výzbroj se skládala z pevného kulometu 7,7 mm, pohyblivého kulometu umístěného na oběžném kruhu a podvěšeného torpéda či odpovídajícího nákladu pum.\n\nPrvní prototyp s motorem Armstrong Siddeley Tiger IV o výkonu 700 k poprvé vzlétl 24. srpna 1933 a jeho testy začaly v listopadu téhož roku. Palubní zkoušky na letadlové lodi HMS Courageous byly úspěšné a Blackburn Shark se stal vítězem soutěže. Sériová výroba byla objednána v srpnu 1934 a znovu v lednu 1937.\n\nPrvní prototyp byl později vybaven plováky a v dubnu 1935 absolvoval řadu dalších testů. Celkem bylo pro britské námořní letectvo postaveno 238 letounů Blackburn Shark. Dalších šest letounů verze Mk IIA bylo dodáno Portugalsku.\n\nSériová výroba dala celkem 16 kusů varianty Mk I (s motorem Tiger IV), 126 kusů varianty Mk II (s výkonnějším motorem Tiger VI o 760 hp) a 95 kusů varianty Mk III (krytá kabina, motor Bristol Pegasus III o výkonu 800 hp).\n\nNa přelomu 1937/1938 bylo 22 strojů upraveno pro vlekání cílů a sloužily k výcviku až do roku 1942. V době vypuknutí druhé světové války, operovalo menší množství Sharků v Singapuru. Poté, co Japonsko vstoupilo do války, byly tyto Sharky nasazení proti japonské invazi.\n\nRCAF si od FAA zapůjčilo sedm kusů varianty Mk II. Stroje byly používány od roku 1936 při pobřežním hlídkování. V roce 1939 byly zapůjčeny další dva kusy Mk III, kreté následovalo 17 identických strojů vyrobených v kanadské licenci firmou \"Boeing Aircraft of Canada\" ve Vancouveru. Ty měly silnější motor Bristol Pegasus IX o výkonu 840 hp. Sharky sloužící v RCAF létaly (často s plováky) do srpna 1944. Pět z nich bylo poté přesunuto na Trinidad, kde sloužily v letecké škole pro pozorovatele.\n\n\n\n"}
{"id": "296078", "url": "https://cs.wikipedia.org/wiki?curid=296078", "title": "Julie Kavnerová", "text": "Julie Kavnerová\n\nJulie Deborah Kavnerová (* 7. září 1950 Los Angeles) je americká herečka, držitelka ceny Emmy.\n\nMezi její největší a nejznámější počiny patří role Brendy Morgensternové v seriálu \"Rhoda\", vysílaného v sedmdesátých letech, účinkování ve filmech režírovaných Woody Allenem a v neposlední řadě také proslula díky dabingu Marge Simpsonové a Patty a Selmy Bouvierových, postaviček z amerického animovaného seriálu \"Simpsonovi\".\n\n"}
{"id": "296079", "url": "https://cs.wikipedia.org/wiki?curid=296079", "title": "Al Jean", "text": "Al Jean\n\nAl Jean (*9. leden, 1961 Farmington Hills, Michigan) je americký komediální scenárista, nejvíce známý díky své práci na animovaném seriálu Simpsonovi.\n\n"}
{"id": "296080", "url": "https://cs.wikipedia.org/wiki?curid=296080", "title": "Federativní republika Střední Ameriky", "text": "Federativní republika Střední Ameriky\n\nStředoamerická federace byl stát, který existoval relativně krátké období v 1. polovině 19. století ve Střední Americe. Vznikl v červnu roku 1823 jako \"Provincias Unidas del Centro de América / Spojené provincie Střední Ameriky\", ale v listopadu 1824 přijal novou ústavu, která změnila název státu na \"República Federal de Centroamérica / Federativní republika Střední Ameriky\".Hlavním městem bylo do roku 1834 Ciudad de Guatemala, potom San Salvador. Rozkládal se mezi Atlantským a Tichým oceánem, jeho sousedy byly Mexiko a Britský Honduras (dnešní Belize) na severu, na jihu Velká Kolumbie (dnešní Panama, Kolumbie, Venezuela a Ekvádor).\n\nFederace se skládala z 5 států. Tato území tvořila během španělské nadvlády generální kapitanát Guatemala. Byly to dnešní Kostarika, Nikaragua, Honduras, Salvador a Guatemala, která tehdy zahrnovala jižní část nynějšího mexického státu Chiapas. V pohnuté době hispanoamerických válek za nezávislost vyhlásil vyhlásil guatemalský kapitanát dne 15. září 1821 nezávislost na Španělsku. Jen několik měsíců po získání samostatnosti se území stalo součástí prvního Mexického císařství. Ani ono nebylo schopné delší existence a v roce 1823 se rozpadlo na Mexiko a Středoamerickou federaci. V roce 1838 vznikl nový šestý stát federace - Los Altos, který se vyčlenil z území západní Guatemaly s hlavním městem Quetzaltenango.\n\nUž od svého vzniku měla středoamerická federace různé vnitrostátní problémy:\n\nMezi roky 1838 a 1840 proběhla občanská válka, která zpečetila zánik federace, která už nebyla nadále udržitelná.31. května 1838 vydal kongres deklaraci, která umožňovala každému zúčastněnému státu vystoupit z federace. Byla jen právním aktem potvrzujícím proces rozpadu státu, který už probíhal. Z této chaotické doby se nezachovalo mnoho písemností, a tak z pohledu přesného data vyhlášení nezávislosti panuje velká nesladěnost mezi různými zdroji.\n"}
{"id": "296085", "url": "https://cs.wikipedia.org/wiki?curid=296085", "title": "Wu-tang", "text": "Wu-tang\n\nPohoří Wu-tang, či Wu-tang-šan () je malé pohoří v čínské provincii Chu-pej. Nachází se zde velká řada taoistických chrámů, které byly v minulosti centrem vzdělanosti. Chrámy a paláce zde byly stavěny v průběhu mnoha staletí a dnes tvoří unikátní ukázku čínské architektury i kultury. V roce 1994 byly zdejší chrámy zařazeny na Seznam světového dědictví UNESCO.\n\n"}
{"id": "296095", "url": "https://cs.wikipedia.org/wiki?curid=296095", "title": "Rozsocha (Ještědsko-kozákovský hřbet)", "text": "Rozsocha (Ještědsko-kozákovský hřbet)\n\nRozsocha (767 m n. m., německy \"Dreiklafterberg\") je hora v okrese Liberec Libereckého kraje. Leží asi 2 km vsv. od Noviny, na trojmezí katastrálních území Kryštofovo Údolí, Machnín a Horní Suchá u Liberce. Je součástí Přírodního parku Ještěd.\n\nJe to plochý kupovitý vrchol v jihovýchodní části severovýchodního hřbetu geomorfologického okrsku, budovaný kambrickými chlorit-sericitickými fylity a pokrývačskými fylity s vložkami zelených břidlic. Na vysokých svazích (zejména k severozápadu a severu) jsou deskovité sutě. Vrch je zalesněný smrkovými porosty s bukem, na severních svazích jsou zbytky bučin, místy suťových lesů. Zachovalé listnaté lesy jsou chráněné v Národní přírodní rezervaci Karlovské bučiny (na severním svahu). Z četných mýtin jsou dílčí výhledy.\n\nRozsocha tvoří spolu s vrcholy Spálený vrch (660 m), Kaliště (745 m) a Černá hora (811 m) takzvaný \"Černohorský hřbet\" který je oddělen sníženinou Výpřež (též Tetřeví sedlo) od Ještědu.\n\nHora náleží do celku Ještědsko-kozákovský hřbet, podcelku Ještědský hřbet, okrsku Kryštofovy hřbety, podokrsku Rozsošský hřbet a části Černohorský hřbet.\n\nPřes vrchol přechází zelená turistická značka vedoucí z Machnína na Výpřež. Z Machnína je to na vrchol Rozsochy 4 km, z Výpřeže potom 3,5 km. Z vrcholu vede po bočním hřebeni neznačená cesta přes kopec Spálený vrch do Kryštofova údolí.\n"}
{"id": "296097", "url": "https://cs.wikipedia.org/wiki?curid=296097", "title": "Inbus", "text": "Inbus\n\nVnitřní šestihran je typ drážky hlavy šroubu, která slouží k jeho povolování a utahování klíčem tvořeným nebo zakončeným šestibokým hranolem. Běžně se tento klíč nazývá inbus nebo imbus, \"inbusový klíč\" a šrouby inbusové šrouby nebo také jen \"inbusy\". Inbusový klíč mívá podobu šestihranné tyčky ohnuté do pravého úhlu, ale může být i v podobě šroubováku nebo výměnného bitu. Pro snadnější manipulaci se šrouby v obtížně dostupných místech, bývá delší konec klíče uzpůsoben do tzv. kuličky. Ta umožňuje manipulaci se šroubem i v jiných úhlech nasazení klíče, než pouze shodně s osou šroubu. Tato \"kulička\" může být také někdy opatřena pérovou podložkou, která drží šroub na klíči a tím umožňuje snadnější manipulaci se šroubem. Pro označení se používá H nebo \"HEX\" (od hexagon, šestiúhelník) doplněné číslem odpovídajícímu rozměru v milimetrech (např. H6, HEX6).\n\nNázev vznikl ze zkratky \"INBUS\" názvu \"Innensechskantschraube Bauer und Schaurte\" (Vnitřně šestihranný šroub Bauer a Schaurte), pod kterým byl tento systém (tj. šroub se šestihranným otvorem a k němu pasující klíč) v roce 1936 patentován německou společností Bauer & Schaurte Karcher z německého Neussu. Podle patentu firmy Allen v USA z roku 1943 se v mnoha jazycích (viz jinojazyčné články) vžilo označení Allen. \n\nNázev „inbus“ je proto často považován za správnější než varianta „imbus“, která vznikla hláskovou spodobou (regresivní asimilací) vlivem retnice „b“ – hlásky vyslovované pomocí rtů. Výslovnost \"imbus\" se vyskytovala už v němčině, také v češtině je spodoba nb na mb běžná i u jiných slov (Pámbů, hamba, bombón) a vyskytuje se i v dalších jazycích, například v polštině, maďarštině i v ruštině. V češtině jsou obě varianty tohoto výrazu – inbus i imbus – profesní, nespisovné a neoficiální, na případnou kodifikaci má větší šanci varianta kopírující výslovnost, tedy „imbus“.\n\n\n"}
{"id": "296102", "url": "https://cs.wikipedia.org/wiki?curid=296102", "title": "Kansas City (Missouri)", "text": "Kansas City (Missouri)\n\nKansas City (zkratkou KCMO) je největší město státu Missouri. V současnosti se rozkládá na území 826 km² a má 459 787 obyvatel. Bylo založeno v roce 1838 na soutoku řek Missouri a Kansas. Kansas City se také říká „Město fontán“ a to proto, že jich v tomto městě je téměř 200, více jich je pouze v Římě.\n\nMěsto je srostlé s druhým městem stejného názvu v sousedním státě Kansas a obě jsou součástí jedné metropolitní oblasti (Kansas City metropolitan area).\n\nMěsto má rozlohu asi 826 km, z toho tvoří 15 km voda. Většina lidí si představuje Kansas City jako rovinu (podobně jako Chicago nebo Dallas), ve skutečnosti je ale velmi zvlněné.\nPodle sčítání lidu z roku 2010 zde žilo 459 787 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 10,0% populace.\n\n"}
{"id": "296106", "url": "https://cs.wikipedia.org/wiki?curid=296106", "title": "Colorado (přítok Mexického zálivu)", "text": "Colorado (přítok Mexického zálivu)\n\nColorado ( ) je řeka v Texasu na jihu USA. Je 1450 km dlouhá. Povodí má rozlohu 107 000 km².\n\nPramení na planině Llano Estacado. Teče k jihovýchodu a ústí do Mexického zálivu Atlantského oceánu.\n\nNejvyšších vodních stavů dosahuje na jaře. V létě dochází k povodním. Průměrný roční průtok vody činí 81 m³/s.\n\nNa řece bylo vybudováno mnoho přehrad. Voda se využívá na zavlažování. Na řece leží město Austin.\n"}
{"id": "296113", "url": "https://cs.wikipedia.org/wiki?curid=296113", "title": "CSS Virginia", "text": "CSS Virginia\n\nCSS Virginia byl obrněnec námořnictva Konfederace z doby americké občanské války. Při stavbě lodě byl použit trup potopené americké lodě USS \"Merrimack\".\n\n\"Virginia\" se v březnu 1862 střetla v bitvě na Hampton Roads s unionistickým obrněncem USS \"Monitor\". Tato bitva je považována za první střetnutí obrněných lodí v historii.\n\nObrněné lodě v té době byly novinkou, která způsobila revoluci v povaze námořních střetnutí. Vůbec první lodí chráněnou železným pancířem se stala teprve v roce 1859 francouzská loď \"La Gloire\".\n\nKdyž se stát Virginie odtrhl od americké unie, důležitou federální základnou na jeho území byla loděnice Gosport Shipyard v Portsmouthu, kde byly lodě i stavěny. Aby se přístav nedostal do rukou Konfederace, bylo rozhodnuto jej zničit. To se ale nepodařilo. Parní fregata USS \"Merrimack\" klesla na dno přístavu ještě než stihla zcela vyhořet.\n\nPo obsazení přístavu armádou Konfederace byla loď vyzvednuta a bylo rozhodnuto o její přestavbě na obrněnou loď. Byla přejmenována na \"Virginia\" a byly z ní odstraněny všechny nástavby. Od čáry ponoru nahoru byla opatřena pancířem o tloušťce 102 mm. Pancéřovaná nástavba začínala těsně nad čarou ponoru a byl v ní prostor pro deset děl. Dopředu a dozadu mířil 178 mm kanón, a na obou bocích bylo po čtyřech střílnách. Konstruktéři lodi věděli o plánech Unie na postavení vlastního obrněnce, a protože děla Virginie by takovou loď nemusela ohrozit, byla loď vybavena klounem.\n\nPohon lodi zůstal zachován z \"Merrimacku\", a byl poznamenán působením slané vody po zatopení lodi. Pancéřování znamenalo nárůst výtlaku, což spolehlivost pohonu dále komplikovalo.\n\nBitva na Hampton Roads začala 8. března 1862 kdy \"Virginia, v doprovodu dalších lodí, vyplula z přístavu, aby napadla lodě Unie, které prováděly jeho blokádu. V době vyplutí byli na palubě Virginie dělníci, kteří dokončovali poslední úpravy. Loď podporovaly dělové čluny CSS \"Raleigh\" a CSS \"Beaufort\" (ex \"Caledonia\"), ozbrojené původně civilní kolesové parníky CSS \"Patrick Henry\" (ex \"Yorktown\") a CSS \"Jamestown\" a ozbrojený remonker CSS \"Teaser\" (ex \"York River\").\n\nNejbližší loď Unie, USS \"Cumberland\", byla taranována a potopena. Při svém potopení však odlomil z \"Virginie\" její kloun. Pak se \"Virginie\" dostala do souboje s vlajkovou lodí Unie, USS \"Congress\", která se po hodinu trvajícím střetnutí a vážných ztrátách vzdala.\n\nAni \"Virginia\" však ze střetnutí nevyšla bez poškození. Palba \"Cumberlandu\", \"Congressu\" a pobřežní baterie Unie zničila komín a snížila už beztak malou rychlost lodě. Také byla zničena dvě z jejích děl a část pancéřových plechů byla poškozena. Kapitán \"Virginie\" pak napadl loď USS \"Minnesota\", která najela na mělčinu a nakonec bitvu přečkala vážně poškozena. \"Virginia\" poté přerušila boj a vrátila se do přístavu, přičemž její kapitán chtěl zničit zbytek blokádních lodí následujícího dne.\n\nTé noci do pevnosti Fort Monroe připlul obrněnec Unie USS \"Monitor\", který spěchal pomocí udržet blokádu u Hampton Roads. Následujícího dne, 9. března 1862, došlo k historicky prvnímu střetnutí obrněných lodí. Menší a obratnější \"Monitor\" byl schopen \"Virginii\" vymanévrovat a jelikož byla jeho paluba nízko nad hladinou, bylo těžké ho zasáhnout. \"Virginie\" měla zase silnější výzbroj. Žádné z lodí se však přes řadu zásahů nepodařilo svého protivníka výrazněji poškodit. Bitva tedy skončila nerozhodně, ale pro Konfederaci byla zcela jistě prohrou, protože se nepodařilo námořní blokádu přerušit.\n\nV následujících měsících \"Virginie\" ještě několikrát vyplula, aby nalákala \"Monitor\" do střetnutí, ale k němu již nedošlo a žádná z lodí se nedostala do bitvy.\n\nPočátkem května 1862 navíc síly Unie dobyly nedaleký Norfolk. \"Virginia\" nebyla pro svůj velký ponor schopná uniknout ani plavbou proti proudu řeky \"James River\" a pro své špatné nautické vlastnosti ani vyplout na otevřené moře. Bylo rozhodnuto loď vyhodit do povětří, aby nepadla do rukou nepřítele. Toto provedl její kapitán Roger Jones, který byl posledním, kdo plavidlo opustil. Ještě předtím však byla z lodi odvezena všechna její cenná děla. K potopení lodi došlo 11. května 1862. Loď, stojící u ostrova Crane zasáhla střelba z pobřeží, která přivedla k výbuchu muniční sklady a \"Virginia\" se potopila po velké explozi.\n"}
{"id": "296114", "url": "https://cs.wikipedia.org/wiki?curid=296114", "title": "Zákon o posuzování vlivů na životní prostředí", "text": "Zákon o posuzování vlivů na životní prostředí\n\nZákon o posuzování vlivů na životní prostředí je základním právním předpisem, který v České republice určuje, jakým způsobem se budou posuzovat záměry (především stavby), které mohou mít vliv na životní prostředí a veřejné zdraví. Byl přijat v rámci harmonizace českého právního systému s právem Evropské unie a vychází ze směrnice Rady evropských společenství z roku 1985 (85/337/EHS).\n\nPosuzování vlivů na životní prostředí bylo součástí českého právního řádu už od roku 1992, nejdříve ve stručnější formě jako součást zákona č. 17/1992 Sb., o životním prostředí, později jako samostatný zákon České národní rady č. 244/1992 Sb., o posuzování vlivů na životní prostředí.\n\nNovely: č. 93/2004, 163/2006, 186/2006, 216/2007, 124/2008, 223/2009, 227/2009, 436/2009 Sb.\n\nÚplné znění: č. 49/2010 Sb.\n\nProváděn předpisy: č. 457/2001, 353/2004 Sb.\n\n\n"}
{"id": "296116", "url": "https://cs.wikipedia.org/wiki?curid=296116", "title": "Gila", "text": "Gila\n\nGila ( ) je řeka v Novém Mexiku a v Arizoně na jihu USA. Je 1040 km dlouhá. Povodí má rozlohu 150 000 km².\n\nPramení v horách na jižním okraji planiny Colorado. Na horním a středním toku má říční údolí charakter kaňonu. Ústí zleva do Colorada.\n\nZdrojem vody jsou především dešťové srážky. Na dolním toku v poušti Gila obvykle vysychá. Průměrný roční průtok vody činí 0,6 m³/s.\n\nNa řece byly vybudovány přehradní nádrže Coolidge a Gillespi.\n"}
{"id": "296120", "url": "https://cs.wikipedia.org/wiki?curid=296120", "title": "Casale Marittimo", "text": "Casale Marittimo\n\nCasale Marittimo // v místním dialektu 'Asale Marittimo // je jedno z menších měst nacházející se na kopci, s 1 006 obyvateli, zajímavostí je, že na hranicích mezi provincií Pisa a provincií Livorno leží vilová čtvrť, která patří ke Casale Marittimo, ale nachází se již za hranicemi Provincie Pisa\n"}
{"id": "296121", "url": "https://cs.wikipedia.org/wiki?curid=296121", "title": "Replikátoři", "text": "Replikátoři\n\nReplikátoři jsou fiktivní mechanická sebereplikující se rasa v seriálu \"Hvězdná brána\". \n\nReplikátoři jsou poprvé zmíněni v epizodě Mírová konference, když Thór informuje Jack O'Neilla o nepříteli horším než jsou Goa'uldi. V seriálu jsou hlavním nepřítelem Asgardů, ale jejich expanzivní přirozenost z nich dělá hrozbu pro všechny formy života, včetně Tau'ri.\n\nStandardní replikátoři jsou tvořeni z bloků, které jsou ve spojení schopné různých činností. Lze je přirovnat k počítači, ovšem samostatně nedokáží nijak škodit, poněvadž jsou na sobě závislé. Bloky jsou vzájemně propojeny a komunikují v subprostoru. Podle Asgardů, každý blok obsahuje dva miliony kironových cest, řídících molekulární strukturu replikátorů. Bloky se mohou spojit do různých forem, nejčastěji však do podoby pavouků (pohodlný a rychlý pohyb). Bloky jsou tvořeny z dostupných materiálů.\n\nReplikátoři jsou velmi nepředvídatelní díky své neuvěřitelné schopnosti adaptace. Vytvořili si imunitu proti většině známým energetickým zbraním, např. goauldským zat'nik'telům. Princip tyčové zbraně, svazky vystřelovaného přežhaveného plazmatu, je v podstatě dokáže poškodit. Replikátoři dokáží zpracovat jakékoliv dostupné materiály, ale vybírají si především velice odolné. V epizodě Malá vítězství, měli replikátoři jediný dostupný materiál rezivějící ocel. Lidské projektilové zbraně jsou schopny replikátory zneškodnit. Replikátorští brouci produkují kapalinu, která dokáže rozrušit jakýkoliv známý materiál.\n\nV epizodě Nepřirozený výběr se SG-1 setkali s lidskou formou replikátorů na bývalé Asgardské planetě Halla. Replikátoři je zajmou a zkoumají jejich mysl, aby se dozvěděli více o Zemi a SGC.\n\nTvůrcem replikátorů byl android Reese. Reese vytvořila replikátory jako hračky. Lidé se Reese báli a ta replikátorům nařídila, aby ji chránili. Nakonec se jí replikátoři vymkli z rukou a zničili celou civilizaci. Když replikátory objevili Asgardi, podrobili je studiu. Než si uvědomili svou chybu, umožnili replikátorům přístup ke svým technologiím, a tak se replikátoři rozšířili po celé jejich galaxii. Reese byla později objevena SG-1 a znovu aktivována, ale nakonec byla zabita a předána Asgardům ke studiu.\n\nAsgardům se nakonec podařilo uvěznit replikátory pomocí zařízení dilatace času na Valhalle, bývalé domovské planetě Asgardů. Replikátoři ovšem ještě předtím objevili Reese, která byla součástí připravené pasti, protože v jejím neurálním systému byl zachovám stěžejní příkaz ke shromáždění, který všichni replikátoři uposlechli. Poté, co prozkoumali její stavbu, našli technologické aspekty, které byly na vyšší úrovni, než jejich vlastní. Tím se vyvinula lidská forma replikátorů.\n\nTýmu SG-1 se nakonec podařilo zařízení na dilataci času opravit a spustit. Aby se Asgardé definitivně zbavili hrozby, uměle zvýšili gravitaci slunce a způsobili zhroucení slunce v černou díru.\n\nPátému se ale s replikátory podařilo uniknout z černé díry a zajmout majora Samanthu Carterovou. Když se Pátý pokusil dobýt Orillu, novou asgardskou planetu, vyvinul Jack O'Neill pomocí znalostí Antiků distruptor, zbraň schopnou zničit replikátory tím, že permanentně zruší komunikaci mezi jejich jednotlivými bloky. Orillu nakonec Thór pomocí zvětšené verze distruptoru vyčistil, ale Pátému se podařilo uniknout a navíc stihl na Orille vytěžit dostatek neutronia na to, aby vytvořil dalšího lidského replikátora, do kterého vtiskl osobnost Samanthy Carterové.\n\nReplikátor (RepliCarter) se spojila s SGC, aby byla zničena. Ve skutečnosti se chtěla zbavit Pátého a prostudovat technologii distruptoru, aby si vytvořila imunitu, což se jí nakonec podařilo. Zničila Pátého a jeho loď a uprchla. Po mnoha pokusech dostali Asgardi a SG-1 novou šanci. Poté, co se Anubis stal nejmocnějším vládcem soustavy, zahájili replikátoři invazi do Mléčné dráhy. \n\nReplikátor Carterová zjistila, že Daniel Jackson byl povznesený a měl přístup k znalostem Antiků. Unesla ho, aby zjistila polohu jediné zbraně schopné jí a replikátory zničit. V té době vrcholil konflikt Tau'ri a Svobodných Jaffů s goa'uldy.\n\nV Danielově podvědomí zjistila polohu zbraně na Dakaře, která jí dokáže zničit. Tuto zbraň použili Antikové v galaxii k vytvoření života. \n\nSelmak a Carterová poté přišli na to, že zbraň lze nastavit tak, aby zasáhla pouze replikátory. Museli by však být zasaženi v jednom okamžiku v celé galaxii, aby si nemohli vyvinout imunitu. S pomocí Ba'ala poté Selmak aktivovala zařízení a celou síť hvězdných bran v galaxii a zničila všechny replikátory včetně replikátora Carterové.\n\n"}
{"id": "296123", "url": "https://cs.wikipedia.org/wiki?curid=296123", "title": "Letovisko Čcheng-te", "text": "Letovisko Čcheng-te\n\nLetovisko v Čcheng-te (; mandžusky: Halhūn be jailara gurung) je císařské letní sídlo dynastie Čching, které se nachází v čínské provincii Che-pej, severně od města Čcheng-te (dříve též Džehol), asi 250 km severně od Pekingu. Jeho součástí jsou nejrozlehlejší císařské zahrady na světě, zaujímající plochu 5,6 km².\n\nAreál byl založen v roce 1703 a dokončen roku 1792. Tvoří jej dvě části. Centrem je palácová část s obytnými prostory pro císařskou rodinu a také s množstvím administrativních budov. Druhou částí areálu jsou rozlehlé zahrady, v nichž se mimo jiné nachází 29 mostků, 70 ozdobných skalek, 90 pavilonů a asi 120 dalších staveb včetně pagod, paláců, teras či chrámů. Nejznámější atrakcí je ale 72 zákoutí s podpisy císařů Kchang-siho a Čchien-lunga.\n\nOd roku 1994 jsou zahrady i s palácem součástí světového dědictví UNESCO.\n"}
{"id": "296127", "url": "https://cs.wikipedia.org/wiki?curid=296127", "title": "Peónia", "text": "Peónia\n\nPeónia je stará jednotka plošného obsahu, jež byla užívána v zemích Latinské Ameriky. \n\nJejí přesná hodnota ale není známa, předpokládá se, že se jednalo o takovou výměru zemědělského pozemku, která stačila při jejím řádném zemědělském obdělávání právě pro jednoho prostého rolníka (jednoho peóna), popřípadě právě pro jednu rodinu.\n\n\n\n"}
{"id": "296129", "url": "https://cs.wikipedia.org/wiki?curid=296129", "title": "Letní trojúhelník", "text": "Letní trojúhelník\n\nLetní trojúhelník je asterismus tvořený hvězdami Deneb (v souhvězdí Labutě), Vega (v Lyře) a Altair (v Orlu). Letní se mu říká proto, že je nejlépe pozorovatelný v létě na severní polokouli. Všechny tři hvězdy tvořící letní trojúhelník patří mezi 57 tradičních navigačních hvězd.\n\nNejjasnější hvězdou z nich je Vega (0,03 mag, nepočítáme-li Slunce, 5. nejjasnější hvězda na obloze a po Arcturu druhá nejjasnější hvězda severní nebeské polokoule), je od Slunce vzdálená 25 světelných let. O něco slabší je Altair (0,77 mag), jenž je vzdálen 16,7 světelných let. Nejslabší hvězdou z celé trojice je Deneb (1,25 mag). Na rozdíl od ostatních dvou hvězd je Deneb od Slunce opravdu daleko – asi 1 500 světelných roků. Je to bílý veleobr, patří k nejzářivějším hvězdám oblohy (je 80 000krát jasnější než Slunce) a kdyby byl od Slunce stejně daleko jako Vega, byl by 16krát jasnější než planeta Venuše a bylo by jej možno pozorovat i ve dne.\n\n"}
{"id": "296131", "url": "https://cs.wikipedia.org/wiki?curid=296131", "title": "Pěst (jednotka)", "text": "Pěst (jednotka)\n\nPěst byla stará česká jednotka délky neurčité velikosti. O jejím přesném účelu i velikosti existují pouze dohady a neověřené teorie. Jednotky se mohlo užívat např. pro měření výšky koní či jiných hospodářských zvířat. Faktická velikost jedné pěsti je pouze odhadována.\n\n\n\n"}
{"id": "296133", "url": "https://cs.wikipedia.org/wiki?curid=296133", "title": "Postav", "text": "Postav\n\nPostav je stará česká jednotka délky užívaná již ve středověku pro měření délky sukna.\n\n\n"}
{"id": "296135", "url": "https://cs.wikipedia.org/wiki?curid=296135", "title": "Seznam postav seriálu Simpsonovi", "text": "Seznam postav seriálu Simpsonovi\n\nAbecední seznam postav ze seriálu Simpsonovi:\n"}
{"id": "296141", "url": "https://cs.wikipedia.org/wiki?curid=296141", "title": "Kvirinálský palác", "text": "Kvirinálský palác\n\nKvirinálský palác ( nebo jednoduše Quirinale) je oficiální rezidencí prezidenta Italské republiky na římském pahorku Kvirinál. Je největším palácem v Římě.\n\nPalác, stojící na Via del Quirinale v čele Piazza del Quirinale, byl postaven roku 1583 pro papeže Řehoře XIII. jako jeho letní rezidence a útočiště před epidemií malárie. Byl také místem konání mnoha konkláve. Papežům a jejich úředníkům sloužil až do roku 1870. V září tohoto roku přestal existovat papežský stát. O pět měsíců později se Řím stal hlavním městem Italského království a palác se stal rezidencí italského krále. Od roku 1946 je sídlem prezidenta republiky.\n\nFasádu vytvořil Domenico Fontana. Architektem \"Velké kaple\" byl Carlo Maderno. Je vyzdobena freskami od Guida Reniho a Melozza da Forlì. Nádvoří paláce tvoří zahrady \"Giardini del Quirinale\" z 18. století.\n\n"}
{"id": "296143", "url": "https://cs.wikipedia.org/wiki?curid=296143", "title": "Ascophyllum nodosum", "text": "Ascophyllum nodosum\n\nAscophyllum nodosum je velká běžná vodní chaluha. Roste v severní části Atlantiku, například na severozápadních březích Evropy (od Špicberk do Portugalska), ale také v Grónsku a Severní Americe. Ascophyllum je oblíbeným modelovým druhem mezi chaluhami a je nejprozkoumanějším a nejzkoumanějším druhem chaluh.\n\n\"Ascophyllum nodosum\" má dlouhé stélky se vzduchovými váčky vejcovitého tvaru. Stélky mohou mít až 2 m na délku, jsou spodní částí přirostlé k podkladu. Stélky mají olivově zelenou barvu, rostou poměrně pomalu a dožívají se i několika desítek let. Trvá jim asi 5 let, než dospějí (začnou tvořit gamety).\n\nAscophyllum může na vhodných chráněných lokalitách v midlitorálu tvořit velké porosty a být dominantním druhem.\n\nNěkdy tvoří symbiotický vztah s houbou \"Mycosphaerella ascophylli\" a tento vztah připomíná primitivní lišejník. Houba žije v mezibuněčných prostorech chaluhy. Část vědecké obce se domnívá, že tato houba pomáhá překonávat nepříznivé podmínky za odlivu.\n\n\n"}
{"id": "296144", "url": "https://cs.wikipedia.org/wiki?curid=296144", "title": "Noha (rozcestník)", "text": "Noha (rozcestník)\n\nSlovo noha má více významů:\n\n\n\n\n\n"}
{"id": "296145", "url": "https://cs.wikipedia.org/wiki?curid=296145", "title": "Parasymbiont", "text": "Parasymbiont\n\nParasymbiont (\"sekundární symbiont\") je symbiotický organismus, který se včlení do již existující symbiózy a stává se tak dalším partnerem v tomto svazku, čímž vzniká vztah zvaný parasymbióza. Poměrně známé jsou například lichenikolní houby, které se včleňují do symbiotického svazku s již existujícími lišejníky a tvoří mnohočlenné vztahy. Parasymbionti jsou většinou komenzálové. \n\n"}
{"id": "296148", "url": "https://cs.wikipedia.org/wiki?curid=296148", "title": "New York City Police Department", "text": "New York City Police Department\n\nNew York City Police Department (N.Y.P.D.) je policejní sbor v New Yorku, největší v USA. Zaměstnává 40 000 uniformovaných policistů. Sbor byl založen v roce 1845. Jeho motto zní \"Courtesy, professionalism, respect\" - \"Zdvořilost, profesionalita, respekt\". Současným uniformovaným šéfem oddělení je Terence Monahan. Policejním komisařem oddělení je James P. O'Neill. \n\nPolicisté standardně nosí tmavě modrou uniformu, opatřenou odznakem na náprsní kapse a nášivkou se znakem oddělení na rukávu. Vyšší příslušníci nosí bílou košili se zlatým odznakem na náprsní kapse, čepici se zlatým odznakem a nášivkou na rukávu.\n\nOddělení taktéž disponuje oddělením vyšetřování - policisté ve funkci detektiva chodí v civilním oděvu a jednotkou zvláštního určení S.W.A.T. (anglicky Special Weapons And Tactics) - speciální zbraně a taktiky, zde je však jednotka nazývána jako \"E.S.U\" - Emergency Service Unit. Řadoví policisté jsou standardně vyzbrojeni pistolemi Beretta M92 ráže 9 mm Luger nebo Glock, ale dochází k přezbrojení. Dále se ve výzbroji nachází různé typy brokovnic např. Remington 870, nebo brokovnice značky Mossberg.\n\nVozový park tvoří nejčastěji vozy Ford Crown Victoria Police Interceptor, dále jiné automobily především značky Ford nebo Chevrolet např. Chevrolet Impala (osmé generace). Motocykly jsou značky Harley-Davidson.\n\nCo se týče \"\" (namátkových prohlídek – zastavení policistou a prohledání) na ulicích New York City, v roce 2015 byli newyorčané zastaveni policií 22 939×. Z takto zastavených byli:\n\n"}
{"id": "296150", "url": "https://cs.wikipedia.org/wiki?curid=296150", "title": "Lichenikolní organismus", "text": "Lichenikolní organismus\n\nLichenikolní organismus je druh, který roste v nebo na lišejníku. \n\nNejznámější jsou lichenikolní houby, tedy paraziti nebo parasymbionti (případně i saprobi, epifyty, komenzálové), které někdy tvoří s již existujícími dvojicemi primárního fotobionta a primárního mykobionta vícečlenné vztahy v rámci jedné stélky lišejníku.\n\nNěkdy se lichenikolní nazývají i některé bakterie, které rostou v lišejnících, a také někteří roztoči. \n\n"}
{"id": "296155", "url": "https://cs.wikipedia.org/wiki?curid=296155", "title": "Alban Berg", "text": "Alban Berg\n\nAlban Berg (9. února 1885 Vídeň – 24. prosince 1935 Vídeň) byl rakouský hudební skladatel, klavírista a jeden z největších představitelů hudby 20. století, příslušník Druhé vídeňské školy.\n\nAlban Berg se narodil 9. února 1885 ve Vídni jako třetí dítě Johanny a Conrada Berg. V dětství se zajímal spíše o literaturu než o hudbu. Zabývat se důkladněji hudbou a komponováním začal až v patnácti letech. 4. prosince 1902 se stal otcem dcery Albíny. Matkou byla Marie Scheuchlová, která v rodině Bergových sloužila.\n\nV říjnu roku 1904 se stal žákem Arnolda Schoenberga, který ho učil Kontrapunkt, hudební teorii a harmonii. Od roku 1906 se věnoval výhradně hudbě. Komponovat začal o rok později. Mezi jeho studentské práce patří 5 skic klavírních sonát a několik písní. Tři písně ze sbírky \"Sieben Frühe Lieder\" bylo veřejně provedeno na koncertě žáků Arnolda Schoenberga v roce 1907. První skladbou, které přidělil opusové číslo byla Klavírní sonáta, op. 1 dokončená v roce 1908. U Schoenberga studoval až do roku 1911. Berg jej obdivoval jak jako učitele, tak i jako skladatele. Zůstali celoživotními přáteli.\n\nZákladem Schoenbergova učení byl názor, že jednota hudební skladby závisí na postupném vývoji z jedné základní myšlenky. Tato idea byla později známa jako rozvíjející se variace.\n\nBerg se stal součástí kulturní elity, která se ve Vídni vytvořila na přelomu století, v období tzv. Fin de siècle. Do jeho nejbližšího okruhu patřili hudebníci Alexander von Zemlinsky a Franz Schreker, malíř Gustav Klimt, spisovatel Karl Kraus, architekt Adolf Loos a básník Peter Altenberg. V roce 1906 se Berg seznámil se zpěvačkou Helenou Nahowskou, dcerou pocházející z bohaté rodiny. Údajně byla nelegitimní dcerou císaře Františka Josefa I.. Navzdory nesouhlasu její rodiny, uzavřeli 3. května 1911 sňatek.\n\nV roce 1913 měly za Schoenbergova řízení premiéru Bergovy \"Dvě písně na texty z pohlednic\". Slova napsal básník Peter Altenberg. Koncert měl skandální průběh, vyvolal vřavu a musel být přerušen. To těžce ranilo Bergovo sebevědomí. Tato skladba zůstala až do roku 1952 neprovedena a tiskem vyšla až v roce 1966.\n\nZa První světové války sloužil v rakousko-uherské armádě. Během dovolené v roce 1917 urychlil práce na své opeře Vojcek. Po skončení války se vrátil do Vídně a živil se jako soukromý učitel hudby. Současně pomáhal Schoenbergovi v činnosti Společnosti pro soukromé provádění hudby (\"Verein für musikalische Privataufführungen\"), která se snažila vytvořit prostředí pro zkoumání a přijímání nové hudby prostřednictvím veřejných zkoušek, opakovaných provedení s vyloučením profesionálních kritiků.\n\nTři scény z opery Vojcek byly v roce 1924 provedeny na koncertě \"Allgemeiner Deutscher Musikverein\" ve Frankfurtu nad Mohanem a znamenaly první Bergův životní úspěch. V Rakousku získal Cenu města Vídně. V období od 15. do 20. května 1925 byly provedeny na Mezinárodním hudebním festivalu v Praze za řízení Alexandra Zemlinského. Opera jako celek měla premiéru v Berlíně 14. prosince 1925 za řízení Ericha Kleibera. Druhým operním domem, kde byla opera uvedena bylo 11. listopadu 1926 Národní divadlo v Praze v hudebním nastudování Otakara Ostrčila a v režii Ferdinanda Pujmana. Druhé představení bylo kvůli bouřlivým protestům obecenstva předčasně ukončeno a další reprízy byly odvolány. Opera se vrátila na scénu Národního divadla až v roce 1959. Od té doby byla hrána na všech světových scénách a stala jednou z nejdůležitějších skladeb 20. století.\n\nBerg začal v roce 1928 pracovat na své druhé opeře, \"Lulu\". Libreto napsal sám skladatel podle dramat německého dramatika Franka Wedekinda (1864–1918), Duch země (\"Erdgeist\", 1895) a Pandořina skříňka (\"Die Büchse der Pandora\", 1904). Následujícího roku práci na opeře přerušil a zkomponoval koncertní árii \"Der Wein\". Tato árie se stala předpodobou opery Lulu jak vokálním stylem, instrumentací, tak i textem.\n\nVe třicátých letech začal být hudební život v Německu i ve Vídni obtížným vzhledem k vzrůstající moci nacismu, jehož kulturní ideologie odporovala všem principům moderního umění. V nemenší míře sílil v Německu vášnivý antisemitismus. Bergovým zločinem bylo i to, že studoval u židovského skladatele Arnolda Schoenberga. Možnosti veřejně provozovat svou hudbu byly pro Berga stále vzácnější, až konečně byl nacisty dán na seznam autorů „degenerované“ hudby.\n\nV roce 1932 získali manželé Bergovi chatu na samotě u jezera Wörthersee, blízko Schiefling am See v Korutanech. Tam mohl Berg v klidu pracovat na opeře \"Lulu\" a na svém houslovém koncertu. V roce 1935 přerušil práci na instrumentaci opery, neboť obdržel finanční příspěvek od rusko-amerického houslisty Louise Krasnera na dokončení houslového koncertu. Houslový koncert byl věnován \"památce anděla\", Manon Gropiusové, dceři zesnulého architekta Waltra Gropiuse a Almy Mahlerové. Koncert se stal nejznámější Bergovou skladbou a je trvalou součástí repertoáru světových houslistů.\n\nBerg zemřel ve Vídni na Štědrý den roku 1935 ve věku 50 let. Příčinou smrti byla otrava krve. Je pohřben na vídeňském hřbitově Hietzinger Friedhof.\n\nPřed svou smrtí Berg dokončil instrumentaci pouze prvních dvou jednání opery Lulu. První dva akty měly úspěšnou premiéru v Curychu v roce 1937. Z osobních důvodů vdova po Bergovi zakázala jakýkoliv pokus o dokončení opery. Instrumentací byl proto pověřen v tajnosti skladatel Friedrich Cerha a kompletní opera měla premiéru v Paříži (za řízení Pierra Bouleze) až v roce 1979, krátce po smrti Heleny Bergové.\n\nBerg měl ve zvláštní oblibě číslo 23 a použil je ve struktuře několika svých děl. Důvodem mohlo být to, že akceptoval teorii Wilhelma Fliesse o 23 denním biorytmu člověka nebo to, že první závažný záchvat astmy měl 23. dne v měsíci.\n\nNejvětší úspěch měla v počátcích svého uvádění opera \"Vojcek\" při své třetí premiéře roku 1927 v Petrohradě, kdy byla sovětskými kritiky prohlášena za bolševické dílo.\n\nV roce 1971 byl založen \"Alban Berg Quartet\", který patřil až do svého rozpuštění v roce 2008 k předním světovým smyčcovým kvartetům.\n\nJeho jménem byla pojmenována planetka č. 4528.\n\n\nOd roku 1984 připravuje Nadace Albana Berga (Alban-Berg-Stiftung) souborné kritické vydání Bergova díla.\n\n\n"}
{"id": "296156", "url": "https://cs.wikipedia.org/wiki?curid=296156", "title": "Seznam prezidentů Kypru", "text": "Seznam prezidentů Kypru\n\nPrezident Kyperské republiky je hlavou státu Kyperské republiky. Úřad byl vytvořen roku 1960 poté, co Kypr získal nezávislost na Velké Británii. V současnosti je prezidentem Kyperské republiky Dimitris Christofias.\nPrezident Kyperské republiky je volen přímou volbou na pět let.\n\n"}
{"id": "296160", "url": "https://cs.wikipedia.org/wiki?curid=296160", "title": "Národní park Komodo", "text": "Národní park Komodo\n\nNárodní park Komodo se nachází v souostroví Malé Sundy v indonéské provincii Východní Nusa Tenggara. Rozkládá se na třech rozlehlejších ostrovech (Komodo, Rinca a Padar) a na mnoha dalších menších ostrovech. Celková rozloha pevniny je 603 km², rozloha parku je 1817 km², protože je do ní zahrnuto i okolní moře. Park byl založen v roce 1980 a v roce 1991 se stal součástí světového dědictví. Je znám především výskytem největšího ještěrovitého plaza na světě – varana komodského. Zároveň je i biosférickou rezervací.\n\nOstrovy se nachází v biogeografickém regionu tzv. Wallacey - přechodovém území mezi orientální a australskou oblastí. Na většině kopcovité pevniny se rozléhají savany s xerofytickými zástupci flóry. V menší míře zde rostou i monzumové tropické lesy a mangrovy. Oblast národního parku patří k nejsušším v Indonésii, roční srážkový úhrn se pohybuje od 800 mm do 1000 mm. Monzunové období trvá od listopadu do březnu, suché období dubna do října. Průměrné teploty jsou v rozptylu mezi 17 °C a 34 °C.\n\nKromě varana zde žijí např. krysa komodská, makak jávský, oviječ skvrnitý, plazi kobra monoklová a 9 druhů z rodu scinkovitých, zmije řetízková a ptáci tabon Freycinetův, tabon oranžovonohý, zoborožík přílbový, kakadu žlutolící.\nVelmi botahý je podmořský život. Byl zde zaznamenán výskyt druhů jako např. dugong indický, plejtvák obrovský, plejtvák myšok, keporkak, vorvaň obrovský, žralok obrovský, žralok bělocípý, žralok černoploutvý, krokodýl mořský, kožatka velká, kareta pravá, kareta zelenavá a kareta obrovská. Rostou zde i mořské korály.\n"}
{"id": "296161", "url": "https://cs.wikipedia.org/wiki?curid=296161", "title": "1. česká hokejová liga 2000/2001", "text": "1. česká hokejová liga 2000/2001\n\n1. česká hokejová liga 2000/2001 byla 8. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Osm nejlepších týmů postoupilo do play-off, které se hrálo na 3 vítězné zápasy. Vítěz finále play off postoupil do baráže o extraligu s nejhorším extraligovým celkem.\n\nTýmy, které skončily na 9. až 14. místě, hrály dvoukolově o udržení. Do skupiny o udržení se započítávaly všechny výsledky ze základní části. Nejhorší dva celky této skupiny musely svoji prvoligovou příslušnost hájit v pětičlenné baráži o první ligu, do které postoupily nejlepší tři týmy play off 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nChomutov postoupil do baráže o extraligu, ve které narazil na tým HC Becherovka Karlovy Vary. V baráži ale prohrál 2:4 na zápasy, a tak zůstal v 1. lize i pro další sezonu.\n\n\nVzhledem k tomu, že již bylo o postupujících rozhodnuto, tak se zbývající utkání mezi Mostem a Jičínem nehrálo.\n\nTýmy Ytongu Brno a Ústí nad Labem se udržely v 1. lize i pro další ročník.\n"}
{"id": "296166", "url": "https://cs.wikipedia.org/wiki?curid=296166", "title": "Mlynařík dlouhoocasý", "text": "Mlynařík dlouhoocasý\n\nMlynařík dlouhoocasý (\"Aegithalos caudatus\") je malý druh pěvce z čeledi mlynaříkovitých (Aegithalidae).\n\nDorůstá délky 13–15 cm, v rozpětí křídel měří 16–19 cm a váží 6–8 g. Má zavalité tělo a nápadně dlouhý stupňovitý ocas, který měří 6–10 cm. Svrchu je převážně černý s vínovým zbarvením na hřbetě, spodinu má bílou, šedou nebo narůžovělou, zobák, oči i končetiny tmavé a ocas taktéž černý s výraznými bílými vnějšími okraji. Obě pohlaví jsou zbarvena stejně; mladí ptáci mají tmavé opeření po stranách hlavy. Ve střední Evropě se vyskytuje ve dvou poddruzích: mlynařík dlouhoocasý středoevropský (\"A. c. europaeus\"), který má nad okem silný tmavý pruh, a mlynařík dlouhoocasý severoevropský (\"A. c. caudatus\"), který má hlavu čistě bílou.\n\nČasto se ozývá, nejčastěji vysokým „sri-sri-sri“ nebo „sirr-sirr-sirr“. Zpěv je tichý, nevýrazný.\n\nVyskytuje se na rozsáhlém území Eurasie, přičemž východně zasahuje až po Kamčatku. V Evropě zcela chybí pouze na Islandu, v severní části Skandinávie a Skotských ostrovů, na Baleárech, Sardinii a Krétě. Většina populací je stálých, některé severské však na zimu migrují na krátkou vzdálenost.\n\nVe střední Evropě žije nejhojněji ve světlých vlhkých listnatých nebo smíšených lesích s hustým podrostem. Zvláště v zimě se pak často vyskytuje také v parcích a zahradách.\n\nV České republice hnízdí v počtu 55 000–110 000 párů od nížin po 1400 m n. m. Jeho početnost na našem území v posledních letech mírně klesá.\n\nMimo hnízdní období žije v menších hejnech až o 30 jedincích, obhajujících vlastní potravní teritorium. V zimě spolu ptáci i hřadují schouleni a těsně přitisknuti k sobě, což jim umožňuje větší odolnost vůči nízkým nočním teplotám. Děje se tak nejčastěji v hustých keřích 1–10 m nad zemí.\n\nJe velmi čilý a obratně šplhá i po velmi tenkých větvích. Živí se zejména hmyzem a pavouky, na jaře požírá též mladé pupeny a různé plody, v zimě i semena.\n\nPohlavně dospívá již na konci prvního roku života; je monogamní. Hnízdo stavějí oba dospělí ptáci, a to u kmenů nebo ve větvích stromů či keřů, obvykle ve výšce 1,5–6 m. Hnízdo je kompaktní uzavřená kulatá stavba se silnými stěnami, široká průměrně 9–18 cm a vysoká asi 11–25 cm. Boční vletový otvor, který v průměru měří 30 mm, je téměř vždy umístěn v horní části hnízda. Postaveno je zejména z mechů, lišejníků a pavučin, ale často i z jiných měkkých materiálů včetně peří, vlny nebo srsti.\n\nV jedné snůšce je 8–12 (vzácně i 5–16) světlých, jemně červenohnědě skvrnitých, 14,2 × 11,1 mm velkých vajec, na nichž sedí samice, které samec přináší potravu. Inkubační doba je 13–14 dní.\n\nS krmením mláďat často vypomáhá až 8 jiných dospělých mlynaříků. Mláďata hnízdo opouštějí po 14–18 dnech a dalších až 14 dnů jsou ještě krmena mimo ně.\n\nVe volné přírodě se dožívá obvykle 2–3 let.\n\n\n"}
{"id": "296169", "url": "https://cs.wikipedia.org/wiki?curid=296169", "title": "Národní park Ujung Kulon", "text": "Národní park Ujung Kulon\n\nNárodní park Ujung Kulon je chráněné území v Indonésii, v provincii Banten. Rozkládá se v nejzápadnější části ostrova Jáva (poloostrov Ujung Kulon), ostrově Panaitan a na přilehlých menších ostrůvcích Sundského průlivu. Rozloha parku je přibližně 1200 km² (z toho 64% připadá na pevninu a 36% na okolní moře). V roce 1991 se celý park společně s nedalekou rezervací ostrovů Krakatoy stal součástí světového přírodního dědictví UNESCO. Park je vysoce ceněný zejména díky faktu, že je posledním útočištěm kriticky ohroženého jávského nosorožce.\n\nNa území národního parku se zachoval mimo jiné biotop nížinného deštného lesa a pobřežních porostů mangrovů. Průměrný roční srážkový úhrn je 3250 mm, teploty mezi 25 °C a 30 °C.\n\nKromě nosorožce jávského, jehož populace čítá přibližně 60 jedinců, zde žijí např. druhy jako gibon stříbrný, hulman sundský, hulman jávský, hulman stříbrný, makak jávský, banteng jávský, levhart jávský a dhoul.\n"}
{"id": "296171", "url": "https://cs.wikipedia.org/wiki?curid=296171", "title": "Toužimský &amp; Moravec", "text": "Toužimský &amp; Moravec\n\nToužimský & Moravec je nakladatelství dobrodružné literatury pro mládež.\n\nNakladatelství vzniklo v roce 1933 spojením firem knihkupce Jana Toužimského (1898-1980) s tiskařem Jaroslavem Moravcem, bývalým redaktorem firmy J. R. Vilímek. Firma vydávala ve vysokých nákladech díla Karla Maye, příběhy letce Bigglese, sešity s příběhy Tarzana a další tituly populární literatury pro mládež. Kmenovým ilustrátorem byl Zdeněk Burian. Nakladatelství skončilo činnost při znárodnění v roce 1949.\n\nV roce 1990 obnovili potomci původních majitelů společný podnik s obdobnou vydavatelskou náplní. V roce 1992 byl podnik rozdělen mezi obě rodiny. Moravcové provozují dále nakladatelství pod původním jménem, zeť Jana Toužimského Miroslav Hrach založil vlastní firmu Hrach, značku T & M však používá také.\n\n"}
{"id": "296177", "url": "https://cs.wikipedia.org/wiki?curid=296177", "title": "William Thornton", "text": "William Thornton\n\nWilliam Edgar Thornton (* 14. dubna 1929 Faison, Severní Karolína, USA), je americký kosmonaut z programu Skylab a letů s raketoplány.\n\nPo základní a střední škole vystudoval univerzitu v Severní Karolíně (University of North Carolina ) a v roce 1952 zde získal titul inženýra fyziky. Pokračoval ve studiu dál a roku 1963 zde obhájil doktorát medicíny. Poté sloužil v americké armádě u letectva a odtud se dostal 2. srpna 1967 do šesté skupiny kosmonautů. Byl jmenován do podpůrných posádek letů Skylab 2, Skylab 3 a Skylab 4. Po ukončení tohoto programu se přeškolil na raketoplány. Oženil se (manželka Jennifer, rozená Fowlerová) a má dvě děti..\nKoncem léta roku 1983 se stal 127 kosmonautem Země, když na palubě raketoplánu Challenger odstartoval k misi STS-8 na oběžnou dráhu naší planety. Šestidenního letu se zúčastnila tato pětičlenná posádka: velitel Richard Truly, dále pak Daniel Brandenstein, Guion Bluford, Dale Gardner a William Thornton. Startovali z Kennedyho vesmírného střediska na mysu Canaveral a přistání bylo na žádost armády na základně Edwards v Kalifornii v noci kvůli plánovaným vojenským expedicím. V noci také vypustili indickou telekomunikační družici Instat 1B.\n\nPodruhé letěl za necelé dva roky ve stejném raketoplánu k sedmidennímu letu STS-51-B. Velitelem letu byl plk. Robert Overmyer, pilot plk. Frederick Gregory, dalšími v posádce byli dr. William Thornton , dr. Norman Thagard , dr. Don Lind, dr. Lodewijk van den Berg a dr. Taylor Wang. Na oběžnou dráhu sebou vynesli laboratoř Spacelab 3 a několik zvířátek. Start i přistání byly shodné, jako v předešlém letu.\n\n\nZ týmu kosmonautů NASA odešel 3. května 1994 ve svých 65 letech. Učil pak na texaské univerzitě (University of Texas) v Galvestonu budoucí lékaře, což ostatně zde i na jiných školách dělal s přestávkami i během své kosmonautické kariéry.\n\n"}
{"id": "296179", "url": "https://cs.wikipedia.org/wiki?curid=296179", "title": "Národní park Lorentz", "text": "Národní park Lorentz\n\nNárodní park Lorentz se nachází v indonéské provincii Papua. Se svou rozlohou 25 056 km je vůbec největším národním parkem v jihovýchodní Asii (definice dle politického zařazení Indonésie mezi asijské státy). Nejvyšším bodem parku je vrchol Puncak Jaya (4 884 m n. m.), který je zároveň nejvyšším bodem kontinentu Austrálie a Oceánie a je součástí tzv. Koruny planety. V roce 1999 se celý park stal součástí světového dědictví UNESCO. V těsné blízkosti západní hranice parku se nachází rozlehlý měděný a zlatý důl Grasberg, který způsobuje značné ekologické škody. Park je ohrožován nelegálním odlesňováním, těžařstvím a divokou výstavbou.\n\nNa území parku žije několik kmenů původního obyvatelstva – Asmatové, Amungme, Nduga, Dani, Ngalik, Nkai, Kamoro a Sempan.\n\nPark je jedinečný mimo jiné i proto, že zahrnuje řadu různých ekosystémů v různých nadmořských výškách – od plochy moře, mangrovů a sladkovodní bažiny, přes nížinný i horský tropický les až k tundře a ledovcům ve vrcholových partiích. Srážkový úhrn v nížinné části parku se pohybuje mezi 3 150 a 4 100 mm za rok, v horách pak mezi 3 500 a 5 000 mm za rok. Průměrné roční teploty na jihu (nížinná část) jsou mezi 29−32 °C, zatímco v horské oblasti jsou pod bodem mrazu.\n\nMezi zástupce rozmanité fauny ostrova Nová Guinea patří např. druhy: ježura australská, paježura Bruijnova, vakoveverka velkoocasá, klokan dingiso, klokan Doriův, kunovec novoguinejský. V parku bylo napočítáno na 650 ptačích druhů (např. kasuár přílbový, korunáč novoguinejský, tricha orlí, kachna krahujková, rajka žlutolaločnatá) a 320 druhů plazů (například karetka novoguinejská, krokodýl mořský, krokodýl novoguinejský). Zdejší fauna a flora však nebyly dosud dostatečně zmapovány.\n"}
{"id": "296186", "url": "https://cs.wikipedia.org/wiki?curid=296186", "title": "Agnes Skinnerová", "text": "Agnes Skinnerová\n\nAgnes Skinnerová je fiktivní postava z amerického animovaného seriálu Simpsonovi.\n\nAgnes je postarší vdova, adoptivní matka ředitele springfieldské základní školy Seymoura Skinnera. Byla jednou z prvních postav, které se v seriálu objevily. Poprvé se objevila v epizodě \"Kyselé hrozny sladké Francie\", tehdy ještě jako přátelská stará dáma. Později se její chování změnilo v zatrpklou paní, která nemá nikoho, včetně svého syna, ráda. Její křestní jméno prozradil Inspektor Chalmers až v 7. sérii, v epizodě \"Udavač Bart\". Do té doby se jí říkalo \"paní Skinnerová\". .\n\nJejím zvykem je ostré ovládání Seymoura, se kterým zachází jako s malým dítětem. Nenechá mu žádnou příležitost ke schůzkám s jeho přítelkyní Ednou Krabappelovou, ani s ženami celkově.\n\nVe volném čase ráda fotografuje koláče a dokonce vlastní celé album fotografií koláčů, ačkoliv sama koláče ráda nemá. Každý pátek večer má se synem večer siluet. Navzájem si fotí své siluety hlavy na stěně. Je členem spolku Veselá červená rajčátka, který se pokusí ukrást panu Burnsovi jedno z jeho drahokamových velikonočních vajíček.\n\nJejí manžel sloužil během 2. světové války spolu s Abem Simpsonem a zemřel při převržení loďky při oslavách dne veteránů. Nosí paruku.\n\nSkutečný Seymourův otec je voják, do kterého se zamilovala na podzim roku 1951, ale on poté odjel do Koreje. Ona příští rok soutěžila na olympijských hrách v Helsinách v roce 1952 v disciplíně skok o tyči. Už byla v 9. měsíci těhotenství a zrovna ve chvíli, kdy se přenášela přes tyč, ji Seymour kopnul, shodil tak tyč, ona prohrála a už mu to nikdy neodpustila.\n\nV epizodě \"Ředitel Skinner a seržant Skinner\" se do Springfieldu z války vrací Agnesin biologický syn, skutečný Seymour Skinner. Armin Tamzarian, jak se skutečně jmenoval, odjíždí do Capitol City. Agnes je ale rozčarovaná ze života s \"novým\" synem a odjíždí do Capital City, kde za svého syna přijímá zpět Armina Tamzariana. Spolu s dalšími obyvateli Springfieldu, kteří si oblíbili Tamzariana, přiváže skutečného Seymoura Skinnera k vagónu nákladního vlaku odjíždějícího ze Springfieldu a všichni pak přísahají, že o pravém Seymourovi již nikdy nebudou hovořit.\n\nV epizodě \"Náhlá srdeční příhoda\" má milostný poměr s Komiksákem.\n\nSoutěžila v curlingu na Zimních olympijských hrách v roce 2010.\n"}
{"id": "296188", "url": "https://cs.wikipedia.org/wiki?curid=296188", "title": "Robert C. Cooper", "text": "Robert C. Cooper\n\nRobert C. Cooper (* 14. října 1968, Toronto, Ontario, Kanada) je kanadský scenárista a producent. Byl vedoucím produkce seriálu \"Hvězdná brána\" a jeho spin-offu \"\", jejímž je zároveň spoluautorem. Je také spoluautorem dalšího spin-offu \"\".\n\nNa svém autorském kontě má mnoho epizod \"Stargate SG-1\" a \"Atlantis\", které se stále drží na vrcholu popularity fanoušků.\nPro seriál \"Stargate Universe\" napsal většinu námětu právě on.\nZároveň vymyslel rasu Antiků, stavitelů hvězdných bran a téma aliance čtyř ras: Antiků, Furlingů, Noxů a Asgardů, přičemž poslední dvě rasy vzešly z per Harta Hansona a Katharyny Powers.\n\nCooper se stal asistentem vedoucího produkce ve čtvrté řadě SG-1 a vedoucím produkce v páté sezoně.\nV epizodě Wormhole X-Treme (\"Seriál Červí díra\" - parodie seriálu sama na sebe) páté řady, kde si zahrálo vícero autorů seriálu (např. Peter DeLuise) představovala jeho postava producenta tohoto seriálu. Jednalo se o takový jeho medailonek.\n\nV několika dalších epizodách najdeme jako vedlejší postavy Cooperovu ženu a dceru.\n\n"}
{"id": "296191", "url": "https://cs.wikipedia.org/wiki?curid=296191", "title": "Matteo Civitali", "text": "Matteo Civitali\n\nMatteo Civitali (5. května 1436, Lucca – 12. října 1501, Lucca) byl italský sochař, architekt a malíř, vůdčí umělecká osobnost rané renesance v Lucce. Vyučil se ve Florencii, kde byl jeho styl ovlivněn Antoniem Rossellinem a Minem da Fiesole.\n\nVytvořil sochařskou výzdobu (\"Adam a Eva\", \"Abraham\", \"Zachariáš a Alžběta\") kaple kostela San Giovanni Battista v Janově.\n\nV katedrále San Martino v Lucce byla podle jeho návrhu postavena v hlavní lodi kaple Tempietto s oktagonálním půdorysem a náhrobek Pietra da Noceta. V lucckém kostele San Michele in Foro je umístěna jeho socha \"Madona s dítětem\".\n"}
{"id": "296193", "url": "https://cs.wikipedia.org/wiki?curid=296193", "title": "Hanka", "text": "Hanka\n\nHanka může být:\n\n"}
{"id": "296200", "url": "https://cs.wikipedia.org/wiki?curid=296200", "title": "Meta Sudans", "text": "Meta Sudans\n\nMeta Sudans („Ronící Meta“) byla obrovská kónická fontáná, postavená v antickém Římě mezi lety 89 a 96 n. l. za vlády císaře Domitiána z dynastie Fláviovců (vládl 81-96). \n\nFontána stála hned vedle ohromného fláviovského amfiteátru, známého od středověku jako Koloseum. Její rozměry byly impozantní, tyčila se do výšky 17 metrů (průměr dolní základny byl 16 metrů a hloubka „bazénu“ 1,4 m). Stavba byla silně poškozena již ve středověku a její zbytky kompletně odstraněny Mussolinim, který v roce 1936 nechal na jejím místě postavit dopravní okruh kolem Kolosea. \n"}
{"id": "296203", "url": "https://cs.wikipedia.org/wiki?curid=296203", "title": "Vlast", "text": "Vlast\n\nVlast (starším označením otčina) je země narození, ke které cítíme sympatie a chováme ji v jisté úctě. Latinské slovo \"patria\" (otčina) dalo vzniknout slovu patriot a patriotismus, které zdůrazňuje lásku ke své zemi až po její vynášení nad jiné, což je znakem nacionalistických radikálů. Německé \"Vaterland\", které hojně používal nacismus, se tak stalo synonymem extrémní úcty.\n\nJiné verze jsou \"domovina\" či \"matčina\" (ženský rod) - například „Matka Rus“ či metropole („mateřské město“). Na Slovensku ale i \"dedovizeň\" či \"babovizeň\", jako dědictví po prarodičích.\n\n"}
{"id": "296205", "url": "https://cs.wikipedia.org/wiki?curid=296205", "title": "Moby", "text": "Moby\n\nMoby, vlastním jménem Richard Melville Hall (* 11. září 1965 New York, USA), je americký skladatel, zpěvák, DJ, hudební producent, fotograf a aktivista za práva zvířat.\n\nNarodil se v New Yorku, kde řadu let žil. Přezdívku Moby mu po narození rodiče dali podle románu \"Bílá velryba\" (anglicky \"Moby Dick\") od Hermana Melvilla, jeho praprapraprastrýce.\n\nJe známý též jako Voodoo Child, Barracuda, Brainstorm, UHF, The Brotherhood, DJ Cake, Lopez, Mindstorm, Schaumgummi, Pippy Baliunas a Moby & The Void Pacific Choir.\n\nDo popředí světového zájmu se dostal v roce 1999 po vydání alba \"Play,\" a to především díky singlům „Why Does My Heart Feel So Bad?“ a „Porcelain“. Deska byla dvakrát platinová, prodalo se jí devět milionů kopií. Na úspěch navázal alby \"18\" a \"Hotel\".\n\n2. března roku 2018 bylo vydáno nejnovější album \"Everything Was Beautiful, and Nothing Hurt\", jež získalo převážně kladné recenze.\n\nRichard Melville Hall se narodil v Harlemu v New Yorku. Jeho matka Elizabeth McBrideová byla zdravotní sestřička, zatímco otec James Frederick Hall pracoval jako profesor chemie. Otec Richardovi zemřel, když mu byly pouhé dva roky. Se svou matkou vyrůstal v Darienu v Connecticutu.\n\nV mládí hrál na kytaru a byl členem několika kapel – Ultra Vivid Scene, punkové The Vatican Commandos a anarchistické Flipper. Poté, co se koncem osmdesátých let stal dýdžejem, jeho popularita strmě rostla. Jeho první úspěšný singl „Go“ se dostal do Top 10 ve Velké Británii, známé byly také skladby „Drop a Beat“ a „Next Is the E“. Během této doby mu u vydavatelství Instinct Records vyšla celkem tři alba – \"Moby\", \"Early Underground\" a \"Ambient\".\n\nPo úspěchu přešel k věhlasnějším firmám – v Evropě vydával u společnosti Mute Records, v USA pak u labelu Elektra. Čtvrté album s názvem \"Everything Is Wrong\" mělo nečekaný ohlas – v roce 1995 získalo od MTV ocenění „album roku“ a velice vřele ho přijali jak fanoušci, tak kritici. Deska poprvé obsahovala hudbu nejednoho žánru: prvky house, hardcore, rock, ambient, punk i jungle.\n\nV lednu 1996 vydal remixové album \"Everything Is Wrong – DJ Mix Album\", o šest měsíců později pak sedmipísňovou nahrávku \"The End of Everything\", tentokrát však ne pod pseudonymem Moby, ale jako Voodoo Child.\n\nJeště více kontroverzní než album \"Everything Is Wrong\" je následující \"Animal Rights\". Techno nahradil hard rock a sám Moby se navíc ujal zpěvu. K nejznámějším písním z této desky patří „Come On, Baby“ a „That's When I Reach for My Revolver“. V limitované edici vyšel v Británii \"Little Idiot\", album jednoduché symfonické a instrumentální hudby.\n\nZ jeho diskografie je zřejmě nejvíce kritizováno kompilační album \"I Like to Score\", které vyšlo v roce 1997. Na albu se nachází ústřední píseň k bondovce \"Zítřek nikdy neumírá\" nebo píseň „Go“, která vychází ze seriálu \"Městečko Twin Peaks\".\n\nVrcholem jeho tvorby je album \"Play\", na kterém Moby pracoval celých dvanáct měsíců. Obsahuje taneční písně s prvky černošské hudby ze začátku dvacátého století, hip hopu i instrumentální hudby. Základy mnoha písní tvoří nahrávky pořízené folkloristou a zpěvákem Alanem Lomaxem a jeho otcem Johnem Alanem někdy ve 30. a 40. letech především v trestaneckých táborech a věznicích. Moby v některých písních i sám zpívá a bubnuje.\n\nMobyho první sólové vystoupení bylo sledováno i hudebníkovým budoucím dlouholetým manažerem Erickem Härleem, který tuto příležitost později popsal na \"HitQuarters\" slovy: „Hudba byla úžasná, ovšem ta show byla prošpikována technickými nehodami. To na mě jakýmsi zvláštním způsobem zapůsobilo a zaujalo mě.“\n\nMoby své první singly vydal pod Instinct Records pod různými pseudonymy, například Barracuda, Brainstorm či UHF. Jeho první singl byl komerční neúspěch; rapová nahrávka s vokály Jimmyho Macka s názvem \"Time's Up\", představující několik remixů a stopy remixingu. Prodáno bylo jen velmi málo kopií.\n\nJeho první singl pod pseudonymem Moby se jmenoval \"Mobility\", ale byla to právě strana B, „Go“, čím Moby dokázal poprvé opravdu prorazit. Mix této písně, „Woodtick Mix“, používající prvky z hudebního motivu ze seriálu \"Městečko Twin Peaks\", se dostal v říjnu 1991 do britského žebříčku deseti nejlepších popových písní a zařídil tak Mobymu jeho první vystoupení v oblíbené televizní show „Top of the Pops“. V roce 1992 vydal své eponymní album \"Moby\". Dalšími z jeho singlů v letech 1992 a 1993 byly „Next Is the E“, „Thousand“ (s tempem tisíc úderů za minutu) a „Voodoo Child“.\n\nV letech 1991 a 1992 remixoval písně od The B-52's, The Prodigy, Orbital, Erasure, Michaela Jacksona a Ten City. Také poskytl rap pro nahrávku zvanou „Curse“ od skupiny Recoil.\n\nRoku 1993 se Moby spojil s Mute Records a vydal EP s názvem \"Move\". To jej opět dostalo do „Top of the Pops“.\n\nNásledně v roce 1995 vydal své první album u Mute Records, \"Everything Is Wrong\". První kopie z Velké Británie a Německa vyšly se speciálním bonusovým instrumentálním CD zvaném \"Underwater\", které obsahovalo pět ambientních skladeb o celkové délce 43 minut.\n\n\"Everything Is Wrong\" si brzy získalo přízeň kritiky (časopis \"Spin\" jej nazvalo „Albem roku“) a oslavilo několik komerčních úspěchů. Roku 1996 vytvořil Moby pro tento nevídaný úspěch dvojité album \"Everything Is Wrong – Mixed and Remixed\".\n\nZklamaný z nedostatku zpětné vazby od hudebních médií, která usilovala o zahrnutí umělcovy nové elektronické hudby a odmítala jej brát příliš vážně, se Moby rozhodl v roce 1996 vydat punk rockové album \"Animal Rights\". Obsahovalo cover verzi písně „That's When I Reach for My Revolver“ od skupiny Mission of Burma a bylo následováno turné se skupinami Red Hot Chili Peppers a Soundgarden. Singl „Come On Baby“ z \"Animal Rights\" byl třetí Mobyho skladbou v „Top of the Pops“. Byl odlišný svým agresivním vizuálem i zvukem. Je ironií, že jakmile se Moby rozhodl změnit směr, elektronická hudba, se kterou začal a odešel od ní, začala získávat popularitu a uznání u umělců jako The Chemical Brothers a The Prodigy. Téhož roku Moby přispěl písní „Republican Party“ do benefičního alba \"\", produkovaného neziskovou společností Red Hot Organization, která bojuje proti AIDS.\n\nDle manažera Ericka Härleho album téměř zničilo Mobyho kariéru, protože nový směr nejenže nechal chladnými nezaujatá média i značně prořídlou řadu stálých fanoušků, ale také způsoboval zmatek mezi lidmi, kteří nevěděli, za jaký typ umělce mají Mobyho vlastně považovat. Härle uvedl: „Mobymu se podařilo přebít všechnu svou dobrou práci z dřívějších dob a teď zápasíme o sebemenší uznání. V očích mnoha lidí v tomto oboru se stal ‚zastaralým‘.“\n\nV roce 1997 Moby vydal \"I Like to Score\", kolekci svých skladeb použitých ve filmech. Mezi těmito nahrávkami byla nová verze „The James Bond Theme“, použitá v bondovce \"Zítřek nikdy neumírá\", a „New Dawn Fades“, cover verze originální skladby od skupiny Joy Division, která se objevila bez vokálů ve filmu \"Nelítostný souboj\" od Michaela Manna.\n\nMoby se objevil jako speciální host v epizodě animovaného seriálu \"Space Ghost Coast to Coast\", kde je Space Ghost posedlý kletbou Kintavé.\n\nV roce 1999 vydal Moby album \"Play\". Zpočátku mělo jen nevýrazný prodej, ale nakonec se za rok prodalo po celém světě přes deset milionů desek. Každá píseň v albu byla mezinárodně licencována pro různé filmy, reklamy a TV pořady, ale i pro nezávislé filmy a neziskové organizace. Moby se s tímto albem dostal do „Top of the Pops“ hned třikrát. \"Play\" obsahuje mixy písní z nahrávky Alana Lomaxe \"Sounds of the South: A Musical Journey From the Georgia Sea Islands to the Mississippi Delta\". Pro píseň „Natural Blues“ Moby zmixoval skladbu z Lomaxovy kompilace \"Sounds of the South\" „Trouble So Hard“, nazpívanou Verou Hallovou.\n\nRoku 2000 přispěl Moby svou písní „Flower“ do filmu \"60 sekund\".\n\nV červenci 2001 vyšlo DVD \"Moby: PlaytheDVD\", produkované Mobyy a Jeffem Rogerse,m které bylo v roce 2002 nominováno na cenu Grammy Award. DVD obsahovalo různé sekce: „Live on TV“, většinu vidoklipů z alba (vyjma „South Side“ s Gwen Stefani), „Give An Idiot a Camcorder“ (Mobymu byla dána kamera a nahrávku později sestříhala Tara Bethune-Leamenová) a osmdesátiosmiminutový „Mega Mix“ všech remixů obsažených v albu. „Mega Mix“ byl doprovázen vizuály vytvořenými v Torontu v Crushi pod vedením režisérky Kathi Prosserové.\n\nRoku 2002 vydal Moby album \"18\", jež získalo zlatá a platinová ocenění ve více než třiceti zemích světa a prodalo se ho přes čtyři miliony kopií. Moby se zmíněnými dvěma alby, \"Play\" a \"18\", vystupoval po světě, a odehrál v průběhu čtyř let přes 500 koncertů.\n\nV roce 2001 založil mobilní Area One Festival, jenž představoval rozmanitou škálu hudebních žánrů. Na festivalu vystupovali umělci jako jsou OutKast, New Order, Incubus, Nelly Furtado, Paul Oakenfold, i samotný Moby. Na turné Area2 (2002) se představili David Bowie, Moby, Blue Man Group, Busta Rhymes a Carl Cox.\n\nBěhem několika dalších let napsal Moby se Sophie Ellis-Bextorovou píseň „Is It Any Wonder“, zremixoval počiny Beastie Boys, Davida Bowieho, Nase a Metalliky, jako spoluautor a producent se podílel na skladbě „Early Mornin“ pro čtvrté studiové album Britney Spears \"In the Zone\" a spolupracoval s Public Enemy na písni „Make Love, Fuck War“, kterou vydal ještě před prezidentskými volbami ve Spojených státech v roce 2004. Mobyho píseň „Extreme Ways“ byla použita ve filmech o agentu Jasonu Bourneovi.\n\nV roce 2003 byl Moby hlavní hvězdou na jevišti \"Pyramid\" v Glastonbury.\n\nV roce 2005 Moby vydal album \"Hotel\" pod vydavatelstvím Pacha. Místo toho, aby se spoléhalo jen na vzorky vokálů, všechny zpěvy a instrumentály byly natočeny živě ve studiu, a to Mobym a vokalistkou Laurou Dawn. \"Hotel\" zahrnoval dva z Mobyho největších evropských hitů, „Lift Me Up“ a „Slipping Away“, které byly oba dva evropskou jedničkou v rámci singlů. Britská stanice ITV použila speciálně zremixovanou verzi „Lift Me Up“ pro reportážní hudbu u Formule 1.\n\nV roce 2006 přijal nabídku ujmout se soundtracku pro film \"Southland Tales\" od Richarda Kellyho, očekávaný roku 2007, protože byl fanouškem Kellyho předchozího filmu \"Donnie Darko\".\n\nMoby se v roce 2007 rozhodl se svými přáteli Laurou Dawnovou, Daronem Murphym a Aaronem A. Brooksem založit rockovou skupinu The Little Death. The Little Death vydala své album v roce 2010. Roku 2008 Moby vydal \"Last Night\", eklektické album elektrotaneční hudby inspirováno nocí strávenou venku v newyorské čtvrti Lower East Side. Mezi singly z \"Last Night\" patří například „Alice“, „Disco Lies“, „I Love to Move in Here“ nebo „Ooh Yeah“. Album bylo zpracováváno v Mobyho domovském studiu v newyorském Manhattanu a představovalo množství hostujících zpěváků zahrnujících Wendy Starlandovou, Grandmastera Caze, Sylviu ze skupiny KUDU, British MC Aynzli a Nigerian 419 Squad.\n\nOd roku 2007 do 2008 Moby provozoval řadu newyorských klubových akcí zvaných \"Degenerates\".\n\nV listopadu roku 2008 Moby v rozhovoru s SuicideGirls uvedl o novém albu, které mělo přijít: „Chci udělat opravdu emoční, pěknou nahrávku. Netuším, zda uspěji, ale mým cílem je vytvořit něco velmi osobního, velmi melodického, velmi krásného.“ 14. dubna 2009 Moby potvrdil, že album vyjde 30. června. „Album jsem nahrál ve svém studiu v Lower East Side, ačkoliv ‚studio‘ vždy zní jako příliš velkolepý název pro tu spoustu vybavení nacpaném v malé ložnici. V minulosti jsem již pracoval ve velkých i malých studiích, ovšem toto album jsem chtěl udělat sám doma,“ říká Moby ve svém deníku. „Na albu jsem začal pracovat zhruba před rokem a mou hnací silou bylo vyslechnutí proslovu Davida Lyncheho na britském BAFTA. David mluvil o kreativitě a o tom, parafrázuji, ‚že kreativita sama o sobě a bez žádných tržních nátlaků je dobrá a v pořádku‘. Vypadá to, že kreativita až příliš mnoha umělců, hudebníků nebo spisovatelů je ovlivněna tím, jak dobře s tím naloží v obchodnictví, jak velký tržní podíl to znamená a kolik peněz jim to vynese. Při vytváření této nahrávky jsem se zaměřil na vytvoření něčeho, co bych miloval, aniž bych se příliš zabýval skutečností, jak bude výsledek přijímán na trhu. A výsledkem je album, které je mírnější, melodičtější, truchlivější a osobnější než všechny nahrávky, co jsem kdy v minulosti vytvořil.“ Album bylo pojmenováno \"Wait for Me\" a vyšlo v červnu 2009.\n\nMoby a David Lynch diskutovali o průběhu nahrávání alba na Lynchovu online kanálu \"David Lynch Foundation Television Beta\". Video k prvnímu singlu z alba s názvem „Shot in the Back of the Head“ bylo režírováno Lynchem. Singl byl k dispozici ke stažení zdarma na Mobyho oficiálních stránkách.\n\n\"Wait For Me\" bylo mixováno Kenem Thomasem, který předtím dělal producenta některým albům skupiny Sigur Rós. Moby o něm prohlásil: „Mixování s Thomasem bylo velmi pěkné, protože je otevřený vyzkoušení čehokoliv – jako třeba zaznamenávání starého rozbitého bakelitového rádia skrz jakési staré rozbité efektové pedály, jen aby viděl, jak to bude znít. V albu je výsledný zvuk přítomný ve formě pětačtyřicetisekundové skladby s názvem ‚Stock Radio‘. A jako ‚geekové‘, technicky mimo, jsme záznam mixovali čistě pomocí analogových zařízení v pravém stereu, podobně jako se mixovala hudba v pozdních šedesátých letech. A některé písně, jak sám za sebe mohu říct, znějí se sluchátky fantasticky...“\n\nPo tom, co byly v červenci sníženy finanční prostředky pro oběti domácího násilí, Moby daroval mezi 75 000 a 100 000 dolary na pomoc těmto osobám. K tomu mu posloužily zisky z nastávajících vystoupení v Kalifornii v San Diegu, San Franciscu a Los Angeles. Moby dále vystupoval jako hlavní hvězda v australském Falls Festivalu roku 2009 a také na ostatních \"Sunset Sounds\" festivalech.\n\nDne 22. února 2010 Moby vyhlásil UGC soutěž s \"Genero.TV\", vyzívajíc fanoušky k vytvoření videoklipu, jenž bude celosvětově sloužit jako oficiální videoklip pro nadcházející singl „Wait for Me“, poslední ze stejnojmenného alba. 19. dubna Moby vybral vítězný videoklip z 500 možných „na základě tvořivosti, hodnoty produkce, pojetí a míry obsaženého humoru“. Videoklip, který napsal a režíroval Nimrod Shapira z Izraele, zachycuje příběh dívky, jež se rozhodne pozvat Mobyho do svého života. Snaží se tak učinit knihou s názvem \"How to Summon Mobyː Guide for Dummies\" (\"Jak přivolat Mobyho: Návod pro hlupáky)\", se kterou musí podstoupit deset bizarních a komických kroků, z nichž každý je poctou nějakému jinému Mobyho videoklipu. Singl vyšel 4. května 2010.\n\nV lednu 2010 Moby oznámil, že začal pracovat na svém dalším albu. 15. února 2011 pak upřesnil, že album, pro něž zvolil jméno \"Destroyed\", „bude více akustické a méně elektronické než ta před ním“. Vydáno bylo téhož roku 16. května, následováno fotoalbem se stejným názvem.\n\n„Po hudební stránce,“ řekl, „je to velmi melodické, atmosférické a elektronické, ale kdybych to měl shrnout, popsal bych to slovy ‚porouchaná melodická elektronická hudba pro prázdná velkoměsta ve dvě hodiny v noci‘.“ Obal alba, které bylo vydáno s novou informací, byl pořízen na Letišti LaGuardia. Je na něm obrázek s cedulí s nápisem „destroyed“, což je část fráze „All unclaimed baggage will be destroyed.“ – „Všechna nevyzvednutá zavazadla budou zničena.“.\n\nAlbum se skládá z patnácti skladeb, jedna z nich, „Rockets“, dříve působila ve sbírce \"The Night In NYC\". Společně s oznámením o albu přišlo vydání EP \"Be the One\", jež obsahoval tři skladby z \"Destroyed\". EP bylo zadarmo pro ty, kteří se podepsali na jeho poštovní adresář. Pro další singl dal Moby na své oficiální stránky hlasování pro fanoušky o tom, který singl má vyjít jako další, a stal se jím „Lie Down in Darkness“.\n\n30. srpna Moby opět požádal fanoušky o výběr třetího singlu, tentokrát bez hlasování. Po tomto oznámil příštího dne přes svůj Twitter, že jako další vyjdou singly \"After\" a \"The Right Thing\".\n\n30. dubna 2012 vydal \"Destroyed Remixed\", dvě CD limitované edice, jež obsahovala sbírku remixů písní z alba. Vydání zahrnovalo také tři nové exkluzivní remixy od interpretů Davida Lynche, Holy Ghost! a System Divine a představovalo zbrusu nový třicetiminutový záznam od Mobyho s názvem „All Sides Gone“. Tento počin byl popisován jako „eklektický mix od několika z nejvíce vzrušujících a nejzajímavějších umělců a DJů moderní hudby“.\n\nMezi únorem a srpnem 2013 Moby na Wanderlust Festival, jenž zahrnoval též rozličné akce na Hawaii, ve Vermontu, Kalifornii a Coloradu ve Spojených státech a v mezinárodním měřítku v Kanadě a Chile, předvedl svou akustickou i DJskou tvorbu. Taktéž jednou vystopil v Asii, a to na festivalu 1 World Music Festival in Singapore. Později téhož roku, v dubnu na prestižním Coachella Festivalu, zahrál dva 75minutové DJ sety, které představovaly vizuální spolupráci s NASA v podobě unikátních obrázků z vesmíru promítaných během představení na obrazovkách. Následovalo květnové DJ představení na Movement Detroit Festivalu.\n\nPro Record Store Day 2013 Moby vydal sedmipalcovou nahrávku nazvanou „The Lonely Night“, kterou představil bývalý vokalista skupiny Screaming Trees Mark Lanegan. Doprovodné video vytvořil Colin Rich, o kterém Moby uvedl: „Jsem skutečně nadšený, že je toto hudební video vytvořené takovým špičkovým režisérem; cítím, jak dokonale se ty pomalé, bohaté a malátné záběry pouště k písni hodí.“ Nahrávka následně vyšla ke stažení ještě s remixy od Photeka, Gregora Theshera, Freeschy a Mobyho samotného.\n\nV červenci Moby oznámil, že vydá nové album s názvem \"Innocents\". Album bylo sepisováno a nahráváno v předešlých osmnácti měsících a vyšlo v říjnu. Bylo nahrávané v Mobyho bytě a představuje několik hostujících vokalistů, podobně jako u několika předchozích alb, například \"Play\", \"18\" nebo \"Wait For Me\". Stejně jako u alba \"Destroyed\", i zde byly všechny fotografie utvářející výtvarnou stránku alba pořízené samotným Mobym. První oficiální singl z alba se jmenuje „A Case for Shame“, objevuje se zde ovšem i dříve vydaná skladba „The Lonely Night“. Produkci alba provedl držitel Grammy Award Mark „Spike“ Stent. Po vyhlášení castingu k hudebnímu videu, jenž měl za cíl najít „obézní rychlosportovní cyklisty, nahé duchy na kolečkových bruslích a jednoho S&M pokroucence zběhlého v rytmické gymnastice“, bylo v srpnu uveřejněno, že dalším singlem bude „The Perfect Life“, který představil Wayne Coyne.\n\n1. září Moby vystoupil s DJ setem v Las Vegas, následně odletěl do Austrálie, aby mohl 19. září vystoupit v soukromé show v Sydney. Potom DJoval k desátému výročí Decibel Festivalu v Seattlu. Následně se vrátil do Los Angeles na vystoupení 3. až 5. října na třech show na Fonda Theatre za účelem propagace alba; jednalo se o jeho jediná „full live“ vystoupení za rok 2013 a 2014. Moby jako důvod pro to, že po vydání tohoto alba cestoval a vystupoval tak málo, uvedl následující: „Když jezdím na turné, musím neustále někde posedávat – v autech, na letištích, v hotelech... A když takto někde nestále posedávám, nemohu trávit svůj čas tvořením hudby. A to je vlastně vše, co chci v životě dělat – zůstat doma a tvořit hudbu. Proto tedy pouze tři vystoupení.“ Připustil však možnost, že se k cestování kolem světa někdy v budoucnu vrátí.\n\nV září 2016 Moby ohlásil nové album s názvem \"These Systems Are Failing\". Vydáno bylo 14. října 2016, a to pod jménem Moby & The Void Pacific Choir. V oznámení o vydání alba byl zahrnut též jeho první oficiální singl „Are You Lost in the World Like Me?“. Video pro tuto skladbu vytvořil animátor Steve Cutts a pojednávalo o závislosti na mobilních telefonech a vyhrálo Webby Award pro rok 2017. Dříve téhož roku byla veřejnosti zpřístupněna první skladba z tehdy ještě nejmenovaného nového alba nazvaná „Don't Leave Me“, a to ve stejnou dobu jako oznámení o Circle V Festivalu – veganském festivalu vytvořeném Mobym, který se konal 23. října v Los Angeles a zahrnoval jeho jediný živý výstup za rok 2016.\n\nO necelý rok později (červen 2017) vydal další album pojmenované \"More Fast Songs About the Apocalypse\". Bylo dostupné zadarmo online.\n\n11. prosince 2017 Moby v rozhovoru časopisu Billboard uvedl, že 2. března 2018 přijde s novým albem inspirovaným trip hopem, \"Everything Was Beautiful, and Nothing Hurt\". V lednu 2018 vydal dva hudební klipy písní z alba, 26. února i třetí. Singl „This Wild Darkness“ na svém twitteru popsal následovněː \"[je jako] existenciální rozhovor mezi mnou a evangelickým sborem. Já mluvím o svém zmatení a sbor odpovídá s touhou a nadějí.\"\n\nMoby bydlí v Los Angeles. Po smrti Garyho Gygaxe o sobě Moby uvedl, že je jednou z těch celebrit, které patří mezi bývalé hráče hry \"Dungeons & Dragons.\" V červnu 2013 se Moby ukázal s dalšími celebritami ve videu podporujícím Chelseu Manningovou.\n\nV lednu 2018 uvedl, že byl osloven přáteli ze CIA a skrz sociální média má šířit tvrzení o tajné dohodě mezi Trumpem a Ruskem.\n\nMoby je zatvrzelý vegan a podporuje boj za práva zvířat. Jeho prvotinou jakožto spisovatele byl v červnu 2010 svazek \"Gristle: From Factory Farms to Food Safety (Thinking Twice About the Meat We Eat)\" – sbírka esejí sepsaná lidmi z potravinářského průmyslu. V Los Angeles založil veganskou restauraci \"Little Pine\", která byla otevřena 20. listopadu 2015. Provozuje ji on osobně.\n\nV březnu 2016 Moby podpořil kampaň #TurnYourNoseUp bojující o ukončení velkochovů, spolupracující s nezávislou organizací \"Farms Not Factories\" (v překladu \"Farmy, ne továrny\").\n\nV rozhovoru pro časopis \"Psychology Today\" Moby uvedl, že jako devatenáctiletý vyzkoušel LSD a začal následně trpět panickou poruchou. Tvrdí, že ho již nadále nepřepadá takovým způsobem jako dříve, ale že „stačí, když si dá trochu více kofeinu, je vystresovaný z práce nebo se ocitne ve vztahu, kde se něco pokazí, a stane se to znovu“. Ohledně této věci je velmi otevřený ve snaze pomoci fanouškům, kteří trpí podobnými panickými poruchami.\n\nKdyž byl v roce 2001 tázán na drogy, odpovědělː „Jsem něco jako libertarián. Lidem by mělo být dovoleno dělat to, co chtějí. Přenechávám každému dospělému člověku volnost rozhodnout se svobodně podle vlastního uvážení.“ V roce 2011 řeklː „Jednou z nejbídnějších věcí je být naprosto zničený z kocoviny a v osm hodin ráno postávat po dlouhé drsné noci na letišti.“\n\nPo mnoho let byl těžkým alkoholikem a pravidelným uživatelem drog, což potvrdil na živém dubnovém konferenčním vystoupení 2014; poté, jak řekl na živém dubnovém konferenčním vystoupení 2014 v Los Angeles, se stal abstinentem.\n\nMoby se často zdráhal k označení sebe samého slovem „křesťan“, a to z důvodu nejasnosti významu tohoto slova; nazval se tak však v rozhovoru pro BBC roku 2003. Zde Moby mluvil o svém setkání s evangeliiː „Kolem roku 1985 jsem četl Kristovo učení a okamžitě mne zasáhla myšlenka, že Ježíš byl jakýmsi způsobem božský. Když říkám, že miluji Krista a jeho učení, myslím to v tom nejjednodušším, nejnaivnějším a nejsubjektivnějším smyslu toho slova. Neříkám, že mám pravdu, a určitě bych nekritizoval víru jiných lidí.“ V rozhovoru s Amazon.com, který také proběhl v roce 2003, Moby řeklː „Opravdu jistě nemohu vědět nic. Jak jsem řekl: sice na velmi subjektivní úrovni, ale miluji Ježíše Krista. Vnímám jej jako Boha, ale tvrdím to s vědomím, že jsem malý a zdaleka ne starý tak jako vesmír, ve kterém žiji. Sám za sebe víru beru vážně, ale cítil bych se velmi nepříjemně, kdybych měl někomu tvrdit, že mám nutně pravdu.“ 20. září 2006 uvedl v audio rozhovoru s časopisem \"Sojourners\"ː „Čtu Nový zákon, zejména evangelia, a byl jsem zasažen jejich božstvím, cítíc, že lidé toto nemohli rozřešit sami. Na to nejsme dostatečně bystří.“\n\nO své víře hovoří také na svém blogu. 19. ledna 2007 Moby v reakci na \"\", dokumentární film o evangelikalismu ve Spojených státech Alexandry Pelosiové, napsalː „Film mi připomněl, jak je agenda pravdy evangelického křesťanství zcela odlišná od učení Krista.“\n\nV rozhovoru s \"Mother Jones\" v roce 2014 byl Moby tázán, zda se považuje za křesťana. Odpověděl, že byl „odveden... od jakéhokoli druhu konvenčního křesťanství,“ ale že „stále miluje Ježíšovo učení.“ Moby \"Mother Jones\" vysvětlil, že pokud by se potřeboval nějak označit, byl by nejspíš „taoisto-křesťansko-agnostický kvantový mechanik“.\n\nVývoj Mobyho názorů na toto téma je viditelný v jeho knize \"Porcelainː A Memoir\". Je jí představen jako \"zbožný křesťan, vegan, a abstinent.\"\n\nMoby je zastáncem různých hnutí, například MoveOn.org, Humane Society, Farm Sanctuary a dalších. Jeho webová stránka MobyGratis.com, jež licencuje filmovou hudbu zadarmo pro neziskové a nezávislé filmy, přináší z filmů výnosy, které jdou na podporu nadace The Humane Society. Společně se zpěvačkou a kulturní režisérkou MoveOn Laurou Dawnovou a s výkonným ředitelem MoveOn Eliem Pariserem Moby založil \"Bush in 30 Seconds\" od MoveOn.org Voter Fund. Videoklip k singlu \"Disco Lies\" z alba \"Last Night\" obsahuje témata související s těžkým nesouhlasem s masovým průmyslem. Moby se také zapojuje do nonpartisánských aktivit a pracuje v představenstvu Amend.org, což je nezisková organizace realizující programy prevence nemocí v Africe.\n\nMoby je členem představenstva \"Institute for Music and Neurologic Function\" (IMNF) – neziskové organizace, která se věnuje vědeckému bádání o působení hudby na lidský mozek a rozvoji klinické léčby ku prospěchu lidí všech věkových kategorií. Také vystoupil na různých benefičních koncertech pořádaných na pomoc zvýšení povědomí o muzikoterapii a pro získání finančních prostředků pro IMNF. V roce 2004 obdržel cenu IMNF \"Music Has Power Award\" za šíření povědomí o muzikoterapii, za obětavost a podporu jejich programu nahrávacího studia.\n\nZastává síťovou neutralitu a v roce 2016 vypovídal o tomto problému před výborem Sněmovny reprezentantů Spojených států amerických.\n\nV roce 2007 založil webovou stránku zvanou MobyGratis.com, určenou pro nezávislé a neziskové filmaře, filmové studenty a pro každého, kdo potřebuje hudbu zdarma pro vlastní nezávislý neziskový film nebo video; tato služba umožňuje uživatelům žádat o volnou licenci pro použití Mobyho hudby v jejich filmech. Je-li nicméně film komerčně úspěšný, všechny výtěžky z komerčních licenčních poplatků poskytnutých skrz MobyGratis jsou předány The Humane Society.\n\nRoku 2008 se Moby podílel na \"Songs for Tibet\" – albu sloužícímu k podpoře Tibetu a současného dalajlámy Tändzina Gjamccho.\n\n3. dubna 2009 Moby na benefičním koncertu nadace \"Change Begins Within\" Davida Lynche v Radio City Music Hall hovořil o své zkušenosti s transcendentální meditací a o tom, že je zastáncem využití meditace pro pomoc vysoce náchylným mladým lidem. Dále byli mezi pozvanými hosty a účinkujícími Paul McCartney, Ringo Starr, Donovan, Eddie Vedder, Ben Harper, Paul Horn, Jim James, Bettye LaVette, Sheryl Crow, Angelo Badalamenti, Russell Simmons, Mike Love, Jerry Seinfeld a Howard Stern.\n\nMoby také 1. dubna 2015 podpořil nadaci Davida Lynche (DLF), která byla představena na jevišti v losangeleském divadle v Ace Hotelu. Akce nesla jméno \"The Music of David Lynch\" a kromě toho, že pomohla získat finanční prostředky k využití transcendentální meditace (TM) tisícům ohrožených mladých v Los Angeles, zahájila také oslavy desátého výročí DLF. Mezi vystupující patřili Angelo Badalamenti, Chrysta Bellová, Donovan, Duran Duran, Jim James, Julee Cruise, Karen O, Kinny Landrum, Lykke Li, Rebekah Del Rio, Rob Mathes, Sky Ferreira, Tennis, Twin Peaks, Zola Jesus a Wayne Coyne a Steven Drozd ze skupiny The Flaming Lips.\n\n20. června 2009 Moby na svém blogu zveřejnil reakci na to, že se RIAA rozhodla soudit se s Jammie Thomas-Rassetovou o dva miliony dolarů za ilegální stahování hudby z Kazaa. Nazval to naprostým nesmyslem a tvrdil, že RIAA musí být rozpuštěna.\n\nMnohá z Mobyho alb obsahují na obalu eseje sepsané jím samotným. \"Everything Is Wrong\" obsahuje esej o přebytečné a nadměrné spotřebě („Používáme toxická chlorová bělidla, abychom udrželi své spodky bílé.“) a o církevních vládcích Spojených států („Proč nejde křesťanská pravice ven a nešíří milosrdenství, soucit a nezištnost?“), v \"The End of Everything\" hovořil o tom, jaké je být veganem („Dokázali byste se podívat zvířeti do očí a říct mu ‚mé chutě jsou důležitější než tvé utrpení‘?“) a u \"Animal Rights\" psal o pojetí základních práv v západní společnosti a vyzýval čtenáře, aby neupírali základní práva homosexuálům a zvířatům („Před dávnými dobami měli práva jen králové. Později měli práva i majetní bělošští muži. Pak všichni muži. Později ženy, ještě později i děti. Potom mentálně postižení. Nyní nejsme ochotní poskytnout tato základní práva homosexuálům a zvířatům.“).\n\nV jedné z kapitol \"Sound Unbound: Sampling Digital Music and Culture (The MIT Press, 2008)\" dělal Moby rozhovor s Lucy Walkerovou; kapitola byla později upravena Paulem D. Millerem alias DJem Spookym.\n\nMoby fotografoval od svých deseti let, vyrůstal obklopen filmy a temnými komorami. Jeho strýc byl fotografem pro \"The New York Times\". V roce 2011 Moby vydal knihu \"Destroyed\", která obsahovala fotografie z jeho mezinárodních turné. Kniha byla vydána ve stejný rok jako Mobyho stejnojmenné album. V říjnu 2014 pak představil svou \"Innocents\" fotografickou sérii v newyorské Emmanuel Fremin Gallery a v současné době je galerií reprezentován.\n\nV květnu 2016 Moby vydal autobiografickou čtyři sta šesti stránkovou knihu s názvem \"Porcelainː A Memoir\". Vypráví o Mobyho životě mezi lety 1989 a 1999. Je rozdělena na pět sekcí rozčleněných do kapitol, nepočítaje prolog (který se odehrává již v roce 1976) a doslov. Většinu knihy tvoří detailní vypravování vzpomínek, událostí a situací z dané doby. Svazek je také doprovázen několika fotografiemi. V češtině zatím nebyl vydán.\n\n\n\n\n\n"}
{"id": "296207", "url": "https://cs.wikipedia.org/wiki?curid=296207", "title": "Ťuhýk obecný", "text": "Ťuhýk obecný\n\nŤuhýk obecný (\"Lanius collurio\") je malý druh pěvce z čeledi ťuhýkovitých (Laniidae).\n\nRozlišují se dva poddruhy ťuhýka obecného:\n\nZa samostatný poddruh \"Lanius collurio pallidifrons\" bývají někdy označovány i populace žijící v severní Asii od západní Sibiře na východ.\n\nVětší než vrabec (délka těla 16–18 cm), s dlouhým ocasem a dosti silným hákovitým zobákem. Hmotnost se pohybuje v rozmezí 22,5–34 g. Mezi pohlavími je vyvinutý výrazný sexuální dimorfismus. Samec má popelavě šedé temeno, široký černý pruh přes oko, rudohnědý pláštík a hnědorůžovou hruď a břicho. Ocas je černý s bílými skvrnami po stranách u kořene. Samice je zespodu krémově bílá, jemně tmavě vlnkovaná, temeno má hnědé nebo hnědošedé, oční proužek hnědý a pláštík matněji hnědý. Mladý pták se podobá samici, ale na rozdíl od ní má husté vlnkování na svrchní straně těla a ramenní letky s béžovými špičkami a černými proužky u konce.\n\nJako varovné volání používá chraptivé „gek–gve“, při vzrušení mlaskavé „ček“, jindy volá široce \"brééééét\". Zpěv je nevýrazný a tichý, složený z drsných a vrzavých zvuků, prokládaný imitacemi hlasů jiných druhů ptáků.\n\nDruh s evropským typem rozšíření. Areál sahá od Pyrenejského poloostrova přes celou Evropu východně až do dálné Asii po zhruba 90. poledník a jižně do kyrgyzských stepí. Ťuhýk obecný je tažný pták, s hlavními zimovišti ve východní a jižní Africe. Hnízdí v otevřené obhospodařované krajině s křovinami.\nV ČR hnízdí na většině území od nížin po hory, nejvýše v Krkonoších v 1420 m n. m. Od 60. let 20. století se početnost na našem území silně snižovala. Zvrat nastal v 80. letech, kdy došlo k mírnému nárůstu stavů, který se plně projevil na konci minulého a na začátku 21. století. Velikost hnízdní populace byla v letech 1985–1989 odhadnuta na 25 000–50 000 párů, v období let 2001–2003 na 30 000–60 000 párů.\n\nNa naše území přilétá od konce dubna do počátku května, odlétá koncem července a v průběhu srpna, jednotlivě i v září.\n\nŤuhýk obecný se živí hlavně hmyzem a dále pavouky, jinými bezobratlými, drobnými savci, ptáky, plazy a obojživelníky. V pozdním létě a na podzim požírá také plody rostlin. V západním Polsku bylo rozborem žaludků a vývržků zjištěno 4392 kusů kořisti, z toho 98,9 % bezobratlých, nejčastěji brouků (přes 51 %), blanokřídlých (22 %), rovnokřídlých (12,9 %) a ploštic (7,2 %); 64 obratlovců bylo zastoupeno hlavně hlodavci (přes 80 %), dále šesti ptáky (4 strnadi obecní, 1 sýkora modřinka a 1 neidentifikovaný druh), třemi ještěrkami a třemi žábami.\nRozborem 80 žaludků v ČR byli z téměř výlučně zastoupeného hmyzu zjištěni nejvíce brouci (58,2 %), blanokřídlí (17,4 %), rovnokřídlí (6,8 %) a motýli (6,5 %). Z obratlovců byla identifikována pouze 1 mladá užovka a 1 hraboš.\n\nPrůměrná denní spotřeba potravy mláďat odpovídá 50–56 % jejich tělesné hmotnosti. Jeden pár během tříměsíčního hnízdního období spotřebuje více než 4600 kusů kořisti. Potravu vyhlíží z vyvýšeného místa a chytá ji na zemi i v letu. Kořist často napichuje na trny keřů jako zásobu potravy do budoucna, většinou ji však nespotřebuje.\n\nHnízdí jednotlivě, teritoriálně. Samec na hnízdiště přilétá zpravidla o 1–3 dny dříve než samice a obsazuje rozlehlý okrsek, do kterého se zpěvem a dalšími nápadnými hlasy snaží lákat protahující samice. Jednou zvolený revír často využívá opakovaně. Hnízdo je v křovinách, v ČR nejčastěji v trnce a růži, méně často na stromech, polokeřích a v bylinách. Stavebním materiálem jsou stébla, stonky, větvičky, listy, kořínky a mech, vnitřek je vystlán jemnějšími vlákny, chlupy, žíněmi a někdy i peřím. Stavba hnízda trvá obvykle šest dnů a podílejí se na ní oba ptáci. Hnízdí jednou ročně od května do července, v případě zničení snůšky klade až čtyři náhradní. Snůška čítá 5–6 (2–7) růžově hnědých, olivově zelených nebo popelavě šedých, nejčastěji u tupého pólu hustě tmavě skvrnitých vajec o rozměrech 21,87 × 16,48 mm. Inkubace začíná po snesení předposledního vejce a trvá 14–16 dnů, sedí pouze samice. Mláďata jsou krmena oběma rodiči a hnízdo opouštějí po 12–15 dnech. Další 3–4 týdny jsou pak krmena mimo ně. Ztráty při hnízdění v ČR kolísají mezi 40–80 %. Nejčastějšími příčinami jsou predace (strakou, sojkou, vránou) spolu s chladným a deštivým počasím v době pobytu mláďat na hnízdě. Nejvyšší známý věk ve volné přírodě je 7 a v zajetí 8 let.\n\nŤuhýk obecný bývá tradičně označován za škůdce drobného ptactva, z potravinových studií však vyplývá, že většina ptáky vůbec neloví a pokud ano, tak ojediněle, o čemž svědčí i četná úspěšná vyhnízdění drobných pěvců v těsné blízkosti hnízd ťuhýka. Z hmyzu požírá hlavně druhy člověku škodící nebo hospodářsky bezvýznamné, užitečný hmyz tvoří pouze malou část potravy. V ČR je ťuhýk obecný dle přílohy III vyhlášky 395/1992 Sb., kterou se provádějí některá ustanovení zákona ČNR č. 114/1992 Sb. dle zákona č. 395/1992 Sb., zvláště chráněným druhem v kategorii ohrožený.\n\nŤuhýk obecný byl Českou společností ornitologickou zvolen Ptákem roku 1996.\n\nŠťastný, K.; Drchal, K. Naši pěvci. Praha : SZN, 1984. 174 S.\n"}
{"id": "296213", "url": "https://cs.wikipedia.org/wiki?curid=296213", "title": "Panharmonie", "text": "Panharmonie\n\nPanharmonie je slovo podobné termínu pansofie. Je to složenina slov \"pan\" („vše“) a \"harmonie\" („klid, mír“). Jedná se o termín užívaný např. Komenským, který měl označovat všeobecný mír a harmonii. Šlo o myšlenky obnovení tzv. božího pořádku, který byl prý lidmi narušen. Tento stav měl být nastolen různými metodami. Kupříkladu Jan Amos Komenský považoval za cestu k panharmonii vzdělání. Psal o tom také ve svém díle \"Rozprava o nápravě věcí lidských\". Tento stav se však zdá být utopický a neuskutečnitelný. Podobné myšlenky obsahují také východní náboženství příbuzná buddhismu.\n"}
{"id": "296214", "url": "https://cs.wikipedia.org/wiki?curid=296214", "title": "San Clemente (Kalifornie)", "text": "San Clemente (Kalifornie)\n\nSan Clemente je nejjižněji položené město v okrese Orange. K roku 2010 zde žilo 63,522 obyvatel. San Clemente je především známo pro své krásné výhledy na Tichý Oceán a okolní kopce. Slogan města je \"Španělská vesnice u moře\", a to díky tomu, že většina města je postavena ve Španělském koloniálním architektonickém stylu. \n\nPřed kolonizací Španěli byla oblast dnešního San Clemente obývána domorodými američany z kmene Juaneño. Oblast zůstala bez povšimnutí španělů až do roku 1776, kdy zde vyrostla misie San Juan Capistrano, což vedlo k zakládání vesnic v blízkosti misie.\n\nPozemky na nichž stojí San Clemente několikrát měnily majitele. Roku 1925 Ole Hanson, bývalý starosta Seattlu koupil pozemek o výměře 8 km. Hanson věřil, že zdejší příjemné klima, nádherné pláže, a úrodná půda poslouží jako útočiště lidem, kteří jsou již unaveni ruchem velkých měst. Nové město pojmenoval po blízkém ostrově San Clemente. Hansonova vize města byla založit klasickou přímořskou rekreační oblast. Kvůli tomu byla vydána městská vyhláška, která přikazovala stavět budovy ve městě pouze ve španělském kolonizačním architektonickém stylu. Nicméně tato vyhláška neměla dlouhého trvání, a tak centrum města poskytuje vcelku rozmanité architektonické styly.\n\nHanson uspěl v propagaci svého nově založeného města, a přilákal tak mnoho lidí lačnících po svém vlastním domě.  Hanson založil také hodně veřejných míst, jako bylo například místní molo. Město bylo oficiálně osamostatněno 27. února 1928.\n\nRoku 1969 zakoupil president Richard M. Nixon část jednoho komplexů budov, které zde vytvořil Ole Hanson. Nixon ji začal říkat \"La Casa Pacifica\", ale často byl komplex nazýván \"Bílým Domem Západu\". La Casa Pacifica se rozkládá nad jedním z nejlepších surfovacích míst na celém západním pobřeží. \n\nSan Clemente se rozkládá na 51 km, ze kterých je 2 km voda. Město má  příjemné přímořské klima s teplotami celoročně dosahujícím k průměrné teplotě 21 °C. Nejteplejším měsícem je srpen s průměrnou teplotou 26 °C. Naopak nejchladnějším měsícem je prosinec s průměrnou teplotou 18 °C.       \n"}
{"id": "296220", "url": "https://cs.wikipedia.org/wiki?curid=296220", "title": "Castle Wolfenstein", "text": "Castle Wolfenstein\n\nCastle Wolfenstein je akční počítačová hra s výraznými stealth prvky. Odehrává za druhé světové války. Hráč se stává vězněm v nacistickém vězení a jeho úkolem je dostat se ven. Hra byla roku 1981 nejprve vydána na počítač Apple II a stala se v určitých směrech revoluční. Fakticky překračovala vše, co bylo v té době považováno v oblasti videoher za technologicky možné. Velkou revoluci přinesla na poli hratelnosti – dalo by se říci, že vynalezla stealth žánr počítačových her. Roku 1984 byla hra vydána pro Commodore 64 a roku 1984 i pro operační systém MS-DOS. Díky své převratnosti se stala pro některé hráče kultem. Dodnes zůstává v paměti hlavně proto, že se jí po letech inspiroval slavný Wolfenstein 3D. V současnosti je hra klasifikována jako freeware.\n\nNa celou hru je pohlíženo shora, přičemž postavičky jsou zobrazeny zepředu. Celý hrad, herní plocha, je na začátku náhodně vygenerován a jednotlivé obrazovky jsou pospojovány systémem průchodů a dveří, které lze buď vypáčit, nebo je požadován klíč. Otevření dveří nějaký čas trvá, a proto se vyskytuje nebezpečí ze strany vašich věznitelů. Na většině obrazovek se totiž nachází určité množství nepřátel, kteří, dokud zůstává hráč nespatřen, pendlují ode zdi ke zdi, ale po jeho odhalení (přílišném přiblížení) ho mohou zneškodnit a je nutné začít od začátku. Nepřátele je možné pistolí eliminovat a následně prohledat a získat tak munici, případně jiné předměty. Po hradě se také nacházejí truhly, jejichž otevření opět pár sekund trvá, ale uvnitř lze nalézt munici, neprůstřelnou vestu (zvyšující hráčovu odolnost), nepřátelskou uniformu (činí hráče částečně neodhalitelného), granáty (účinnější zbraň) či klíče (odemykající dveře či truhly), alkohol (mající neblahý vliv na ovládání) či jiné předměty, které na hru v podstatě nemají vliv. Hráč v průběhu hraní také získává body a postupuje po hodnostech – začíná jako Private (vojín). Hráč zvítězí, když získá plány pevnosti a podaří se mu uprchnout.\n\nVe hře se vyskytují dva typy nepřátel – standardní vojáci Wehrmachtu a jednotky SS. Prostí vojáci jsou poměrně neinteligentní, vydrží pouze jeden výstřel z pistole a po nalezení uniformy nebudou hráče považovat za nepřítele. Jsou označeni velkým levotočivým hákovým křížem. Naproti tomu jednotky SS jsou inteligentnější, vydrží více zásahů a jsou schopni hráče dlouho pronásledovat. Také prokouknou uniformu a je tak velmi těžké je zabít. Jsou označeni dvěma velkými S. Zabití ale není jedinou možností, jak se nepřátel zbavit – stačí na ně zamířit pistolí, na což zareagují zvednutím rukou a hráč je může nenásilně obrat o jejich výstroj a výzbroj. Nejjednodušší variantou je rychlé najití uniformy a kličkování před vojáky SS, tím pádem vyhýbání se jakémukoli střetu, protože munice bývá málo a zvláště vojáci SS jsou tvrdými nepřáteli.\n\nInsignie rozlišující oba druhy vojáků a taktéž vyobrazené podle příležitosti na oblečení hráčovy postavy jsou nezakrytelnými symboly nacismu a v dnešní době by hra s podobnými motivy zřejmě neměla šanci vyjít.\n\nOvládání může být v dnešní době považováno za poměrně krkolomné. Klávesami kolem písmene „L“ se postavička pohybuje v osmi různých směrech (klávesou „O“ nahoru, ve směru hodinových ručiček dále klávesami „P“; „ů“; „-“; „.“; „,“; „K“; „I“), přičemž stisknutí některé z kláves způsobí nepřetržitý pohyb postavičky, který hráč může zastavit klávesou „L“. Střelba je na tom dost podobně - klávesami kolem písmene „S“ se volí směr míření (klávesou „W“ nahoru, ve směru hodinových ručiček dále „E“; „D“; „C“; „X“; „Y“; „A“; „Q“) a samotné „S“ provede výstřel. Před spuštěním hry lze v nastavení prohodit tyto dvě strany, takže seskupení kláves kolem písmene „L“ ovládá střelbu a naopak seskupení kláves kolem písmene „S“ chůzi. Klávesa „H“ schová zbraň; otevírání dveří a truhel vyžaduje namíření zbraně ve směru cíle a stisknutí mezerníku. Mezerník také prohledává nepřátele; klávesa „U“ používá předměty.\n\nShrnutí:\n\nHra je plně funkční i na současných operačních systémech včetně Windows XP. K pohodlnému hraní se doporučuje program DOSBox, který emuluje systém MS-DOS. Zároveň je vhodné použít nějaký zpomalovací program typu MoSlo, protože hra jinak běží nehratelně rychle. Spouštěcím programem je CW.EXE.\n\n"}
{"id": "296224", "url": "https://cs.wikipedia.org/wiki?curid=296224", "title": "Nancy Cartwrightová", "text": "Nancy Cartwrightová\n\nNancy Cartwrightová, rodným jménem Nancy Jean Cartwright (* 25. říjen 1957 Kettering) je americká dabérka. Své proslulosti dosáhla hlavně díky propůjčení hlasu postavám Barta Simpsona, Nelsona Muntze, Todda Flanderse a Ralpha Wigguma z animovaného seriálu Simpsonovi.\n\n"}
{"id": "296230", "url": "https://cs.wikipedia.org/wiki?curid=296230", "title": "Rewrite engine", "text": "Rewrite engine\n\nRewrite engine (přepisovací engine) je modul (volitelná část, která se spustí po překompilování nebo změně nastavení) webovém serveru, který umožňuje:\na případně další\n\nJednodušší přepisovací enginy některé z těchto pokročilých funkcí nemají, ale vždy by měly být schopny alespoň přesměrovávat požadavky, které dorazí na server. Naopak složitější přepisovací enginy nabízejí další možnosti (vnitřní proměnné serveru, časové údaje) a testování, zda příchozí požadavek patří mezi URL dané podmínkou, probíhá pomocí regulárních výrazů.\n\nPřepisovací engine většinou pracuje podle obsahu speciálního souboru, který může být umístěn v každém adresáři na webserveru (většinou se nazývá .htaccess). Tento soubor (skript) může obsahovat:\n\nTypickými aplikacemi použití přepisovacích enginů jsou tzv. clear url (user-friendly url, fancy url, „uživatelsky přívětivé url“ pro podporu SEO), vlastní zpracování chybových HTTP kódů nebo vyřízení trvalého přesměrování stránek (bez nutnosti existence jejich obsahu).\n\nApache HTTP server od Apache Software Foundation\n\nInternet Information Server (IIS) od Microsoftu\n\nHttpModule pro Microsoft ASP.NET\n\nJava 2 Platform, Enterprise Edition (J2EE) tzv. servery servlet contejnerů (jako Apache Tomcat, Resin, Orion atd):\n\n\n"}
{"id": "296231", "url": "https://cs.wikipedia.org/wiki?curid=296231", "title": "Mod rewrite", "text": "Mod rewrite\n\nmod_rewrite je přepisovací engine v podobě modulu HTTP serveru Apache. Apache tomuto modulu nechává zpracovat přicházející URL (adresy stránek), které klienti, komunikující se serverem, požadují; mod_rewrite je vyhodnocuje a na základě skriptu uloženém v souboru .htaccess řídí přesměrování, nastavuje stavové HTTP kódy a podobně.\n\nObsah souboru .htaccess tvoří skript relativně jednoduché syntaxe, který může na jednom řádku obsahovat nejvýše jednu syntaxtickou jednotku – klíčové slovo s možným parametrem nebo parametry nebo poznámku, uvozenou znaky ##, kterou modul při zpracování souboru ignoruje.\n\nKlíčová slova mají roli příkazů pro modul mod_rewrite – ovlivňují, co má modul dělat a podle jakých kritérií se rozhodovat. Mohou též nastavovat vnitřní proměnné prostředí (podobně jako direktivy v jiných skriptovacích nebo programovacích jazycích) nebo zjišťovat jejich hodnotu, porovnávat je apod.\n\nNěkteré příkazy vyžadují parametry, ty mohou sestávat z konstant, proměnných prostředí nebo se mohou prostřednictvím definovaných operátorů spojovat do složitějších výrazů. Velmi mocným nástrojem modulu je podpora regulárních výrazů, pomocí nichž je možno vybrat adresu z jakékoli množiny tvarů a ty pak zpracovat odlišně, podle potřeby.\n\nProměnné prostředí mohou být např. hlavičky HTTP, části URL požadovaného dokumentu, vnitřní proměnné serveru, proměnné připojení, proměnné času a proměnné zvláštního významu. Jejich syntaxe je %{JMÉNO_PROMĚNNÉ}, např. pro proměnnou REMOTE_ADDR, která vrací IP adresu klienta, je to %{REMOTE_ADDR}.\n\nHlavní částí tohoto přepisovacího enginu je „přepisování“ (technicky vzato interpretace) požadovaného URL. K tomu slouží dva základní příkazy: RewriteCond a RewriteRule. (Samotný engine se nejdříve musí zapnout sekvencí příkazů Options +FollowSymLinks a RewriteEngine On.)\n\nPro samotné přepsání URL se musí modulu pomocí těchto příkazů definovat:\n\nPříkaz RewriteCond (z \"Rewrite Condition\" doslova \"přepisovací podmínka\") definuje podmínku prostřednictvím dvou parametrů, které za ním následují a které se porovnávají. První většinou bývá buď samotná URL nebo její část v podobě proměnné (\"to, co se porovnává\"), a druhý parametr je \"to, vůči čemu se porovnává\".\n\nPrvní jeden až dva znaky druhého parametru určuje jaké porovnávání vůbec použít (např. > pro „je větší než“, < pro „je menší než“, = pro „je rovno“, ^ pro „odpovídá následujícímu regulárnímu výrazu, ukončeném znakem $“, -f pro „existuje (jako soubor)“, atd). Těmto znakům může předcházet znak !, který neguje význam porovnávání.\n\nPříkaz RewriteRule určuje skutečné URL požadovaného dokumentu, který server zpracuje. Pomocí dvou parametrů, z nichž první může obsahovat regulární výraz, dokáže RewriteRule provést změnu třeba jen v určité části z požadované URL (např. adresáři v cestě nebo v určité subdoméně). Navíc, části regulárního výrazu prvního parametru, které jsou uzavřeny do oblých závorek; mohou být v druhém parametru odkazovány jako $1, $2, $3… (kde číslo za $ určuje pořadí výskytu otevírací závorky regulárního výrazu zleva doprava). Obdobně se lze identifikárory %1, .. %n odkazovat na regulární výrazy obsažené v RewriteCond (v oblých závorkách).\n\nRewriteCond a RewriteRule mohou mít i třetí parametr a to je pole příznaků (angl. \"flags\", vlajek). Příkazů RewriteCond může být i více pod sebou a pak případný třetí parametr ovlivňuje, zdali je má k přesměrování dojít, je-li splněna alespoň jedna z podmínek za RewriteCond, nebo všechny…\n\nU RewriteRule pole příznaků (oddělených čárkami, je-li jich více) může ovlivnit zřetězení s následujícím pravidlem nebo naopak ukončit vykonávání .htaccess po aplikování pravidla, vynutit u požadovaného dokumentu určitý status, korespondující s chybovým status kódem HTTP (např. gone, forbidden), nastavit proměnnou prostředí, MIME-type nebo dokonce cookie.\n\n\n"}
{"id": "296237", "url": "https://cs.wikipedia.org/wiki?curid=296237", "title": "Piecky", "text": "Piecky\n\nPiecky jsou úžina v Slovenském ráji na potoku Píľanka.\n\nPiecky se nacházejí v severo-západní části Slovenského ráje. Roklinou protéká potok Píľanka, který u Hrabušické pily ústí do Veľkej Bielej vody (přítok Hornádu). V rokli se nachází kromě unikátní přírodní a živočšné druhy. Na potoku Píľanka se v rokli tvoří několik vodopádů – Veľký vodopád, Kaskády a Terasový vodopád.\n\nPrůchod roklinou je zabezpečen pomocí žebříků, stupaček a jiných pomůcek a trvá přibližně dvě hodiny. Rokle ústí u Hrabušické pily blízko turistického centra Podlesok, vrchol je společný s roklinou Suchá Belá.\nPrvní průchod úžinou pravděpodobně provedl A. Mervay v roce 1911.\n\nPiecky je národní přírodní rezervace v oblasti Slovenský ráj. Nachází se v katastrálním území obce Hrabušice v okrese Spišská Nová Ves v Košickém kraji. Území bylo vyhlášeno či novelizováno v roce 1976 na rozloze 244,93 ha. Ochranné pásmo nebylo stanoveno.\n\n\n"}
{"id": "296239", "url": "https://cs.wikipedia.org/wiki?curid=296239", "title": "Karel Kafka", "text": "Karel Kafka\n\nKarel Kafka (7. července 1945, Kolín) je český abstraktní malíř, známý především díky volnému individuálnímu výrazu.\n\n\nSeznam výstav.\n\n\n\nSoučasné Kafkovo dílo je výsledkem vývoje, který trval několik desítek let. Vývoj směřoval od kubistických počátků k informelu, abstraktnímu malířskému směru, který byl u nás během normalizace označován jako projev krize buržoazní společnosti. Ve skutečnosti byl informel v době svého vzniku jednou z mnoha reakcí na vyčerpanost formy závěsného obrazu.\nObrazy Karla Kafky jsou charakteristické svou plasticitou, jsou vytvářeny až v sochařské rovině, kdy je definována reliéfní strukturální podstata bílé plochy.\nKarel Kafka využívá letitou zkušenost s využíváním fyzikálních procesů, které vedou k praskání a krakelování základního materiálu, ty pak doplňuje škrabáním, řezáním nebo jiným narušováním kresby.\nPro Kafkovu tvorbu je příznačné opětovné nanášení mnoha vrstev lazurních barev. Barvy během tvorby opět vymývá a znovu maluje, přičemž tento postup kombinuje s dalšími technikami. Výsledné dílo tak bývá otiskem konkrétních zážitků do autorovy senzibility. Názvy svých děl považuje Karel Kafka za orientační. Názvy jeho obrazů by tedy pro diváka neměly být zavádějící.\n\nAutorovy obrazy posledního období vyzařují především pozitivní inspiraci, která se projevuje tlumením základní barevné škály v kontrastu s drobnými, ale o to výraznějšími barevnými akcenty, které v obraze dominují. Objevují se také složitější prvky lineární kompozice. Mezi obrazy nalézáme tematicky příbuzné dvojice či trojice. Karel Kafka dospěl k vlastnímu uměleckému výrazu rozvíjením informelní tendence, kterou přesahuje v rovině barvy. Prokládá své obrazy strategicky umístěnými prvky pestrých barev, které divákovu fantazii vybízejí k tvůrčí spoluúčasti.\n\n"}
{"id": "296242", "url": "https://cs.wikipedia.org/wiki?curid=296242", "title": "Sam Simon", "text": "Sam Simon\n\nSam Simon (6. června 1955 Los Angeles – 8. března 2015 Los Angeles) byl americký televizní producent a scenárista, společně s Mattem Groeningem a Jamesem L. Brooksem tvůrce animovaného seriálu \"Simpsonovi\".\n\nByl z čtvrté generace Kaliforňanů, vyrůstal v Beverly Hills a Malibu. Při studiu psychologie na Stanfordově univerzitě dělal kreslíře školního periodika a také v \"San Francisco Chronicle\" a \"San Francisco Examiner\". Po dokončení studia v roce 1977 nastoupil do studia Filmation, kde se podílel mimo jiné na pořadech \"Fat Albert and the Cosby Kids\" a \"The New Adventures of Mighty Mouse and Heckle and Jeckle\". V polovině 80. let už měl za sebou scénář k epizodě seriálu \"Barney Miller\" a práci na seriálech \"Taxi\" (1981–1983) či \"Na zdraví\" (\"Cheers\", 1982–1985). Do konce desetiletí napsal scénář ke třem dílům \"It's Garry Shandling's Show\" a stal se výkonným producentem pořadu \"The Tracey Ullman Show\".\n\nV \"Simpsonových\" působil jako dramaturg, tvůrce postav, kreativní konzultant a supervizor i scenárista. Asi nejvíce je znám díky vytvoření řady postav tohoto seriálu, včetně Jacqueline Bouvierové. V roce 1993 z produkce seriálu odešel, ale ponechal si titul výkonného producenta. V letech 1994–1995 vytvořil a působil jako výkonný producent i scenárista \"The George Carlin Show\", v letech 1998–2003 byl pomocným producentem a režisérem \"The Drew Carey Show\". Často přispíval také do \"The Howard Stern Show\". Jedním z jeho posledních angažmá byla pozice výkonného konzultanta v seriálu \"Anger Management\" v letech 2012–2013.\n\nZískal celkem 9 ocenění Emmy, z toho 7 za \"Simpsonovy\" a 2 za \"The Tracey Ullman Show\". Koncem roku 2013 obdržel Cenu Valentina Davise od Writers Guild of America.\n\nV letech 1984–1991 žil v bezdětném manželství s herečkou Jennifer Tillyovou. V roce 2000 se oženil s modelkou Jami Ferrelovou, avšak toto manželství mělo jen třítýdenní trvání. V roce 2002 založil Nadaci Sama Simona, která se soustředila na záchranu a umístění zatoulaných psů do domovů. V roce 2012 mu byla diagnostikována zhoubná střevní rakovina s tím, že mu zbývá nejvýše půl roku života. Toto období přežil, zemřel 8. března 2015 ve svém domě v losangelské čtvrti Pacific Palisades.\n"}
{"id": "296245", "url": "https://cs.wikipedia.org/wiki?curid=296245", "title": "Dioon mejiae", "text": "Dioon mejiae\n\nDioon mejiae je druh cykasu z čeledi zamiovité. Roste v Hondurasu a Nikaragui. Ve sbírkách je to běžnější druh.\n\nV Hondurasu je znám jako palma teosinte, teocinte, teocinta (ženský rod), teocintle, teocsinte, teosinte, tiusinte, tusinte. Všechny tyto názvy jsou přepisem z nahuatlu a znamenají \"svaté ucho\".\n\nVědecký název podle Dr. Isidoro Mejia, sběratele první známé rostliny tohoto druhu.\n\n\n\n \n"}
{"id": "296247", "url": "https://cs.wikipedia.org/wiki?curid=296247", "title": "VETT", "text": "VETT\n\nVETT a. s. (IČ 25404717) je dopravní společnost se sídlem v Zákupech, která do února 2008 provozovala městskou autobusovou dopravu v České Lípě. Vznikla 16. července 1999, zakladatelem a původním majitelem byl František Homolka, ředitelkou Ing. Eva Homolková. Navazuje na živnostenskou činnost provozovanou pod jménem František Homolka (IČ 19033443, zapsána od 30. března 1992, od 8. června 1995 firma doplněna na František Homolka – VETT), v jejímž rámci byla MHD Česká Lípa provozována od roku 1993.\n\nProvozovna byla umístěna na okraji Zákup v Nádražní ulici č.287 . Hlavním oborem činnosti bylo provozování linek městské autobusové dopravy v 8 km vzdálené České Lípě v letech 1993–2007. Součástí uzavřeného areálu byla administrativní budova a hala pro opravy autobusů, kde byla Stanice technické kontroly pro autobusy. Zpočátku zde fungovala i malá dílna pro opravy osobních aut a kol, prodej pneumatik. Společnost provozovala i čerpací stanici pohonných hmot, ale od roku 2004 ji pronajímala.\n\nV roce 2006 měla k dispozici 15 autobusů určených pro městskou dopravu (MHD) a zaměstnávala 50 lidí, z nichž téměř polovina byli řidiči autobusů.\n\nV roce 1993 uzavřelo město Česká Lípa s Františkem Homolkou smlouvu na provozování MHD do konce června 2003. V roce 2003 s ním město uzavřelo další smlouvu do roku 2013. V roce 2006 údajně odmítl výzvu jakéhosi zastupitele k „jisté formě mimosmluvního plnění“. Od té doby se údajně začalo stupňovat nátlakové jednání ze strany vedení města.\n\nZe studie optimalizace MHD, kterou v prvním čtvrtletí roku 2007 zpracovala OREDO s. r. o., vyplynulo, že vykazovaná prokazatelná ztráta dopravce výrazně převyšuje částky, za které by MAD provozovali jiní dopravci. Dopravce a město se lišili v názoru, kdo z nich byl za tuto nehospodárnost odpovědný. Dopravce byl vyzván k uzavření dodatku ke smlouvě, který by ceny srovnal rámce obvyklého u jiných dopravců, a aby znovu předložil vyúčtování za dřívější období. V březnu 2007 podalo město žalobu, kterou se domáhá vrácení částky 51 142 789 Kč za léta 2003 až 2005. Později město Česká Lípa podalo i žalobu o neplatnost smlouvy z roku 2003.\n\nSpor o dodatek ke smlouvě na rok 2007 se vystupňoval tak, že v období od 26. srpna 2007 do 30. září 2007 z důvodu nedohody o ceně za dopravní výkony zajišťovala náhradní dopravu na objednávku města bez výběrového řízení, formálně jako příležitostnou osobní dopravu (což je z hlediska legálnosti sporné), firma ČSAD Semily a. s.\n\nVett a. s. se soudně domáhala náhrady škody a ušlého zisku za období platnosti smlouvy, která měla platit do roku 2013. V červnu 2008 v Brně proběhlo soudní řízení mezi žalovaným městem Česká Lípa a žalující společností VETT. Žaloba byla zamítnuta.. Další soudní řízení mezi městem Česká Lípa a společností Vett se konalo v dubnu 2009, i v něm Vett neuspěl a odvolal se k vyšší soudní instanci..\n\nV roce 2010 Krajský úřad Libereckého kraje rozhodl, že nároky města Česká Lípa vůči společnosti Vett jsou neopodstatněné. Starostka města Hana Moudrá míní kauzu předložit Ústavnímu soudu.\n\nSoudní řízení není stále v prosinci 2012 ukončeno. Nový rozsudek krajského soudu stvrdil, že VETT se na úkor města obohatil, nicméně kauza bude mít své pokračování.\n\nNa jaře 2014 pokračuje další soudní řízení.\n\nFrantišek Homolka se pokusil prodat akcie své společnosti VETT a. s. Přitom se společnosti DC SPED s. r. o. údajně podařilo neférovým jednáním dostat do čela představenstva Alenu Cajthamlovou, matku majitele DC SPED s. r. o., do funkce předsedy představenstva VETT a. s., aniž by DC SPED spol. s r. o. za akcie cokoliv zaplatila.\n\nPoté město se společností VETT a. s. uzavřelo dodatek smlouvy, podle něhož byl normální provoz obnoven od 1. října 2007 a byla dohodnuta výše nákladů (nikoliv výše dotace) 39 Kč/km. Současně byl obsahem dodatku nákup 6 nových, nízkopodlažních autobusů, z toho čtyř do 8. října 2007. Společnosti VETT a. s. bylo v rámci úhrady prokazatelné ztráty za celý rok 2007 městem zaplaceno 8 906 670 Kč (tato dotace představuje asi 22 Kč/km, další část nákladů je hrazena z jízdného), ačkoliv podle rozpočtu města byla schválena úhrada ve výši 20 milionů Kč, v předchozích letech byla dotace kolem 29 milionů Kč ročně. František Homolka tuto dohodu označil za pokus o vytunelování společnosti ze strany DC SPED s. r. o. a zároveň se pozastavil nad tím, že starostka města uzavřela dodatek ke smlouvě, kterou podle dříve podatné žaloby považovala za neplatnou.\n\n15. listopadu 2007 byl do funkce předsedy představenstva znovu zvolen František Homolka, ačkoliv údajně neměl majoritu akcií.\n\n3. prosince 2007 byla firmou DC SPED spol. s r. o. založena dceřiná společnost Dopravní podnik Česká Lípa s. r. o. se sídlem v Ústí nad Labem, jejíž vznik podle Homolky souvisel s pokusem o vytunelování společnosti VETT a. s. František Homolka podal v této věci trestní oznámení, na jehož základě orgány činné v trestním řízení prověřovaly právní úkony osob, které se podílely na zakládání společnosti.\n\nV listopadu 2007 projevili zájem o akcie společnosti VETT a. s. zástupci ČSAD Semily a. s. Zároveň se dohodli na prodeji areálu v Zákupech třetí osobě. ČSAD Semily a. s. 14. prosince 2007 uzavřela smlouvu o koupi společnosti VETT a. s. s tím, že doplatek kupní ceny měla doplatit do 15. února 2008. Zároveň 14. prosince 2007 ČSAD Semily a. s. zvolila své zástupce (pány Vařila a Roubíčka) do představenstva firmy VETT a. s. 13. února 2008 však ČSAD Semily a. s. oznámila, že nemůže kupní cenu zaplatit, protože stav firmy VETT je mnohem horší, než uváděla, a ČSAD Semily tak od kupní smlouvy odstoupila. Ještě 4. března 2008 však Jiří Vařil, zástupce ČSAD Semily a. s. v představenstvu firmy Vett a. s., vystupoval za firmu Vett při soudním sporu mezi touto firmou a městem. František Homolka podal na členy představenstva ČSAD Semily a. s., kteří byli zároveň členy představenstva VETT a. s., trestní oznámení pro trestný čin zneužívání informací v obchodním styku. Společnost VETT a. s. zastupuje JUDr. Jiří Teryngel.\n\n19. února 2008 společnost VETT a. s. oznámila, že z ekonomických důvodů není schopna dopravu dále zajišťovat. ČSAD Semily a. s. odkoupila od VETTu 8 vozů: dva nízkopodlažní vozy Citybus, 2 nízkopodlažní vozy Citelis a 4 starší autobusy Karosa devítkové řady.\n\n"}
{"id": "296249", "url": "https://cs.wikipedia.org/wiki?curid=296249", "title": "Rak říční", "text": "Rak říční\n\nRak říční (\"Astacus astacus\", také \"Astacus fluviatilis\", \"Potamobius astacus\") je sladkovodní korýš z řádu desetinožců, jeden ze dvou původních druhů raků v Česku. Dorůstá délky až 25 cm. Žije v tekoucí vodě, je velmi citlivý na její znečištění a je proto indikátorem čistoty vodních toků. Dožívá se 15 až 20 let.\n\nTělo raka se skládá ze srostlé hlavohrudi a článkovaného zadečku, který je zakončen ocasní ploutvičkou. Na hlavohrudi se nachází ústní otvor, smyslové orgány a článkované kráčivé končetiny (pereopody neboli pereiopody), kterých má rak 5 párů. Dlouhá tykadla (antény) slouží jako hmatový orgán a u báze je porůstají brvy (vlásky) obsahující čichové buňky. Krátká tykadla (antenuly) mají u báze uložen orgán rovnováhy (statocysta) neboli polohorovnovážný orgán, v němž jsou drobné částice sedimentu zvané statolity. Když se rak převrátí, statolity mění polohu, narážejí do obrvené výstelky a informace o poloze jsou přenášeny nervy do nadjícnové nervové uzliny suplující funkci mozku. Složené (fasetové) oči jsou neseny na pohyblivých stopkách.\n\nRak říční má vysokou schopnost regenerace a může mu dorůst dokonce i oko.\n\nPohybuje se díky svalům přichyceným na vnitřní straně krunýře. Dýchá pomocí žaber. Jeho cévní soustava je otevřená. Důležitým prvkem cévní soustavy je vakovité srdce. Srdce nasává tekutinu ze všech částí těla a vypuzuje ji krátkou cévou dopředu. Z cévy se tělní tekutina vylévá a dostává se ke všem buňkám. Na jiných místech se tekutina nasává do jiných cév a vrací se zpátky do srdce. Má žebříčkovitou nervovou soustavu. Jeho vývin je přímý.\n\nVyskytuje se v celé Evropě mimo Španělsko, severní Anglii a Irsko. V ČR se v současnosti vyskytuje přibližně na osmi stech lokalitách. Jeho stavy značně klesly v důsledku znečištění vod chemickými látkami a také kvůli tzv. račímu moru, což je plísňové onemocnění.\n\nK přirozeným predátorům raka patří například vydra říční nebo úhoř říční. Nepůvodním predátorem je například norek americký či ondatra.\n\n\n"}
{"id": "296251", "url": "https://cs.wikipedia.org/wiki?curid=296251", "title": "Kanye West", "text": "Kanye West\n\nSvé debutové album \"The College Dropout\" vydal v roce 2004, druhé album \"Late Registration\" v roce 2005, třetí album \"Graduation\" v roce 2007 a čtvrté album \"808s & Heartbreak\" v roce 2008. Jeho čtyři alba získala nespočet cen, včetně 18 cen Grammy a uznání kritiky. Všechna alba byla komerčně velmi úspěšná. Album \"808s & Heartbreak\" bylo jeho třetí album, které se ve Spojených státech hned po vydání umístilo na prvním místě. Vlastní nahrávací společnost GOOD Music, která byla, či stále je, domovem pro umělce jako Pusha T, John Legend, Common nebo Kid Cudi. Jeho maskotem je tzv \"Medvídek odpadlík\" (\"Dropout Bear\"), plyšový medvídek, který se objevil na třech obalech z jeho čtyř prvních alb. Stejně tak se objevil i na singlech nebo ve videoklipech.\n\nNa serveru About.com se umístil na osmém místě v žebříčku 50 nejlepších hip-hopových producentů. 16. června 2008 byl označen hudební stanicí MTV jako MC číslo 1 (\"#1 Hottest MC in the Game\").\n\nNarodil se v Atlantě, Georgia, Spojené státy americké, kde žil se svými rodiči. Když mu byly tři roky, jeho rodiče se rozvedli a on se se svojí matkou přestěhoval do Chicaga, Illinois. Jeho otec Ray West byl členem revolucionářské organizace Black Panthers a byl jedním z prvních afroamerických fotožurnalistů časopisu \"Atlanta Journal-Constitution\". Dnes je křesťanským zástupcem. Jeho matka, Dr. Donda West, byla profesorka angličtiny na Clark Atlanta University a předsedkyně oddělení Anglického jazyka na Chicagské státní univerzitě, než začala pracovat jako jeho manažerka. Vyrůstal v prostředí střední třídy v Oak Lawn, Illinois, poté, co se přestěhovali z Chicaga. Podepsala se na něm ryze ženská výchova v podobě \"zženštilé\" povahy. Na otázku, jaké známky dostával na střední škole, West odpověděl: \"Jedničky a dvojky. A to nekecám.\"\n\nNavštěvoval hodiny umění na akademii umění v Chicagu, také studoval na Chicagské státní univerzitě, ovšem kvůli soustředění se na svou hudební kariéru vysokou školu nedokončil. Při studiu produkoval hudbu místním umělcům. Později se stal slavným díky práci na albech známých umělců jako Jay-Z, Mobb Deep, Cam'ron, Scarface, Alicia Keys a dalších. Tajně také produkoval muziku pro svého mentora Derica \"D-Dot\" Angelettiea.\n\nJeho rukopis je silně znát na uznávaném albu umělce Jay-Zho – \"The Blueprint\", které bylo vydáno 11. září 2001. Produkoval hudbu i k úvodním singlům \"Izzo (H.O.V.A.)\", \"Heart of the City (Ain't No Love)\" a také k výsměšné písničce proti umělcům Nas a Mobb Deep, která nese název \"Takeover\". Od vydání této písničky začal se zmíněnými umělci spolupracovat. Později se jeho jméno stalo ceněnou značkou v hip-hopovém žánru, ovšem on sám měl velké problémy s nahrávací společností, která by vydala jeho vlastní počin. Jay-Z přiznal, že Roc-A-Fella Records jej vidí v první řadě jako producenta, než cokoli jiného. Ostatní nahrávací společnosti byly toho názoru, že není představitelem tvrdého pouličního stylu a nebyl by marketingově výhodným tahem.\n\n23. října 2002 se stal účastníkem fatální autonehody při jízdě domů z nahrávacího studia. Tato událost mu poskytla inspiraci pro jeho první singl „Thourgh the Wire“. Jeho víra je zřejmá v mnoha jeho písničkách, například „Jesus Walks“, jež se stala základem jeho benefičních představení, jako byl koncert Live 8. Všechny tyto písně se objevily na jeho debutovém albu \"The College Dropout\", které bylo vydáno pod hlavičkou Roc-A-Fella Records v únoru 2004. Byla očekávána kritika. Album definovalo styl, kterým byl West proslulý, propracované texty, slovní hříčky a samplování. Album se stalo třikrát platinové. Na spolupráci se podíleli hosté jako Jay-Z, Ludacris, GLC, Consequence, Talib Kweli, Mos Def, Common a Syleena Johnson. S albem byly spojeny i singly „All Falls Down“ a „The New Workou Plan“, stejně tak i single číslo jedna, „Slow Jamz“. V průběhu roku 2003 působil jako producent na albu britského zpěváka Javina Hyltona.\n\nProšel i finanční válkou s rapperem Royce Da 5'9\", kterému složil píseň „Hearbeat“, která se objevila na albu \"\". Prohlásil, že Royce mu za beat k této písničce nikdy nezaplatil, ale nahrál ji a dal na své album. Po této zkušenosti se rozhodl ukončit jakoukoliv spolupráci s Roycem. Další singly produkované Kanyem v průběhu tvorby \"The College Dropout\" byly \"I Changed My Mind“ – Keyshia Cole, \"Overnight Celebrity\" – Twista a \"Talk About Our Love\" – Brandy.\n\nPro své druhé album se spojil s producentem Jonem Brionem. Album bylo vydáno 30. srpna 2005 a setkalo se s pozitivními kritikami. Časopisy a noviny jako \"Time\", \"Rolling Stone\", \"Spin\" nebo \"USA Today\", vyhlašovaly toto album nejlepším albem roku. Alba se prodalo okolo 860 000 kusů v prvním týdnu v USA. Do konce roku se v USA prodalo 2,3 milionu kusů a získalo pět nominací na ceny Grammy, z nichž tři získal. Album obsahuje \"number-one\" hit \"Gold Digger\" (ft. Jamie Foxx) a úspěšný singl \"Heard 'Em Say\" (ft. Adam Levine). Celkem se alba prodalo v USA 3,1 milionu kusů. V témže roce vyprodukoval hity \"Dreams\" (Game) a \"Go\" (Common).\n\nOd doby, kdy odložil datum vydání svého třetího alba \"Graduation\" na stejný den jako bylo plánováno vydání alba \"Curtis\" rappera 50 Centa, se zažehla kontroverzní soutěž o to, kdo prodá více kusů svého alba. Tuto soutěž inicioval 50 Cent a dokonce byl ochoten přestat vydávat sólo alba, pokud prohraje. Nakonec své prohlášení odvolal, a to ve svůj prospěch, jelikož následně prohrál. Alba \"Graduation\" se prodalo 957 000 kusů v první týden prodeje v USA. Celkem se alba v USA prodalo okolo 2 960 000. Album mu vyneslo dalších osm nominací na ceny Grammy, nyní úspěšně získal čtyři. Z alba pochází další \"number-one\" hit \"Stronger\", velmi úspěšný singl \"Good Life\" (ft. T-Pain) a úspěšný singl \"Flashing Lights\" (ft. Dwele).\n\nRoku 2008 vystupoval na Národním sjezdu Demokratické strany na podporu někdejšího kandidáta na prezidenta USA Baracka Obamy.\n\nTaké vydal svůj nový singl \"Love Lockdown\", který překvapivě neobsahoval rap, ale jen zpěv s prvky programu auto-tune. Album, které bylo vydáno 24. listopadu 2008, obsahuje prvky synthpopu, electroniky, R&B a electropopu. Alba se prodalo okolo 450 000 kusů v první týden v USA. Celkem se ho v USA prodalo okolo 1 800 000 kusů. Album obsahuje velmi úspěšné singly \"Heartless\" a \"Love Lockdown\".\n\nAlbum, které se původně mělo jmenovat \"Good Ass Job\", bylo vydáno 22. listopadu 2010. West před vydáním tvrdil, že album bude opět něčím novým, co ve své tvorbě ještě nedělal. Mělo jít o umělecké album. Z alba pochází úspěšné singly „Power“ (ft. Dwele), „Runaway“ (ft. Pusha T) a „Monster“. Hudební videa k těmto písním potvrzují Westovy umělecké snahy. Klip k písni „Power“ je starověkým alegorickým obrazem a klip k písni „Runaway“ je třiceti čtyř minutovým mini-filmem o pádu Fénixe, v podobě krásné ženy, a jeho opětovného povstání z popele. Klip k písni „Runaway“, obsahuje dalších osm částí písní z alba. Tento mini-film se natáčel v Praze a West v něm například řídí český supersport MTX Tatra V8, jehož existují jen čtyři kusy.\n\nAlba se prodalo 497 000 ks první týden prodeje v USA, čímž získalo zlatou certifikaci společnosti RIAA. Díky tomu také debutovalo na prvním místě žebříčku Billboard 200. V lednu 2011 album získalo platinovou desku od společnosti RIAA. Celkem se alba prodalo přes 1,3 milionu kusů v USA. V únoru 2012 bylo album oceněno třemi cenami Grammy. Získalo Grammy za nejlepší rapové album a dvě Grammy získal singl „All of the Lights“ (ft. Rihanna).\n\nOd roku 2010 nahrával společné album s rapperem Jay-Z, nazvané \"Watch the Throne\". Původně mělo jít pouze o EP, ale nakonec bylo nahráno celé album. Prvním singlem z alba je píseň „H.A.M“, která debutovala na 23. pozici v Billboard Hot 100. V červenci 2011 byl vydán singl nazvaný „Otis“, ten se umístil na 12. příčce. Nejúspěšnější písní se stal třetí singl „Niggas In Paris,“ který se umístil na 5. příčce. Album bylo vydáno v srpnu 2011 a umístilo se na prvních příčkách amerických hitparád.\n\nDíky přísným bezpečnostním opatřením album předčasně neuniklo na internet, jedním z opatření bylo i prvotní vydání alba v digitální formě. I díky tomu zlomilo rekord v prodejnosti alb na iTunes, když se ho tam v první týden prodalo 290 000 kusů. Celkem se alba prodalo v USA okolo 1 425 000 kusů. Obdrželo certifikaci platinová deska od společnosti RIAA. V únoru 2012 byla píseň „Otis“ oceněna cenou Grammy. Za obsah alba získal roku 2013 další tři ceny Grammy, dvě za píseň „Niggas In Paris“ a jednu za „No Church in the Wild“ (ft. Frank Ocean).\n\nV září roku 2012 vydal společné kompilační album své nahrávací společnosti GOOD Music. Album \"Cruel Summer\" mělo být původně vydáno již v srpnu, ale bylo odloženo na 18. září. Z alba pocházejí úspěšné singly „Mercy“ (ft. 2 Chainz) a „Clique“ (ft. Jay-Z). K albu měl být vydán i stejnojmenný krátký film, byl natočen, ale jeho publikování bylo zrušeno. Album debutovalo na 2. příčce žebříčku Billboard 200, celkem se ho v USA prodalo kolem 340 000 kusů.\n\nSvé šesté solo studiové album pojmenované \"Yeezus\" vydal u společnosti Def Jam Recordings 18. června 2013. Již v květnu 2013 West při koncertu představil první dvě písně z alba „Black Skinhead“ a „New Slaves“. Druhou také propagoval jako video projekci na 66 budovách v USA, Německu, Anglii, Francii a v Austrálii. Album se nedočkalo klasické propagace, když nebyl vybrán ani jeden singl pro rádia, ani nebyl natočen žádný videoklip. Také bylo vydáno bez obalu a bookletu. Na albu spolupracovali jako \"uncredited\" hostující umělci Kid Cudi, King L, Assassin, Chief Keef, Charlie Wilson, Frank Ocean a Justin Vernon ze skupiny Bon Iver. Z hudební produkce se mimo Westa na albu nejvíce podíleli Daft Punk a Mike Dean. Muzikálně je album více temné a experimentální než jeho minulá alba. Obsahuje prvky žánrů chicagský drill, dancehall, acid house a industriál.\n\nV prvním týdnu prodeje se v USA prodalo 327 000 kusů. Album tak debutovalo na první příčce v žebříčku Billboard 200. V srpnu 2013 bylo album oceněno certifikací zlatá deska od společnosti RIAA za prodej přes 500 000 kusů. Celkem se v USA prodalo 630 000 kusů. Přesto v roce 2014 obdrželo certifikaci platinová deska za milion kusů v distribuci. Album propagoval i svým prvním sólo turné v posledních pěti letech – The Yeezus Tour. To mělo 53 zastavení na území Severní Ameriky a Austrálie. Jako hostující umělec na turné vystupoval i Kendrick Lamar.\n\nV listopadu 2013 oznámil, že začal pracovat na novém albu. Mimo něj se na produkci alba podílejí Rick Rubin a Q-Tip. V červenci 2014 řekl, že by album mohl vydat v září až v listopadu 2014. Tento termín ale nebyl dodržen. V lednu 2015 vydal nový singl, baladu „Only One“, pro kterou si přizval Paula McCartneyho, aby v ní hrál na piano. Píseň se umístila na 35. příčce amerického žebříčku. V téže době spolupracoval na prvním singlu „FourFiveSeconds“ z nového alba zpěvačky Rihanny. Na této písni se také znovu podílel i Paul McCartney. Singl se umístil na 4. příčce.\n\nV únoru 2015 představil dvě nové písně. V televizním speciálu Saturday Night Live 40th Anniversary Special vystoupil s písní „Wolves“ (ft. Vic Mensa & Sia) a při předávání cen BRIT Awards vystoupil s písní „All Day“. Klip k písni „All Day“ natočil oscarový režisér Steve McQueen; na internet unikl až téměř po roce od natočení. Dne 1. března 2015 přes Twitter oznámil původní název svého sedmého alba, a to \"So Help Me God\". Dne 3. května změnil název alba na \"SWISH\", s tím, že se název může ještě měnit.\n\nV lednu 2016 na Twitteru oznámil datum vydání alba, a to 11. únor 2016. Také slíbil, že každý pátek zveřejní novou píseň. První byla „Facts“, dalšími například „Real Friends“ (ft. Ty Dolla $ign) a „No More Parties in LA“ (ft. Kendrick Lamar).\n\nNa konci ledna změnil název na \"WAVES\", jednalo se tak už o druhou změnu názvu. Kvůli změně názvu alba si prošel rozepří s rapperem Wizem Khalifou, který tvrdil, že West ukradl název rapperovi Maxovi B. Mezi oběma rappery, jejichž výměna názorů proběhla přes Twitter, je napětí již od té doby, co Wiz Khalifa začal žít s Westovou bývalou přítelkyní Amber Rose. Na začátku února znovu změnil název alba, tentokrát uvedl zkratku \"T.L.O.P.\" Dne 10. února zveřejnil význam zkratky – \"The Life of Pablo\", a spolu s finálním názvem, uveřejnil i finální seznam skladeb. O dva dny později však provedl v seznamu skladeb další úpravy a k původně deseti oznámeným písním přidal dalších sedm. Mastering alba proběhl na poslední chvíli v poslední dny před vydáním. Album bylo vydáno 14. února 2016 exkluzivně na streamovací službě Tidal.\n\nČást alba \"The Life of Pablo\" byla 11. února přehrána na fashion show Yeezy Season 3, kde West předvedl již svou třetí kolekci oblečení pro Adidas Original. Show se konala v Madison Square Garden, živé vysílání akce bylo distribuováno do vybraných kin po celém světě. V Česku se akce účastnilo devět kin, včetně pražského kina Lucerna. Lístky na show v Madison Square Garden byly vyprodány během deseti minut.\n\nPo vydání alba se na internetu objevily demo verze některých použitých i nepoužitých písní z různých fází nahrávání alba. Mezi nepoužitými písněmi se jedná například o dema písní „New Angels“, „Fall Out of Heaven“, „The Mind is Powerful“ a předělanou verzi písně „Only One“ (ft. Caroline Shaw, Paul McCartney a Ty Dolla Sign).\n\nDne 24. února 2016, tedy deset dní od vydání alba \"The Life of Pablo\", na Twitteru oznámil, že v létě 2016 vydá další album. Následně oznámil i plánovaný název, kterým byl \"Turbo Grafx 16\". Tento název reflektoval jméno herní konzole z 90. let 20. století TurboGrafx-16 Entertainment SuperSystem. V téže době představil v klubu 1OAK novou píseň s prozatímním názvem „Closest Thing to Einstein“. Píseň nakonec nesla název „Saint Pablo“ a West ji v červnu 2016 přidal k albu \"The Life of Pablo\". K vydání alba \"Turbo Grafx 16\" nakonec nedošlo.\n\nV červnu 2016 také oznámil, že v roce 2016 vydá nové kompilační album umělců upsaných u jeho labelu GOOD Music. Album má nést název \"Cruel Winter\". Prvním singlem byla píseň „Champions“ (s Big Sean a Desiigner (ft. Gucci Mane, 2 Chainz, Travis Scott, Yo Gotti a Quavo)) (71. příčka). Ovšem žádný jiný singl zveřejněný nebyl a k vydání kompilačního alba také nedošlo.\n\nV listopadu 2016 zrušil své turné Saint Pablo Tour. Později byl v péči psychiatra na UCLA Medical Center. V nemocnici strávil celý víkend. Důvodem byly projevy psychózy, které způsobila spánková deprivace a dehydratace. Po této události se na 11 měsíců stáhl ze sociálních sítí.\n\nV dubnu 2018 oznámil práci na filozofické knize s názvem \"Break the Simulation\". Obsah knihy chce sdílet přes příspěvky na Twitteru. V dubnu na Twitteru podpořil prezidenta Donalda Trumpa, což vyvolalo vlnu kontroverze a kritiku například i od jeho dlouholetého spolupracovníka, zpěváka Johna Legenda. Na konci dubna vyšla píseň \"Ye vs. The People\" (ft. T.I.), na které oba rappeři diskutují vzniklou atmosféru. Na konci dubna oznámil, že v polovině roku 2018 vydá dvě nová alba. Dne 1. června bylo vydáno osmé studiové album \"Ye\". Dne 8. června následovalo \"Kids See Ghosts\", společné album s Kidem Cudim. V létě 2018 dále produkoval alba rappera Pushy T - \"Daytona\" (vydání 25. května), zpěvačky Teyany Taylorové (22. června) a rappera Nase (15. června).\n\nDne 1. června 2018 poprvé představil své nové album s názvem \"Ye\". Album zveřejnil přes živé streamování z přehrávky alba v Jackson Hole ve Wyomingu skrze aplikaci WAV app. Kvůli následnému leaku záznamu stremu bylo album také obratem vydáno na většině streamovacích službách. Přebal alba a názvy písní byly zveřejněny až na poslední chvíli. Album má celkem sedm skladeb o celkové délce 23 minut. Album debutovalo na 1. příčce žebříčku Billboard 200 se 208 000 prodanými kusy (po započítání streamů) v první týden prodeje. West tím vyrovnal Eminemův rekord osmi po sobě jdoucích alb, která debutovala na 1. příčce. Na streamovací službě Apple Music se umístilo na první příčce v přehrávání v 85 zemích, na iTunes v 63 zemích. Singly z alba byly písně \"Yikes\" (8. příčka) a \"All Mine\" (11. příčka).\n\nO týden později, dne 8. června, vydal společné album s Kidem Cudim s názvem \"Kids See Ghosts\". Album opět zveřejnil přes živé streamování z přehrávky alba a mělo také sedm skladem. Album debutovalo na 2. příčce žebříčku Billboard 200 se 142 000 prodanými kusy (se započítáním streamů) v první týden prodeje. Z alba nebyl vydán žádný singl, nicméně všech sedm písní se umístilo v žebříčku Billboard Hot 100, nejlépe \"Reborn\" (39. příčka) a \"4th Dimension\" (ft. Louis Prima) (42. příčka).\n\nV září 2018 vydal společný singl s rapperem Lil Pumpem s názvem \"I Love It\". Píseň byla doprovázena videoklipem, jehož výkonným producentem byl filmový režisér Spike Jonze. Singl debutoval na 6. příčce žebříčku Billboard Hot 100. V téže době zvýšil svou aktivitu na sociálních sítích, což vedlo ke spekulacím, že si připravuje půdu pro propagaci nových projektů. Již na začátku září na Twitteru oznámil práce na albu \"Watch the Throne 2\" (možné pokračování společného alba s rapperem Jay-Z z roku 2011). V polovině září pak potvrdil nahrávání společného alba s rapperem Chancem the Rapperem, které by mělo nést název \"Good Ass Job\". \n\nV září 2018 na Instagramu zveřejnil obrázek CD bez obalu s popiskem \"Yandhi\" a datem 29. září 2018, což vedlo ke spekulacím o vydání dalšího solo alba (a možného tematického pokračování alba \"Yeezus\" z roku 2013, které mělo stejný vizuální koncept). Na konci září byl West hudebním hostem v premiérovém díle nové sezóny pořadu \"Saturday Night Live\", kde vystoupil spolu se zpěvačkou Teyanou Taylor s novou písní. Album však nebylo během září vydáno. Později Kim Kardashian oznámila, že album bude vydáno až 23. listopadu 2018. West toto tvrzení potvrdil s tím, že nahrávání ještě nebylo zcela dokončeno. Následně se rozhodl dokončit album v Ugandě. Album však v tomto termínu nevyšlo.\n\nOd ledna 2019 pořádal venkovní \"Sunday Services\", přehrávky svých písní v gospelové úpravě se sborem a vybranými hosty. Na začátku roku 2019 také zažaloval hudební nahrávací společnost EMI. Důvodem byla podle něj nevýhodná smlouva, která měla porušovat kalifornské právo, dle kterého lze uzavřít smlouvu na vlastnění autorských práv pouze na sedm let. West je u EMI ale již od roku 2003. Nicméně EMI sídlí v New Yorku, kde sedmileté pravidlo není právně ukotveno. Smlouva mu také nedovoluje odejít do předčasného důchodu. Brzy poté ho společnost EMI zažalovala za porušení kontraktu. V březnu West požádal o vyřízení sporu mimosoudní cestou.\n\nV červenci 2019 uniklo několik písní z chystaného alba na internet. Šlo o písně \"New Body\" (ft. Nicki Minaj a Ty Dolla Sign), \"The Storm\" (ft. XXXTentacion, Ty Dolla Sign a Clemons), \"Bye Bye Baby\" a dema písní \"Alien/SpaceX\" (ft. Clemons) a \"Law of Attraction\" (ft. Clemons). V srpnu 2019 Kim Kardashianová na sociální sítě vypustila předpokládaný seznam písní, který neobsahoval uniklé písně, s novým názvem alba \"Jesus Is King\". West nové album dokončil na svém ranči ve Wyomingu. Album mělo být vydáno koncem září 2019, ale nakonec bylo odloženo. V říjnu by v síti kin IMAX měl mít premiéru doprovodný dokumentární film. V září a říjnu došlo k dalšímu leaku, kdy se na hudebních službách iTunes, Spotify nebo Tidal, na několik hodin objevila řada neautorizovaných písní. Album \"Jesus Is King\" vyšlo na konci října 2019.\n\nVe svém prvním týdnu debutovalo na 1. příčce žebříčku Billboard 200 s 264 000 prodanými kusy (po započítání streamů). West tak získal své deváté po sobě jdoucí album, které se umístilo na nejvyšší příčce hitparády, čímž vyrovnal rekord Eminema. Po vydání alba se všech 11 písní umístilo v žebříčku Billboard Hot 100. Nejlépe se umístil vedoucí singl „Follow God“ vydaný v listopadu (7. příčka), dále písně „Closed on Sunday“ (14. příčka), „Selah“ (19. příčka) a „On God“ (23. příčka). Současně byl prvním zpěvákem historie, který obsadil všech prvních deset příček žebříčků Hot Christian Songs a Hot Gospel Songs. Úspěch těchto 11 písní pro Westa znamenal navýšení celkového počtu písní zapsaných v žebříčku Billboard Hot 100 na 107, čímž byl teprve pátým umělcem historie, který překročil hranici 100 písní v hitparádě. Dosáhl toho po šestnácti letech od svého debutu.\n\nV polovině listopadu 2019 překvapil hudební svět zprávou, že chystá svou debutovou operu s názvem \"Nebuchadnezzar\". Ta měla premiéru velmi krátce poté, ke konci listopadu, v amfiteátru Hollywood Bowl v Los Angeles. Dějově vychází z biblického příběhu o Nebukadnesarovi. Většinu představitelů tvořil Westův sbor Sunday Service a hlavní roli ztvárnil rapper Sheck Wes. West působil jako vypravěč, který ze zákulisí předčítal z knihy Daniel. Režisérkou byla Westova dlouholetá spolupracovnice Vanessa Beecroftová. Podle hudebních kritiků se de facto nejednalo o operu, jelikož například postrádala libreto. Premiéra byla kritiky strhána ať už kvůli organizačnímu chaosu (představení začalo s dvouhodinovým zpožděním), tak také pro viditelné nedostatečné nazkoušení představení. V prosinci uvedl svou druhou „operu“ s názvem \"Mary\", která zpracovávala biblický příběh narození Ježíše Krista. Opět na ní spolupracoval s Vanessou Beecroftovou, která připravila obdobný koncept jako měl \"Nebuchadnezzar\". \"Mary\" měla premiéru v Miami Marine Stadium, který slouží ke sledování závodů motorových člunů. Jeviště bylo postavené na nákladní lodi a bylo přístupné jen s pomocí člunů a vodních skútrů. Premiéra se opět potýkala se zpožděním, tentokrát hodinovým. West při tomto představení opět četl z Bible, ale nyní byl přítomen přímo na jevišti. V „opeře“ znovu účinkoval Westův sbor Sunday Service Choir, který zpíval gospelové verze Westových písní a také vlastní úpravy tradičních vánočních písní. Představení trvalo necelou hodinu. První repríza se konala v New Yorku v Lincoln Center, kde se účinkující předvedli v nových kostýmech.\n\nNa Vánoce 2019 vyšlo debutové gospelové album Westova sboru Sunday Service Choir s názvem \"Jesus Is Born\". West na něm figuroval jako výkonný producent. Album vedle náboženských písní obsahuje také gospelové předělávky Westových písní \"Father Stretch My Hands\" a \"Ultralight Beam\".\n\nV letech 2008 až 2009 v Chicagu otevřel dvě fast-foodové restaurace řetězce Fatburger. Jeho provozní firma se jmenuje KW Foods LLC a má zakoupená práva pro celkem deset poboček. Jedna ze dvou otevřených však byla na konci roku 2010 uzavřena, v současnosti tedy provozuje pouze jednu pobočku.\n\nV roce 2009 vytvořil kolekci bot pro Nike nazvanou Air Yeezy, pár se prodával za 215 dolarů a celkem bylo vyrobeno tři tisíce kusů. Po úspěchu první kolekce, u které se cena díky limitované sérii vyšplhala až na deseti násobek původní ceny, se vedení firmy Nike rozhodlo vydat novou sérii. Kolekce Air Yeezy II byla představena v roce 2012. Tato druhá kolekce obsahovala pět set párů v každé ze tří barevných variant. Jeden pár se díky omezenému počtu kusů prodal i za devadesát tisíc dolarů. Poslední ze tří variant s názvem Red Octobers byla nečekaně vydána v únoru 2014. Celá edice byla vyprodána za jedenáct minut.\n\nTaké spolupracoval na kolekci bot pro luxusní módní značku Louis Vuitton.\n\nRoku 2011 vytvořil módní značku dámského oblečení DW Kanye West. První kolekci představil na Paris Fashion Week v říjnu 2011. U kritiků byla přijata negativně. V červenci 2012 představil svou druhou kolekci, která již byla přijata lépe.\n\nV lednu 2012 založil designérskou společnost Donda, ve které se s týmem profesionálů zaměřuje na všechny sféry designu.\n\nV roce 2013 podepsal smlouvu se společností Adidas, pro kterou navrhl celou jednu kolekci v řadě Adidas Originals. Měla být představena již v září 2014, ale termín nebyl dodržen a nový byl stanoven na zimu 2014. Ani ten však nebyl splněn. Do té doby se navíc výrazněji mluvilo jen o botách s pracovním názvem YEEZi. V únoru 2015 bylo zveřejněno, že Westova nová kolekce s názvem \"Yeezy Season 1\" bude vydána na podzim 2015. V polovině února 2015 byly vydány nové boty s názvem \"Yeezy 750 Boost\". Šlo o limitovanou edici o devíti tisících párech, každý za 350 dolarů. Dle cen, které zvolila společnost Adidas, se celkově jedná o luxusní módní kolekci s cenami od 430 do 4 000 dolarů. U značky Adidas vydal i řadu dalších modelů tenisek Yeezy, vždy šlo o lukrativní a rychle rozprodané zboží.\n\nWestova značka bot YEEZY byla jednou z nejprodávanějších značek. Jen za rok 2019 se obrat z prodeje bot YEEZY vyšplhal na 1,5 miliardy dolarů. Tento úspěch stál za jeho rekordně ziskovým rokem, kdy v roce 2019 vydělal 150 milionů dolarů a poprvé se tak (dle žebříčku časopisu Forbes) stal nejvýdělečnějším hip-hopovým umělcem roku. Za rok 2019 byl s výdělkem 150 milionů dolarů celkově druhým nejvýdělečnějším hudebním umělcem roku. Více vydělala jen zpěvačka Taylor Swift.\n\nRoku 2003 založil vlastní nadaci nazvanou Kanye West Foundation (někdy zvanou \"Donda West Foundation\"). Ta se snažila pomoci menšinám v USA se vzděláváním. Kanye West do ní vložil 500 000 USD. Nadace ukončila činnost v dubnu 2011. Také se věnuje mnoha benefičním koncertům a akcím.\n\nNa konci srpna 2015 oznámil svou kandidaturu na prezidenta USA pro volby roku 2020. Učinil tak během proslovu na předávání cen MTV Video Music Awards.\n\nV srpnu 2017 se setkal s republikánským prezidentem Donaldem Trumpem. V dubnu 2018 ho na Twitteru oficiálně podpořil. V sérii tweetů později uvedl, že v Trumpovi vidí mnoho dobrého a přínosného pro občany. Nicméně vyjasnil, že se necítí jako republikán a že stejně jako obdivuje Trumpa, obdivuje i demokratku Hillary Clintonovou. Ve stejné době tweetnul i rok \"2024\", což vedlo ke spekulacím, že v roce 2020 kandidovat nebude. Později potvrdil, že proti Trumpovi kandidovat nebude.\n\nV průběhu roku 2018 na několika veřejných vystoupeních nosil červenou čepici se sloganem z Trumpovy kampaně \"Make America Great Again\". V říjnu 2018 byl pozván do Bílého domu na pracovní oběd s prezidentem. Během rozhovoru se vyznal z obdivu k Trumpovi a jeho politice, ve které staví na první místo Američany. Dále vysvětlil, že nošení čepice z Trumpovy kampaně mu dodává vnitřní sílu. Současně se přidal k prezidentově kritice liberálních médií a celebrit, a již poněkolikáté zkritizoval obecnou představu, že by Afroameričané měli být jen Demokraty.\n\nMezi lety 2002 a 2008 se stýkal s designérkou Alexis Phifer, se kterou byl dva roky zasnouben. Mezi roky 2008 a 2010 se stýkal s modelkou Amber Rose.\n\nOd dubna 2012 žije s Kim Kardashian, která mu dne 15. června 2013 porodila holčičku, kterou pojmenovali North. Dítě se narodilo pět týdnů před řádným termínem. V říjnu 2013 se zasnoubili. Svatební obřad proběhl 24. května 2014 ve Forte di Belvedere, ve Florencii, Itálie. V prosinci 2015 se jim narodilo druhé dítě, chlapec Saint. V lednu 2018 se páru narodila dcera Chicago, a to v rámci náhradního mateřství.\n\nPo složení maturity získal v roce 1997 stipendium pro studium na soukromé vysoké škole American Academy of Art v Chicagu, kde navštěvovat hodiny malování. Brzy poté ze školy odešel a začal studovat angličtinu na Chicago State University. Téhož roku byl ze školy vyloučen. West jako odůvodnění udává, že nezvládal sladit studium se svou ambicí prosadit se v hudbě.\n\nV květnu 2015 získal čestný doktorát v oboru krásných umění od soukromé vysoké školy School of the Art Institute of Chicago (SAIC). Zařadil se tím mezi osobnosti, jako jsou Yoko Ono, Jeff Koons, Patti Smith, Ed Harris a Marina Abramović, kteří také obdrželi čestný doktorát od SAIC.\n\nV prosinci 2006 byl žalován Evelem Knievelem za zneužití ochranné známky ve videoklipu k písni \"Touch the Sky\". Spor byl nakonec urovnán mimosoudně.\n\nV září 2008 byli West a jeho bodyguard Don Crowley zatčeni při incidentu s paparazzi na letišti Los Angeles International Airport. Brzy byl propuštěn na kauci. Nakonec se obvinění k soudu nedostalo. V listopadu 2008 byl znovu zadržen po dalším incidentu s paparazzi fotografem v anglickém městě Gateshead. Byl však okamžitě bez obvinění propuštěn.\n\nV červenci 2013 se opět na letišti LAX dostal do konfliktu s paparazzi fotografem, kterému se pokusil vytrhnout fotoaparát. Později byl obviněn z pokusu o krádež. U soudu byl však viněn z přečinu ublížení na těle. V listopadu 2013 byl shledán nevinným, ale protistrana se odvolala. V březnu 2014 byl Kanye West odsouzen ke dvouleté podmínce, povinné účasti na kurzech zvládání hněvu a ke 250 hodinám obecně prospěšných prací.\n\nV lednu 2014 mu hrozilo obvinění z napadení osmnáctiletého muže, který měl osobně vulgárně urazit jeho snoubenku Kim Kardashian. Incident se odehrál v čekárně chiropraktika v Beverly Hills, Kanye West se rozhodl spor vyřešit mimosoudně, když muži nabídl odškodnění ve výši 250 000 dolarů.\n\nOd roku 2015 se v několika písních přiznal k užívání antidepresiva Escitalopramu.\n\nV listopadu 2016 zažil během vystoupení na svém koncertu psychotickou epizodu, během které například prohlásil: \"Jay-Z, zavolej mi kámo. Proč mi nevoláš? Jay-Z, vím, že máš zabijáky. Prosím, neposílej je na mě. Prosím, buď chlap a zavolej mi.\" Koncert byl předčasně ukončen a West byl druhého dne hospitalizován v UCLA Medical Center s příznaky halucinací a paranoie. Jako oficiální důvody ukončení koncertu byly uvedeny spánková deprivace a dehydratace, nicméně došlo ke zrušení dalších 21 koncertů v rámci tour, přičemž byla na škodu využita Westova pojistka, což vyvolalo dohady, že důvody musely být závažnější. Z nemocnice byl propuštěn po deseti dnech. \n\nV jednom interview v roce 2018 prohlásil, že se v roce 2016 stal závislým na opiátech, které mu byly předepsány poté, co podstoupil liposukci. To a další zážitky mohly být spouštěčem pro projevy duševní poruchy.\n\nV roce 2018 impulzivně vydal album s názvem \"Ye\", na kterém zveřejnil, že trpí bipolární poruchou. Později tuto diagnózu v jiných rozhovorech zase popřel.\n\n\n\n\n"}
{"id": "296253", "url": "https://cs.wikipedia.org/wiki?curid=296253", "title": "Sazovice", "text": "Sazovice\n\nObec Sazovice se nachází v okrese Zlín ve Zlínském kraji. Žije zde obyvatel.\n\nPrvní písemná zmínka o obci pochází z roku 1362.\n\n\n\n\n"}
{"id": "296254", "url": "https://cs.wikipedia.org/wiki?curid=296254", "title": "Paul L. Smith", "text": "Paul L. Smith\n\nPaul Lawrence Smith (24. června 1936, Everett, Massachusetts, USA − 25. dubna 2012, Ra'anana, Izrael) byl americký herec. \n\nHrál po boku Antonia Cantafora ve filmech \"Šimon a Matouš\" a \"Šimon a Matouš jedou na riviéru\", kde napodobují styl dvojice Buda Spencera a Terence Hilla.\n\n"}
{"id": "296255", "url": "https://cs.wikipedia.org/wiki?curid=296255", "title": "Blackburn Ripon", "text": "Blackburn Ripon\n\nBlackburn Ripon byl britský palubní dvouplošný torpédový bombardér a průzkumný letoun. Poprvé vzlétl v roce 1926. V letech 1930–1935 byl používán jako torpédový bombardér na lodích Fleet Air Arm. Letouny Ripon byly prodány také do Finska, kde se účastnily bojů zimní války a pokračovací války a vyřazeny byly až v roce 1944.\n\nBlackburn Ripon byl vyvinut jako náhrada jednomístného torpédového bombardéru Blackburn Dart. Projekt začal na základě specifikací \"21/23\", požadujících dálkový průzkumný letoun s dvoučlennou posádkou. První prototyp, vybavený kolovým podvozkem vzlétl 17. dubna 1926. Druhý prototyp s plováky vzlétl 26. srpna 1926. Při leteckých testech se letoun utkal s prototypy letounů \"Handley Page Harrow\" a \"Avro Buffalo\", ovšem ani jeden z nich nebyl úspěšný. Ripon proto byl přepracován, dostal výkonnější motor, větší směrovku a byla změněna šípovitost křídel. Upravený prototyp se pak stal vítězem soutěže.\n\nNa základě objednávky bylo následně vyrobeno 90 sériových Riponů. Použitím výkonnějšího motoru a draku Riponu vznikl následující typ Blackburn Baffin. Celkem bylo takto upraveno 68 kusů letounů Ripon.\n\nRipon vstoupil do služby ve Fleet Air Arm v lednu 1929, kdy byly první Ripony zařazeny do stavu \"462. letky\" torpédových bombardérů na palubě HMS Furious. Letouny obvykle sloužily s pevným podvozkem a z palub letadlových lodí. Pevný podvozek ale bylo možné vyměnit za plováky, což se stávalo jen zřídka. V letkách byly Ripony používány až do roku 1933, kdy bylo letectvo reorganizováno a vznikly větší squadrony. Ripony pak byly ve stavu squadron čísel 810., 811. a 812. Poslední kusy byly z aktivní služby vyřazeny v roce 1935 a ve službě nahrazeny Blackburny Baffin.\n\nFinské letectvo zakoupilo jeden vzorový kus Riponu vyrobený přímo Blackburnem a dalších 25 kusů bylo postaveno ve finsku v licenci. Byly poháněny různými hvězdicovými motory. První kus měl motor Bristol Jupiter VII o výkonu 580 k, dalších sedm kusů mělo motory Gnome-Rhône Jupiter VI o výkonu 480 k, ty následovalo osm kusů s motory Armstrong Siddeley Panther o výkonu 535 k a posledních deset letounů mělo motory Bristol Pegasus o výkonu 580 k. Finské letectvo své Ripony používalo k průzkumu. Za války operovaly pouze v noci poté, co byl jeden kus v roce 1939 sestřelen sovětským stíhačem. Ze služby byly vyřazeny v roce 1944.\n\nDodnes se zachoval jediný kus, označený kódem \"RI-140\". Je vystaven ve finském muzeu Päijät-Häme.\n\n\n\n\n\n"}
{"id": "296256", "url": "https://cs.wikipedia.org/wiki?curid=296256", "title": "Ninhydrin", "text": "Ninhydrin\n\nNinhydrin je organická sloučenina vyskytující se ve formě bílých až světle žlutých krystalků. Používá se především ke stanovení amoniaku a aminokyselin. Při těchto reakcích vzniká tmavě modrá až fialová sloučenina, známá též jako Ruhemannův purpur.\n\nNinhydrin je pevná krystalická látka. Barva je bílá nebo světle žlutá. Je dobře rozpustný ve vodě i ethanolu, naopak jen těžce v diethyletheru a chloroformu. Lokálně dráždí sliznice a kůže, přičemž je barví domodra.\n\nNinhydrin se používá k analýze aminokyselin, z nichž je složena bílkovina - díky hydrolýze se bílkovina rozštěpí na jednotlivé aminokyseliny, které následně zreagují s ninhydrinem. Ninhydrin tvoří purpurový produkt při reakci s alfa-aminokyselinami, zatímco reakce s iminovou skupinou prolinu a hydroxyprolinu dává žlutý produkt.\n\nNinhydrin může být také využit k analýze amonného iontu. Roztok s jeho předpokládaným obsahem je titrován ninhydridem na vhodném substrátu (například silikagel) - pokud roztok amonný iont skutečně obsahoval, získá výraznou modrofialovou barvu. Obvykle se ninhydrin používá v daktyloskopii k hledání otisků prstů (díky aminokyselinám a peptidům, které se sloupávají z kůže a které s ninhydrinem reagují). Může být také součástí samoopalovacích krémů.\n"}
{"id": "296259", "url": "https://cs.wikipedia.org/wiki?curid=296259", "title": "Svitavy", "text": "Svitavy\n\nSvitavy ( ) jsou město ležící v Pardubickém kraji v okrese Svitavy, 59 km severozápadně od Olomouce. Žije zde obyvatel. Jsou součástí Mikroregionu Svitavsko. Svitavy se nacházejí v jihovýchodním výběžku České tabule, známém jako Svitavská pahorkatina, který však už zasahuje do povodí Moravy. Městem protéká řeka Svitava, která pramení v lese nedaleko města. Téměř celé území města leží na severozápadní Moravě, velice malá nezastavěná severovýchodní část území však dříve náležela ke k.ú. Opatovec, tudíž leží v Čechách.\n\nPůvodní osadu s kostelem založili premonstrátští mniši z Litomyšle a nazvali ji podle zde protékající řeky Svitavy, o něco později sem začali přicházet němečtí osadníci povolaní olomouckým biskupem, kteří založili novou ves s kostelem sv. Jiljí, původní Svitava postupně s novou vsí splynula. Oblast v okolí Svitav se tak stala předmětem sporu mezi olomouckým biskupstvím a litomyšlským klášterním panstvím, roku 1256 byl spor urovnán ve prospěch olomouckého biskupství.\n\n\nSvitavy byly do roku 1945 součástí německého jazykového ostrova Hřebečsko. Při sčítání v roce 1910 se 9 471 obyvatel města hlásilo k německé národnosti a 123 obyvatel k české. Po odsunu bylo město osídleno čekým obyvatelstvem.\n\n\nSvitavy se člení na čtyři místní části nacházejících se na čtyřech jim odpovídajících katastrálních územích:\n\nDříve byly součástí města i dnes samostatné obce Hradec nad Svitavou, Javorník a Opatovec.\n\nSvitavy leží na železniční trati Brno – Česká Třebová, která je součástí I. tranzitního koridoru. Ve zdejší stanici zastavují rychlíky mezi Prahou a Brnem, ne však vlaky kategorie EuroCity. Odbočuje zde také lokální trať do Poličky a Žďárce u Skutče.\n\nSvitavy jsou silničním uzlem celostátního významu, kříží se zde dálkové silnice propojující východní Čechy, Vysočinu, střední a jižní Moravu a Kladsko. Z evropské silnice E442 vedené po silnici I/35 se zde odpojuje evropská silnice E461 (silnice I/43). Dále odsud vycházejí silnice I/14 (severně od Svitav) a silnice I/34.\n\n\n\nPo městě a jeho okolí vede 12 km dlouhá naučná stezka \"Českomoravské pomezí\", která informuje o historii města či řadě zemských hraničních kamenů v okolních lesích.\n\nV červenci roku 1904 v blízkosti Svitav ztroskotal balón \"Sirius\" jenž byl vypuštěn ve Vídni. Čtyři důstojníci byli zraněni.\n\n\n\nVe městě je šest mateřských škol, šest základních škol, z toho jedna neúplná. Pro některé děti je tu speciální mateřská a základní škola. Je zde gymnázium s osmiletým i čtyřletým studiem. Dále obchodní akademie, střední zdravotnická škola a učiliště.\n\n\n\n\n\n\n\nMěsto spolupracuje s několika zahraničními městy\n\n\n"}
{"id": "296260", "url": "https://cs.wikipedia.org/wiki?curid=296260", "title": "Bonifacio Bembo", "text": "Bonifacio Bembo\n\nBonifacio Bembo (aktivní mezi lety 1447 a 1477) byl italský malíř a miniaturista v období rané renesance.\n\nNarodil se ve městě Brescia a přestože jeho styl formovala pozdní gotika, byl ovlivněn nastupující renesancí. Po seznámení s dílem Gemista Pletha absorboval neoplatónovské ideály, což se projevilo i v jeho díle.\n\nJeho malby zahrnují fresky pro kostel sv. Augustina v Cremoně a portrét Francesca Sforzy a jeho ženy Biancy Marie Visconti (oba z roku 1462), nyní v pinakotéce v Miláně. \n\nBembo je obvykle považován za autora jedné ze známých tarotových desek rodu Visconti-Sforza. Byl bratrem malíře Benedetta Bemba a strýcem malíře Giovanni Francesca Bemba.\n"}
{"id": "296262", "url": "https://cs.wikipedia.org/wiki?curid=296262", "title": "Elvis Presley", "text": "Elvis Presley\n\nElvis Aaron Presley, známý také jako „Král Rock 'n' Rollu“ nebo zkráceně jako „Král (The King)“, (8. ledna 1935, Tupelo, Mississippi, USA – 16. srpna 1977, Memphis, Tennessee, USA) byl americký zpěvák a herec. Dokázal skloubit inspiraci z černošského spirituálu, blues a country a stal se nejvýznamnější postavou amerického rock and rollu. Během své více než dvacet let trvající kariéry překonal mnoho rekordů prodeje desek a návštěvnosti koncertů. Víc než 100 jeho singlů se dostalo do TOP 30 ve Spojených státech a 17 se dostalo na 1. místo. Dodnes bylo prodáno přes jednu miliardu kopií jeho nahrávek.\n\nNarozen v Tupelu 8. ledna 1935 v 3.30 jako dvojče o půl hodiny dříve narozeného Jesse Garona, který se ovšem narodil již mrtvý. Rodiče Gladys Presley, rozená Smith, a Vernon Presley pocházeli z velmi chudých poměrů, tzv. white trash, což je americký ekvivalent pro největší chudinu bílé pleti. Ačkoliv Elvis později popíral jakékoliv náznaky dřívější chudoby („Vždy u nás bylo jídlo, vždy jsem měl v čem chodit“) ve skutečnosti byla situace Presleyových velmi špatná, obzvláště když Vernon byl v květnu 1938 odsouzen k dvouletému žaláři za padělání směnky a rodina se musela vystěhovat z bytu pořízeného na splátky. Právě v této kritické době, kdy Gladys s malým Elvisem putovala po celé rodině, vznikla nepřirozená Elvisova fixace na svou matku.\n\nV roce 1945 se Elvis zúčastnil pěvecké soutěže s písní „Old Shep“ a opět je zde nutné popřít legendu tvrdící, že malý zpěvák tuto soutěž vyhrál. Ve skutečnosti skončil pátý a vyhrál druhou cenu – volnou celodenní vstupenku na kolotoče. Rok na to dostává k svým 11. narozeninám svou první kytaru. Základní akordy Elvise naučil strýc Vester, hlavním zdrojem výuky se však pro budoucího krále rock and rollu stal pravidelný poslech bluesových a country nahrávek, díky kterým si Elvis vypiloval bezchybný hudební sluch. V roce 1948 se pak rodina přestěhovala do Memphisu s vyhlídkou na lepší budoucnost. Elvis zde neměl mnoho přátel, ale hudba ho očarovala natolik, že mu plně vynahradila absenci běžných klukovských zážitků. V červnu 1953 Elvis ukončil střední školu a druhý den nastoupil jako šofér do firmy Electric Co.\nV srpnu 1953 vstupuje do studia Sun Records, vlastněného Samem Philipsem, kde jako první nahrál Elvis tehdy populární balady \"My Happiness\" a \"That's When Your Heartaches Begin\" v Sun Records jako dárek pro svoji matku. Tahle legenda se ve skutečnosti nezakládá na pravdě. Malou desku Elvis nahrál v srpnu 1953, tedy čtyři měsíce od narozenin jeho matky. Pravý důvod byl ten, že Elvis chtěl otestovat sám sebe, jak vlastně zní. Za první vydělané peníze koupil své matce růžový Cadillac. Příběh o dárku pro matku si později vymyslel Elvisův manažér plukovník Parker. Mnoho lidí si myslí, že si Elvise při zpěvu všiml sám majitel společnosti Sam Phillips, ale pravda je jiná. První, kdo zaznamenal jeho talent byla Samova sekretářka. Phillips tou dobou hledal „bělocha s černošským hlasem“ a rozpoznal Elvisův zázračný potenciál. V červnu 1954 nahráli bluesovou píseň \"That's All Right (Mama)\" (vysílanou poprvé Memfiským rozhlasem 7. 7. 1954) a na druhou stranu původně bluegrassovou \"Blue Moon of Kentucky\". V tehdejší době byl ovšem velký problém prorazit s černošskou hudbou, nicméně časem se to podařilo. Druhým Elvisovým singlem bylo \"Good Rockin' Tonight\" společně s \"I Don't Care if the Sun Don't Shine\". \n\nV únoru 1955 se jeho kariéry ujal jako poradce Tom Parker a události nabraly rychlý spád. Elvis přešel k velké nahrávací společnosti RCA Records, roku 1956 nazpíval první singl pro RCA Records \"Heartbreak Hotel\", jehož se rychle prodalo přes milion kopií. Od ledna 1956 se také začal objevovat v televizi, velmi známé je jeho vystoupení před kamerou 6. června 1956 s písní \"Hound Dog\", při které nedokázal pořádně „stát na značce“ a poněkud improvizoval. V říjnu téhož roku vystoupil dokonce ve slavné \"Ed Sullivan Show\".\n\nJeho prvním filmem byl \"Love Me Tender\" (1956), mezi jeho nejlepší filmy patří \"Jailhouse Rock\" (1957) a \"King Creole\" (1958).\nV prosinci roku 1957 obdržel předvolání k nástupu na vojnu. Díky odkladu nástupu do března 1958 se podařilo dokončit film \"King Creole\" a 24. března 1958 Elvis narukoval a byl umístěn do Friedbergu v Západním Německu. Během služby v Německu poznal svoji budoucí manželku, tehdy čtrnáctiletou Priscillu Beaulieu. 5. března 1960 se vrátil do USA. Ještě v témž roce natáčí dva celovečerní filmy \"G. I. Blues\" a \"Flaming Star\" se stejnojmennou písní (Flaming star, don´t shining). Po návratu z vojny je rock and roll na ústupu a Presley se obrací k pomalým baladám (\"It's Now or Never\" – píseň na motivy známé italské \"O sole mio\").\n\nTaké vystoupil v pořadu NBC nazvaném \"Welcome Home Elvis\" společně s Frankem Sinatrou a zpívají mix písní \"Witchcraft/Love Me Tender\".\n\nV šedesátých letech pokračuje v natáčení filmů, které nesplňovaly Elvisova očekávaní a staly se z nich spíše „lacinější“ muzikály. Celkem natočil ještě dalších 24 celovečerních filmů. Především ale točí filmy a soundtracky, přičemž jde spíše o kvantitu než o kvalitu.\n\nZatímco popularita Beatles a jiných stoupá, Elvisova popularita klesá. Sám proto poněkud ustupoval ze slávy, aby se roku 1968 vrátil na výsluní ve velkém stylu. Po osmileté odmlce konečně vystupuje v televizi, a to zcela sám. Jen jemu věnovaný pořad „68 Comeback Special“ vysílaný NBC musel uchvátit snad každého, šlo bez pochyby o Presleyho nejzdařilejší vystoupení před televizními kamerami. Rázem z něj byl opět vládce showbyznysu. Úspěšný byl jak soundtrack z jeho comebacku, tak singl „If I Can Dream“, začal opět vystupovat na živo, zkrátka návrat, jak se patří.\nPo sedmi letech mimo žebříčky popularity se roku 1969 dostává na první místo s písní \"Suspicious Minds\", v Západním Německu se dostal na první místo s písní \"In the Ghetto\" a ve Velké Británii v roce 1970 s \"The Wonder of You\". Roku 1972 nahrává populární píseň \"Burning Love\", která se umístila na 2. místě hitparády.\n\n9. října 1973 se Elvis rozvádí s Priscillou, s níž odchází i jejich dcera Lisa Marie, přibírá na váze, přehání to s léky, nicméně stále vystupuje na koncertech a nahrává písně. Mezi lety 1969 a 1977 absolvuje 1094 zcela vyprodaných vystoupení. Je prvním umělcem, který ve čtyřech vystoupeních za sebou vyprodal Madison Square Garden v New Yorku.\n\nV úterý 16. srpna 1977 je nalezen svojí snoubenkou Ginger Aldenovou mrtev na podlaze koupelny ve svém domě nazvaném Graceland v Memphisu. Mnozí lidé věří, že zemřel na předávkování drogami. Oficiální verze se však přiklání k tomu, že příčinou smrti byl srdeční infarkt.\n\nPo jeho smrti se jeho sídlo Graceland proměnilo v muzeum a stalo se druhým nejnavštěvovanějším domem v USA hned po Bílém domě. Každoročně se sem sjíždějí davy fanoušků, Elvisovi napodobitelé a dvojníci. Jeho písně vycházejí stále znovu a mnozí lidé dodnes věří, že nezemřel a jednou se vrátí.\n\n\"Vlastní článek:\" Diskografie Elvise Presleyho\n\n\n"}
{"id": "296264", "url": "https://cs.wikipedia.org/wiki?curid=296264", "title": "Amanulláh", "text": "Amanulláh\n\nAmanulláh Chán (1. června 1892, Paghman – 25. dubna 1960, Curych) byl mezi lety 1919 až 1926 afghánským emírem a poté v letech 1926 až 1929 králem. Vlády se chopil poté, co byl zavražděn jeho otec Habíbulláh Chán. Pocházel z paštunské dynastie Barakzaj.\n\nObdobí jeho působení v čele země bylo doprovázeno velkými sociálními a politickými změnami. V roce 1923 vyhlásil ústavu a v roce 1926 nahradil titul emíra titulem šáha (krále). Jeho reformní program vzbudil odpor u tradičních kmenů i duchovních vůdců. Během povstání v roce 1929 byl nucen opustit zemi. Zemřel v roce 1960 ve švýcarském Curychu.\n"}
{"id": "296273", "url": "https://cs.wikipedia.org/wiki?curid=296273", "title": "Claudia Schiffer", "text": "Claudia Schiffer\n\nClaudia Schiffer (* 25. srpna 1970 Rheinberg) je německá supermodelka a herečka.\n\nOd roku 2002 je vdaná za Angličana Matthewa Vaughna. Mají spolu tři děti a žijí hlavně ve Velké Británii. Její soukromý majetek je podle Forbesu odhadován na 250 milionů dolarů.\n\nV roce 1987 získala německá fotografka Ellen von Unwerth reklamní zakázku od magazínu \"Elle\" na džíny. Vybrala si tehdy neznámou sedmnáctiletou dívku Claudii Schiffer. Výsledek obě proslavil, Ellen von Unwerth se vypracovala mezi nejslavnější reklamní fotografy a její portrét Schifferové se stal jednou z nejslavnějších módních fotografií osmdesátých let.\n"}
{"id": "296274", "url": "https://cs.wikipedia.org/wiki?curid=296274", "title": "Provincie Valencia", "text": "Provincie Valencia\n\nProvincie Valencie je jednou ze tří provincií španělského autonomního společenství Valencie, jejíž hlavní město je Valencie. Zaujímá centrální část tohoto společenství.\n\nProvincie Valencie je ohraničena provinciemi Alicante, Albacete, Cuenca, Teruel, Castellón a Středozemním mořem. Součástí území je i Rincón de Ademuz, exkláva ohraničená provinciemi Cuenca a Teruel.\n"}
{"id": "296275", "url": "https://cs.wikipedia.org/wiki?curid=296275", "title": "Dioon merolae", "text": "Dioon merolae\n\nDioon merolae je druh cykasu z čeledi zamiovité. Roste v mexickém státě Chiapas. Dorůstá výšky až 3m. Lístky na listech se částečně překrývají. Horní listky mohou nést 1-2 ostny.\n\nRostlina pojmenována podle italského botanika Aldo Meroly (Aldo Merola) z neapolské univerzity.\n\n\n\n"}
{"id": "296279", "url": "https://cs.wikipedia.org/wiki?curid=296279", "title": "Glafkos Klerides", "text": "Glafkos Klerides\n\nGlafkos Ioannou Klerides (řecky: Γλαύκος Ιωάννου Κληρίδης) (narozen v Nicosii 24. dubna 1919 − 15. listopadu 2013) byl řeckokyperský politik a prezident Kyperské republiky. Byl ženatý s Lilou-Irenou (zemřela 6. června 2007) a měl dceru Katherine.\n\nKlerides byl prvorozený syn právníka a státníka Yiannise Klerida.\n\nBěhem 2. světové války sloužil v britské RAF. V roce 1942 byl sestřelen nad Německem a v zajetí už strávil celou válku.\n\nPo válce vystudoval práva v londýnské King's College a později se věnoval právnické praxi na Kypru. Byl členem organizace EOKA, která usilovala o osvobození Kypru z britské nadvlády. Akcí EOKA se zúčastňoval pod pseudonymem \"Ypereides\". Během tohoto období bránil množství bojovníků z EOKA, kteří byli zatčeni Brity. Jeden z jeho nejznámějších úspěchů byla příprava svazků, které vyjmenovávají a dokazují porušování lidských práv imperiální administrativou a jejími agenty.\n\nV roce 1959 se zúčastnil Londýnské konference na Kypru a během přechodu od koloniální administrativy k nezávislosti (1959 – 1960) sloužil jako ministr spravedlnosti. V červenci 1960 byl zvolen do Sněmovny a vzápětí byl také zvolen jejím prvním předsedou. Tento post držel do 22. července 1976. V prvních prezidentských volbách Klerides porazil Makaria III.\n\nKypr získal nezávislost v roce 1960 a Klerides získal politický vliv jako člen Jednotné demokratické strany. Po 15. červenci 1974, kdy proběhl převrat ve kterém EOKA-B, řeckokyperská polovojenská organizace usilující o \"enosis\" (spojení s Řeckem), svrhla demokraticky zvoleného arcibiskupa Makaria a dosadila Nikose Sampsona jako prezidenta s diktátorskými pravomocemi, obsadilo Turecko sever ostrova. Osm dní poté byl Sampson donucen odstoupit. Ve stejný den, tedy 23. července 1974, získal Klerides dočasně pravomoci prezidenta republiky, a to v souladu s ústavou. Těmito pravomocemi oplýval do 7. prosince 1974, kdy se do úřadu prezidenta vrátil uprchlý Makarios III.. Jak prezident tak Sněmovna veřejně Kleridovi poděkovali za úlohu, kterou sehrál v tomto neklidném období. Kritici, zvláště pak z EDEK, hovoří o onom období jako o popřevratovém, kdy nebyla demokracie plně obnovena, až do návratu Makaria. Klerides na druhou stranu opakovaně odsoudil násilí, které vedlo k převratu.\n\nOd roku 1961 do roku 1963 zastával post předsedy kyperského Červeného kříže. Za tyto vynikající služby v Červeném kříži byl odměněn \"Certificate of Honour and Life Membership\".\n\nV roce 1976 založil pravicové Demokratické shromáždění (Demokratikos Synagermos). Byl šestkrát kandidátem na prezidenta a dvakrát zvolen, v roce 1993 a 1998. V roce 1998 byl jeho hlavním protivníkem Georgios Iakovou. V roce 2003 ho porazil v prezidentských volbách Tassos Papadopoulos.\n\nJe autorem autobiograficky laděného zobrazení kyperských dějin 20. století, \"My Deposition\", vydaného ve čtyřech dílech.\n\nBěhem jeho prezidentství Kypr významně prosperoval. Jeho stabilizovaná ekonomika vytvořila z Kypru nejbohatší zemi z deseti přistupujících států do EU v roce 2004. Kleridova administrativa je velmi ceněna za vstup do Unie. Klerides byl v době svého prezidentství respektován světovými vůdci pro své úspěchy. Část své oblíbenosti ztratil kvůli své silné podpoře Annanova plánu pro unifikaci Kypru. I když 65% tureckých Kypřanů hlasovalo pro plán v referendu, 75% řeckých Kypřanů to odmítlo.\n"}
{"id": "296285", "url": "https://cs.wikipedia.org/wiki?curid=296285", "title": "Zlatá horda", "text": "Zlatá horda\n\nŘíše s původním názvem Ulus Džuči nebo také podle podmaněných Kipčaků Kipčacký chanát byl rozsáhlý státní útvar, který vznikl roku 1242 jako součást mongolské veleříše na ohromném prostoru východní Evropy a Sibiře.\n\nV západní Evropě je známa pod názvem Zlatá horda (mongolsky Алтан Орд – \"Altan Ord\", kazašsky \"Altın Orda\", tatarsky \"Altın Urda\", rusky Золотая Орда – \"Zolotaja Orda\"), který se objevil mnohem později, až v 16. století v ruských pramenech (původně pouze „\"orda\"“). Roku 1260 se Zlatá horda stala samostatným státním útvarem. Ve druhé polovině 15. století se rozpadla na několik menších chanátů.\n\nŘíši založil po ukončení tažení do Evropy chán Bátú, vnuk Čingischánův, který dal před pokračováním výbojů přednost uspořádání dosud dobytých nesmírně rozlehlých oblastí a jejich obyvatelstva. Rozkládala se na ohromném území od severního Černomoří a úpatí Kavkazu přes Povolží až na západní Sibiř, kde tvořil jeho severní a východní hranici horní tok Obu. Jejím hlavním městem byla \"Saraj Bátú\" v deltě Volhy, blízko dnešní Astrachaně, později \"Saraj Berke\" (město není přesně lokalizováno, soudí se, že existovalo poblíž dnešního Volgogradu). Obě města stavěli křesťanští zajatci. Mongolští dobyvatelé sice žili ve stanech, podporovali ale usedlé obyvatelstvo, takže v jejich říši kvetla bohatá obchodní města: než je roku 1395 zničil Timur Lenk (Tamerlán).\n\nZlatá horda byla zpočátku součástí mongolské veleříše a podléhala vrchní vládě velikého chána ve vzdáleném Karakorumu, ale již Čingischánovi vnuci měli velké problémy s udržením jednoty tak rozsáhlého celku, který se zformoval rychlými výboji, ale neupevnil vnitřními ekonomickými vazbami. Během bojů o nástupnictví po nástupu velkého chána Kubilaje v roce 1260 se vztahy mezi mongolským centrem a západním ulusem Džuči uvolnily a chán Berke, Bátúův bratr, Zlatou hordu osamostatnil. Byl prvním mongolským chánem, který přijal islám, a islamizoval tak vládnoucí dynastii.\n\nRuská knížectví formálně nebyla součástí území Zlaté hordy, ale byla Mongolům podřízena. Pokud chtěla rurikovská knížata vládnout ve svých zemích, musel je v jejich postech potvrdit chán zvláštní listinou, tzv. jarlykem (obdobou evropského léna) poté, co uznala jeho svrchovanou moc, tedy příslušnost k říši. To bylo v pravomoci velkého chána (mongolsky \"čingischána\") a Bátúovou povinností bylo posílat ruská knížata za tímto účelem do Karakorumu, hlavního města mongolské říše. Většinou to však nedělal a vyřizoval jejich záležitosti osobně ve svém táboře a později na svém dvoře v Saráji. V „hordě“ byla ruská knížata vystavována ponižování i osobnímu nebezpečí. Tataři podporovali rozbroje mezi znesvářenými Rurikovci, a ti se brzy naučili proti sobě v Saráji intrikovat. To na druhé straně chánům umožnilo vykonávat na Rusi úlohu jakéhosi arbitra.\n\nKoncem 50. let 13. století bylo obyvatelstvo ruských knížectví podrobeno tvrdým povinnostem, muselo poskytovat Mongolům rekruty a platit daň z hlavy – ruskými prameny nazývanou \"vychod\". Její tatarští výběrčí postupovali velmi krutě, a tak při vybírání daní docházelo k častým povstáním, především ve městech. Chování knížat i prostých obyvatel kontrolovali chánovi zmocněnci, \"baskakové\". Proto hlavním ruským problémem za tatarské nadvlády bylo ekonomické vykořisťování. Politická struktura s výjimkou potvrzování knížat v jejich postech, především velikého knížete vladimirského, zůstala zachována. Nedotčeno bylo i pravoslavné vyznání obyvatel ruských knížectví. Duchovní byli naopak zvýhodněni tím, že nemuseli například platit daně.\n\nMongolská expanze a následná nadvláda měla na Rusi dalekosáhlé důsledky v hospodářské, ale i politické a kulturní sféře a ruské země se s nimi vypořádávaly po řadu staletí.\n\nDo poloviny 14. století byla Zlatá horda nejrozsáhlejším a vojensky nejsilnějším státem východní Evropy. Do jejího centra v Saráji plynuly nevýslovné příjmy, které pocházely z daní vybíraných v podmaněných zemích, z kontroly tranzitu probíhajícího po Volze, jež spojovala severomořsko-baltskou oblast s Orientem, z obchodních transakcí Benátčanů a Janovanů, jejichž faktorie byly rozesety po pobřeží Černého a Azovského moře. Rozhodující postavení v chanátu zaujímala od Bátúových dob nomádská mongolská šlechta, jejíž konzervativní způsob života byl založen na úspěšné expanzi. K té bylo ovšem stále méně příležitostí. Kromě toho bylo velmi nesnadné ovládat tak obrovské území, jež rozdělovaly složité politické, etnické i sociální problémy. Po roce 1357, kdy zemřel chán Džani Beg, Uzbekův syn, začala moc chánů výrazně slábnout. V letech 1357 až 1381 se jich na trůnu vystřídalo více než dvacet a stalo se téměř pravidlem, že se chanát dělil mezi dva vládce (hranicí byla Volha). Ve Zlaté hordě se projevily decentralizační tendence, osamostatnili se Volžští Bulhaři a Chorézm. V důsledku prudké litevské expanze byly ztraceny západoruské oblasti (tatarské panství na tomto teritoriu ukončila porážka v roce 1363) a kontrolu nad ruským severovýchodem fakticky převzal veliký kníže vladimirský Dmitrij. Mezi mongolskou vládnoucí vrstvou panovala silná řevnivost a ti, kteří nedosáhli postavení podle svých představ, uspokojovali své ambice nájezdy do ruského pohraničí. Proniknout na severní břeh Oky, jež tvořila hranici moskevského panství, se však neodvažovali.\n\nV důsledku toho začala ruská knížata, jejichž postavení se naopak upevňovalo, pomýšlet na ozbrojený odpor. V 70. letech 14. století nabyly pohraniční srážky vážných rozměrů. Jednotlivá knížectví se často dožadovala pomoci Moskvy. Roku 1374 vypuklo povstání proti Tatarům v Nižním Novgorodu, při němž přišli o život členové chánova poselstva. V roce 1377 si Dmitrij dovolil zpoplatnit místního vládce v Kazani. O rok později dosáhl prvního významnějšího vítězství nad Tatary na řece Voži (1378) a prokázal tak, že Rusové mohou Tatary porazit. To pochopil také tatarský emír Mamaj, kterému se podařilo na delší dobu ovládnout západní část Zlaté hordy. Rozhodl se uspořádat mohutné tažení na Rus, aby zabránil její politické emancipaci a obnovil poplatnou závislost. Početné vojsko sbíral po celé říši dva roky. Jeho spojencem se stal rjazaňský kníže Oleg Ivanovič, který výrazně upevnil knížecí moc v Rjazani, a mladý litevský velkokníže Jagello, který chtěl pokračovat v dobyvačné východní politice svého otce Algirdase.\n\n8. září 1380 byli Tataři poraženi v první velké otevřené bitvě s Rusy na Kulikovském poli. Mamaj, který pozoroval celý boj z blízkého pahorku, uprchl na poslední chvíli. Na břehu řeky Kalky, nedaleko bojiště Bitvy na řece Kalce z roku 1223, ho dostihl jeho soupeř ve Zlaté hordě Tochtamiš a uštědřil zbytkům jeho vojska další porážku. Poté se Mamaj uchýlil do Kaffy, kde byl zavražděn.\n\nTochtamiš se stal novým chánem Zlaté hordy a počátkem 80. let se mu podařilo dočasně chanát sjednotit. Podporu mu poskytl tatarský dobyvatel Tímúr-Í-Lenk, v Evropě nazývaný Tamerlán, který krátce předtím sjednotil mongolské obyvatelstvo ve střední Asii (hlavním městem jeho říše se stal Samarkand) a zahájil mohutné výboje v širokém spektru od indického Dillí až po Moskvu. Nicméně závislost ruských knížectví byla obnovena pouze po stránce ekonomické. Tradiční politická resp. dynastická relativní nezávislost zůstala nezměněná. Tochtamiš podnikl roku 1382 další tažení na Rus, během něhož Tataři vydrancovali a vypálili Moskvu a přinutili Dmitrije, aby se znovu podrobil a odvedl hordě důchod, jehož suma se dokonce zvýšila.\n\nV 90. letech nastal dramatický zvrat situace ve Zlaté hordě. Chán Tochtamiš napadl ve druhé polovině 80. let středoasijské državy Tímúra, a vyvolal tak mohutnou odvetu dobyvatele ze Samarkandu. V roce 1391 podnikl Tímúr první velké tažení proti chanátu. Tochtamiš utrpěl porážku, ale již rok nato svoji vládu ve Zlaté hordě obnovil.\n\nRoku 1395 se však Tímúr obrátil proti Zlaté hordě podruhé a rozdrtil Tochtamišovo vojsko na břehu řeky Těreku. Poté začali jeho bojovníci systematicky drancovat území Zlaté hordy a ničit zdejší města, která nebyla opevněná, neboť to neodpovídalo vojenské cti Tatarů. Tímúr podlomil ekonomickou moc chanátu a navrátil ho ke kočovnému hospodaření. Na jaře 1396 se dobyvatelé opět vrátili zpět na východ do Samarkandu s ohromnou kořistí a nespočetným množstvím otroků.\n\nČást Tatarů, která prchala před řáděním Tímúrových vojsk na západ, našla útočiště na Litvě. Byl mezi nimi také sám Tochtamiš se svojí rodinou a dvorem. Vyhnaného tatarského vládce, který připravoval odvetnou akci, přijal Vytautas (Vitold) a uzavřel s ním smlouvu o vzájemné pomoci. Jejím cílem bylo nastolit Tochtamiše znovu na trůn v Saraji a Vitolda jako vládce Moskvy a celé ruské země. Roku 1399 se Vitoldovi podařilo shromáždit obrovskou armádu, která sestávala z vojenského potenciálu celé Litvy, tatarských bojovníků věrných Tochtamišovi a pomocných křižáckých oddílů. Neobrátila se však proti Rusi, ale proti Tímúrovým Tatarům. Kampaň vedená proti Tímúrovi nebyla úspěšná a spojenci utrpěli roku 1399 těžkou porážku na řece Vorskle, přestože byli mnohem početnější. Katastrofa na Vorskle znamenala definitivní konec Tochtamišových ambicí.\nKolem poloviny 15. století se Zlatá horda začala nenávratně rozpadat. Po osamostatnění Kazaňského chanátu (1438) se odtrhli krymští Tataři (1441), poté Astrachaňský chanát (1466) a roku 1490 vznikl ještě Sibiřský chanát. Okleštěná Zlatá horda existovala dále pod názvem Velká horda. To však neznamená, že tatarské nebezpečí na Rusi pominulo. Nástupnické chanáty si například činily nárok vybírat jako dědicové Zlaté hordy od Rusů \"vychod\". Mezi nimi však zdaleka nepanovala jednota a toho mohla ruská knížata využít ve svůj prospěch.\n\nV roce 1480 se vojska Hordy chystala ke střetu s ruským vojskem, ale z pozičního „stání na řece Ugře“ nakonec chán Achmat bez boje ustoupil, což znamenalo konečnou ztrátu vlády nad ruskými knížectvími. Velká horda se pak brzy rozpadla, poslední chán Saih Ahmed byl roku 1502 zajat a na Litvě popraven.\n\nStaleté panování Zlaté Hordy silně poznamenalo politický, kulturní a především hospodářský vývoj východní Evropy, zejména ruských knížectví, kde přerušilo předchozí nadějný vývoj a prohloubilo izolaci pravoslavné země od západní Evropy. V dolním Povolží a na Krymu sice kvetla v té době bohatá města s rozvinutým dálkovým obchodem, vedeným jak po moři do Káhiry, Janova a Benátek, tak po souši přes Kyjev do Polska, Litvy, Uher a Německa. Ruská knížectví však byla do značné míry izolována, jejich obyvatelstvo sužováno placením vysoké daně z hlavy, tzv. \"vychodu\", a země, zvláště později, když začala mít Zlatá horda vlastní politické problémy, byla ničena tvrdými loupeživými vpády. Taktika chánů vůči Rusku a Litvě nakonec posílila význam moskevského knížectví, jádro budoucího velkého Ruska. Chánové Zlaté Hordy sice podporovali své vazaly, mezi nimi moskevského knížete Ivana Kalitu († 1341), ale pád Hordy vedl k posílení moci moskevských knížat, která pak Rusko v 16. století sjednotila a v 17. století naopak dobyla dolní Povolží a pokračovala v expanzi směrem na východ.\n\nVe 13. století měla lehce vyzbrojená, dobře vycvičená a velmi disciplinovaná mongolská jízda, ozbrojená luky a šípy, velkou převahu jak nad oddíly ruských knížat, tak nad středoevropskými rytíři, kteří válečnou disciplinu neznali a byli zvyklí bojovat jednotlivě. Mongolové za sebou zanechávali naprostou zkázu, neboť se domnívali, že tak odradí obyvatelstvo napadených zemí od odporu, který nesnášeli a tvrdě jej trestali. Teprve ve druhé polovině 14. století, když se Zlatá horda dostala do vážné krize v důsledku krvavých vnitropolitických bojů, odvážili se podmanění Rusové znovu k vojenskému odporu a dosáhli prvních vítězství.\n\n\n\n"}
{"id": "296289", "url": "https://cs.wikipedia.org/wiki?curid=296289", "title": "Pindos", "text": "Pindos\n\nPindos ( ) je plošně největší řecké pohoří, ležící na severu země, dosahující albánských hranic. Soustava horských celků tvořících jakousi páteř Řecka je 160 km dlouhá táhnoucí se severo-jižním směrem. Horopisně se masiv řadí do systému Helenid. Nejvyšším vrcholem je Smolikas (2637 m) ležící zcela na severu pohoří. Krajina Pindosu je velmi málo osídlena.\n\nCentrální hřeben pohoří se prezentuje výrazným velehorským charakterem s ostře modelovanými horami, ledovcovými kary a hlubokými, dlouhými dolinami. Pohoří Pindos je složeno z několika samostatných horských celků. Na severu je to nejvyšší masiv Smolikas. Na něj na jihu navazuje skupina Tymfí v níž se nachází krasová náhorní plošina Astraka, která je známá především kaňonem řeky Vikos. Dalším celkem navazujícím na Smolikas na jihu je plošně neveliké horstvo Aigo. Jediný silniční přechod pohoří vede průsmykem Kataras (1705 m), který rozděluje masiv na dvě části. Za tímto sedlem směrem na dále na jih se rozkládá skupina Lakmos s nejvyšší horou Peristen (2295 m). Samostatná skupina Athamanon je významnou turistickou oblastí. Na jihovýchodě Pindu nalezneme masivy Oros Oiti, svažující se takřka až k hladině moře, Karava a další menší, méně významné hřebeny a horská uskupení.\n\n\nKaňon řeky Vikos je charakteristický svými svislými stěnami. Řeka je povětšinou napájená vodami z tajícího sněhu. Největší hloubka je kolem 1 km. Šířka u dna od 40 do 150 metrů. Krasová planina je na svých okrajích rozbrázděna mnoha hlubokými roklemi. Jedinečným přírodním úkazem je propast Provatina (hloubka 405 m). Svou hloubkou se kaňon řadí na čtvrté místo v Evropě (po kaňonu řeky Neretva v Bosně, kaňonu Tara v Černé Hoře a kaňonu řeky Rakitnica v Bosně). V blízké propasti Epos bylo dokonce objeveno podzemní jezero (hloubka 469 m).\n\nV masivu Pindos byly vyhlášeny dva národní parky, které chrání původní, jen minimálně člověkem narušenou přírodu.\nNachází se severovýchodně od silničního průsmyku Katara a byl vyhlášen v roce 1966. Rozloha parku činí 3360 ha a ochranným pásmem 63 780 ha. Chrání zejména jedinečné porosty jedle kefalonské a velký potenciál původní fauny. Jejími zástupci jsou zde např. medvěd, jenž je zde dokonce přemnožen. Většinu plochy pokrývají lesy a na severu a jihu parku jsou to hole využívány jako pastviny.\nPark má rozlohu 3360 ha s ochranným pásmem 12 000 ha. Byl vyhlášen v roce 1973. Leží v prostoru mezi vodními toky Aoos a Vikos. Do této oblasti patří planina Astraka, masiv Tymfí a celý kaňon Vikos i s propastí Provatina.\n"}
{"id": "296300", "url": "https://cs.wikipedia.org/wiki?curid=296300", "title": "STS-123", "text": "STS-123\n\nSTS-123 byla montážní mise amerického raketoplánu Endeavour k Mezinárodní vesmírné stanici. Cílem letu bylo připojení první části japonské laboratoře Kibó - experimentálního logistického modulu (' - ELM) a kanadského manipulátoru SPDM ('). Novým členem dlouhodobé posádky Expedice 16 se místo vracejícího se Léopolda Eyhartse stal Garrett Reisman. Uskutečnilo se pět výstupů do otevřeného vesmíru (EVA).\n\n\n\n\n11. února 2008 se orbiter Endeavour přemístil z hangáru OPF (Orbiter Processing Facility), kde probíhaly kontroly a přípravy na let, do haly VAB (Vehicle Assembly Building). Zde byl připojen ke komplexu skládajícího se z nádrže ET (Space Shuttle External Tank) a dvojice motorů na tuhé palivo SRB (Space Shuttle Solid Rocket Booster). 18. února se raketoplán na mobilní plošině MLP (Mobile Launch Platform) přesunul na startovací rampu 39-A. 8. března se začalo odpočítávání ve stavu T-43 hodin. V tento den přiletěla na kosmodrom posádka. Start raketoplánu Endeavour se uskutečnil 11. března 2008 v 8:28:14 SELČ.\n\nRaketoplán Endeavour úspěšně odstartoval 11. března 2008 v 8:28:14 SELČ hned na první pokus. Dvě minuty po startu byly podle plánu odhozeny motory SRB. Ve výšce nad 100 km se raketoplán otočil nádrží ET dolů. Tento manévr slouží k lepší komunikaci prostřednictvím družice TDRS a nemůže být vykonán dříve, protože nádrž ET je v prvních fázích vzletu příliš těžká a její spoje s orbitrem by to nemusely vydržet. V čase 8:34 raketoplán vypnul motory SSME - tento manévr se nazývá MECO. Vzápětí došlo k odhození nádrže ET. Endeavour se pohyboval po suborbitální dráze až do času 9:05 SELČ, kdy manévrem motorů OMS (\") změnil tuto dráhu na orbitální.\n\nPři vzletu selhala elektronika, přenášející telemetrii z několika motorků RCS (\") na levoboku. Krátkodobý chladicí systém (používaný při startu a přistání) přešel na záložní okruh. Šlo však jen o malé závady, které neohrozily další průběh mise.\n\nEndeavour zahájil stíhání ISS, při kterém proběhla kontrola tepelného štítu stroje senzory umístěnými na prodlužovací tyči OBSS na konci manipulačního ramene RMS (\"\").\n\nSpojení raketoplánu s Mezinárodní vesmírnou stanicí ISS bylo naplánováno na 13. března v 5:25 SELČ. Uskutečnilo se však opožděně proti plánu, v čase 5:49 SELČ. Po uložení nástavce OBSS zpět do nákladového prostoru byl aktivován spojovací uzel raketoplánu ODS. Ve vzdálenosti přibližně 180 metrů od stanice v čase 4:26 byl zahájen manévr RPM (') nazývaný v angličtině též \"back flip\". Při tomto manévru se Endeavour postupně otočil o 360° okolo kratší vodorovné osy a posádka ISS snímala kamerami jeho povrch, aby se odhalilo případné poškození tepelného štítu. Po ukončení tohoto manévru ve zhruba 4:34 se raketoplán začal ke stanici opět přibližovat. Řídící středisko vydalo souhlas se spojením a v čase 5:49 se raketoplán Endeavour svým aktivním spojovacím uzlem připojil k uzlu PMA-2 (') Mezinárodní vesmírné stanice.\n\nPo kontrole hermetičnosti spoje se v čase 7:37 SELČ otevřel průlez mezi oběma tělesy a posádky se setkaly. Po výměně individuální výplně křesla v návratové lodi Sojuz pro Léopolda Eyhartse za novou výplň pro Garretta Reismana se oficiálně Eyharts stal členem posádky raketoplánu a Reisman členem posádky Expedice 16 ISS. Potom byla paleta SLP s rozloženým kanadským manipulátorem SPDM Dextre přenesena z nákladového prostoru raketoplánu na mobilní základnu MBS na hlavním nosníku stanice ISS.\n\nPrvní výstup do otevřeného prostoru provedli astronauti Linnehan a Reisman. Výstup se začal přepojením skafandrů astronautů na vlastní baterie v čase 3:23 SELČ, o 5 minut později oproti plánu. Linnehan a Reisman nejdříve připravili japonský logistický modul ELM-PS k přenesení na horní port modulu Harmony. Potom se astronauti věnovali montáži kanadského manipulátoru Dextre. Odpojili několik krytů a zámků použitých při startu a nainstalovali na konce obou mechanických paží Dextre zařízení OTCM (') umožňující výměnu pracovních nástrojů na manipulátoru. Modul Kibō ELM (') byl vyzdvihnut z nákladového prostoru raketoplánu. a v čase 6:06 SELČ byl připojen k hornímu spojovacímu uzlu modulu Harmony.\n\nVšechny plánované úkoly tohoto výstupu byly úspěšně dokončeny. Výstup ukončili astronauti v 10:19 SELČ opětovným napuštěním vzduchu do přechodové komory Quest. Doba výstupu byla 7 hodin a 1 minuta (plán 6 hodin 30 minut).\n\nManipulátor Dextre měl problémy s napájením a ovládáním z palety SLP. Pravděpodobnou příčinou bylo nedokonalé zakončení komunikační sběrnice. To však neohrozilo montáž a aktivaci Dextre při dalších výstupech do kosmu.\n\n15. března byl otevřen průlez do ELM-PS a posádka poprvé vstoupila do japonského modulu. Mohly se zahájit práce s oživováním modulu a jeho aktivací.\n\nDruhý výstup do kosmu, EVA-2, byl zahájen 16. března v čase 01:49 SELČ. Absolvovala ho dvojice Linnehan a Foreman a při výstupu úspěšně namontovali dvě mechanické paže na tělo SPDM Dextre. Dalším úkolem bylo odstranění krytů z kloubů na Dextre, ale to už pro nedostatek času nestihli realizovat a tak to bylo odloženo na EVA-3. Výstup se skončil v čase 8:57 SELČ, trval 7 hodin a 8 minut.\n\nTřetí výstup do vesmíru EVA-3 absolvovali Linnehan a Behnken. Výstup začal 18. března v 00:51 SELČ a trval 6 hodin 53 minut. V průběhu výstupu astronauti nejprve dokončili montáž a oživení manipulátoru Dextre, potom sňali několik tepelných krytů z kloubů Dextre, tedy operace, které se nepodařily při druhém výstupu. Kromě toho také přenesli několik náhradních dílů na externí plošinu ESP-2 (') v blízkosti modulu Quest - náhradní kloub pro manipulátor SSRMS a dva bloky DCSU ('). Kvůli problému s upevňovacími šrouby se jim nepodařilo nainstalovat dva experimenty MISSE na povrch modulu Columbus, proto museli vrátit MISSE do nákladového prostoru raketoplánu. Následující den řídící středisko rozhodlo, že pokus o instalaci experimentů MISSE bude zopakován při pátém výstupu do kosmu. Výstup se skončil v čase 07:44 SELČ.\n\n19. března byl manipulátor Dextre plně aktivován, otestován a přesunut na své trvalé stanoviště a paleta SLP byla přemístěna do nákladového prostoru raketoplánu. Po dokončení prací s manipulátorem měla posádka na ISS dvě hodiny osobního volna.\n\nDalší výstup by zahájen 21. března v 00:04 SELČ. Absolvovali jej Behnken a Foreman. Astronauti vyměnili jeden vadný spínač RPCM (\") na centrálním nosníku S0. Pak otestovali aplikační pistoli T-RAD s dvousložkovým ablativním materiálem STA-54 pro možnost opravy dlaždic tepelné ochrany raketoplánu ve vesmíru. Tento test byl důležitý především pro budoucí misi STS-125 k Hubbleovu vesmírnému dalekohledu, při které se raketoplán nebude moci spojit s ISS a v případě poškození bude posádka nucena opravit tepelný štít bez cizí pomoci. V nadplánu ještě Behnken a Foreman sundali poslední tepelné kryty z kloubů manipulátoru Dextre a připravili levoboční CBM port Harmony na budoucí připojení hlavního hermetizovaného modulu laboratoře Kibo. Výstup byl ukončen v 6:28 SELČ po 6 hodinách 24 minutách.\n\nV průběhu dne po ukončení odpočinku posádky probíhalo přenášení nákladu z raketoplánu na stanici. Večer byla zahájena opětovná kontrola tepelného štítu raketoplánu přístroji OBSS. Tato kontrola se obvykle provádí až po odpojení raketoplánu od ISS, ale nyní proběhla dříve, protože nástavec OBSS měl být při posledním, pátém výstupu do kosmu odpojen od raketoplánu a uskladněn na ISS.\n\nPoslední, pátý výstup do otevřeného prostoru začal 22. března ve 22:34 SELČ. Absolvovala ho znovu dvojice Behnken a Foreman. Nejprve přemístili prodlužovací tyč s nástavcem OBSS z nákladového prostoru raketoplánu na příhradovou konstrukci ITS-S1. Potom nainstalovali soubor vzorků MISSE-6 na povrch modulu Columbus. Následovala kontrola poškozeného otočného spoje SARJ (\") mezi moduly ITS-S3 a ITS-S4. Spoj se nedokáže otáčet a rozhodnutí o řešení tohoto problému se očekávalo koncem března 2008. Nakonec astronauti nainstalovali izolační kryty na transportní kýlový trn modulu Kibo ELM. Výstup se skončil v 04:36 SELČ zahájením napouštění vzduchu do přechodové komory Quest a trval 6 hodin a 2 minuty (plán 6 hodin 30 minut).\n\nOdpojení raketoplánu od Mezinárodní vesmírné stanice proběhlo 25. března v 02:25 SELČ s přibližně půlhodinovým zpožděním proti plánu. Po odpojení Endeavour zahájil tradiční oblet stanice ve vzdálenosti 120 m. Ve 3:35 SELČ proběhl první úhybný manévr. Následovalo uložení skafandrů a nářadí pro výstup do otevřeného prostoru a deaktivace RMS.\n\n25. března probíhala kontrola systémů raketoplánu, úklid vnitřních prostor stroje a nácvik přistávacího manévru. Začátek brzdícího manévru pro přistání na Kennedyho vesmírném středisku na Floridě byl plánován na 26. března v čase 23:58:14 SELČ. Ve 21:31 SELČ byly uzavřeny dveře do nákladového prostoru. První pokus o přistání byl však odvolán kvůli oblačnosti.\n\nPři druhém pokusu už řídící středisko přistání povolilo a tak v čase 01:33:14 proběhl přistávací manévr dvojicí motorů OMS. Brzdící manévr byl ukončen v čase 01:36:02 ve výšce 340 km. Endeavour byl otočen do polohy pro vstup do atmosféry, z bloku FRCS (\"\", doslova přední reaktivní kontrolní systém) byly vypuštěny zbytky pohonných hmot, motory SSME se natočily do polohy pro vstup do atmosféry. Raketoplán vstoupil v čase 02:07 SELČ do atmosféry ve výšce 121,9 km rychlostí 7,59 km/s.\n\nNa přistávací dráhu 15 Kennedyho vesmírného střediska Endeavour dosedl hlavním podvozkem v čase 02:39:08 SELČ (20:39:08 místního času).\nVzápětí dosedl na dráhu i přední podvozek a v čase 02:40:41 SELČ se raketoplán zastavil. S dobou trvání 15 dní 18 hodin 10 minut a 54 sekund to byla nejdelší mise raketoplánu k Mezinárodní vesmírné stanici.\n\n"}
{"id": "296304", "url": "https://cs.wikipedia.org/wiki?curid=296304", "title": "Piazza Barberini", "text": "Piazza Barberini\n\nPiazza Barberini je velké římské náměstí v oblasti Quirinalu.\n\nBylo vytvořeno v 16. století. Své jméno získalo roku 1625 podle paláce Barberini, který stojí v blízkosti. Do 18. století zde byla vystavována veřejnosti pro identifikaci neznámá lidská těla.\nCharakteristická pro toto místo je \"Tritonova fontána\". Další fontánou je \"Fontana delle Api\" (dílo Berniniho, 1627-1629) na rohu \"Via Vittorio Veneto\".\nMezi lety 1632 a 1822 zde stál také antický obelisk, poté byl převezen do Villy Medici.\n\n"}
{"id": "296306", "url": "https://cs.wikipedia.org/wiki?curid=296306", "title": "Take That", "text": "Take That\n\nTake That je britský boy band založený v roce 1990 manažerem Nigelem Martinem–Smithem. Skupinu v současné době tvoří Gary Barlow, Mark Owen a Howard Donald. Robbie Williams skupinu v roce 1995 opustil a skupina se krátce nato rozpadla. V roce 2005 se Take That opět dali dohromady, vydali album \"Beautiful World\" a jejich singl „Shine“ triumfoval na BRIT Awards 2008. V roce 2010 se k nim vrátil i Robbie Williams. V roce 2012 Robbie Willams oznámil, že se na dalším albu jako člen skupiny nebude podílet. V roce 2014 Jason Orange oznámil, že skupinu opouští.\nGary Barlow a Mark Owen přišli ze skupiny \"Cutest Crush\", Howard Donald a Jason Orange předtím působili v kapele \"Street Band\". V původní sestavě byl i Robbie Williams. Take That výrazně bodovali hned prvním albem, jež obsahovalo hity „Promises“, „Once You’ve Tasted Love\", „It Only Takes a Minute\" a „I Found Heaven\".\n\nNásledovala šňůra britských hitparádových jedniček: „Pray\" (1993), „Relight My Fire\" (1993, se zpěvačkou Lulu), „Babe\" (1993), „Everything Changes\" (1994), „Back For Good\" (1995), „Never Forget\" (1995) a „How Deep Is Your Love\" (1996, cover Bee Gees). Zlom nastává v červenci 1995, kdy kapelu opustil Robbie Williams, v roce 1996 vydali kolekci největších hitů \"Take That: Greatest Hits\" a oficiálně se rozpadli.\n\nNásledně se většina z nich představuje sólovými alby, např. Mark Owen debutuje albem \"Green Man\" (1996). Barlow má v témže roce sólové album \"Open Road\" a v roce 1997 vydává album i Williams (\"Life Thru A Lens\"). Ten se opět prosazuje v r. 1998 hitem „Millenium\" a deskou \"I´ve Been Expecting\".\n\nZnovuzrození kapely se datuje na 14. září 2005, kdy vyšla výběrová deska jejich singlů, která navíc obsahovala doposud nevydané písně. V květnu 2006 podepsali smlouvu s vydavatelstvím Polydor, ve kterém následně vyšla deska \"Beautiful World\". Britské kvarteto se vrátilo triumfálně – jen v Británii se prodalo 1,5 mil. kopií jejich nové desky. Comeback byl navíc korunován vítězstvím na BRIT Awards 2008 v kategorii Singl roku a Nejlepší koncertní kapela. Singl „Shine\" dokonce porazil „Foundations\" od Kate Nash nebo „Ruby\" od Kaiser Chiefs.\nV roce 2013 vystoupili v rumunské Bukuresti pod hlavičkou kapely PEDRO\n\n\n\n"}
{"id": "296312", "url": "https://cs.wikipedia.org/wiki?curid=296312", "title": "Windows Aero", "text": "Windows Aero\n\nWindows Aero je grafické uživatelské rozhraní (anglicky Graphical User Interface), které bylo použito např. v operačním systému Windows Vista a Windows 7 společnosti Microsoft. AERO je akronym pro \"Autentický, Energický, Reflexní a Otevřený\". Od svých předchůdců se liší zejména efektnějším grafickým zpracováním a lákavými efekty jako například průhledné rámy oken, funkce Windows Flip 3D, která umožňuje uspořádat otevřená okna do trojrozměrného sloupce a jednoduše jimi procházet nebo náhledy otevřených oken na hlavním panelu.\nMá však vyšší nároky na operační paměť a grafickou kartu počítače.\n\nMinimální požadavky doporučené Microsoftem pro Windows Vista a Windows 7:\n\nPro dosažení nejlepších výsledků je doporučena následující konfigurace podle velikosti grafické paměti:\n\nProstředí AERO je možné využít v těchto verzích Windows:\n\nNaopak jej není možné využít u:\n\nVe Windows Vista Home Basic je však možné rozhraní Windows Aero zapnout po úpravě registrů.\n\nWindows Server 2008 obsahuje volitelnou komponentu „Desktop Experience“ poskytující to samé uživatelské rozhraní Windows Aero jako Windows Vista a to jak pro lokální uživatele, tak pro ty, kteří se připojují přes vzdálený přístup.\n\nReference\n"}
{"id": "296315", "url": "https://cs.wikipedia.org/wiki?curid=296315", "title": "Giovanni Domenico Cerrini", "text": "Giovanni Domenico Cerrini\n\nGiovanni Domenico Cerrini, také zvaný \"Gian Domenico Cerrini\" nebo \"il Cavalier Perugino\", (1609 Perugia – 1681 Řím) byl italský barokní malíř, aktivní hlavně v Římě. Jeho styl byl ovlivněn převážně boloňskou malířskou školou.\nCerrini se zpočátku učil u Scaramuccia, roku 1638 odešel do Říma do dílny Guida Reniho, ale silně jej ovlivnili Lanfranco, Guercino, Domenichino, a Andrea Sacchi. Jeho patronem byla rodina kardinála Bernardina Spady. Od kardinála Giulia Rospigliosi, budoucího papeže Klementa IX. dostal zakázku na výzdobu kupole kostela Santa Maria della Vittoria (1654–1655).\nJeho malby lze nalézt v mnoha římských kostelech jako Santa Maria in Traspontina, San Carlino alle Quattro Fontane, Chiesa Nuova, San Carlo ai Catinari, Santissimo Sudario dei Piemontesi, Sant’Isidoro, stejně tak jako v Gallerii Colonna, paláci Spada, a paláci Corsini.\n\n"}
{"id": "296320", "url": "https://cs.wikipedia.org/wiki?curid=296320", "title": "The World Factbook", "text": "The World Factbook\n\nThe World Factbook je volně dostupný souhrn statistických geografických, demografických a jiných dat, spravovaný americkou agenturou CIA, kterou je průběžně aktualizován (je veden jako periodikum, s ISSN 1553-8133). U každé země, nezávislého území či geografické entity obsahuje několik desítek podrobných údajů, které též nabízí ve formě tabulek. Součástí World Factbook jsou též jednoduché politické mapy každé dané země či jiné oblasti, seznam vlajek a tabulky a přehledy důležitých nebo zajímavých údajů (jako např. HDP, počet nakažených AIDS, kódy měn a další).\n\nThe World Factbook vychází od roku 1981, od 90. let je i k dispozici na internetu v hypertextové a textové verzi. Z hlediska autorského práva jsou všechny podklady a informace uvolněny jako public domain.\n\nKaždá země na CIA World Factbook obsahuje:\n\n"}
{"id": "296325", "url": "https://cs.wikipedia.org/wiki?curid=296325", "title": "Groove Armada", "text": "Groove Armada\n\nGroove Armada je britská hudební skupina, založená v roce 1996. Tvoří ji dva hudebníci: Andy Cato (vlastním jménem Andrew Derek Cocup) z Yorkshire a Tom Findlay pocházející z Cambridge. Oba žijí v Londýně, kde pracují na nových skladbách a nahrávají. Groove Armada v průběhu své kariéry prošla výraznými proměnami a to především žánrově. Debut Northen Star etabloval kapelu jako prominentní představitele chilloutu, ale už následující Vertigo ukázalo několika housovými skladbami taneční ambice. To potvrdila i třetí nahrávka Goodbye Country (Hello Nightclub). Velkým odklonem a posunem zároveň byla deska Lovebox, která kombinovala v první polovině psychedelicky rockové a v druhé polovině úderně taneční melodie. Hybridní experiment však komerčně zcela propadl. V roce 2007 se ale Groove Armada opět vrací na výsluní s kolekcí Soundboy Rock, která je poprvé v kariéře dostává do singlového Top 10 ve Velké Británii. V témže roce kapela slaví 10 let své existence, mimo jiné i dvěma kompilačními výběry z vlastní tvorby. Nejnovějším řadovým počinem je šestá studiová deska Black Light.\n\nMezi jejich nejúspěšnější singly se řadí „At The River“ (UK #19) „I See You Baby“ (UK #11), „Superstylin'“ (UK #12), dále „Get Down“ (UK #9) či „Song 4 Mutya (Out of Control)“ (UK #8).\n\n\n\n"}
{"id": "296326", "url": "https://cs.wikipedia.org/wiki?curid=296326", "title": "Korporace", "text": "Korporace\n\nKorporace (odvozeno od lat. slova \"corpus\" – tělo) je právnický subjekt (právnická osoba), který – přestože je tvořen více osobami – má z pohledu práva status osoby samostatné. Jako taková má vlastní právní osobnost, nemá ale klasicky chápanou svéprávnost, právně jednají za ni osoby fyzické, zejména tzv. statutární orgány, které ji zastupují. Jako sdružení osob je odlišná od sdružení majetku (fundace), ačkoli též vzniká kvůli dosažení nějakého cíle. Liší se také od volného sdružení osob, společnosti nebo tiché společnosti, protože ty jsou jen obligačním poměrem, samostatnými právnickými osobami nejsou. Vnitřní poměry korporace se pravidelně řídí jejími vlastními stanovami.\n\nKorporace je nejstarší druh právnické osoby, znalo ji už římské právo, a to jako \"universitates personarum\", neboli sdružení osob. Od té doby se také korporace dělí na soukromoprávní, což byly různé spolky (\"collegia\"), a veřejnoprávní, kterým byl především sám římský stát, kromě něho ale i města (\"civitates\") a obce (\"vici\").\n\nKe vzniku soukromoprávních spolků, např. řemeslnických cechů, kněžských sborů nebo pohřebních bratrstev (\"collegia funeraticia\"), zpočátku postačovala dohoda zakládajících osob (minimálně tří podle zásady \"tres faciunt collegium\", tři tvoří společnost) a vypracování stanov, povolení potřeba nebylo. Až později se koncem republiky začalo vyžadovat, aby stanovy schválil senát nebo císař, pak šlo o spolek dovolený (\"collegium licitum\"), kterému náležela korporační práva, jinak o spolek nedovolený (\"collegium illicitum\"), který jako samostatná osoba práva vystupovat nemohl. Stanovy pak musely obsahovat účel spolku, určení jeho orgánů a toho, zda půjde o \"universitas ordinata\" se zvláštním řídícím orgánem nebo o \"universitas inordinata\" s valnou hromadou všech členů.\n\nMezi veřejnoprávní korporace se kromě státu a obcí později začaly počítat i kraje a okresy, také státem uznané náboženské společnosti (vyjma římskokatolické církve) a univerzity. Všeobecný zákoník občanský se zmiňoval o soukromoprávních korporacích nepřímo a také je rozlišoval na společnosti dovolené, které požívaly zpravidla stejných práv jako fyzické osoby, a na společnosti nedovolené, jež byly zakázány zvláštními zákony nebo které se příčily bezpečnosti, veřejnému pořádku nebo dobrým mravům.\n\nVeřejnoprávní korporace je založena na členském principu a jde o sdružení osob, které bylo založeno na základě zákona a kterému byla svěřena pravomoc plnit vymezené úkoly veřejné správy. Může jít jak o územní veřejnoprávní korporace (obce a kraje), tak o veřejnoprávní korporace osobní, jako jsou různé profesní komory (např. advokátní komora nebo lékařská komora).\n\nV českém právu jsou soukromoprávní korporace upraveny poměrně komplexně občanským zákoníkem ve smyslu soukromoprávních právnických osob založených na členském principu. Jsou pojímány jako sdružení osob, tedy tvořené více osobami. Přesto jsou připuštěny i jednočlenné korporace, dovoluje-li to však výslovně zákon (pouze u kapitálových obchodních společností). Na členství v korporaci je kladen důraz, nejenže je členům stanovena povinnost chovat se vůči korporaci čestně, ale klesne-li jejich počet pod stanovenou mez a není-li zjednána náprava, soud korporaci i bez návrhu zruší.\n\nV rámci korporací jsou zvláště upraveny spolky, založené za účelem dosažení nějakého společného zájmu nevýdělečné povahy, společenství vlastníků bytových jednotek a obchodní korporace, což mohou být obchodní společnosti (osobní s majetkovým ručením společníků a kapitálové bez tohoto ručení) nebo družstva.\n\n\n"}
{"id": "296328", "url": "https://cs.wikipedia.org/wiki?curid=296328", "title": "Goldfrapp", "text": "Goldfrapp\n\nGoldfrapp je britská hudební skupina založená v roce 1999 v Londýně, zástupce žánru synthpop. Skupina má pouze dva členy: Alison Goldfrapp (zpěv, syntetizátor) a Willa Gregoryho (syntetizátor).\n\nV roce 2000 debutovali ambientním albem \"Felt Mountain\", které bylo i přes příznivé ohlasy kritiků komerčním propadákem. Druhý počin \"Black Cherry\" byl pro změnu žánrově orientován na synthpop a glam rock a zaznamenal o poznání větší úspěch. Jejich hudba se začala hrát v klubech po celé Británii. Taneční zvuk se odrazil v tvorbě na třetím studiovém albu se kterým navázali na předchozí úspěch. Navíc byla deska v roce 2006 nominována na Grammy v kategorii „Best Electronic/Dance Album\".\n\nV roce 2017 vystoupila skupina v pražském Roxy, web iREPORT tento koncert zhodnotil pozitivně.\n\n\n"}
{"id": "296338", "url": "https://cs.wikipedia.org/wiki?curid=296338", "title": "Velké Heraltice", "text": "Velké Heraltice\n\nObec Velké Heraltice (německy \"Groß Herrlitz\" (1900–1910 \"Grossherrlitz\"), polsky \"Heralcice Wielkie\") se nachází v okrese Opava v Moravskoslezském kraji. Žije zde obyvatel. Obec leží 13 km západně od Opavy , 13 km jižně od Krnova a 18 km východně od Bruntálu. Oblast patří historicky do opavského Slezska.\n\n\nPrvní písemná zmínka o obci pochází z roku 1265. kdy byl majitelem zdejší tvrze zemědělský feudál Brslav de Heroltsdorf. Další písemná zmínka je z roku 1266, a to na listině králi Přemyslu Otakarovi dané v Opavě, kde je podepsán Jaroslav Heralticz. Roku 1592 přešly Heraltice na pana Albrechta Bruntálského z Vrbna. Po smrti držel heraltické panství jeho mladší bratr Štěpán, který jej však v roce 1595 prodal Zikmundu Sedlnickému z Choltic. Jeho syn Jan Václav Sedlnický prodal roku 1611 Heraltice Bohuslavu Pavlovskému z Pavlovic, který panství zadlužil, a panství bylo prodáno pana Václavu z Oppersdorfu. V roce 1668 zakoupil panství Jiří Štěpán, hrabě z Vrbna a Bruntálu, v roce 1694 bylo panství prodáno velehradskému klášteru. Na základě předkupního práva získali v roce 1767 panství opět Bruntálští z Vrbna (Eugen Václav Bruntálský z Vrbna). V roce 1810 prodal Dominik, hrabě z Vrbna, panství knížeti Mitrovskému z Nemyšle. Posledními majiteli v letech 1899-1945 byli hrabata Bellegarde. Po druhé světové válce bylo jejich panství konfiskováno a přešlo do rukou československého státu.\n\n\n\n\n"}
{"id": "296345", "url": "https://cs.wikipedia.org/wiki?curid=296345", "title": "Svatá Alžběta (Banát)", "text": "Svatá Alžběta (Banát)\n\nSvatá Alžběta ( též \"Lizabeta\", , , ) je nejstarší, již zaniklá česká vesnice v rumunském Banátu, nacházející se nedaleko Svaté Heleny. Vesnice byla založena prvními dvěma vlnami českých přistěhovalců v letech 1820 až 1823 a zanikla roku 1847, když se obyvatelé kvůli nedostatku vody odstěhovali do Svaté Heleny. Dnes se na místě tehdejší vesnice nacházejí pouze švestkové sady. Dostat se tam lze po červené turistické značce Klubu českých turistů ze Svaté Heleny směrem na Gerník (asi 30 minut).\n\n80 rodin přistěhovalců z Klatovska, Domažlicka, Kladenska a Čáslavska se do dosud neobydlené části Banátu nechalo zlákat pod slibem přidělení půdy, osvobození od vojenské služby, roboty a daní jistým podnikatelem se dřevem Magyarlym, který pocházel z Oravice. Na svých vozech cestovali skoro dva měsíce. Kolonizace tohoto území z ostatních částí Rakouské říše byla podporována říšskými zákony, protože byla považována za potřebnou k ochraně Banátské vojenské hranice pro případ turecké expanze. Tato první vlna přistěhovalců z Čech se dělila na tři skupiny. První opustivši Čechy v letech 1820-1821 a druhá roku 1823 založily Svatou Alžbětu, třetí z roku 1824 nedaleko Svatou Helenu. Obě vsi čítaly v době založení dohromady 338 lidí, jejich jména byla údajně zvolena podle jmen Magyarlyových dcer. Svatá Alžběta měla původně převážně římskokatolické obyvatelstvo, Svatá Helena evangelické. Magyarly však roku 1826 zastavil lesní práce a i s nářadím zmizel neznámo kam a obyvatelé se museli přeorientovat na malorolnictví. Roku 1826 byli obyvatelé obou vesnic na svou žádost přijati do svazku vojenských pohraničníků 13. rumunsko-banátského pohraničního okruhu. Svatá Alžběta již roku 1847 zanikla kvůli nedostatku vody a její obyvatelé se přestěhovali do Svaté Heleny. Další české vesnice a kolonizační vlny již vznikaly přímo z popudu rakouské vojenské správy a uherské vlády.\n\n\n"}
{"id": "296365", "url": "https://cs.wikipedia.org/wiki?curid=296365", "title": "Castel Gandolfo", "text": "Castel Gandolfo\n\nCastel Gandolfo je malé italské město ležící asi 30 km jihovýchodně od Říma, v regionu Lazio, na břehu jezera Albani. Patronem města je svatý Šebestián.\n\nMěsto je světově proslulé tím, že se v něm nachází papežovo letní sídlo. Mimo to je známo historikům - archeologické vykopávky prokázaly obydlení oblasti už v 16. století př. n. l. a samotné hlavní městské osídlení se nachází na místě starověkého města Alba Longa, které bylo zakladatelem a dlouholetým vůdcem Latinské ligy, než je zničili Římané.\n\nSousední obce: Albano Laziale, Grottaferrata, Marino, Rocca di Papa, Řím.\n\n\n\"Počet obyvatel\"\n\n\n"}
{"id": "296375", "url": "https://cs.wikipedia.org/wiki?curid=296375", "title": "Demokratické shromáždění", "text": "Demokratické shromáždění\n\nDemokratické shromáždění (řecky: Δημοκρατικός Συναγερμός, Dimokratikós Sinayermós), zkratkou DISY, je kyperská středopravicová politická strana. Předsedou strany se v únoru 2013 stal Averof Neofytou.\n\nStrana byla založena 4. července 1976 politikem Glafkosem Kleridem, Glafkos byl kyperským prezidentem mezi lety 1993 a 2003.\n\nDISY je členem Evropské lidové strany (EPP). Ve volbách do Evropského parlamentu v roce 2004 strana získala 28,2% hlasů a získala dva europoslance, těmi jsou Ioannis Casoulides a Panayiotis Demetriou.\n\nVedení Demokratického shromáždění podporovalo Annanův plán reunifikace Kypru. Po odmítnutí plánu čtyři poslanci (Sillouris, Prodromou, Erotokritou, Taramoundas), kteří byli ve stranické opozici, byli vyloučeni a množství členů stranu opustilo. Vyloučení poslanci založili založili Evropskou stranu. Zakládající předseda strany Yiannakis Matsis vytvořil pro volby do Evropského parlamentu koalici Pro Evropu. Matsis získal křeslo v Evropském parlamentu a vstoupil do frakce EPP.\n\nVe volbách 21. května 2006 strana získala 30,3% hlasů a 18 z 56 křesel.\n\nDne 24. února 2013 vyhrál předseda strany Nikos Anastasiadis prezidentské volby a od 28. února se ujal úřadu kyperského prezidenta.\n"}
{"id": "296381", "url": "https://cs.wikipedia.org/wiki?curid=296381", "title": "Šrot", "text": "Šrot\n\nSlovo šrot může znamenat:\n\n\n"}
{"id": "296384", "url": "https://cs.wikipedia.org/wiki?curid=296384", "title": "Sanace", "text": "Sanace\n\nSanace (z lat. \"sanare\", uzdravit, zhojit) může být:\n\n\n"}
{"id": "296387", "url": "https://cs.wikipedia.org/wiki?curid=296387", "title": "Šraňk", "text": "Šraňk\n\nSlov šraňk může znamenat:\n\n"}
{"id": "296391", "url": "https://cs.wikipedia.org/wiki?curid=296391", "title": "Antonio Cantafora", "text": "Antonio Cantafora\n\nAntonio Cantafora také Michael Coby (* 2. února 1944 Crotone) je italský herec, který je nejvíce známý z filmů Šimon a Matouš a Šimon a Matouš jedou na riviéru, kde hrál po boku Paula L. Smitha s nímž napodobovali styl Buda Spencera a Terence Hilla. Jeho prozatím poslední filmem byl film Karetní hráč z roku 2004.\n\n"}
{"id": "296396", "url": "https://cs.wikipedia.org/wiki?curid=296396", "title": "Choirokoitia", "text": "Choirokoitia\n\nChirochitia je archeologická lokalita na Kypru ve Středozemním moři, jejíž počátky sahají do doby neolitu. Oblast je známá jako jedna z nejlépe zachovaných prehistorických památek celého Středomoří a v současné době tvoří jednu z hlavních kyperských památek. V roce 1998 se celá lokalita stala součástí světového dědictví.\n"}
{"id": "296399", "url": "https://cs.wikipedia.org/wiki?curid=296399", "title": "Samorost", "text": "Samorost\n\nSlovem samorost vyjadřujeme obvykle dva různé pojmy s podobným významem. Jedná se o samorostlou věc nebo samorostlého člověka, tedy o objekt, který vznikl pouze a výhradně působením přírodních sil a přirozených procesů.\n\nV základním významu slova se jedná o ozdobnou věc vytvořenou ze dřeva, či jiného vhodného přírodního materiálu, jenž může sloužit pouze pro ozdobu,ale může také mít i nějaký praktický účel. Dřevěné samorosty obvykle bývají vytvořeny z kořene, nebo větve, nebo kmene stromů, které po očištění, odkornění a nalakování mohou sloužit jako pěkný ozdobný doplněk třeba v interiéru bytu, ozdoba čajovny, dekorace vinárny, trofej z tábora v klubovně atd. apod. Někdy se může jednat i o předmět, na který jsou vázány vzpomínky na cestování, turistiku, táboření (pobyt v přírodě vůbec), samorost zde může plnit funkci jakéhosi specifického osobního či skupinového suvenýru. \n\nNěkteré ozdobné samorosty mohou mít vysokou estetickou, i uměleckou hodnotu, jejich tvary mohou připomínat třeba postavy lidí, siluety zvířat, symbolické tvary některých těles, tvary jiných předmětů denní potřeby apod.\n\nJiné samorosty mohou sloužit jako praktické předměty denní potřeby – kupříkladu svícny, vycházkové hole, neboli sukovice, ozdobné rámy u zrcadel, elektrická osvětlovací tělesa, držáky a nosníky konstrukcí atd. apod.\n\nVýroba a sběr samorostů může být náhodná záležitost, může se také jednat o zvláštní druh zajímavého hobby.\n\nV přeneseném významu slova pak slovem samorost označujeme originálního či osobitě zvláštního člověka, osobu vybavenou nějakou zajímavou vlastností, zpravidla vrozenou. Obvykle takovéto označení nemívá příliš pejorativní smysl, může se jednat spíš o přirovnání, popřípadě i osobní ironii.\n\n"}
{"id": "296401", "url": "https://cs.wikipedia.org/wiki?curid=296401", "title": "Pafos", "text": "Pafos\n\nPafos (řecky Πάφος) je město na Kypru při pobřeží Středozemního moře. Má přes 40 000 obyvatel. V mytologii je město místem, kde se měla narodit bohyně Afrodíté. V minulosti byl Pafos hlavním městem ostrova, které navštívil na svých cestách i Pavel z Tarsu. Na ostrově se dochovala řada památek starověkého Řecka i dalších kultur. Zejména proto bylo v roce 1980 zařazeno ke světovému dědictví.\n\n"}
{"id": "296404", "url": "https://cs.wikipedia.org/wiki?curid=296404", "title": "Malované kostely v pohoří Troodos", "text": "Malované kostely v pohoří Troodos\n\nTroodos je název největšího kyperského pohoří, které se nachází v centrální části ostrova. Jeho nejvyšší horou je Olymp s výškou 1 952 metrů. V pohoří se nachází řada starobylých staveb, zejména množství kostelů z dob Byzantské říše. Tyto kostely jsou plné nástěnných maleb, které se zachovaly do dnešních dnů. Devět z nich bylo roku 1985 zařazeno na seznam Světového dědictví UNESCa; desátý byl přidán roku 2011.\n"}
{"id": "296405", "url": "https://cs.wikipedia.org/wiki?curid=296405", "title": "Špacírka", "text": "Špacírka\n\nŠpacírka může být :\n\n"}
{"id": "296406", "url": "https://cs.wikipedia.org/wiki?curid=296406", "title": "Hůlka", "text": "Hůlka\n\nHůlka může znamenat:\n\n"}
{"id": "296411", "url": "https://cs.wikipedia.org/wiki?curid=296411", "title": "Špek", "text": "Špek\n\nSlovo Špek pochází z německého \"Speck\".\n\nV obou jazycích se jím označuje vepřový podkožní tuk někdy i s okolními tkáněmi, solený (odtud název slanina), vyuzený a obvykle i vařený.Z tohoto významu je odvozeno pojmenování partií lidského těla se zvýšeným množstvím podkožního tuku, obvykle v plurálu špeky, a z toho odvozené pejorativní označení obézního jedince („špekoun“).\n\nOdřezky špeku (kůže od špeku) se tradičně používaly jako návnada do pastí na myši a krysy. Odtud se odvíjejí přenesené významy:\n\n"}
{"id": "296412", "url": "https://cs.wikipedia.org/wiki?curid=296412", "title": "Asterix a Vikingové", "text": "Asterix a Vikingové\n\nAsterix a Vikingové (\" \") je francouzská animovaná komedie, kterou v roce 2006 zrežíroval Stefan Fjeldmark.\n\nDo Gálie přijíždí náčelníkův synovec; zženštilý Zničehonix. Asterix a Obelix dostávají úkol, který tak jednoduchý zase není, udělat ze Zničehonixe pravého nebojácného muže. Avšak vše se ještě více komplikuje poté co Zničehonixe unesou vikingové, kteří po něm požadují aby je naučil létat. Asterix a Obelix se musí tedy vydat do chladných, severských zemí, aby Zničehonixe našli a zachránili.\n"}
{"id": "296413", "url": "https://cs.wikipedia.org/wiki?curid=296413", "title": "Saxikolní organismus", "text": "Saxikolní organismus\n\nSaxikolní organismus (také epilit) je organismus, jehož biotopem jsou skály, suti a podobná stanoviště. Někdy se takový druh uplatňuje jako průkopník života na těchto místech, tedy jako tzv. pionýrský druh. Velmi časté jsou saxikolní lišejníky, může jít i o jednobuněčné organismy jako řasy, sinice či bakterie, o vyšší rostliny (např. netřesk) nebo o saxikolní živočichy (šupinušky, chvostoskoci). \n"}
{"id": "296419", "url": "https://cs.wikipedia.org/wiki?curid=296419", "title": "Kernavė", "text": "Kernavė\n\nKernavė, historicky Kernowe (1279), Kernow (1365), Kernovo (16. století), je archeologická lokalita v Litvě, přes 30 km vzdálená od hlavního města Vilniusu. Oblast byla osidlována již od paleolitických dob a ve středověku bylo město Kernavė významným centrem celé oblasti. Na počátku 13. století bylo hlavním městem Velkoknížectví litevského. V pozdním 14. století bylo pobořeno Řádem německých rytířů, přesto se jeho pozůstatky zachovaly až do dnešní doby. V roce 2004 se lokalita stala součástí světového dědictví.\n"}
{"id": "296425", "url": "https://cs.wikipedia.org/wiki?curid=296425", "title": "Francouzská Západní Afrika", "text": "Francouzská Západní Afrika\n\nFrancouzská Západní Afrika (francouzsky \"\") byla federace osmi francouzských koloniálních teritorií v západní Africe: Mauretánie, Senegalu, Nigeru, Francouzského Súdánu, Pobřeží slonoviny, Horní Volty a Dahome.\n\nFederace byla původně založena roku 1895 jako unie Francouzského Súdánu, Pobřeží slonoviny, Senegalu a Francouzské Guiney. Roku 1904 byly položeny základy federace společně se založením úřadu společného generálního guvernéra nejprve v Saint-Louis a později od roku 1902 v Dakaru. Federace se následně rozrostla o sousední francouzská teritoria Dahomey bylo připojeno roku 1904 poté, co bylo roku 1892 anektováno Francií, Mauretánie pak roku 1920 (obsazena Francií roku 1892), a když se Horní Volta na základě koloniálního dekretu oddělila od Francouzského Súdánu roku 1921, automaticky byla připojena k Francouzské západní Africe. Mezitím v letech 1934 a 1937 Mandátní území pod dohledem Společnosti národů Francouzské Togo, které bylo po první světové válce odebráno Německu, připojeno k Dahomey, ale v rámci federace si ponechalo vlastní samosprávu. Mauretánie a Niger byly klasifikovány jako \"Vojenská teritoria\", kde federální úředníci vládli spolu s úředníky Francouzských koloniálních sil.\n\nBěhem historie Francouzské západní Afriky se jednotlivé kolonie a vojenská teritoria mnohokrát reorganizovala., stejně jako generální gubernát v Dakaru. Dakarský generální guvernér zodpovídal přímo Ministerstvu pro kolonie v Paříži, zatímco jednotlivé kolonie v rámci federace se zodpovídaly pouze Dakaru.\n\nFederace přestala existovat v září roku 1958, kdy bylo v referendu o budoucnosti Francouzského společenství. Země si zvolily, že se stanou autonomními republikami v rámci společenství, s výjimkou Guiney, která si odhlasovala celkovou nezávislost. Pobřeží slonoviny, Niger, Horní Volta a Dahomey následně vytvořili \"Sahelsko-beninskou unii\", která však neměla dlouhého trvání a později vytvořili \"Conseil de l'Entente\".\n\n\n\n\n"}
{"id": "296426", "url": "https://cs.wikipedia.org/wiki?curid=296426", "title": "Haustorium", "text": "Haustorium\n\nSlovo haustorium má více významů:\n\n"}
{"id": "296429", "url": "https://cs.wikipedia.org/wiki?curid=296429", "title": "Korec (jednotka)", "text": "Korec (jednotka)\n\nKorec nebo kořec, někdy též strych nebo měřice, je stará česká míra plošného obsahu a objemová míra užívaná pro sypké látky, jež byla užívána jak v Čechách tak i v jiných evropských zemích.\n\n\n\n\n\n"}
{"id": "296434", "url": "https://cs.wikipedia.org/wiki?curid=296434", "title": "Jikra", "text": "Jikra\n\nJikra je samičí pohlavní buňka, vajíčko ryb.\n\nVětšina mořských ryb, bez ohledu na systematickou příslušnost či způsob života, produkuje plovoucí (pelagické) jikry, které se po oplození volně vznášejí u mořské hladiny. U sladkovodních ryb jsou naopak běžné neplovoucí jikry kladené na dno či jiný substrát.\n\nSamice některých druhů hadohlavců krmí svůj potěr za tímto účelem kladenými neoplozenými jikrami.\n\n"}
{"id": "296437", "url": "https://cs.wikipedia.org/wiki?curid=296437", "title": "Haustorium (houby)", "text": "Haustorium (houby)\n\nHaustorium (plurál haustoria) je vrchol houbového vlákna, který prostupuje tkání hostitele a slouží k nasávání živin. Vzniká větvením tzv. průnikové (penetrační) hyfy, která někdy mívá jen opornou funkci. Haustoria vznikají z terčíku (appresoria) na povrchu buňky hostitele, nepronikají skrz buněčné membrány – tento proces se dá přirovnat k noření prstů do nafouknutého balónku. Haustoria má například padlí. \n\nHaustoria vznikají přeměnou houbových vláken. Mezi další metamorfózy vláken patří rhizoidy (kořínky), thalorhizy (myceliové provazce), syrocium (blanitý útvar), rhizomorfy, sklerocia a podobně. \n\n"}
{"id": "296441", "url": "https://cs.wikipedia.org/wiki?curid=296441", "title": "Bellini", "text": "Bellini\n\nBellini může být:\n\n"}
{"id": "296443", "url": "https://cs.wikipedia.org/wiki?curid=296443", "title": "Lavinový průraz", "text": "Lavinový průraz\n\nLavinový průraz je jev, při kterém dochází díky velkému elektrickému poli ke značnému znásobení velikosti elektrického proudu, čímž je umožněn tok velikých proudů i v materiálech, které jsou jinak dobrými izolanty.\n\nK lavinovému jevu dochází v plynných, kapalných nebo pevných polovodičích či izolantech, jestliže elektrické pole v látce je dostatečně silné, aby urychlilo volné elektrony (které se v malém počtu nachází i v materiálech, jež jsou izolanty) na takovou rychlost, při které tyto elektrony mají dostatečnou energii, aby při kolizi s krystalovou mřížkou uvolnily další elektron, který se pak účastní procesu. Takto značně narůstá počet volných nosičů náboje a tedy (pod vlivem elektrického pole) i proudu v materiálu. Lavinový průraz je někdy nesprávně zaměňován se Zenerovým průrazem. Ačkoliv mají některé podobné vlastnosti, fyzikální princip je zcela odlišný. K oběma dochází při aplikaci závěrného napětí, ovšem zatímco k lavinovému průrazu dochazí v méně dotovaných polovodičích výše popsaným způsobem, k Zenerovu průrazu dochází ve značně dotovaných polovodičích na základě tunelového jevu. Pro Zenerův průraz stačí závěrné napětí okolo 2–200 V v závislosti na aplikaci, pro lavinový průraz je třeba napětí okolo 500 V pro Germanium a 1000 V a více pro křemík. V některých aplikacích dochází k oběma jevům současně, možná proto jsou někdy mylně považovány za jeden a tentýž efekt.\n\nK lavinovému průrazu dochází pouze v silných elektrických polích, jichž lze dosáhnout velmi vysokým napětím, nebo nižším napětím na velmi malých vzdálenostech (typicky v polovodičových prvcích). Síla elektrického pole, nutného k vyvolání lavinového průrazu značně závisí na materiálu. Zatímco pro vzduch je to okolo 3 MV/m, pro polovodiče už ~ 20–40 MV/m a pro dobré izolanty jako je například keramika je to ~ 40 MV/m a více.\n\nJakmile je dosaženo požadované velikosti elektrického pole, dochází k lavinovému průrazu, neboť volné nosiče náboje se nachází ve všech materiálech byť třeba v malém počtu. Volné nosiče jsou silným elektrickým polem urychleny na vysoké rychlosti a při průchodu materiálem naráží na atomy materiálu. Kdyby jejich rychlost nebyla dostatečně velká (elektrické pole nebylo dostatečně silné), atomy nosiče absorbují a dojde k zastavení procesu. V opačném případě dojde při kolizi k vyražení dalšího elektronu (vygenerování páru elektron-díra), oba elektrony (původní a právě vyražený) jsou opět urychleny elektrickým polem a dochází k dalším kolizím a generování nosičů, jejichž počet exponenciálně roste. Maxima je často dosaženo v řádu několika pikosekund. Lavina má za následek průtok velmi velkých proudů omezených pouze vnějším elektrickým obvodem.\n\nLavinového jevu se využívá nejen v polovodičových zařízeních pro speciální účely jako jsou lavinové diody, lavinové fotodiody či lavinové transistory, ale i například v některých typech výbojek. Lavinová polovodičová zařízení se nejčastěji provozují s napětím těsně pod hranicí průrazového napětí, kdy stačí nepatrná událost (například dopad jediného fotonu u lavinové fotodiody), která vyvolá lavinový efekt. Toho se využívá k zesílení velmi slabých signálů a tedy k zvýšení zisku zařízení. Protože je lavinový efekt velmi rychlý, je možné tato zařízení provozovat na mikrovlnných frekvencích (~GHz) a používat v pulsních obvodech. Přestože lavinový průraz není sám o sobě desktruktivní (ve smyslu zničení krystalové mřížky materiálu), obrovský nárůst proudu při lavinovém efektu způsobuje také značný nárůst tepla, které může vést ke zničení zařízení. Proto je nutné zajistit chlazení zařízení či použít vnějších obvodů pro omezení protékajícího proudu.\n\n"}
{"id": "296444", "url": "https://cs.wikipedia.org/wiki?curid=296444", "title": "Laločník", "text": "Laločník\n\nSlovo laločník má více významů:\n\n\n"}
{"id": "296454", "url": "https://cs.wikipedia.org/wiki?curid=296454", "title": "Čchü-fu", "text": "Čchü-fu\n\nČchü-fu () je město a městský okres v čínské provincii Šan-tung. Podle tradice se zde narodil Konfucius, zakladatel konfucianismu. V současné době se zde nachází řada památek jako Konfuciův chrám, který čítá více než 100 budov. Všechny tyto budovy i s dalšími památkami se roce 1994 staly součástí světového dědictví UNESCO.\n\nJe zde železniční stanice na vysokorychlostní trati Peking – Šanghaj.\n"}
{"id": "296461", "url": "https://cs.wikipedia.org/wiki?curid=296461", "title": "Lu-šan", "text": "Lu-šan\n\nLu-šan () je rozsáhlý národní park, který se nachází ve stejnojmenném pohoří v čínské provincii Ťiang-si. Nejvyšší vrchol dosahuje nadmořské výšky 1474 m. Lušanský park je zároveň národním geoparkem čtvrtohorního zalednění. \n\nV minulosti zde bylo centrum buddhistické a taoistické vzdělanosti. Bylo tu postaveno velké množství klášterů i chrámů, z nichž většina stojí dodnes a jsou unikátní ukázkou čínské kultury. Oblast se také stala vděčným námětem mnoha básní i krajinomaleb.\n\nV roce 1996 se celý park Lu-šan stal součástí světového dědictví UNESCO.\n"}
{"id": "296468", "url": "https://cs.wikipedia.org/wiki?curid=296468", "title": "Racek chechtavý", "text": "Racek chechtavý\n\nRacek chechtavý (\"Chroicocephalus ridibundus\") je nejběžnější evropský zástupce čeledi rackovitých. Je typickým obyvatelem mořských i vnitrozemských pobřeží v západní, severní, střední i jižní Evropě a na velkém území Asie.\n\nRacek chechtavý patří se svou délkou 35–38 cm a hmotností kolem 260–350 g mezi malé druhy racků. Má štíhlou postavu, oranžové až červené nohy, bílé břicho, ocas a hrdlo, křídla svrchu světle šedá, s převážně černými konci, v zimě i bílou hlavu s minimálně jednou černou skvrnou za okem. V létě je pro něj typické čokoládově hnědé opeření na hlavě, které pomalu s příchodem zimy mizí. Obě pohlaví jsou zbarvena stejně. Mladí ptáci mají hnědá křídla, tmavý ocas a v létě méně viditelné hnědé opeření na hlavě.\n\nRacek chechtavý se živí podobnou potravou jako ostatní racci. V létě vyhledává drobné bezobratlé (žížaly, hmyz), občas i části rostlin, v zimě pak především odpadky, ale nepohrdne ani potravou, kterou mu u pobřeží nabízejí lidé.\n\nRacek chechtavý patří k opravdu hlasitým dlouhokřídlým ptákům. Jeho hlas se nicméně chechtání příliš nepodobá. Nejčastěji u něj můžeme zaslechnout chraptivé „krrrjéé“, „kik“ nebo „kikikik“, kterým se ozývá při hledání potravy.\n\nHnízdí mnohdy i ve velkých koloniích v močálech nebo v rákosí. Hnízdo, které je umístěno na zemi, je tvořeno z rostlinného materiálu mezi řídkou vegetací nebo na trsu trávy. Samice do něj mezi dubnem a červnem klade obvykle 3 špinavě bílá až nazelenalá vejce, na kterých sedí 20–24 dní. Hnízdní péče trvá 35–42 dnů a mláďata dosahují pohlavní dospělosti po dvou letech života.\n\nRacek chechtavý hnízdí v mírném pásu Evropy a Asie od Velké Británie po Kamčatku. Ve 20. století rozšířil svůj areál k západu – zahnízdil na Islandu (1911), v Grónsku (1969) a v roce 1977 v Kanadě, kde nyní hnízdí na atlantském pobřeží západně po Québec. Populace jsou zčásti stálé, část ptáků táhne přezimovat na jih na atlantské pobřeží Evropy a do oblasti Středozemního moře, asijské populace na severním pobřeží Tichého oceánu. Méně početně zimují v Africe severně rovníku. Vzácně, ale pravidelně zimuje v oblasti Karibského moře, zatoulaní ptáci byli zjištěni až v severní Austrálii, jižní Africe a na Havajských ostrovech.\n\nJiž v dávné minulosti byl racek chechtavý na území Česka početně hnízdícím druhem, především v jižních Čechách (na jediném rybníce bylo ročně uloveno na 3.000 mladých ptáků). Po polovině 19. století se jeho početnost snížila, takže bylo dokonce zakázáno sbírat jeho vejce.\n\nOd první poloviny 20. století se začala početnost racků chechtavých na českém území rapidně zvyšovat, nejvíce párů (200–350 tisíc) hnízdilo v 70. letech. Tento trend však v 80. letech skončil a od té doby počty hnízdících párů v Česku klesají až na 50–100 tisíc hnízdících párů v letech 2001–2003. Druh je tedy hodnocen pro Česko jako silně ubývající a je zařazen do kategorie zranitelných druhů. Naše největší kolonie se nachází na střední nádrži vodního díla Nové Mlýny na jižní Moravě.\n\nPočet racků chechtavých se do 80. let 20. století zvyšoval na území celé Evropy, zřejmě díky stále menší početnosti dravců a jejich přizpůsobivosti lidské společnosti. Poté však došlo na mnoha místech areálu k výraznému poklesu – mimo České republiky např. v Dánsku (zde o 50 %), Švédsku, Finsku a Lotyšsku. Důvody tohoto poklesu nejsou známy.\n\nV roce 2008 byl Českou společností ornitologickou vyhlášen ptákem roku.\n\n"}
{"id": "296483", "url": "https://cs.wikipedia.org/wiki?curid=296483", "title": "Lysá hora (Krkonoše)", "text": "Lysá hora (Krkonoše)\n\nLysá hora (německy \"Kahleberg\") je vrchol ležící v \"Českého hřbetu\", v Krkonoších. Výška hory činí 1344 m. Z Rokytnice nad Jizerou míří k vrcholu sedačková lanovka až do výše 1310 m, kde se nachází její horní stanice. Lanovka je v provozu pouze v zimním období. Při velmi dobré viditelnosti je Lysá Hora spolu s hřebenem Krkonoš k zahlédnutí i z Prahy z dálky 120 km.\n\nLysá hora se nachází zhruba 4 km severovýchodně od zimního střediska Rokytnice nad Jizerou. Jedná se o kupovitou horu s plochým vrcholem ležící na západě mezi vrcholem Plešivec a horou Kotel na východní straně. Samotný vrchol, na němž je upevněn geodetický bod, je pokryt klečovým porostem s občasnými holinami, kde se rozprostírají smilkové loučky se vzácnou květenou. V nižších polohách rostou poměrně zachovalé smrkové lesy.\n\nVzhledem k tomu, že přes samotný vrcholek hory nevede značená turistická cesta a nachází se v I. zóně KRNAP, je přístup na něj zakázán. Pod vrchol se lze tedy dostat v zimě lanovkou, od jejíž vrcholové stanice je vzdálen 200 metrů východním směrem. Dále vede na východ od horní stanice lanovky zimní běžecká cesta opatřená tyčovým značením.\n\n\n"}
{"id": "296484", "url": "https://cs.wikipedia.org/wiki?curid=296484", "title": "Vadžrapáni", "text": "Vadžrapáni\n\nVadžrapáni (skt; Čhagna Dordže, . dosl. \"Držící diamant\" nebo \"hromoklín\") je jeden z nejznámějších bódhisattvů v mahájánovém buddismu. Je ochránce a průvodce Buddhy a symbolizuje sílu realizace všech buddhů. V buddhistické ikonografii je Vadžrapáni často zobrazován s Avalókitéšvarou a Maňdžušrím, přičemž Avalókitéšvara zosobňuje Buddhův soucit, Maňdžušrí Buddhovu moudrost a Vadžrapáni právě jeho sílu.\n"}
{"id": "296487", "url": "https://cs.wikipedia.org/wiki?curid=296487", "title": "Boy band", "text": "Boy band\n\nBoy band (v překladu \"chlapecká skupina\") je označení pro kapely, které se skládají zpravidla z 5 mladých hudebníků. Při vystupování naživo často tančí, důležitou roli hraje jejich choreografie a image (oblečení, vystupování). Cílovou skupinou těchto mladých (a často pohledných) umělců bývá dospívající publikum, a to většinou dívky ve věku cca 12–17 let.\n\nMezi celosvětově nejprodávanější boy bandy patří Backstreet Boys (přes 100 mil. prodaných desek), New Kids on the Block (přes 70 mil.), 'N Sync (přes 56 mil.), Westlife (přes 47 mil.), Take That (přes 25 mil.) a One Direction (65 mil.).\n\nZ českých skupin lze do této škatulky zařadit např. Lunetic, T-Boyz, V.I.P., Ha Ha nebo A-Tak.\n\nPodobnou skupinou je tzv. girl group (dívčí skupina), mezi jejíž představitele se řadí např. Spice Girls.\n"}
{"id": "296488", "url": "https://cs.wikipedia.org/wiki?curid=296488", "title": "Terčovník zední", "text": "Terčovník zední\n\nTerčovník zední (\"Xanthoria parietina\") je žlutý lupenitý lišejník z čeledi krásníkovité (Teloschistaceae). Je široce rozšířen, buď na pobřežních skaliscích, nebo ve vnitrozemí na zdech, borce stromů a skalách. Terčovník zední byl vybrán jako modelový organismus pro studium genomu (plánováno pro rok 2006) organizací Joint Genome Institute. V lidovém léčitelství se někde používal jako lék proti žloutence, pravděpodobně na základě jeho žluté barvy.\n\n"}
{"id": "296492", "url": "https://cs.wikipedia.org/wiki?curid=296492", "title": "Sépie", "text": "Sépie\n\nSlovo sépie (někdy sepie či sepia) má více významů:\n\n"}
{"id": "296496", "url": "https://cs.wikipedia.org/wiki?curid=296496", "title": "Cefalodium", "text": "Cefalodium\n\nCefalodium (\"cephalodium\", pl. \"cephalodia\" či cefalodia) je kulovitý útvar o velikosti 0,5-1 mm na povrchu stélky některých lišejníků, který nejčastěji obsahuje další fotobionty (a to zejména sinice). Vyskytuje se například u rodu hávnatka (\"Peltigera\"), \"Lobaria\" či \"Stereocaulon\". \n\n\n"}
{"id": "296500", "url": "https://cs.wikipedia.org/wiki?curid=296500", "title": "Měřička", "text": "Měřička\n\nMěřička je stará česká míra plošného obsahu i objemu. Jednotka měla řadu alternativních názvů : mírka, čtvrtce, čvrtka nebo čvrtník.\n\n\n\n"}
{"id": "296505", "url": "https://cs.wikipedia.org/wiki?curid=296505", "title": "Mezek", "text": "Mezek\n\nMezek je kříženec samice osla domácího (\"Equus asinus\" f. \"domestica\") se samcem koně domácího (\"Equus caballus\"). Mezek je tedy mezidruhovým křížencem a vzhledem k neodpovídajícímu si počtu chromozómů je téměř vždy neplodným. Mezčí hřebec je neplodný vždy, mezčí klisna může být ve výjimečných případech plodná.\n\nTakovíto kříženci mohou být velmi silní a odolní a s výhodou bývají využíváni k tahu.\n\nSlovo mezek se také používá v přeneseném významu (viz sousloví dřít jako mezek), někdy je užíváno i v pejorativním smyslu jako specifická nadávka pro omezeného nebo paličatého člověka (obdobně jako slovo osel).\n\n\n"}
{"id": "296506", "url": "https://cs.wikipedia.org/wiki?curid=296506", "title": "BU", "text": "BU\n\nSpojení písmen B a U může mít různé významy:\n\n\n\n"}
{"id": "296514", "url": "https://cs.wikipedia.org/wiki?curid=296514", "title": "Lošánky", "text": "Lošánky\n\nLošánky (niem. \"Böhmisch Lossan\") patří k obci Lošany, ležící v okrese Kolín. V roce 2011 zde bylo evidováno 55 adres.\n\nLošánky je také název katastrálního území o rozloze 2,93 km.\n\nLošánky (dříve též zvané České Lošany) se poprvé připomínají v roce 1379 jako majetek Bohumila z Lošánek.\n\nV souvislosti se vsí se vždy uvádí pouze dvůr, až v roce 1558, kdy Lošánky kupuje Jan Kryštof Myška ze Žlunic, se při dvoře poprvé připomíná panské obydlí. Sídlo poté sloužilo majitelům spíše příležitostně, neboť jejich rezidence byla na nedalekém Červeném Hrádku. Po roce 1666 získalo ves i s dvorem město Kutná Hora, které v Lošánkách zřídilo středisko všech svých statků. Tomuto účelu bylo později přizpůsobeno i panské obydlí, které bylo pro potřeby správce v roce 1740 přestavěno na zámek. Ten tvořila přízemní obdélná budova krytá mansardovou střechou, v jejímž přízemí byly valeně klenuté prostory. Když byl v roce 1786 dvůr se zámkem rozprodán, jeho budovu rozdělili mezi několik majitelů. Později sloužil bývalý zámek jako hostinec s vinopalnou a v majetku Kutné Hory zůstal až do roku 1950. Poté budova přešla do soukromých rukou a byla přestavěna na byty, později opuštěné. Již kolem roku 1980 byl neudržovaný a prázdný zámek ve velmi špatném stavu a tak byl před rokem 1986 zbořen.\n\nKaple sv. Jana Nepomuckého – barokní kaple postavená kolem roku 1740.\n\nKřížek byl postavený v roce 1867 jako poděkování za ochranu ve válce a před morem v roce 1866.\n\nV jižní části obce Lošánky (u silnice) byl kolem roku 1924 zbudován pomník „Obětem 1. světové války“. V centrální evidenci válečných hrobů je evidován pod číslem: CZE-2110-33227 a nachází se na GPS souřadnicích: V dolní části pomníku je umístěno ve čtyřech řadách po čtyřech v každé – tedy celkem 16 podobizen se jmény a daty narození.\n\n"}
{"id": "296516", "url": "https://cs.wikipedia.org/wiki?curid=296516", "title": "Dívčí skupina", "text": "Dívčí skupina\n\nDívčí skupina (anglicky girl group) je v širším smyslu označení pro hudební skupiny, které jsou složeny jen z žen nebo dívek. Tento termín také označuje vlnu nových hudebních skupin na přelomu 50. - 60. let 20. století. Mezi známé skupiny tohoto období patří např. The Andrews Sisters nebo The Supremes. V pozdější době se stala světoznámou dívčí skupina Spice Girls nebo Destiny's Child.\n\n"}
{"id": "296520", "url": "https://cs.wikipedia.org/wiki?curid=296520", "title": "Malá Bílá Vrána", "text": "Malá Bílá Vrána\n\nMalá Bílá Vrána je hudební seskupení vzniklé na podzim roku 2002 hrající tzv. \"loupežnický hardcore\". Hudební styl skupiny nelze přesně definovat, hrají něco mezi punkem, psychedelickým rockem a folkrockem. Celé je to okořeněno vlivy nejrůznějších etnických skupin. Dle vyjádření samotných členů skupiny jde o \"indiánsko-středověký-folk-rock-ethno-punk.\"\n\n\n\n\n"}
{"id": "296529", "url": "https://cs.wikipedia.org/wiki?curid=296529", "title": "Stealth (žánr počítačových her)", "text": "Stealth (žánr počítačových her)\n\nStealth videohra () je podžánrem akčních dobrodružných videoher, jejíž charakteristickým rysem je tichý styl hraní a snaha nevzbudit pozornost svých protivníků. Cílem hráče je obvykle vymyslet a následně provést chytrou strategii, jak se proplížit nepřátelským územím a pokud možno se přitom vyhnout oponentům. Je kladen důraz na minimální použití smrtících zbraní a snahu co nejdéle zůstat nespatřen a nevyvolat poplach. Obvyklými prostředky ve stealth hrách bývají tlumiče střelných zbraní či tiché zbraně jako luk, kuše, omračující prostředky (uspávací šipky, tasery apod.), různé prostředky pro odlákávání protivníků, tiché útoky či eliminace protivníka, převleky, schovávání těl nepřátel (omráčených či zabitých) z dohledu ostatních nepřátel apod. (některé hry jak kupř. série Thief či Metro berou v potaz i světlo a stín - hráč má možnost se ukrývat ve stínu a dokonce si např. zhasínáním loučí tmu na potřebných místech vytvářet).\n\nZakladatelem žánru je DOSovka Castle Wolfenstein, která poprvé vyšla roku 1981. Ačkoli byla ve své době hrou velice oblíbenou, stealth žánr zůstával dlouho opomíjeným odvětvím herního průmyslu.\n\nZa \"stealth strategii\" by se daly označit první díly herní série Commandos.\n\nObvykle je stealth (tichý) postup hrou pouze jako možnost, nikoliv nutnost. Hráč je při tichém průchodu hrou odměněn přirozeným způsobem - nikdo ho nepronásleduje, nestříli po něm apod., v případě, že dojde k přerušení stealth (hráče uvidí nepřítel, spustí poplach apod.), stává se ze hry obvykle frenetická akce, která je protikladem předchozímu klidnému průchodu. Je jen málo hardcore stealth her, které při nezdařeném stealth postupu znamenají rychlou hráčovu smrt a nutnost misi opakovat - stealth je většinou volba, jak se vyhnout boji a pokud je hráč nepřítelem odhalen, má hráč obvykle možnost útěku či protiútoku a vysoké šance na následné přežití a eventuální dokončneí mise.\n\nNěkteré hry (např. ze série Assassins Creed) mají příběhové mise s vynuceným stealthem, kdy hráče hra potrestá vynuceným opakováním mise okamžitě, jakmile je přerušen stealth a tedy volba způsobu průchodu v těchto případech nezáleží na hráči.\n\n\n"}
{"id": "296540", "url": "https://cs.wikipedia.org/wiki?curid=296540", "title": "Clancy Wiggum", "text": "Clancy Wiggum\n\nPolicejní náčelník Clancy Wiggum či Šerif Wiggum ( ' nebo jen ') je fiktivní postava z amerického animovaného seriálu \"Simpsonovi\". V českém znění mu propůjčil hlas Bohdan Tůma.\n\nWiggum je menšího vzrůstu, obtloustlý a má modré vlasy (v některých dřívějších epizodách černé nebo šedé). V naprosté většině případů nosívá policejní uniformu, zbraň, pouta a obušek. Typické pro něho je, že se velice rád (jako Homer Simpson) láduje koblihami. Tuto svoji činnost nejčastěji provozuje společně se svými podřízenými, policisty Eddiem a Louem.\n\nJako policejní náčelník nestojí za mnoho a v epizodě \"Homer vs. Osmnáctý doplněk ústavy\" je dokonce dočasně zbaven svojí funkce. Většinou má na řešení případů čas, nikam nespěchá a radši si zajde na něco dobrého k snědku, než aby se honil za zločinci, ovšem hodně těchto nekalých živlů se mu podaří dopadnout za pomoci místních obyvatel. Policejním náčelníkem je již od začátku seriálu. V díle \"srdcový šerif\" se spřátelí s Homerem Simpsonem.\n\nJe otcem Ralpha Wigguma a za ženu má Sarah Wiggumovou.\n\nMezi jeho nejlepší hlášky patří ta z tiskové konference kdy mluví na plný sál novinářů: Wiggum: „Já vím, já vím, ale ujišťuji vás, že vězně nepoužíváme jako dostihové koně… ode dneška.“\n\n"}
{"id": "296541", "url": "https://cs.wikipedia.org/wiki?curid=296541", "title": "Plynový měchýř", "text": "Plynový měchýř\n\nPlynový měchýř (někdy též plovací měchýř) je hydrostatický orgán kostnatých ryb a umožňuje rybám se volně vznášet v různých hloubkách. Tento orgán se pravděpodobně vyvinul z primitivních plic a vzniká během embryonálního vývoje vychlípením z trávicí trubice. Nemají jej však všechny druhy, u některých, jako například u vranek, zaniká již během vývoje embrya.\n\nPoměrně jednoduchý plynový měchýř se vyskytuje u ryb z čeledi jeseterovitých nebo třeba lososovitých, který je tvořen jednou komorou spojenou se střevem. U kaprovitých ryb je měchýř rozdělen zaškrcením na dvě propojené komory. U těchto skupin dochází ke změně tlaku plynů poměrně snadno přijímáním polknutého vzduchu ze střeva nebo naopak jeho vypuzením. Naopak okounovití pak již nemají plynový měchýř se střevem nijak propojen. Tyto ryby pak musí regulovat tlak plynů v měchýři za pomoci silně prokrvené postranní komory.\n\nPlynový měchýř může mít u různých skupin ryb specifická přizpůsobení. Například pomocí tzv. Weberova ústrojí dochází k propojení s vnitřním uchem a plynový měchýř tak slouží jako rezonátor zlepšující sluch ryby. U jiných druhů může sloužit třeba jako pomocný dýchací orgán. \n"}
{"id": "296542", "url": "https://cs.wikipedia.org/wiki?curid=296542", "title": "Žloutkový váček", "text": "Žloutkový váček\n\nŽloutkový váček je zárodečný váček vyskytující se u některých skupin živočichů v raném stádiu jejich vývoje. Jedná se o vak na břišní straně těla, který obsahuje látky určené k výživě organismu, dokud není sám schopen přijímat potravu ze svého okolí. Během vstřebávání látek ze žloutkového váčku dochází k jeho postupnému obrůstání, až nakonec zcela zaniká.\n\nU člověka vzniká primitivní žloutkový váček devátý den, kdy dutinu blastocysty (vnitřní povrch cytotrofoblastů) obrostou buňky a vytvoří exocoelomovou membránu (Heuserovu membránu). Třináctý den proliferují buňky hypoblastu na vnitřní povrch exocoelomové membrány. Vzniká tak definitivní žloutkový váček, který je několikanásobně menší, než primitivní žloutkový váček díky vytvoření choriové dutiny.\n\n"}
{"id": "296543", "url": "https://cs.wikipedia.org/wiki?curid=296543", "title": "Trdliště", "text": "Trdliště\n\nTrdliště je označení pro místo, kde dochází ke tření ryb či kruhoústých. \n\nVolba trdliště je závislá na způsobu života jednotlivých druhů, ale zejména na druhu jiker. V případě že nejsou lepkavé potom některé druhy, jako třeba lososi, vyhledávají rychle tekoucí čisté úseky toků s vysokým obsahem kyslíku a pevným štěrkovitým dnem, kde navíc některé druhy vytloukají ve vhodných místech dna hnízda a vypouští své jikry volně do vody. \n\nNapř. mihule zahrabávají jikry do písku. Z jikry se líhne slepá larva minoha, která žije v písku další tři až čtyři roky. Žádné nevolí měkké bahnité dno v místech s jen mírným průtokem nebo ve stojatých vodách, protože by se jikry zadusily. \n\nRyby, které žijí v uvedeném vodním prostředí mají jikry většinou lepkavé a vytírají se na vodní porosty, kořeny rostlin a stromů atd. Např. štiky využívají k výtěru příbřežní vegetaci, zatímco candáti kladou jikry na písčité dno, kde mlíčák jikry hlídá proti všem vetřelcům, tedy i proti dravější jikernačce. Pokud se vytírá candát polouměle v sádkách používá se na hnízdo například kořenů ostřice. Jen menší skupina ryb staví pro své potomstvo hnízda, která poté hlídají.\n"}
{"id": "296545", "url": "https://cs.wikipedia.org/wiki?curid=296545", "title": "Volní procesy", "text": "Volní procesy\n\nVolní procesy se vyskytují ve všech fázích lidské činnosti:\n\nPro volní procesy je důležitý motiv nebo vlastní zájem.\n\nČlověk musí vědět co chce dělat, jak to chce získat, proč to chce získat. Pokud si toto všechno uvědomuje udělá to. Mělo by to člověku přinést radost či uspokojení.\n\n"}
{"id": "296546", "url": "https://cs.wikipedia.org/wiki?curid=296546", "title": "Mafia", "text": "Mafia\n\nSlovo mafia má více významů:\n\nPočítačová hra:\n\n"}
{"id": "296548", "url": "https://cs.wikipedia.org/wiki?curid=296548", "title": "Marie Amálie Habsbursko-Lotrinská", "text": "Marie Amálie Habsbursko-Lotrinská\n\nMarie Amálie (26. února 1746, Vídeň – 18. června 1804, Praha) byla dcera královny Marie Terezie a císaře Františka I. Štěpána Lotrinského, vdala se za Ferdinanda Parmského. Na konci života žila v Praze a byla pohřbena v katedrále sv. Víta.\n\nCísařovnina \"Popelka\" - matka ji velmi kárala, vyčítala jí její vlastnosti. Měla blízký vztah se svými sestrami Marii Antoinettou, královnou Francie, a Marií Karolinou, královnou neapolskou a sicilskou, s nimiž i po svatbě zůstala ve styku. Jako ostatní sestry se stala obětí matčiny sňatkové politiky - musela se provdat za muže tak hloupého a navíc chovajícího se jak malé dítě, Ferdinanda Parmského, že to krásná a hlavně hrdá dcera císařovny brala po celý život velice těžce. Matka jí nedala na výběr, přestože věděla o lásce Marie Amálie k vévodovi Karlu Zweibrückenskému, který dokonce požádal o její ruku. Byl ale císařovnou odmítnut, neboť ta jej nepovažovala za dost dobrou partii pro svou dceru. Okamžik „pomsty“ nadešel za deset let, kdy se řešilo následnictví v Bavorsku. Karel, který se o trůn ucházel, požádal o podporu pruského krále Fridricha II., úhlavního nepřítele Marie Terezie, a ten mu ji bez okolků poskytl.\n\n1. července se vydala do Parmy, kde se 19. července 1769 konala svatba. Marie Terezie jí kladla na srdce, že se musí manželovi podvolit a být mu poslušnou chotí. Jakmile však přijela do Parmy, matčinými radami se neřídila a pustila se s velkou vervou do politiky. Její život byl plný skandálů sahajících daleko za hranice Parmy, což Marii Terezii velmi pohoršovalo. Snažila se ji přinutit změnit chování a dokonce za ní kvůli tomu poslala kancléře Franze von Knebela.\n\nKdyž ani to nepomohlo, potrestala panovnice neposlušnou dceru tím, že s ní přerušila dopisování. Svým ostatním dětem nařídila, že si s ní nesmí dopisovat a mají odmítat její návštěvy. Marie Amálie nějakou dobu odolávala, ale pak se zlomila a v dopisech žádala matku o odpuštění. Usmíření však bylo jen krátkodobé, neboť Marie Amálie své postoje nezměnila.\n\nPoté, co se Marie Terezie doslechla o chování dceřina manžela, nabádala své další děti, ať se jí snaží ulehčit život dopisy a návštěvami. Marie Amálie chtěla vidět matku, to ale císařovna nedovolila, neboť se kvůli rozruchu, který dcera předtím vyvolala na mezinárodní politické scéně, obávala skandálu. S matkou se Marie Amálie už nikdy neuviděla.\n\nPo manželově smrti v říjnu 1802 a invazi Napoleona Bonaparta do Itálie Marie odjela z Parmy, kterou si nikdy nezamilovala. Do Vídně se jí však návrat nebyl umožněn. Mívala obzvláště špatné vztahy se svým bratrem Josefem II. a ani po jeho smrti nebyl její pobyt na vídeňském dvoře žádoucí. Její synovec císař František jí proto určil za rezidenci Pražský hrad. Do Prahy dorazila před Vánoci roku 1802 s úplně podlomeným zdravím. Život z ní udělal člověka bez ducha a energie, kterou kdysi měla. Zemřela v Praze 18. června 1804 a byla pochována v katedrále sv. Víta. Stala se tak poslední členkou české královské rodiny, která byla pohřbena v pražské Královské hrobce. Jen srdce jí bylo vyňato a převezeno do Hrobky srdcí u Loretánské kaple kostela augustiánů ve Vídni, kde je vystaveno ve stříbrné urně společně s dalšími srdci členů císařské rodiny Habsburků. Teprve jedna z praprapravnuček, Zita Bourbonsko-Parmská, dovedla Marii Amálii genealogicky zpět do vídeňského Hofburgu.\n\nPřestože se svým manželem neměla dobrý vztah, porodila mu sedm dětí. \n\n\n"}
{"id": "296549", "url": "https://cs.wikipedia.org/wiki?curid=296549", "title": "Tvořivost", "text": "Tvořivost\n\nTvořivost neboli kreativita (z lat. \"creo\" = tvořím), také invence (z lat. \"invenio\" = nalézám, objevuji), je zvláštní soubor schopností, které umožňují uměleckou, vědeckou nebo jinou tvůrčí činnost. Ta se projevuje jako vynalézavost, jako vznik nového, originálního díla nebo myšlenky, popř. tvůrčím řešením problémů.\n\nNejčastěji se tvořivost vymezuje jako „generování nových, neobvyklých, ale také přijatelných, užitečných myšlenek, řešení, nápadů\". Tvořivý proces je potom charakterizován dvěma základními prvky, což je originalita (novost, původnost) a užitečnost (hodnota, prospěšnost).\n\nPro výsledky činnosti, které lze označit jako tvůrčí, ale mají negativní sociální hodnotu (nové mučicí nástroje, plynové komory, atomová bomba atd.) užívají někteří autoři pojem antikreativita, negativní tvorba či protispolečenská tvořivost.\n\nTvořivost lze rozčlenit podle oblasti lidské činnosti, v níž se uplatňuje, na tvořivost uměleckou a tvořivost vědecko-technickou. Někteří autoři upozorňují na společné znaky tvořivosti v obou oblastech: „Umělecká tvorba je projevem téhož tvůrčího potenciálu jako jiná tvorba, ale zatímco výsledky vědy a techniky pronikají do lidské činnosti ve smyslu objektivního zkoumání a přetváření světa i člověka, umění hledá především lidské rozměry tohoto pronikání. Umění završuje vývoj člověka a jeho díla, započatý vědeckými a technickými prostředky.“ Autor dále upozorňuje, že umělecké dílo více než vědecké a technické vyvolává a vyžaduje tvůrčí přístup i u svého příjemce (divák, posluchač, čtenář).\n\nFlanagan rozlišuje následující kategorie tvořivosti:\nStupně tvořivosti dle Maňáka:\n\nBakalář a Erazím klasifikují vědecko-technickou tvůrčí činnost podle vzniklého produktu. Výsledkem tvůrčího procesu může být:\n\nVe snaze nalézt biologické faktory, jež ovlivňují či podmiňují tvořivost člověka, zkoumali vědci vliv pohlaví, inteligence, pravolevé orientace a dalších. Výsledky ovšem vždy ležely v mezích statistické chyby a žádný z těchto faktorů tedy nelze pokládat za ukazatel biologických dispozic pro kreativitu jedince. Ohledně vztahu tvořivosti jedince a jeho inteligence se ukázalo, že pro hodnoty IQ nad 120 tento vztah nelze prokázat. Pro vysokou míru tvořivosti není mimořádná inteligence třeba a v některých případech může být dokonce na překážku. Na druhou stranu vyvstává otázka, jak může být mimořádná inteligence na překážku, když vztah mezi kreativitou a IQ nad 120 nelze prokázat?\n\nVlastnosti a rysy tvořivé osobnosti:\n\nDávné společnosti připisovaly vznik vynikajících uměleckých děl i myšlenek božské inspiraci či vnuknutí múz. Stará řečtina neměla pro tvořivost zvláštní slovo a užívala slovesa \"poiein\" (dělat) nebo \"ktizein\" (budovat, zakládat). Platón pokládal výtvarná díla za pouhou nápodobu, přesto proces tvůrčího poznání popsal takto:\n„Když se ty jednotlivé věci, jména a výměry (…) vespolek o sebe třou, v laskavých posudcích jsouce opravovány a s nezávistivým užíváním otázek a odpovědí, tu konečně vyšlehne oheň poznání a rozumu o každé jednotlivé věci, při největším úsilí, jakého je člověk schopen.“\n\nPojem tvoření (hebr. \"bárá\") vznikl z biblické představy stvoření z ničeho, ale až v renesanci se začal běžně připisovat i člověku. „Génius“, ve starém Řecku božstvo, je od osvícenství označením pro velmi tvořivého člověka. Koncem 19. století se úvahami o tvořivém myšlení zabývali významní vědci, například fyzik Hermann von Helmholtz (1896), matematik Henri Poincaré (1906) nebo sociolog Max Wertheimer.\n\nJeden z prvních modelů tvůrčího procesu při řešení problémů publikoval roku 1926 sociální psycholog a ekonom Graham Wallas. Model navazoval na předchozí názory, byl dále rozpracováván a v podstatě se používá dodnes. Autor tvůrčí proces rozdělil do čtyř návazných fází: \n\nTvůrčí proces je středem zájmu mnoha výzkumů z oblasti psychologie a kognitivní vědy. Různé interpretace výsledků těchto výzkumů vedli k různým teoriím o tom jak kreativní chování vzniká a jakým způsobem probíhá.\n\nInkubace je přestávkou od aktivní snahy vyřešit problém, která může přinést vhled. Od doby, kdy byla začleněna do Wallasova modelu tvůrčího procesu, je tato přestávka v centru pozornosti mnohých výzkumů. Ward vypočítává všechny hypotézy, které byly sestaveny k vysvětlení toho, proč přestávka napomáhá tvůrčímu procesu a upozorňuje na část empirických důkazů, které naznačují, že hlavní přínos přestávky je v zapomínání. Bez přestávky se totiž řešitel problému mnohem snadněji zasekne ve slepé uličce díky fixaci na klamné nápovědi.\n\nTuto teorii můžeme vnímat v kontrastu s teorií starší, která tvrdí, že řešení problémů se za záhadných okolností vynořují z podvědomí, zatímco je vědomí zaujato něčím jiným, což umožňuje vytváření nových a originálních propojení myšlenek bez toho, aby tento proces byl narušován snahou vědomí o zachování řádu.\n\nViz níže.\n\nTento přístup předpokládá, že tvůrčí proces probíhá ve dvou fázích. V první fázi si jedinec vytvoří určité mentální reprezentace, které tato teorie nazývá preinventivními strukturami. V druhé fázi z těchto struktur skládáme nápady a řešení. Tato teorie víceméně vychází z výsledků některých výzkumů, které naznačují, že i když lidé využívají svou imaginaci k vytváření nových myšlenek, činí tak většinou predikovatelným způsobem v rámci již existujících konceptů a kategorií.\nHelie a Sun se pokusili navrhnout vlastní teorii tvůrčího procesu, která se zakládá na pěti principech:\nTuto teorii lze chápat jako první krok k vytvoření procedurální teorie tvořivosti, která bude zahrnovat vhled, inkubaci a další příbuzné jevy.\n\nTato teorie předpokládá, že tvořivé myšlenky vznikají míšením složek jednotlivých scénářů a vztahů mezi nimi na hranicích mezi dvěma rozdílnými referenčními rámci.\n\nTeorii zdokonalování z větší části vyvinula psycholožka Liane Gaborová. Tato teorie v zásadě tvrdí, že tvořivost vzniká na základě sebeřízení a sebezdokonalování. Klade důraz nejen na viditelný výsledek tvořivého procesu, ale i na vnitřní kognitivní restrukturalizaci a úpravu pohledu na svět, kterou s sebou tvoření přináší. Úkol se zde střetává s naším světonázorem a z této interakce ani jedna strana nevyjde nezměněna. Tento střet se opakuje dokud není úkol splněn, ale v té chvíli je samotné zadání úkolu nazíráno z poněkud odlišného úhlu a světonázor prodělal mírnou, nebo i drastickou změnu, neboť následuje obecnou tendenci všech světonázorů eliminovat kognitivní disonanci a vyhledávat soulad mezi všemi svými složkami, ať to jsou myšlenky, přístupy, nebo vědomosti.\n\nV centru pozornosti zde stojí potencionální stav, laicky řečeno „nedopečené nápady“, které vznikají na základě náhodných asociací mezi minulými zážitky a vědomostmi a tím na co právě myslíme během našeho tvůrčího procesu.\n\nNa rozdíl od jiných teorií tvůrčího procesu, které vnímají tvůrčí proces prostě jako náhodné spojování nápadů, teorie zdokonalování se pokouší vysvětlit rukopis autorů, který je rozeznatelný i když daný autor zkusí vytvořit své dílo v jiném druhu umění, než v jakém tvořil doposud. Vysvětlením tohoto nezaměnitelného rukopisu je zde nezaměnitelný světonázor autora, který se promítá do všech jeho děl. \nLidé si všeobecně poměrně často představují alternativy k současné realitě myšlenkou začínající slovy \"Kdybych tak…\". Toto tzv. kontrafaktuální myšlení můžeme považovat za tvořivý proces, neboť zvažování alternativ k současné realitě probíhá obdobným způsobem jako racionální zvažování alternativ.\n\nTvořivé myšlení se někdy označuje jako divergentní (rozbíhavé), čili myšlenkový proces, z něhož vzniká množství nápadů a myšlenek. Jeho protikladem je myšlení konvergentní, směřující k jednomu správnému nebo nejlepšímu řešení. Příkladem je výběr jedné správné položky v testu s více možnostmi výběru.\nSkutečný tvůrčí proces je ovšem kombinací obou složek. Divergentní myšlenkový postup nejprve nabídne mnoho různých řešení, poté nastupuje myšlení konvergentní, které vybere z množství nápadů ten nejvhodnější.\n\nSložky divergentního myšlení často citované v literatuře o teorii tvořivosti uvádí Joy Paul Guilford:\nUvedené složky tvořivosti se někdy užívají k měření úrovně tvořivosti.\n\nDalšími složkami tvořivosti, které hrají v tvůrčím procesu důležitou roli jsou:\n\nAutor termínu laterální myšlení, Edward de Bono, jej klade do protikladu k pojmu vertikální myšlení.\n\nVertikální myšlení je klasický selektivní způsob řešení problému ve snaze dojít k jedinému správnému cíli. Při hledání odpovědi se orientuje jedním směrem. Je založeno na značné posloupnosti myšlenek - tj. každá nová přicházející myšlenka je založena na myšlence předchozí a navazuje na ni. Myšlení tedy probíhá striktně po krocích. Při vertikálním myšlení vycházíme z již vytvořených vzorců řešení problému a je založeno spíše na hloubce znalostí než na jejich šíři.\n\nLaterální myšlení je považováno za základ tvořivosti a divergentního myšlení.\n\nLaterální myšlení je silně tvůrčí a spíše než na jednou správnou odpověď se zaměřuje na rozmanitost odpovědí. Na rozdíl od vertikálního myšlení je vícesměrné a není tedy nutně založeno na posloupnosti myšlenek. Vyznačuje se přijímáním i zcela nových a zdánlivě irelevantních informací a zapojuje je do procesu řešení problému. Díky tomu je při něm možno dojít originálních odpovědí a řešení. Postupuje v mentálních skocích a zdá se být nelogické a chaotické, avšak díky tomuto postupu dochází restrukturaci původních myšlenkových vzorců a nacházení mnohem větší množství alternativ. Toleruje nejistotu během procesu hledání odpovědí. Je založeno spíše na šíři znalostí než na jejich hloubce.\n\n\n\n"}
{"id": "296551", "url": "https://cs.wikipedia.org/wiki?curid=296551", "title": "The Verve", "text": "The Verve\n\nThe Verve byla britská rocková skupina, založená v roce 1989 zpěvákem Richardem Ashcroftem, kytaristou Nickem McCabem, baskytaristou Simonem Jonesem, a bubeníkem Peterem Salisburym.\n\nŽánrově bývají zařazováni do škatulky psychedelický rock, jejich zřejmě nejznámější písní je „Bitter Sweet Symphony“ z třetího alba \"Urban Hymns\".\n\nPříčinou jejich rozpadu v dubnu 1999 byly konflikty uvnitř skupiny, které vedly k odchodu Nicka McCabea. Svou činnost obnovili v červnu 2007, na rok 2008 ohlásili vydání čtvrtého studiového alba a vystoupili na důležitých festivalech (T in the Park, Pinkpop, Oxegen a Glastonbury).\n\n\n\n"}
{"id": "296552", "url": "https://cs.wikipedia.org/wiki?curid=296552", "title": "Fulgencio Batista", "text": "Fulgencio Batista\n\nGenerál Fulgencio Batista y Zaldívar (16. ledna 1901 – 6. srpna 1973) byl kubánský voják, politik a diktátor.\n\nV letech 1933–1940 byl de facto vojenským vůdcem. Od roku 1940 do roku 1944, poté, co zvítězil ve volbách, byl kubánským prezidentem. Po úspěšném puči, kdy tři měsíce před volbami v roce 1952 se Batista za podpory armády opět chopil moci, zrušil volby a vládl Kubě až do převzetí moci ozbrojeným převratem skupinou vedenou Fidelem Castrem na přelomu let 1958 a 1959. Důvodem pro události spojené s politickými nepokoji byla neúspěšná povstání vysokoškolských studentů. Hnutí 26. července vedené Fidelem Castrem bylo největší z několika skupin, které se účastnily Kubánské revoluce.\n\nFulgencio Batista se narodil roku 1901 v Banes v provincii Holguín. Jeho otec Belisario Batista Palermo i matka Carmela Zaldívar González bojovali v kubánské válce za nezávislost. Batistovo původní křestní jméno Rubén mu dala jeho matka, po níž má i své příjmení \"y Zaldívar\". Nicméně otec Belisario si jméno Rubén nepřál a nechal svému synovi zapsat jméno \"Batista\". V záznamech města Banes byl Batista zapsán jako \"Rubén Zaldívar\" až do roku 1939, kdy se stal prezidentským kandidátem. Batista údajně zaplatil místní justici 15 000 pesos, aby se zahladily nesrovnalosti kolem jeho jména.\n\nProtože Batista pocházel z chudých poměrů, musel začít brzy pracovat. Vzdělával se sám a též navštěvoval večerní školu. Roku 1921 odjel do Havany a vstoupil do armády, kde se naučil psát na stroji a stenografovat. V roce 1932 se stal zapisovatelem u vojenského tribunálu s hodností seržanta.\n\n7. srpna 1933 byla generální stávkou svržena vláda nepopulárního prezidenta Gerarda Machada, když začal prosazovat tvrdé úsporné reformy. Do čela země byl vynesen Carlos Manuel de Cespedes, který byl za Machadova režimu členem jeho vlády. Cespedes, jehož politická pozice byla vratká, byl po 21 dnech odstraněn vojenským pučem kubánských poddůstojníků, vedených Fulgenciem Batistou a podporovaných studentskou organizací . Povstalci do čela země dosadili zástupce studentů a univerzitního profesora Ramóna Graua, který Batistu povýšil na náčelníka vojenského štábu. Batista však v čele armády začal uzurpovat moc, ze své pozice nejvyššího velitele armády ovládal celou zemi.\n\nJako faktický vládce ostrova musel Batista několikrát tvrdě potlačit pokusy o své svržení. Porazil například povstání Blasa Hernándeze v havanské pevnosti Atarés nebo partyzány věrné sesazenému prezidentovi Machadovi. Mnoho povstalců zajatých Batistovými vojáky bylo popraveno. Další pokus o převrat skončil útokem na Hotel Nacional de Cuba, který obsadilo mnoho bývalých armádních důstojníků Kubánského Olympijského střeleckého týmu, kteří tvrdě vzdorovali vládním oddílům. Kromě již zmíněných povstání proti Batistově krvavé vládě vypuklo ještě mnoho dalších menších revolt, které byly také potlačeny.\n\nV lednu 1934 donutila Batistova armáda prezidenta Ramóna Graua už po sto dnech vlády rezignovat. Na jeho místo Batista dosadil Carlose Mendietu. Vláda prezidenta Mendiety, kterou uznaly Spojené státy, měla trvání 11 měsíců. Následovala vláda Josého Barneta (5 měsíců), Miguela Gómeze (7 měsíců) a nakonec následovala vláda Federica Lareda Brú, který vedl zemi od prosince 1936 až do října 1940.\n\nBatistův diktátorský režim vyhovoval zájmům Spojených států. Batista se obával Brúovy socialistické orientace a jeho levicové reformní úsilí zastavil. V té době také začal Batista spolupracovat s americkým mafiánem Meyerem Lanskym, který na Kubě investoval do kasin.\n\nBatistova šance usednout do prezidentského křesla se naskytla roku 1940. Podporován koalicí politických stran, včetně Komunistické strany Kuby, porazil svého protikandidáta Ramóna Graua v prvních prezidentských volbách nového kubánského státního zřízení. Za svého prezidentování ještě utužil vazby na USA a vypsal na Kubánce válečné daně.\n\nNásledné zvolení Graua do úřadu prezidenta roku 1944 na Kubě znamenalo první změnu moci uskutečněnou v míru za posledních dvacet let.\n\nFulgencio Batista žil v dalších několika letech v luxusu v Daytona Beach na Floridě. Ale již roku 1948 se vrátil na Kubu, kde v místních volbách získal křeslo v Senátu. O čtyři roky později se konaly prezidentské volby a Batista opět kandidoval na prezidenta. Nicméně hlasování zveřejněné v prosinci 1951 bylo poněkud sporné, populární časopis „Bohemia“ zveřejnil Batistu až na posledním místě. Batista, neočekávaje vítězství, proto zinscenoval puč.\n\n10. března 1952, téměř dvacet let od Vzpoury sergeantů, převzal moc na Kubě ještě jednou, tentokrát na úkor vítěze prezidentských voleb Carlose Prío Socarráse. 27. března Batistovu vládu formálně uznala americká vláda prezidenta Harryho Trumana.\n\nKrátce po uznání Batista vyhlásil, že ačkoliv byl zcela loajální ústavě z roku 1940, ústavní záruky mohou dočasně ustoupit stejně jako právo na stávku. Všechna opozice byla pohotově a tvrdě potlačena. Batista ve velkém otevřel v Havaně cestu hazardnímu podnikání. Roku 1956, uprostřed revolučního pozdvižení, byl v Havaně postaven Hotel Riviera, kterým si gangster a Batistův osobní přítel Meyer Lansky splnil sen a dovršil svůj úspěch.\n\nUž jeden rok po Batistově druhém převratu malá skupina revolucionářů vedená Fidelem Castrem zaútočila 26. července 1953 na Moncadská kasárna v Santiagu de Cuba. Povstání bylo však snadno odraženo. Mnoho vůdců vzpoury bylo zabito, sám Fidel a několik dalších aktérů bylo uvězněno.\n\nKvůli stále populárnější opozici a vzrůstajícím nepokojům manifestovaným Kubánci a kvůli jejich častějším aktům občanské neposlušnosti, tak, aby uspokojil vzrůstající znepokojení Washingtonu DC nad situací na Kubě, vyhlásil roku 1954 volby, ve kterých však jen on sám byl legálním kandidátem. Bez účasti opozice jasně vyhrál a stal se staronovým prezidentem, což zapříčinilo jen další vlnu občanských nepokojů.\n\n15. května 1955 Batista nečekaně Fidela Castra a další uvězněné přeživší útok na Moncadská kasárna propustil. Castro ihned odjel do Mexika, kde začal vybízet k revoluci. Později byly roku 1955 studentské výtržnosti a protibatistovské protesty častým jevem. Policie s demonstranty jednala velmi brutálně. Protestující studenti z Havanské univerzity byli policií zastaveni a zmláceni včetně jejich vůdce Josého A. Echeverríi. 10. prosince byli zabiti další populární studentští předáci. Jejich pohřby se proměnily v masové demonstrace a pětiminutovou celostátní stávku.\n\nNamísto uvolnění útisku Batista omezil ústavní záruky a zavedl cenzuru médií. Jeho vojenská policie začala hlídkovat v ulicích a zatkla každého, kdo se jí zdál podezřelý. Koncem roku 1955 policie zvýšila počet brutálních činů beze strachu z odezvy. V březnu 1956 Batista odmítl úvahy o návrhu vypsání voleb na konec roku 1956. Byl přesvědčen, že se může vypořádat se všemi pokusy o revoluci od všech klik, které se mu postaví. V dubnu téhož roku učinil z Ramóna Barquína generála a náčelníka svého štábu. Ale bylo již pozdě. Poté, co byl Barquín informován, rozhodl se vyrazit Batistu svrhnout. 6. dubna byl puč několika set důstojníků vedený Ramónem Barquínem potlačen, protože poručík Ríos Morejón plán na převrat vyzradil. Puč zlomil páteř kubánským ozbrojeným silám, když se Batista pokoušel marně dojednat odmítnutí takzvaného spiknutí. Důstojnící byli odsouzeni k maximálním trestům, které dovolovalo kubánské stanné právo. Samotný Barquín byl odsouzen do vězení na samotku na osm let. Tzv. znamenalo uvěznění špiček velení ozbrojených sil a uzavření vojenských akademií. Barquín byl zakladatel Kubánské válečné koleje a pozdějším ředitelem Kubánské vojenské akademie a bez něj pučisté nevydrželi dále bojovat.\n\nBatista bezstarostně pokračoval ve vládě dokonce i poté, co na Kubě přistál Fidel Castro s Che Guevarou a jejich revolucionáři a došlo k ozbrojenému konfliktu. Kvůli neustálému opozičnímu kursu Havanské univerzity vůči Batistově režimu byla univerzita 30. listopadu 1956 dočasně uzavřena a studentský vůdce Echeverría byl 13. března 1957 zabit policií. Roku 1958 se konaly volby a prezidentem byl zvolen Andrés Rivero Agüero. Jeho vláda však ztratila podporu Spojených států, což znamenalo, že dny jeho vlády byly sečteny.\n\n1. ledna 1959 po formálním předání vládních pozic svým zástupcům Batista posadil na letadlo zbytek své rodiny a svých nejbližších a odletěli do Dominikánské republiky. Během noci tábor Colombia opouštěla různá letadla a odvážela Batistovy přátele a spolupracovníky do New Yorku, Miami, Jacksonville a New Orleans. Batistův bratr Francisco „Panchín“ Batista zůstal ještě několik hodin a Meyer Lansky také téže noci opustil Kubu. Pro tisíce dalších Kubánců, kteří pracovali pro Batistův režim již letadlo nebylo a Kuby se zmocnili levicoví revolucionáři Fidela Castra.\n\nBatista poté odjel na Madeiru a odtud do Estorilu v Portugalsku, kde strávil zbytek života a psal knihy. Předsedal také Španělské životní pojišťovně, do které investoval svůj majetek a hypotéku na Španělské riviéře. Zemřel na infarkt myokardu 6. srpna 1973 v Guadalminu poblíž Marbelly ve Španělsku. Jeho manželkou byla od 10. července 1926 Elisa Godinez-Gómezová, s níž měl Batista tři děti: Mirta Caridad (1927-2010), Elisa Aleida (1933) a Fulgencio Rubén Batista Godinez (1933-2007) Později se podruhé oženil s Martou Fernández-Miranda, s níž měl syny Jorgeho a Roberta Francisca Batistu Fernándeze. Marta Fernández de Batista zemřela na infarkt 2. října 2006.\n\n\n\n\n"}
{"id": "296553", "url": "https://cs.wikipedia.org/wiki?curid=296553", "title": "Darren Shan a Madame Okta", "text": "Darren Shan a Madame Okta\n\nDarren Shan a Madame Okta (Cirque Du Freak) je první kniha trilogie Upíří krev z dvanáctidílné ságy Darren Shan irského spisovatele Darrena O'Shaughnesseyho.\n\nDarren Shan se jednoho dne se svým kamarádem vydá do panoptika zrůd. Nejsou v něm jen lidé se zvláštními schopnostmi. Ale také upír a jeho pavoučice, kteří Darrenovi od základů změní život. Nic už nebude jako dřív.\n\nHlavní postavou knihy je chlapec Darren Shan. Je to úplně normální kluk, který má kamarády a hraje fotbal. To všechno se ale jednoho dne změní. Darrenův kamarád Allan Morris přinese lístek do panoptika zrůd jménem Cirquo Mostruoso. Jeho nejlepší kamarád Steve Leonard (Leopard) sežene do panoptika lístky, ale jen dva. A tak se čtveřice kamarádů rozhoduje, kdo půjde na představení. Jeden z lístků automaticky připadá Stevovi, protože je sehnal, a druhý získá za pomoci velkého zásahu Osudu Darren. A tak se dva nejlepší přátelé vydají do budovy opuštěného kina, které se stalo dočasným domovem panoptika. Celá show je pro kluky velmi zábavná, účinkují tam například Gerta Zubatá, jejíž chrup je ohromně silný, vlčí muž, a ostatní nadlidsky obdaření jedinci. Ale co je pro děj celé ságy nejdůležitější, účinkuje tu také pan Hroozley, se svou smrtelně jedovatou pavoučicí Madame Oktou, která umí předvádět všelijaké úžasné kousky a triky. Když představení skončí, Steve pošle Darrena pryč, aby mohl pana Hroozleyho, který je upír, požádat o zasvěcení do klanu vládců noci. To upír ale odmítne, protože po ochutnání Stevovy krve zjistí, že je zlý. Steve přísahá, že se jednou stane lovcem upírů a odchází. To ale neví, že Darren vše vyslechl z balkonu. Později se Darren rozhodne ukrást tarantuli pana Hroozleyho. Doma s ní cvičí všelijaké kousky, když jednou přijde na návštěvu Steve. Spolu si hrají s Madame Oktou, ale najednou do pokoje vběhne Darrenova mladší sestra Annie a pavoučice kousne Steva. Ten okamžitě ochrne. Tak se Darren vydá za panem Hroozleym, aby mu dal na kousnutí protijed, ten souhlasí, ale jen pod podmínkou, že se Darren místo Steva stane jeho pomocníkem. Darren tedy pro život nejlepšího přítele podstoupí tuto tvrdou podmínku a upír dá Stevovi lék. Darren spolu s upírem ze strachu, že by ublížil někomu z rodiny sehraje svou smrt. Když ho pak Hroozley vyndá z rakve, Darrena na hřbitově překvapí Steve, který se dozvěděl, že je Darren poloupír, a myslí si, že mu ukradl život upírova pomocníka přísahou, že se jednou stane lovcem upírů a oba je zabije. Nato si Steve vyřízne do ruky křížek a uteče. A tak se upír a jeho pomocník vydají pryč z města začít Darrenův nový život.\n\nDarren Shan – Hlavní postava celé ságy. Chlapec, který se stane upírem, aby zachránil život přítele, Steva Leonarda, kterého kousla jedovatá pavoučice Madame Okta, kterou Darren ukradl.\nSteve Leonard – Bývalý nejlepší přítel Darrena, jeho nynější nepřítel. Přezdívá se mu Steve Leopard. Chtěl se stát upírem, ale jeho krev k tomu není dobrá. Darren obětuje svůj život, aby zachránil Steva, a stane se poloupírem, což mu Steve závidí a proto ho nenávidí.\n\nLarten Hroozley – Upír, který zasvětil Darrena a odmítl zasvětit Steva. Druhý největší nepřítel Steva. Má na krátko ostříhané oranžové vlasy a libuje si v rudém oblečení.\n\nAnnie Shan – Darrenova mladší sestra. Kvůli jejímu náhlému příchodu Okta kousla Steva.\n\nTommy Jones – Darrenův a Stevův kamarád ze školy. Rád a dobře hraje fotbal.\n\nAllan Morris – Druhý kamarád kluků, zajímá se o vědu a také hraje fotbal.\n\n"}
{"id": "296554", "url": "https://cs.wikipedia.org/wiki?curid=296554", "title": "Acid3", "text": "Acid3\n\nAcid3 je v pořadí již třetí test, který poukazuje na chyby v implementacích webových standardů internetových prohlížečů. Test v letech 2007–2008 za pomoci dobrovolníků vytvořil Ian Hickson a oficiálně byl publikován začátkem roku 2008 skupinou Web Standards Project.\n\nOproti svým předchůdcům je Acid3 mnohem rozsáhlejší a soustředí se na testování několika specifikací, mj. DOM, JavaScript, SVG a CSS3.\n\nPro úspěšné splnění testu musí webový prohlížeč zobrazit Acid3 na pixel stejně se srovnávacím zobrazením a animace celého testu musí být plynulá. Většinu podmínek testu splnily testovací verze prohlížečů Opera 10 alfa, Safari 4 beta a Chrome 2.0 beta během několika týdnů.\n\nTestem už úspěšně prošly poslední oficiální verze prohlížečů:\n\nDetaily o neprošlých testech se zobrazí po kliknutí na písmeno „A“ zobrazeného Acid3 testu (při kliknutí je možné držet klávesu Shift pro zobrazení informací v novém okně).\n\nV současnosti (2018) většina prohlížečů (Chrome, Firefox, Opera) plní test na 97/100.\n\n\n"}
{"id": "296560", "url": "https://cs.wikipedia.org/wiki?curid=296560", "title": "Mé svědectví o Otokaru Březinovi", "text": "Mé svědectví o Otokaru Březinovi\n\n__BEZOBSAHU__\n\nMé svědectví o Otokaru Březinovi (1931 Rudolf Škeřík, reprint 1994 Votobia) je vzpomínková kniha českého básníka Jakuba Demla pojednávající o jeho přátelství a rozhovorech s Otokarem Březinou. Jedná se o vůbec nejobsáhlejší Demlovu knihu (má 554 stran). Deml v knize prezentuje i své vlastní názory; kniha navíc obsahuje jeho poznámky na okrajích knihy. \n\nKniha po svém publikování vyvolala skandál. Otokar Březina byl nejuznávanějším českým básníkem 20. století; byl považován (i díky samotářskému způsobu života a básnickému odmlčení se) za národní symbol a za žrece. Proto bezprostředně po jeho smrti vyšlo mnoho vzpomínkových knih, s jejichž pietou Demlova otevřenost ostře kontrastovala a šokovala nejen veřejnost, ale i kritiku: reagovali například Jaroslav Durych, Emanuel Chalupný, František Chudoba, Emanuel Rádl a F. X. Šalda (\"\"Po knize Chalupného působí kniha Demlova jako by ses propadl z prvního patra do smrdutého sklepa. Jsme v páchnoucím ovzduší nejpustší literární malichernosti...\"\", Zápisník F. X. Šaldy). Lidé byli především překvapeni maloměšťáckou nízkostí některých Březinových výroků a jeho antisemitismem. Dílo nejen způsobilo, že Demlovi přibylo mnoho nových nepřátel, ale inspirovalo i vlnu polemických spisů, které napsali například Jan Vrba: Otokar Březina a jiní přátelé v mé paměti, Otto 1932 - \"\"Chci ukázati jenom krásného, vzácného, ušlechtilého a spravedlivého člověka, jehož památka byla hnusně poplivána\".\" (cit. dílo, str. 25) nebo Jan Rambousek: Básník Otokar Březina a Jakub Deml, vl. nákl., Kežmarok 1931 - \"\"V roku 1913 jsem řekl Otokaru Březinovi, jak na jiném místě této knihy uvádím, že Jakub Deml není člověk normální, ale že je, jak se říká u nás na Mělnicku, \"střelený\".\"\" (cit. dílo, str. 7) atd. Jedním z mála českých literátů, kteří se Demla veřejně zastali, byl Karel Čapek, který ze zkušenosti vlastních hovorů s Březinou připustil autenticitu některých Demlem uváděných Březinových výroků; Demlovu motivaci ovšem i on komentoval kriticky. \n\nMé svědectví o Otokaru Březinovi je jedna z nejvýznamnějších Demlových knih, zásadních pro poznání jak umění, tak názorů tohoto českého básníka.\n\n\n\n"}
{"id": "296562", "url": "https://cs.wikipedia.org/wiki?curid=296562", "title": "Richard Truly", "text": "Richard Truly\n\nRichard Harrison Truly (* 12. listopadu 1937 ve Fayette, Mississippi, USA) je americký astronaut z programů MOL, Apollo-Sojuz, Skylab a letů s raketoplány a ředitel NASA v letech 1989-1992.\n\nPo základní a střední škole pokračoval ve studiích. V roce 1959 vystudoval technologický institut v Georgii (Georgia Institute of Technology) a s diplomem leteckého inženýra byl vybrán v roce 1965 pro vojenský program MOL 1. Odtud byl převeden v srpnu roku 1969 mezi astronauty. Byl jmenován do podpůrných posádek letů Skylab 2, Skylab 3, Skylab 4 a do programu Sojuz-Apollo. Po ukončení i tohoto programu se přeškolil na raketoplány. Nejdříve byl záložním pilotem pro první zkušební let. V té době byl fregatním kapitánem. Je ženatý a má tři děti. Používal přezdívku Dick.\n\nPoprvé letěl na raketoplánu Columbia v listopadu 1981 a stal se tak 105. kosmonautem Země. Byl to druhý zkušební let STS (Space Transportation System) trvající dva dny. Posádku tvořili dva lidé, velitel plukovník USAF Joseph Engle a pilot námořní kapitán Richard Truly. Odstartovali z kosmodromu Kennedy Space Center na Floridě (mys Canaveral) a přistáli na vojenské základně Edwards v Kalifornii.\n\nKoncem léta roku 1983 na palubě raketoplánu Challenger odstartoval k misi STS-8 na oběžnou dráhu naší planety. Šestidenního letu se zúčastnila tato pětičlenná posádka: velitel Richard Truly, dále pak Daniel Brandenstein, Guion Bluford, Dale Gardner a William Thornton. Na naléhání armády start z mysu Canaveral i přistání na základně Edwards byly přesunuty na noc kvůli plánovaným vojenským expedicím. V noci také vypustili indickou telekomunikační družici Instat 1B.\n\n\nIhned po svém druhém letu z NASA odešel do velitelské armádní funkce, po třech letech roku 1986 byl převelen do Washingtonu za NASA. V letech 1989-1992 byl jmenován ředitelem NASA. O rok později se ve svých 56 letech vrátil na univerzitu v Georgii, kde setrval jako ředitel dalších šest let.\n\n"}
{"id": "296563", "url": "https://cs.wikipedia.org/wiki?curid=296563", "title": "Christian Frei", "text": "Christian Frei\n\nChristian Frei (* 1959 Schönenwerd) je švýcarský filmový producent a režisér. Narodil se v Schönenwerdu a studoval na University of Freiburg. Svůj první dokument natočil v roce 1981 a od roku 1984 pracuje jako nezávislý filmový režisér. K jeho nejznámějším filmům patří \"War Photographer\" z roku 2001 a \"Obří buddhové\" z roku 2005. Oba filmy se věnují tématu války a netolerance.\n\n"}
{"id": "296566", "url": "https://cs.wikipedia.org/wiki?curid=296566", "title": "Veletrh", "text": "Veletrh\n\nVeletrh je výstava produktů firem z jednoho odvětví, jejímž hlavním cílem je prezentovat odborné veřejnosti nové produkty a navazovat kontakty s oborovými velkoobchody, prodejci nebo výrobními, či montážními firmami. Na rozdíl od běžného trhu nejde o přímý prodej koncovým zákazníkům; ten zde často nebývá možný nebo jen v omezené míře. Některé veletrhy nejsou otevřeny veřejnosti vůbec nebo jsou jí přístupné jen ve vyhrazené dny, zpravidla ke konci veletrhu. Trvání veletrhu obvykle bývá okolo jednoho týdne.\n\nVeletrhy se dělí podle odvětví, která reprezentují. Existují tak veletrhy strojírenské, automobilové, zemědělské, potravinářské, knižní, veletrhy výpočetní techniky a bezpočet dalších. V České republice ročně probíhají stovky výstavních a veletržních akcí. Nejsilnější postavení mají přehlídky zaměřené na zemědělství (Země živitelka, Flora, Techagro) strojírenství (Mezinárodní strojírenský veletrh), ale i kulturní dění (Svět knihy).\n\nVeletrhy pro dané odvětví se obvykle konají jednou za rok na stejném místě. V některých případech sahá jejich tradice hluboko do minulosti, například trhy ve Frankfurtu nad Mohanem jsou doloženy již z roku 1160. V prostorách jednoho výstavního areálu se obvykle během roku konají veletrhy pro různá odvětví.\n\nV moderním pojetí představuje veletrh efektivní nástroj marketingu. I když jeho cílem není bezprostřední prodej, může přímou prezentací výrobků významně ovlivnit nákupní chování jak koncových zákazníků, tak potenciálních obchodních partnerů. Pro svou schopnost působit na všechny smysly se tak může veletrh stát důležitým článkem obchodní strategie a marketingového mixu.\n\nJako určitý předobraz současných veletrhů můžeme chápat středověké výroční trhy pořádané většinou u příležitosti důležitých církevních svátků. Vznik moderních veletrhů je však spjat s průmyslovou revolucí a snahou výrobců, ale i jednotlivých států představit výsledky svého úsilí. Jednou z prvních výstav tohoto typu na českém území byl Velký trh tovarů království českého, který se konal roku 1754 ve Veltrusech. První průmyslová výstava přímo v Praze se uskutečnila roku 1791. Přesně sto let poté proběhla pravděpodobně nejvýznamnější česká veletržní událost 19. století – Všeobecná zemská výstava. U té příležitosti byl v holešovické části pražské Stromovky vybudován secesní Průmyslový palác a přilehlý výstavní areál.\n\nVe dvacátém století se významným veletržním městem stalo Brno. To bylo pro svou polohu na půl cesty mezi Prahou a Bratislavou zvoleno jako místo konání Výstavy soudobé kultury v Československu oslavující deset let samostatného československého státu Na výstavbě brněnského výstaviště se podíleli nejlepší architekti a umělci tehdejší doby a výstavní areál je dodnes historicky cenným dokladem funkcionalistické architektury.\n\nDalšími českými městy s veletržní či výstavní tradicí jsou například Olomouc (Flora), České Budějovice (Země živitelka) či Litoměřice (Zahrada Čech).\n"}
{"id": "296578", "url": "https://cs.wikipedia.org/wiki?curid=296578", "title": "Backstreet Boys", "text": "Backstreet Boys\n\nBackstreet Boys (v překladu \"uličníci\") jsou americká hudební skupina, která se řadí mezi nejúspěšnější boy bandy v historii. Prodali přes 100 milionů alb a jsou nejprodávanějším boy bandem všech dob.\n\nV roce 2005 se po pauze vrátili na hudební scénu a změnili svůj styl hudby a začali více klást důraz na hudební nástroje. Dne 23. června 2006 kapelu opustil \"Kevin Richardson\", ale seskupení pokračuje v kariéře i nadále ve čtyřech.\n\nKapelu stvořil americký businessman \"Lou Pearlman\", kterého nejvíce inspiroval úspěch New Kids on the Block v 80. letech. Po řadě konkurzů v letech 1992 a 1993 měl tři chlapce, těmi byli \"AJ Mclean\", \"Nick Carter\" a \"Howie Dorough\". Posledními členy byli \"Kevin Richardson\" a jeho bratranec \"Brian Littrell\", který se stal členem kapely na základě konkurzu přes telefon.\nLou Pearlman poprosil svého přítele, aby produkoval a napsal první písně kapely. První koncert měla kapela 8. června 1993 v Orlandu na Floridě, který navštívilo 3 000 mladistvých. Další vystoupení měli na školách a v marketech.\n\nV Evropě jejich popularita rostla až v roce 1996 ocenění od německých diváků pro nejlepší mezinárodní kapelu a jejich píseň \"I'll Never Break Your Heart\" se dostala na první místo rakouské hitparády. Jejich album se dočkalo velkých úspěchů. Platinové bylo v Německu a absolvovali turné po Asii a Kanadě. Stali se nejúspěšnějším debutujícím umělcem.\n\nV roce 1997 získali v USA velkou popularitu formace jako Hanson nebo Spice Girls. Proto se manažer a nahrávací společnost Jive Records rozhodli vydat album i ve Spojených státech. Do té doby kapela prodala 8,5 milionů desek po celém světě. Prvním singlem, který vyšel, byla píseň \"Quit Playing Games with My Heart\", která vyšla v srpnu 1996 a vyletěl na první místa téměř ve všech hitparádách na celém světě. V Billboard Hot 100 se dostal na druhé místo a obou alb se prodalo přes 28 milionů kusů.\nV roce 1997 začala vést kapela i soudní řízení se svým manažerem Louem Pearlmanem, který si bral 75 % zisků kapely a peníze vkládal do svého dalšího projektu 'N Sync.\n\nV roce 1998 musel hlavní zpěvák \"Brian Littrell\" podstoupil operaci srdce, kterou kvůli povinnostem v kapele už dvakrát odložil. Později musela kapela rušit i vystoupení v Minnesotě, jelikož sestra \"Howieho Dorougha\" zemřela. V říjnu obdržela kapela klíč od města Orlando za charitativní pomoc.\n\nDne 17. února 1999 obdržela kapela za svou debutovou desku diamantové ocenění pro 10 milionů prodaných kusů. V tomto roce také skončil soudní spor s jejich manažerem, který ukončili dohodou. Kapela manažera vyplatila a on na oplátku odešel.\n\nDne 18. května 1999 vydala kapela další desku nazvanou Millennium a hned v prvním týdnu se prodalo přes 1,13 milionu kopií. Album se stalo nejrychleji prodávaným albem a časopis Rolling Stone oznámil, že by čísla prodeje za první tři týdny byla ještě větší, kdyby byly větší zásoby na skladech.\n\nDesky se prodalo přes 40 milionů kopií. První singl z desky, který se jmenoval \"I Want It That Way\", se dostal na první místo v celkem 18 zemích na celém světě. Deska samotná obdržela zlaté nebo platinové ocenění ve 45 zemích a získala pět nominací na cenu Grammy Award. V srpnu se vydala kapela na turné a 765 000 lístků bylo rozprodáno během několika hodin.\n\nOhromný úspěch alba Millennium jim vynesl i novou nahrávací smlouvu v hodnotě 60 milionu dolarů.\n\nV listopadu 2000 vydala kapela další desku nazvanou Black & Blue. Během propagace vytvořili další rekord. Během sta hodin navštívili všech pět kontinentů. Alba se prodalo v prvním týdnu přes 1,9 milionu kusů, a stali se tak první kapelou, které se podařilo se dvěma alby prorazit hranici jednoho milionu prodaných nosičů během jednoho týdne. Celkově se alba prodalo přes 15 milionů.\n\nV roce 2001 vyjela skupina na celosvětové turné, to ale muselo být přerušeno, protože \"AJ Mclean\" se musel léčit z depresí a drog. Turné odložili až na září 2001. Dne 11. září 2001 ale při útocích na obchodní centrum zemřel člen jejich crew se svou těhotnou manželkou. Přesto na turné vyjeli.\n\nV říjnu 2001 vydala kapela kolekci svých největších hitů nazvanou . Album obsahovalo všechny zásadní písně skupiny a celosvětový prodej činil 6 milionu kusů.\n\nV roce 2002 skupina odešla od své zastupitelské společnosti The Firm s touhou si odpočinout. \"Nick Carter\" vydal své sólové album, které nazval \"Now or Never\" a nejvýše se dostalo v USA na 17. místo. V listopadu 2002 se Brian Littrell stal otcem. Alex Mclean přijal pozvání do známé Show Oprah Winfrey, kde přiznal, že užíval drogy i alkohol. Překvapivě se v show objevil i zbytek kapely a po dvou letech společně zazpívali.\n\nPo tříleté pauze vyšel v roce 2005 singl Incomplete a následovalo i album nazvané Never Gone. Album dostalo název po písni, kterou napsal Kevin Richardson pro svého otce, který zemřel. Album se ale nedočkalo příliš kladného přijetí, jelikož kapela rázně změnila styl a to se nelíbilo fanouškům ani kritikům.\n\nV tom samém roce vydal své sólové album i hlavní zpěvák Brian Littrell. Album se jmenuje Home Alone a umístilo se na prvním místě americké křesťanské albové hitparády.\n\nDne 23. června 2006 opustil skupinu nejstarší člen Kevin Richardson s tím, že se chce věnovat svým záležitostem, ale kapele popřál do budoucnosti jen to nejlepší.\n\nNovější album, které vyšlo v roce 2007 je žánrově různorodé. První singl z alba dostal název \"Inconsolable\".\n\nNejnovější album bylo vydáno na začátku roku 2009 a podle něho se také jmenuje celosvětové turné, kterého se zúčastnili AJ Mclean, Howie Dorough, Nick Carter a Brian Littrell. Album pojmenovali podle nejnovějšího singlu This is us.\nJedna z jejich zastávek ve svém turné byla také v ČR a to 30. listopadu 2009.\n"}
{"id": "296580", "url": "https://cs.wikipedia.org/wiki?curid=296580", "title": "Český egyptologický ústav", "text": "Český egyptologický ústav\n\nČeský egyptologický ústav (ČEgÚ) je ústav věnující se vědecké a pedagogické činnosti v oblasti egyptologie. Je součástí Filozofické fakulty Univerzity Karlovy. Zpracovává a publikuje výsledky vlastního bádání na archeologických lokalitách v Egyptě a egyptologii popularizuje.\n\nÚstav byl založen pod názvem Československý egyptologický ústav FF UK v roce 1958. O rok později bylo založeno pracoviště v Káhiře. Od založení ČEgÚ do své smrti v roce 1971 vedl ústav Zbyněk Žába, který byl žákem Františka Lexy, zakladatele české egyptologie na Karlově univerzitě v Praze.\n\nPodnětem k založení byla akce UNESCO v oblasti dnešní Asuánské přehrady. Ústav zde prováděl záchranný výzkum Núbijských památek na dvou asi padesátikilometrových úsecích nilského údolí.\n\nV letech 1958–1960 prováděl ústav záchranný výzkum památek ohrožených vodami dostavované Asuánské přehrady. ČEgÚ získal dvě koncese na dva úseky nilského údolí. Oba úseky byly dlouhé asi padesát kilometrů a byly nazvány Severní a Jižní koncese. Severní koncese začínala u Naga el-Birba poblíž Kaláby a končila u Gerf Husein. Jižní koncese sahala od Naga el-Dóm po Naga Abú Šanak.\n\nČEgÚ zde dokumentoval skalní kresby a nápisy kultur starověké Núbie od raně dynastického po římské období. Také archeologicky prozkoumal pohřebiště kamenných mohyl Wádí Qitna a Kalábša z pozdně římské až byzantské doby. Znovu objevil římský Jižní chrám v Táfě, který byl ztracen v 19. století pod nánosy nilského bahna, a prozkoumal římskou pevnost v Kertásí. Ta byla součástí římského opevnění v Núbii.\n\nV letech 1960–1974 prováděl ČEgÚ v Abúsíru výzkum mastaby vezíra Ptahšepsese. Ptahšepses žil v období 5. dynastie a vzal si za manželku dceru faraona Niuserrea. Jeho hrobka patří mezi největší dochované nekrálovské pohřební stavby a její architektura obsahuje i některé prvky používané pouze u královských pyramidových komplexů. Je to například otevřený dvůr, místnost sluneční bárky a sedlová střecha v pohřební komoře.\n\nOd roku 1976 provádí ústav výzkum na pyramidovém Jižním poli v Abúsíru poblíž hlavního města staré říše Mennoferu. Získaná koncese byla rozdělena na tři části – Východní, Centrální a Západní.\nV Abúsíru jsou realizovány tři dlouhodobé výzkumné projekty ústavu. Prvním projektem je výzkum pyramidových komplexů nacházejících se v Centrální části. Byl zde odkryt pyramidový komplex královny Chentkaus II., která po předčasné smrti svého manžela faraona Neferirkarea vládla jako regentka místo svého syna Raneferefa. Proto si mohla v malých rozměrech postavit pyramidový chrám jako panovník. V chrámu královny Chentkaus II. byly nalezeny pozůstatky papyrových chrámových archivů (označované jako Abúsírský archiv I, II a III) obsahující dokumenty především hospodářského a administrativních charakteru a informace o abúsírských stavbách, které prozatím nebyly objeveny.\n\nV 80. letech se výzkum ústavu soustředil na pyramidový komplex panovníka Raneferrefa a na doposud anonymní pyramidy L XXIV a L XXV, které zřejmě patřily královnám 5. dynastie. V chrámu faraona Raneferrefa byly nalezeny papyrové soubory s administrativními texty z doby provozu chrámu, královské sochy, dřevěné sochy zajatců, otisky pečetí a hmotný inventář chrámu. Výzkum jeho Nedokončené pyramidy a pohřební komory, který poskytl informace o stavbě této pyramidy byl dokončen v roce 1998. V roce 1995 byl dokončen výzkum pyramidy č. L XXIV.\n\nDruhým dlouhodobým projektem je výzkum soukromých hřbitovů úředníků a kněží z období Staré říše. První zkoumané pohřebiště se nacházelo na Východním sektoru a patřilo členům královské rodiny faraona Džedkarea Isesiho z konce 5. dynastie. ČEgÚ zde zkoumal mastabu princezny Chekeretnebti, dcery Džedkarea Isesiho, mastabu prince Neserkasuhora, písaře Idua a jeho manželky Chenut a mastabu správce královského paláce Mernefua. Později zde byla nalezena hrobka paní Nebtiemneferes, princezny Hedžetnebu a bezejmenná mastaba „L“.\n\nNa počátku 90. let byla v oblasti Jižního Abúsíru objevena další pohřebiště z 4. až 6. dynastie. Nejvýznamnějšími nálezy jsou hrobka velmože Iteje, který byl správcem královských sýpek na počátku 4. dynastie, písaře z počátku 5. dynastie Kaapera a vezíra Kara s rodinou ze 6. dynastie. Nalezeno bylo také pohřebiště kněží rané 6. dynastie nacházející se v okolí hrobky Fetektiho.\n\nTřetím dlouhodobým projektem je výzkum sajsko-perského pohřebiště v Západním sektoru. Bylo zde objeveno nejméně šest šachtových hrobů. První zkoumanou hrobkou byl hrob generála Udžahorresneta, který svou zradou umožnil dobytí Egypta Peršany v roce 525 př. n. l. Dalším významnou činností byl výzkum hrobu z 5. století př. n. l. kněze ze sají jménem Iufaa. Podařilo se objevit nepoškozenou pohřební komoru s pohřební komorou ozdobenou Texty pyramid, Texty rakví, Knihy mrtvých a tzv. Knihy dne a noci. V roce 1998 byl vyzvednut zcela neporušený pohřeb Iufaa.\n\nČeský egyptologický ústav provádí mimo archeologického výzkumu též stavební rekonstrukce objevených památek. Bylo zrekonstruováno 10 m vysoké průčelí Ptahšepsesovy mastaby a nad pohřební komorou Iufaa byla vybudována železobetonová ochranná konstrukce.\n\n\n\n\n\n"}
{"id": "296581", "url": "https://cs.wikipedia.org/wiki?curid=296581", "title": "Theodor Herzl", "text": "Theodor Herzl\n\nTheodor Herzl (: \"Herzl Tivadar\", : Теодор Херцл, rodným jménem Binjamin Ze'ev Herzl, : בִּנְיָמִין זֶאֶב הֵרצְל, též známý jako חוֹזֶה הַמְדִינָה, \"Choze ha-Medina\", doslova „vizionář státu“; 2. května 1860 – 3. července 1904) byl rakousko-uherský židovský novinář, nejvýznamnější představitel sionismu a „duchovní otec“ Státu Izrael.\n\nNarodil se do zámožné budapešťské makléřské rodiny, kterou však v roce 1873 postihl burzovní krach. Vystudoval práva ve Vídni a oženil se s dcerou ropného magnáta, což mu umožnilo, aby se dále věnoval své novinářské činnosti, zejména psaním fejetonů, které ho proslavily. Nejdříve působil od roku 1885 jako redaktor v deníku Wiener Allgemeine Zeitung, později se přesunul do liberálního rakouského deníku Neue Freie Presse. Jako novinář se dostal, jako dopisovatel, roku 1894 do Paříže, kde probíhala Dreyfusova aféra. Do této doby spatřoval Theodor Herzl řešení problémů a útoků na Židy v důsledné asimilaci a z jeho představ se zrodil například plán dohody s papežem, který by hlásal kampaň proti antisemitismu, a za oplátku by Židé dobrovolně konvertovali ke křesťanství. Skutečnost, že se ve Francii, kterou sám spatřoval za vzor kosmopolitismu, rozpoutala tak enormní antisemitská kampaň, co by vedlejší produkt vykonstruované Dreyfusovy aféry, jej zděsila a šokovala. V okamžiku, kdy byly Dreyfusovi strhávány důstojnické výložky a byla provolávána smrt Židům, si Herzl poznamenal do svého deníku: „Tento moment byl pro mne prozřením.“ O půl roku později dokončil bibli sionismu, knihu Židovský stát (Der Judenstaat). Ta se ještě za jeho života dočkala vydání v osmdesáti cizích jazycích.\n\nTheodor Herzl vyjádřil ve své knize přesvědčení, že problémy Židů nesouvisí s jejich individuálními problémy, tj. postoji či konkrétními jednání, ale s problémy národními. Domníval se, že rozdíl mezi Židy a ostatními národy spočívá také v neexistenci vlastního státu. Z tohoto přesvědčení vyšel s teorií, že poté, co bude vytvořen židovský stát a Židé tak přestanou být výjimkou, budou okolním světem přijatí.\n\nPřijetí jeho knihy však nebylo moc vlídné. Vlivní Židé ji odmítli, stejně tak ortodoxní i reformovaní Židé. Mezi zastánce Herzlových myšlenek však patřili zejména východoevropští Židé, kteří neměli možnost emancipace ani asimilace, jako Židé ze západní Evropy a tak pro ně bylo zřízení židovského státu jediným východiskem. Jelikož byli Židé, kteří podporovali jeho myšlenky převážně chudí, nazýval je Theodor Herzl svou „armádou žebráků.“ Ve své knize Herzl píše:\n\nVe své knize přednesl velkorysé a ve své době neuvěřitelně revoluční myšlenky. Své dílo navíc neustále revidoval a vylepšoval. Mezi jeho plány patřilo vytvoření aristokratického řízení státu po vzoru Benátek, v čele státu měl pak jako první volený dóže stanout člen rodu Rothschildů a baron Maurice de Hirsch se měl stát viceprezidentem. V nově vzniklém židovském státě měly být podle jeho představ mezinárodní divadla, koncertní kavárny, třídy typu Avenue des Champs-Élysées a také luxusní náměstí po vzoru Piazza San Marco. Ve svém propracovaném plánu navrhl i korunovační obřad. Mimo jiné také prosazoval zavedení všeobecného rovného volebního práva a štědrý systém sociálního zabezpečení.\n\nRodina Theodora Herzla vymřela brzy po jeho smrti. Herzlova manželka, která trpěla psychickou labilitou, zemřela tři roky po jeho smrti. Jejich dcera Pauline zemřela roku 1930 na předávkování heroinem, syn Hans, kterého léčil Sigmund Freud, se nedlouho poté zastřelil. Nejmladší z jejich potomků, dcera Trude, zahynula v Terezíně a vnuk Stephan spáchal v roce 1946 sebevraždu.\n\nTheodor Herzl se nedočkal odmítnutí plánu vytvořit židovskou národní domovinu v Ugandě. Umírá z přepracování na selhání srdce ve věku 44 let v Edlachu, v Dolním Rakousku. Uskutečnění svých vizí se nedočkal. Ve své závěti si vymínil co nejlevnější pohřeb bez řečníků a květin a doplnil: „Přeji si být pohřben v hrobce vedle svého otce a ležet tam dokud mé ostatky nepřenese židovský národ do Palestiny.“ V roce 1949 byly jeho ostatky přeneseny z Vídně do Jeruzaléma, kde byly pohřbeny na Herzlově hoře (pojmenovaná na jeho počest).\n\nPrvní sionistický kongres svolal Theodor Herzl do švýcarské Basileje na 29. srpna 1897. Probíhal celkem tři dny a Theodor Herzl jej financoval z finančních prostředků své manželky, která se od něj poté po čase odstěhovala. Výsledkem tohoto kongresu bylo mimo jiné i založení Světové sionistické organizace. Byly založeny finanční instituce jako např. Židovský národní fond, který za peníze ze sbírek vykupoval půdu v Palestině.\n\nDne 3. září 1897 si zapsal do svého deníku: \"Shrnu-li kongres jedním slovem, založil jsem v Basileji židovský stát. Kdybych to dnes řekl nahlas, všichni by se mi vysmáli. Snad za pět let, každopádně za padesát, to ale každý pochopí.\" Přesně o padesát let později, roku 1947, rozhodlo Valné shromáždění OSN o založení židovského státu v Palestině - Izraele.\n\nDo své smrti v roce 1904 předsedal celkem šesti sionistickým kongresům. Do začátku druhé světové války se jich pak konalo ještě patnáct. Tři z nich se konaly v Československu, ve městech Karlovy Vary (1921 a 1923) a Praha (1933).\n\nTheodor Herzl se domníval, že otázku vzniku židovského státu je nezbytně nutné konzultovat a řešit společně s evropskými mocnostmi. Ne vždy trval na vytvoření židovského státu na území Palestiny. Za teoreticky přijatelná místa považoval neobydlené části Argentiny, Kypru či Ugandy. Myšlenka návratu Židů na Sijón však nakonec převládla.\n\nJako politický vyjednavač působil Theodor Herzl pragmaticky, vizionářský a také působil aristokratickým dojmem. Nosil bezvadně padnoucí redingot, bílé rukavičky a pečlivě vykartáčovaný cylindr. Věděl, že aby prosadil svou myšlenku v období, kdy bylo tisíce nepříjemných mezinárodních problémů, bude třeba aktivně se zapojit do vysoké diplomacie. V tomto ohledu měl veliký úspěch a podařilo se mu dostat sionismus do světové politiky. O vzniku židovského státu jednal s nejdůležitějšími hlavami států, jako byli německý císař, britský premiér, ruský car, turecký sultán a s hlavou křesťanské římskokatolické církve Piem X. Při svých jednáních pragmaticky jednal i s antisemity, o kterých věděl, že jeho plán podpoří, protože se budou chtít zbavit židovské populace ve svém státě.\n\nPublikace Theodora Herzla\nPublikace o Theodoru Herzlovi\n\n\n"}
{"id": "296582", "url": "https://cs.wikipedia.org/wiki?curid=296582", "title": "Betty MacDonaldová", "text": "Betty MacDonaldová\n\nBetty MacDonaldová, rodným jménem Anne Elizabeth Campbell Bard (26. března 1907 Boulder, Colorado – 7. února 1958 Seattle, Washington), byla americká spisovatelka, autorka memoárových románů, vesměs autobiografických. Její sestrou je americká spisovatelka Mary Bardová.\n\nHumoristický žánr obohatila čtyřmi romány, které otevřeně a volně vypovídají o době, ve které žila. Svou bezprostředností, upřímností si získaly její romány velkou oblibu. Tuto oblibu zahájila vydáním knihy \"Vejce a já\" z roku 1945. Náměty čerpala z vlastního života – nesčetné množství lidí, dobrých i zlých příhod atd. Nikdy beznadějně nepropadá sebelítosti a pesimismu, ale předkládá nezdolnou naději. Mezi jejích pět sourozenců patří také neméně úspěšná spisovatelka Mary Bardová. Její otec byl důlní inženýr. \n\nSourozenci: Mary Bard Jensenová (1904–1970), Sydney Cleveland Bard, Dorothea “Dede” Bard Goldsmithová, Alison Bard Burnettová (1920–2009). Sestra Sylvia, kterou autorka ve svém díle nezmiňuje, zemřela v dětství. V trilogii \"Co život dal a vzal\" je uváděna i další osoba, která do rodiny přibyla až v dospělosti – Madge Baldwinová, kterou spisovatelka označuje za adoptivní sestru. \n\nPrvním manželem Betty MacDonaldové byl Robert Eugene Heskett (1895–1951). Manželství uzavřeli v roce 1927 a vzešly z něj dvě dcery, Anne „Anka“ MacDonald Canhamová (nar. 1928) a Joan „Janka“ MacDonald Keilová (1929–2005). V roce 1931 Betty MacDonaldová manžela opustila a vrátila se zpět k své rodině do Seattlu. Manželství bylo oficiálně ukončeno roku 1935. Zkušenosti z prvního manželství, které trávila na slepičí farmě blízko Port Townsend ve státě Washington, zúročila spisovatelka ve svém románu \"Vejce a já\". \n\nSpisovatelka se v dalším období svého života usadila v Seattlu, kde v době světové hospodářské krize vystřídala mnoho zaměstnání. V období 1937–1938, kdy onemocněla tuberkulózou, pobývala v plicním sanatoriu – Firland Sanatorium. Zkušenosti a zážitky ze sanatoria naplno zužitkovala v románu \"Morová rána\" (Plague and I). Za zmínku stojí i přátelství se spolupacientkou, spisovatelkou Monicou Sone (autorkou \"Nisei Daughter\", 1953), která v knize vystupuje pod jménem Kimi Sanbo.\n\nV roce 1942 se autorka provdala za Donalda C. MacDonalda (1910–1975) a spolu s dcerami přesídlili na Vashonův ostrov v blízkosti Seattlu. Život na ostrově se všemi jeho specifiky autorka vylíčila v knize \"Dusím se ve vlastní šťávě\" (Onions in the Stew). Z ostrova se MacDonaldovi odstěhovali v roce 1956, kdy koupili ranč v Kalifornii. \n\nBetty MacDonaldová zemřela na rakovinu dělohy v roce 1958.\n\nPodle průzkumu čtení a čtenářů, který podle článku v MF Dnes z roku 2008 pod patronací Národní knihovny a Ústavu pro českou literaturu Akademie věd zpracoval literární vědec a vysokoškolský profesor Jiří Trávníček a publikoval v knize \"Čteme?\", je román \"Vejce a já\" od Betty MacDonaldové nejoblíbenější knihou v Česku, před Švejkem a Harry Potterem.\n\n\n\nHistoryLink.org\n"}
{"id": "296592", "url": "https://cs.wikipedia.org/wiki?curid=296592", "title": "DS Havlíček", "text": "DS Havlíček\n\nDS Havlíček je nejstarší divadelní soubor ochotníků Českolipska z města Zákupy. Byl založen v roce 1923 a je stále aktivní.\n\nV Zákupech hráli němečtí divadelní ochotníci od roku 1840 až do II. světové války. Až po vzniku Československé republiky se zdejší česká menšina rozhodla hrát divadlo česky. V již neexistujícím hostinci \"Modrá hvězda\" byl 25. června 1923 založen český ochotnický kroužek jako odbor Národní jednoty severočeské. Svá divadelní představení hrávali v hostincích, v zámeckém parku a v předzámčí, kde tehdy působila česká menšinové škola. V roce 1929 založili loutkové divadlo. V tomto období byli nejvýznamnějšími osobnostmi řídící učitel Bohumil Pytlík a lesmistr Josef Pecen. Zákupy (tehdy \"Reichstadt\") byly městem v Sudetech, kde Čechů bylo málo a soubor nebyl svou radnicí nijak podporován.\nV únoru 1946 byl založen přípravný výbor divadelních ochotníků a o necelý rok později přijal jméno Havlíček. V roce 1947 bylo znovu založeno loutkové divadlo. Hrálo se v tzv. Špičkárně poblíž zámku Zákupy s hledištěm pro 200 diváků. Loutky vyřezával autor Hurvínka V. Nosek. V tomto poválečném období si soubor troufl i na operety, estrády, na sálech i v přírodě. V roce 1955 byl režisérem Oldřich Slavík, který zde sloužil u vojska. Později se stal známým hercem v Brně. V letech 1955-1957 v Zákupech existoval divadelní soubor státního statku, roku 1957 byl s DS Havlíček spojen a jeho vedoucím se stal Ladislav Budín. Roku 1960 se L. Budín vzdává funkce vedoucího souboru a na jeho místo přichází Jiří Šimek. V období do roku 1971 soubor sehrál několik desítek divadelních představení. Určitý útlum činnosti nastal v letech 1971-1980 kvůli nepřívětivému postoji tehdejšího předsedy MNV. V roce 1983 byla ukončena činnost v sokolovně, kde započala přestavba na kulturní dům. DSH tedy hrál v 2. patře budovy bývalého kláštera a školy Boromejek na náměstí Svobody, kde měli tzv. \"Divadýlko u půdy\" a to až do roku 1991. To byl rok, kdy byl po rekonstrukci otevřen kulturní dům a soubor zde získal suterén pod jevištěm (tři místnosti pro sklad i případné klubové činnosti) a bezplatný přístup na jeviště ke zkouškám i představení. V roce 1991 byla na dva roky obnovena činnost loutkářského souboru. Soubor ochotníků si vede desítky let kroniku, jejímž autorem je dodnes kronikář města a bývalý vedoucí souboru a režisér i herec Mgr Jiří Šimek. Od 25. února 1996 je soubor samostatným občanským sdružením. V posledních letech soubor předvádí v Zákupech, Kamenici u Zákup a v okolních městech \"Živý betlém\" a pořádá několikrát ročně své představení pro děti i dospělé.\n\nSoubor dokázal uspořádat okresní přehlídky ochotnických divadel a pravidelně se jich zúčastňuje i v okolních městech. V roce 1993 byl vybrán na národní přehlídku ve Vysokém nad Jizerou, v roce 2002 tento úspěch po vítězství v regionální přehlídce dokázal zopakovat a postoupil do národního kola s inscenací od J. Vostrého: „Tři v tom\" režírovanou současným šéfem souboru p. Bartošem. Z těchto přehlídek si řada zdejších ochotníků přivezla i osobní ocenění.\n\n\nSoubor udržuje vývěsku s řadou fotografií a dalších dokumentů zhruba 200 metrů od náměstí. Pro svá představení tiskne plakátky, využívá k pozvánkám na svá představení i městský časopis Zákupský zpravodaj a má i své webové stránky.\n\n\n"}
{"id": "296593", "url": "https://cs.wikipedia.org/wiki?curid=296593", "title": "R. Kelly", "text": "R. Kelly\n\nRobert Sylvester Kelly (* 8. ledna 1967 Chicago, Illinois, USA), spíše známý jako R. Kelly je americký zpěvák, skladatel, hudební producent, multiinstrumentalista, režisér hudebních klipů a bývalý basketbalista. Během své kariéry pomohl redefinovat žánry R&B a Hip hop, díky čemuž si vysloužil tituly „King of R&B“ a „King of Pop-Soul“. Svoji hudební kariéru započal ve skupině Public Announcement v roce 1992. Následujícího roku se vydal na sólovou dráhu svým debutem \"12 Play\".\n\nMezi jeho nejúspěšnější alba patří: debut \"12 Play\" (1993) a následná alba \"R. Kelly\" (1995) a \"R.\" (1998). Jeho nejúspěšnějšími hity se staly písně „Bump n' Grind“, „I Believe I Can Fly“, „Ignition (Remix)“ a duet „I'm Your Angel“ se Céline Dion. Také je třinásobným držitelem prestižní ceny Grammy. Ačkoliv je především zpěvákem a autorem hudby a textů, působil také jako producent a autor skladeb a alb jiných umělců. Je například autorem skladby „You Are Not Alone“, kterou vydal v roce 1995 Michael Jackson a která byla nominována na cenu Grammy.\n\nDo roku 2019 vydal 12 sólo alb a například další společná alba s rapperem Jay-Z. Celkem se prodalo kolem 75 milionů kusů jeho nahrávek, čímž se stal nejúspěšnějším R&B zpěvákem 90. let 20. století a jedním z nejlépe prodávaných zpěváků historie. V USA je 55. nejprodávanějším hudebním umělcem, jelikož na domácím trhu prodal 32 milionů svých nahrávek. Časopis Billboard ho vyhlásil za nejúspěšnějšího umělce žánrů R&B/Hip hop období let 1985 až 2010 a za nejúspěšnějšího R&B zpěváka historie.\n\nOd 90. let 20. století byl obviňován z několika údajných případů sexuálního zneužívání, v některých případech mělo jít o zneužití nezletilých dívek, což sám Kelly kategoricky odmítl. Roku 1994 se oženil s tehdy nezletilou zpěvačkou Aaliyah, sňatek byl ihned anulován. V roce 2002 byl obžalován z 13 případů týkajících se dětské pornografie, ale roku 2008 byl zproštěn viny ve všech bodech obžaloby. V lednu 2019 odvysílala televizní stanice Lifetime dokument \"Surviving R. Kelly\", který popisoval obvinění několika žen, které tvrdily, že je Kelly zneužil, což on sám opět odmítl. Negativní publicita spojená s hashtagem #MuteR.Kelly vedla k tomu, že s ním nahrávací společnost RCA Records rozvázala kontrakt. V únoru 2019 byl obžalován z 10 případů sexuálního zneužití způsobených pod nátlakem. V červenci byl zatčen v rámci federálního případu páchání sexuálních zločinů a bránění výkonu spravedlnosti. Čelí tak obvinění v oblasti dětské pornografie, únosu a nucené práce.\n\nNarodil se roku 1967 v Chicagu. Žil se svými třemi sourozenci (jednou sestrou a dvěma bratry) a svobodnou matkou Joanne, která byla zpěvačkou a členkou Baptistů. Svého otce nikdy nepoznal. V osmi letech začal zpívat v kostelním sboru. Do jejich domácnosti často docházely další ženy, příbuzné či kamarádky jeho matky a babičky. Když byl ve věku mezi osmi a čtrnácti lety byl dle svých slov několikrát sexuálně zneužit starší ženou. S touto zkušeností se svěřil až v roce 2012 ve své autobiografii \"Soulacoaster\". V jedenácti letech byl postřelen partičkou, která mu chtěla ukrást kolo. Od roku 1981 navštěvoval střední školu Kenwood Academy. Jeho tamní učitelka hudební výchovy ho výrazně podporovala v rozvoji jeho talentu. Přiměla ho vystoupit na školní talentové show, kde zazpíval píseň „Ribbon in the Sky“ od Stevieho Wondera. Kelly tehdy kvůli trémě zpíval ve slunečních brýlích, ovšem v soutěži nakonec zvítězil. V téže době hrál také na škole basketbal. Na škole se plně projevila jeho specifická porucha učení, kterou mu v té době nikdo nediagnostikoval a neléčil, podle dohadů trpěl dyslexií, kvůli které nedokázal příliš dobře psát nebo číst. Ze školy byl nakonec vyloučen.\n\nPo vyloučení ze školy se začal živit jako pouliční zpěvák. Roku 1989 s kamarády Markem McWilliamsem, Vincentem Walkerem a Shawnem Brooksem založili skupinu MGM (Musically Gifted Men). V roce 1990 skupina vydala singl „Why You Wanna Play Me“. Později zazářili v televizní talentové soutěži \"Big Break\", ve které Kelly zvítězil a získal 100 000 amerických dolarů. Následně se však rozpadli.\n\nV roce 1993 mu na rakovinu zemřela jeho matka Joanne, se kterou si byl velmi blízký a po které později pojmenoval svou dceru.\n\nRoku 1991 získal smlouvu u Jive Records, kde sestavil novou podpůrnou skupinu Public Announcement, s níž v roce 1992 vydal album \"Born into the 90's\". Album bylo nahráno v tehdy populární vlně žánru new jack swing. Nejúspěšnějším singlem byla píseň „Honey Love“ (39. příčka v žebříčku Billboard Hot 100). Následně se skupina vydala na turné. Ovšem již v lednu 1993 Kelly skupinu opustil.\n\nV roce 1993 nahrával svůj sólo debut \"12 Play\", který vyšel v listopadu 1993. Album zaznamenalo obrovský úspěch, umístilo se na druhé příčce žebříčku Billboard 200 a později se stalo 6× platinovým. Zásluhu na tom měl i nosný singl „Bump n' Grind“ (1. příčka v Billboard Hot 100), který strávil tehdy rekorních 12 týdnů na první příčce žebříčku Hot R&B/Hip-Hop Songs, a dále singly „Your Body's Callin'“ (13. příčka) a „Sex Me“ (20. příčka). Po takto náhlém úspěchu se stal předmětem zájmu dalších osobností hudebního byznysu. Díky tomu zařídil smlouvu své protégé zpěvačce Aaliyah, které v té době bylo patnáct let. U Jive Records vydala v květnu 1994 svůj debut s názvem \"Age Ain't Nothing But a Number\", který celý produkoval a napsal Kelly. Album se umístilo na 18. příčce žebříčku Billboard 200 a nakonec se ho prodalo přes tři miliony kusů. Album provázely singly „Back & Forth“ (5. příčka) a „At Your Best (You Are Love)“ (6. příčka). Téhož roku napsal a produkoval dva první hitové singly ženského R&B dua Changing Faces „Stroke You Up“ (3. příčka) a „Foolin' Around“ (38. příčka). Dále se věnoval remixování hudby, a to nejen své. V roce 1994 ještě stihl zremixovat hit „Any Time, Any Place“ od Janet Jackson, který byl vydán na jejím albu \"Janet Remixed\" (1995). V roce 1995 napsal a produkoval hitový singl „You Are Not Alone“ (1. příčka), který nazpíval Michael Jackson. Za tuto píseň si Kelly vysloužil svou první nominaci na cenu Grammy.\n\nV listopadu 1995 svůj úspěch potvrdil svým druhým albem \"R. Kelly\". Album debutovalo na 1. příčce žebříčku Billboard 200 (jako jeho první). Později se stalo 5× platinové. Bylo provázeno vydáním tří platinových singlů: „You Remind Me of Something“ (4. příčka), „Down Low (Nobody Has to Know)“ (ft. The Isley Brothers) (4. příčka) a „I Can't Sleep Baby (If I)“ (5. příčka). Po vydání alba se vydal na dlouhé americké turné s názvem Down Low Top Secret Tour, na kterém ho doprovázel například rapper LL Cool J.\n\nRok poté, co vydal své druhé album, spatřil v listopadu 1996 světlo světa singl „I Believe I Can Fly“, který vyšel jako singl soundtracku k filmu \"Space Jam\". Singl se umístil na 2. příčce žebříčku Billboard Hot 100 a zabodoval i v dalších zemích. Jednalo se o jeho první mezinárodní hit. V roce 1998 byla píseň oceněna třemi cenami Grammy. V roce 2004 ji časopis Rolling Stone zařadil mezi 500 nejlepších písní všech dob.\n\nV roce 1997 se Kelly upsal basketbalovému týmu Atlantic City Seagulls v lize United States Basketball League. V lize hrál s týmem tři sezóny, během kterých jeho tým pokaždé vyhrál pohár.\n\nPo úspěchu singlu „I Believe I Can Fly“ dostal Kelly nabídku produkovat i další soundtracky. V roce 1997 vyšel soundtrack k filmu \"Batman a Robin\", ze kterého pochází Kellyho singl a další mezinárodní hit „Gotham City“ (9. příčka). Dále lze zmínit soundtrack k filmu \"Doživotí\" (1999), který Kelly produkoval spolu se zpěvákem Wyclefem Jeanem. Vydání soundtracku bylo podpořeno singlem „Fortunate“ (4. příčka), který produkoval a napsal Kelly, ale nazpíval zpěvák Maxwell.\n\nKelly v roce 1998 založil svůj vlastní nahrávací label s názvem Rockland Records. Jako první album zde vydal debut své další protégé, R&B zpěvačky Sparkle. Eponymní album, které kompletně napsal a produkoval Kelly, se umístilo na 3. příčce v žebříčku Billboard 200 a stalo se platinovým. Vedoucím singlem byla píseň „Be Careful“.\n\nJako tradičně byl listopad vyhrazen vydání dalšího sólo alba – \"R.\" (1998). Jednalo se o jeho první dvojalbum. Spojuje přitom několik žánrů od popu, přes pouliční rap, až po blues. Současně se poprvé spojil s dalšími hudebními producenty a umělci. Výsledkem bylo jeho nejúspěšnější album, kterého se, i přesto, že debutovalo na 2. příčce žebříčku Billboard 200, v USA prodalo přes osm milionů kusů; a další čtyři miliony ve zbytku světa. Z alba pochází megahit „I'm Your Angel“ (1. příčka), duet se Céline Dion, a dále singly: „If I Could Turn Back the Hands of Time“ (12. příčka) „When a Woman's Fed Up“ (22. příčka) a „Did You Ever Think“ (ft. Nas) (27. příčka). Na albu byl rovněž zařazen také dříve zveřejněný singl „I Believe I Can Fly“.\n\nV listopadu 2000 následovalo páté album \"TP-2.com\", které odkazovalo k jeho debutovému albu. Oproti předchozímu albu, toto opět celé produkoval a napsal sám. Album, jako jeho druhé, debutovalo na 1. příčce žebříčku Billboard 200 a celkově se stalo 4× platinovým. Album bylo doprovozeno vydáním singlů „I Wish“ (14. příčka), „Fiesta (Remix)“ (ft. Jay-Z a Boo & Gotti) (6. příčka) a „Feelin' on Yo Booty“ (36. příčka).\n\nV roce 2001 vydal singl k soundtracku filmu \"Ali\" s názvem „The World's Greatest“ (34. příčka).\n\nPo úspěchu písně „Guilty Until Proven Innocent“ (82. příčka) od rappera Jay-Z, na které Kelly hostoval, a singlu „Fiesta (Remix)“, na které naopak hostoval Jay-Z, začali v roce 2001 zvažovat vydání společného alba. Album \"The Best of Both Worlds\" bylo vydáno v březnu 2002. Debutovalo na 2. příčce žebříčku Billboard 200 a stalo se platinovým. Album bylo propagováno jako spojení odlišných R&B a Hip-Hop světů Afroameričanů. Nicméně vydání alba bylo provázeno frustrací, jelikož téměř měsíc před termínem vydání uniklo na internet. Album se k tomu dočkalo vcelku vlažného přijetí u kritiků.\n\nV téže době pracoval Kelly na svém dalším sólovém albu s názvem \"Loveland\". To však v květnu 2002 celé uniklo na internet, Kelly se ho proto rozhodl přehrát a v únoru 2003 vydal album \"Chocolate Factory\". Album debutovalo na 1. příčce žebříčku Billboard 200 a stalo se 2× platinovým. Z alba pochází mezinárodní hit „Ignition (Remix)“ (2. příčka). Dále také singly „Snake“ (ft. Big Tigger) (16. příčka) a „Step in the Name of Love (Remix)“ (9. příčka). V září 2003 vydal svůj první výběr z hitů, kompilační album \"The R in R&B Collection Volume 1\", album se umístilo na 4. příčce žebříčku Billboard 200 a stalo se 3× platinovým. Spolu s ním vyšlo také DVD video album, které se stalo platinovým. Kompilační album obsahovalo nový singl „Thoia Thoing“ (13. příčka).\n\nV srpnu 2004 vydal své šesté sólo album \"Happy People/U Saved Me\", které bylo opět dvojalbem. První disk byl plný pozitivních písní pro dobrou náladu, zatímco druhý byl nahrán v žánru gospel. Z alba pochází singl „Happy People“ (19. příčka). Album se stalo 3× platinovým. Téhož roku zpíval hymnu USA během zápasu světového šampionátu v boxu.\n\nV říjnu 2004 se znovu spojil s rapperem Jay-Z a vydali společné album \"Unfinished Business\". To debutovalo na 1. příčce žebříčku Billboard 200 a stalo se platinovým. Z alba pochází singl „Big Chips“ (39. příčka). Po vydání alba následovalo společné turné, které bylo ovšem poznamenáno narůstajícími spory mezi oběma protagonisty. Podle zpráv Kelly nedodržoval termíny a Jay-Z zase odcházel v půlce koncertu poté, co usoudil, že reflektory více sledují Kellyho. Během turné tak Jay-Z bratranec Tyran Smith zaútočil na Kellyho pepřovým sprejem. Kvůli sporům v turné pokračoval sám již jen Jay-Z. Kelly na to reagoval žalobou o 75 milionů dolarů ušlého zisku. Jay-Z podal proti Kellymu vlastní žalobu, ale soudce se sporem odmítl zabývat.\n\nV červenci 2005 vydal Kelly své sedmé album \"TP.3 Reloaded\". Album debutovalo na 1. příčce a v USA se ho prodalo přes milion a půl kusů. Obsahuje také prvních pět dílů Kellyho televizní „opery“ \"Trapped in the Closet\". Píseň „Trapped in the Closet, Chapter 1“ se umístila na 22. příčce žebříčku Billboard Hot 100. Po vydání alba se vydal na turné Live the Light It Up Tour, ze kterého pořídil DVD záznam. V říjnu 2005 vydal kompilační album \"Trapped in the Closet: Chapters 1–12 \", které se stalo 2× platinovým.\n\nV květnu 2007 vydal své osmé album \"Double Up\". Z alba pochází platinový hit „I'm a Flirt (Remix)“ (ft. T.I. a T-Pain) (12. příčka). Původní verze písně „I'm a Flirt“, byla vydána v roce 2006 proti Kellyho vůli jako skrytý bonusový materiál na albu \"The Price of Fame\" od rappera Bow Wow. Úspěšný byl také další singl „Same Girl“ (20. příčka), duet se zpěvákem Usherem. Album obsahuje také píseň „Rise Up“, která je vzpomínkovou písní pro oběti masakru na Virginia Tech. Po vydání alba se vydal na turné, kde mu dělal předskokana například zpěvák Ne-Yo. Ten byl po dvou koncertech z tour odvolán. Oficiálním důvodem byly nesrovnalosti ve smlouvě, ovšem sám Ne-Yo prohlašoval, že skutečným důvodem bylo, že měl od kritiků a fanoušků lepší odezvu než R. Kelly. Ne-Yo celý spor řešil žalobou na promóterskou společnost Rowe Entertainment.\n\nV roce 2007 vydal také druhou část své „opery“ \"Trapped in the Closet: Chapters 13–22\", video album se stalo platinovým.\n\nV roce 2008 poprvé hovořil o svém dalším albu, které mělo nést název \"12 Play: Fourth Quarter\", ovšem jeho termín vydání byl několikrát odložen. Důvodem byl i neúspěch původního singlu „Hair Braider“. V červenci 2008 album uniklo na internet. Oficiální datum vydání však nikdy nebylo stanoveno. V červnu 2009 vydal svůj první mixtape \"The Demo Tape (Gangsta Grillz)\", který sestavili DJ Skee a DJ Drama.\n\nV listopadu 2009 mu, po několika odloženích, konečně vyšlo deváté album s názvem \"Untitled\". Jediným úspěšnějším singlem byla píseň „Number One“ (ft. Keri Hilson) (59. příčka). Album se umístilo na 4. příčce žebříčku Billboard 200 a jako jeho první neobdrželo žádnou certifikaci za prodej.\n\nV roce 2010 vyhrál se svou písní „Sign of Victory“, výběrové řízení na oficiální hymnu fotbalového mistrovství světa pořádaného v JAR. Tato píseň vévodí albu \"Listen Up! (FIFA World Cup 2010 Album)\". Doprovod v písni obstarali členové sboru \"Soweto Spiritual Singers\". Píseň předvedl na úvodní ceremonii šampionátu. Od té doby pracoval na svém plánovaném desátém albu s názvem \"Zodiac\", ale později oznámil, že změnil koncept alba a začal pracovat na dvou albech odlišných stylů nazvaných \"Epic\", jedná se o kompilaci jeho starších písní o lásce doplněné o pět noých písní, ta byla vydána 21. září 2010, a \"Love Letter\", z něhož vyšel singl „When a Woman Loves“ (93. příčka), jedná se o soulovou skladbu s atmosférou druhé poloviny minulého století. Album bylo vydáno v prosinci 2010 a celkem se ho v USA prodalo okolo 650 000 kusů, za což obdržel zlatou certifikaci. Šlo o jeho poslední album vydané u Jive Records, kde vydal svých prvních deset alb, pět kompilačních alb a pět video alb. Důvodem bylo, že mateřská společnost labelu RCA Music Group zrušila všechny své podlabely, které spojila do nového labelu RCA Records. Kellyho smlouva tak byla de facto jen převedena.\n\nV červenci 2011 byl převezen do chicagské nemocnice, aby podstoupil operaci krku. Příčinou bylo prasknutí abscesu v mandli. Z nemocnice byl propuštěn po pár dnech. Z operace se zotavil. V listopadu 2011 zveřejnil první novou píseň, kterou nahrál od podstoupení operace.\n\nNa přelomu let 2011 a 2012 Kelly produkoval soundtrack k filmu \"Záblesk slávy\", pro který napsal a produkoval i několik písní, které ale nazpívali jiní umělci. Ve filmu vystupovaly zpěvačky a herečky Jordin Sparks a Whitney Houston, pro kterou to byl poslední film před její smrtí. Kelly na jejím pohřbu zazpíval baladu „I Look to You“, kterou pro ni napsal a kterou Whitney Houston nazpívala pro své poslední album.\n\nJeho jedenácté studiové album nese název \"Write Me Back\". Bylo vydáno 26. června 2012 a néslo se ve stejném hudebním duchu jako album předchozí. Žádný ze singlů v hitparádách nezabodoval. Album debutovalo na 5. příčce žebříčku Billboard 200 a opět neobdrželo žádnou certifikaci za prodej. V létě 2012 mu vyšly knižní memoáry \"Soulacoaster\". Na přelomu let 2012 a 2013 vystupoval na turné The Single Ladies Tour, kde ho doprovázela zpěvačka Tamia. Vystupoval také na řadě festivalů a spolupracoval s mnoha umělci.\n\nV prosinci 2013 vydal své dvanácté album \"Black Panties\", se kterým se vrátil více k popovému zvuku. Singl „My Story“ (ft. 2 Chainz) se umístil na 89. příčce žebříčku Billboard Hot 100, kam se se svojí písní vrátil poprvé od roku 2010.\n\nNa album navázal o dva roky později s prosicovým vydáním svého třináctého alba \"The Buffet\" (2015). Album debutovalo na 16. příčce žebříčku Billboard 200 a neobdrželo žádnou certifikaci za prodej. Stejně tak v hitparádách neuspěly ani vydané singly. V říjnu 2016 vydal své první vánoční album \"12 Nights of Christmas\", které původně plánoval k vydání na Vánoce 2014. Album debutovalo na 177. příčce žebříčku Billboard 200.\n\nPodle několika reportáží se v roce 1994 tehdy dvacetisedmiletý R. Kelly oženil s tehdy patnáctiletou zpěvačkou Aaliyah. Svatba měla proběhnout během soukromého obřadu v Cook County (Illinois). Aaliyah měla později přiznat, že autoritám lhala o svém věku. Manželství bylo oficiálně anulováno v únoru 1995. Ovšem dlouhou dobu Kelly i Aaliyah svatbu popírali. Případ přestal být řešen v roce 2001, kdy Aaliyah zemřela během letecké havárie.\n\nV roce 1996 se Kelly oženil s tanečnicí Andreou Lee, se kterou měl tři děti. V září 2005 však Andrea Lee zažádalo o soudní zákaz styku, který měl Kellymu zamezit přístup k rodině. Důvodem měla být hádka, která přerostla v domácí násilí. V roce 2006 pár požádal o rozvod, který byl dokončen v roce 2009.\n\nKelly se za dobu své kariéry věnoval řadě charitativních akcí.\n\nR. Kelly byl předmětem několika obvinění ze sexuálního znásilnění, žádné ovšem nevedlo k jeho odsouzení.\n\nV únoru 2002 se objevilo video, na kterém údajně R. Kelly má sexuální styk a močí na nezletilou dívku. Video zaslal neznámý člověk chicagským novinám. Článek s videem byly zveřejněny v době, kdy Kelly vystupoval na zimních olympijských hrách v Salt Lake City. Kelly tehdy popřel, že by byl mužem na záznamu. V červnu 2002 byl obviněn z několika případů dětské pornografie. Údajná oběť ovšem odmítla vypovídat u soudu. Kelly byl následně během soudního přelíčení v roce 2008 shledán nevinným. Vedle tohoto sporu byl Kelly v roce 2003 zadržen za držení dětské pornografie, kterou nalezli policisté během domovní prohlídky, nicméně v roce 2004 byl případ zamítnut kvůli nedodržení formálního postupu.\n\nV roce 2017 se na internetu objevila zpráva, že tři páry rodičů obviňují Kellyho z toho, že držel jejich dcery ve svém sexuálním kultu. Ovšem Kelly, stejně jako údajné oběti, odmítli, že by se tak stalo. Příběhů se chytla BBC a připravila dva speciální investigativní pořady \"R Kelly: Sex, Girls and Videotape\" a \"R Kelly: The Sex scandal continues\". V roce 2019 BBC vypátralo ženu jménem Asante McGee, která tvrdí, že žila spolu s dalšími ženami v domácnosti Kellyho, který je měl omezovat na svobodě.\n\nV dubnu 2017 ho bývalá partnerka obvinila z toho, že jí úmyslně nakazil sexuálně přenosnou nemocí. Kelly i toto obvinění odmítl.\n\nV březnu 2018 hnutí Time's Up, zaměřující se na sexuální násilí, vyzvalo veřejnost k bojkotu Kellyho hudby. Bojkot byl na sociálních sítích doprovázen hashtagem #MuteR.Kelly. V květnu hudební streamovací platforma Spotify v reakci oznámila, že nebude propagovat a zvýrazňovat Kellyho hudbu. To samé se týkalo také hudby rappera XXXTentacion. O dva dny později se přidaly také platformy Apple Music a Pandora. Brzy poté se ovšem z řad hudebníků začala ozývat kritika, jelikož šlo o cenzuru neodsouzeného umělce. Spotify proto ihned poté své rozhodnutí zvrátilo.\n\nSám R. Kelly vydal v červnu 2018 hudební odpověď, devatenáctiminutovou zpověď „I Admit“. Ovšem oproti očekávání z názvu se v ní k žádnému zločinu nepřihlásil. Naopak všechna obvinění znovu odmítl.\n\nV lednu 2019 odvysílala televizní stanice Lifetime dokument \"Surviving R. Kelly\", který popisoval obvinění několika žen, které tvrdily, že je Kelly zneužil, což on sám opět odmítl. Negativní publicita spojená s hashtagem #MuteR.Kelly vedla k tomu, že s ním nahrávací společnost RCA Records rozvázala kontrakt. V únoru 2019 byl obžalován z 10 případů sexuálního zneužití způsobených pod nátlakem. Z vazby byl propuštěn po zaplacení kauce ve výši jednoho milionu dolarů.\n\nV červenci byl zatčen v rámci federálního případu páchání sexuálních zločinů a bránění výkonu spravedlnosti. Čelí tak obvinění v oblasti dětské pornografie, únosu a nucené práce.\n\n\n"}
{"id": "296594", "url": "https://cs.wikipedia.org/wiki?curid=296594", "title": "Téměř ohrožený taxon", "text": "Téměř ohrožený taxon\n\nTéměř ohrožený (zkratka NT, z anglického ) je označení pro stupeň ohrožení, který se přiřazuje taxonům, které mohou být v blízké budoucnosti ohroženy vyhynutím, ale stále ještě nesplňují podmínky pro zařazení do stupně ohrožený.\n\nV roce 2008 bylo do této kategorie řazeno 3703 taxonů, z toho 2423 živočichů a 1050 rostlin.\n\n\n"}
{"id": "296597", "url": "https://cs.wikipedia.org/wiki?curid=296597", "title": "Herzlova hora", "text": "Herzlova hora\n\nHerzlova hora (: , \"Har Hercel\"; nazývaná také \"Har ha-Zikaron\", , doslova „Hora vzpomínek“) je kopec a od roku 1951 také izraelský národní hřbitov v západní části Jeruzaléma, pojmenovaný po zakladateli moderního sionismu, Theodoru Herzlovi. Jeho hrobka se nachází na vrcholu kopce. Západně od Herzlovy hory se nachází památník obětem holocaustu Jad Vašem.\n\nIhned po vzniku Izraele v roce 1948, bylo rozhodnuto pohřbít vojáky izraelské armády v severní části hory Herzl. poté, v roce 1951, bylo rozhodnuto o pohřbít vedení země také v jižní hoře Herzl a nastavit místo v národním hřbitově Isral. O několik let později to bylo také rozhodnuto pohřbít policie a dalších bezpečnostních sil v národním vojenském hřbitově.\n\nV létě 1949 rozhodla vláda, že je potřeba založit národní hřbitov pro osobnosti Izraele a padlé vojáky izraelské armády. Herzlova hora je místem posledního odpočinku izraelských premiérů, např. Leviho Eškola, Goldy Meirové a Jicchaka Rabina (který je pohřben po boku své manželky Ley Rabinové). Na Herzlově hoře jsou pohřbeni také izraelští prezidenti a jiní významní židovští a sionističtí vůdci.\n\nHerzlova hora je místem mnoha vzpomínkových akcí.\n\nJe to hlavní izraelský hřbitov pro vedoucí představitele země.\n\nV roce 1903 napsal Theodor Herzl do své závěti:\n\nKdyž o rok později Herzl zemřel, byl pohřben ve Vídni. O 45 let později, v roce 1949, byly jeho ostatky přeneseny a znovupohřbeny v Jeruzalémě. Místo jeho posledního odpočinku bylo vybráno zvláštní státní komisí. Bylo přijato 63 návrhů na vzhled náhrobku. Vítězný návrh Josepha Klarweina sestává z prostého černého granitu, na němž je uvedeno jméno \"Herzl\". Od roku 1951 je Herzlova hora používána jako izraelský národní hřbitov.\n\nNavzdory Herzlovým výslovným přáním nebyly jeho děti pohřbeny po jeho boku. Z mnoha důvodů byly ostatky jeho syna a dcery převezeny do Izraele až v roce 2006. Místo, kde jsou pohřbeny ostatky jeho třetí dcery, která zahynula v Terezíně během holocaustu, je neznámé. Z jeho rodiny byl na Herzlově hoře pohřben jeho jediný vnuk v prosinci 2007.\n\nInteraktivní muzeum na Herzlově hoře nabízí letmý pohled do života Theodora Herzla, muže, který stojí za snem o návratu do židovské vlasti. V roce 2010 bylo vedle muzea otevřeno Centrum sionistických studií.\n\nToto prostranství se každoročně užívá ke slavnostní připomínce Dne nezávislosti Izraele. Na severní straně prostranství je hrob Theodora Herzla, zakladatele moderního politického sionismu. Prostranství se nachází na nejvyšším místě Herzlovy hory v centru národního hřbitova. Během nácviku ke dni nezávislosti 18. dubna 2012 se zde zřítila konstrukce nesoucí osvětlení, zabila jednoho vojáka a zranila sedm dalších. Voják byl pohřben na blízkém vojenském hřbitově.\n\nPamátník obětem teroristických útoků, připomínající izraelské oběti terorismu od roku 1851 do současnosti.\n\nHlavní hřbitov Izraelců padlých při obraně země. Nachází se v severní části hory. Jsou zde pohřbíváni izraelští vojáci padlí v boji v případě, že je rodina nechce nechat pohřbít jinde.\n\nZahradní památník připomínající pohřešované příslušníky izraelských ozbrojených sil, jejichž místo pohřbu není známo. Symbolické hroby náleží vojákům a policistům, kteří sloužili od roku 1914 v ozbrojených silách.\n\nje iniciativou izraelského ministerstva obrany připomínat všechny vojenské izraelské války a židovské stíhače od roku 1860 až do současnosti.\n\nHora vzpomínek se nachází západně od Herzlovy hory a dosahuje 806 metrů nad mořem. Na hoře se nachází památník Jad Vašem.\n\n\n"}
{"id": "296598", "url": "https://cs.wikipedia.org/wiki?curid=296598", "title": "Ichtyologie", "text": "Ichtyologie\n\nIchtyologie (z řeckého: , \"ichthys\", ryba; a , \"logos\", znalost) je obor zoologie, který se zabývá studiem rybovitých obratlovců. To zahrnuje pravé kostnaté ryby (Osteichtyes), paryby (Chondrichtyes) a kruhoústé (Cyclostomata). Celkový počet druhů, které ichtyologie zahrnuje, se odhaduje přibližně na 25 000, což je naprostá většina všech obratlovců. Každý rok je přitom popsáno přibližně 250 nových druhů.\n\nIchtyologie jako obor úzce souvisí také s mořskou biologií a limnologií.\n\n"}
{"id": "296600", "url": "https://cs.wikipedia.org/wiki?curid=296600", "title": "Parmelia", "text": "Parmelia\n\nParmelia (terčovka) je rod lišejníků s lupenitou stélkou. Celkem známe asi 1000 druhů tohoto rodu, které se vyskytují po celém světě. V současné době byl rod \"Parmelia\" rozdělen na několik dílčích rodů, které mají charakteristické tvarování stélky.\n\nObecně mají lišejníky rodu \"Parmelia\" tmavou spodní korovou vrstvu, z níž vychází rhiziny, které poutají lišejník k podkladu. Svrchní kůra je šedé, žluté či hnědé barvy a nese často rozmnožovací orgány - a to buď generativní plodnice (apothecia), nebo vegetativní izidie a sorály. Mezi spodní a svrchní korovou vrstvou leží dřeň, která také obsahuje fotobionta - řasu.\n\n"}
{"id": "296601", "url": "https://cs.wikipedia.org/wiki?curid=296601", "title": "Lynyrd Skynyrd", "text": "Lynyrd Skynyrd\n\nLynyrd Skynyrd je americká hudební skupina, hrající tzv. jižanský rock. Studentskou kapelu založila v létě roku 1964 v Jacksonville na Floridě tehdy ještě pod názvem \"My Backyard\" skupinka teenagerů ve složení: Ronnie Van Zant (zpěv), Allen Collins (kytara), Gary Rossington (kytara), Larry Junstrom (baskytara) a Bob Burns (bicí). Inspirací pro jejich hudební produkci byly beatové skupiny british invasion jako například Free, The Yardbirds, The Rolling Stones a The Beatles, jako i vlivy jiných hudebních žánrů jako jižanského blues a country & western.\n\nSkupina si měnila názvy na \"One Percent\", či \"Noble Five\". Název se časem ustálil na \"Leonard Skinnerd\" podle jména Leonarda Skinnera, učitele tělocviku a basketbalového trenéra členů skupiny na škole \"Robert E. Lee High School\" v Jacksonville, který šikanoval Rossingtona a Burnse, protože si nechtěli ostříhat vlasy. Jejich škola nedovolovala, aby se vlasy dotýkaly školní uniformy. Z tohoto názvu potom vznikla finální, typicky jižanská verze ve tvaru \"Lynyrd Skynyrd\".\n\nSkupina se do povědomí veřejnosti dostala hlavně v 70. letech. Jejich nejznámějšími skladbami byly \"Free Bird\" a \"Sweet Home Alabama\". Skladba \"Free Bird\" se nachází na třetím místě v seznamu nejlepších kytarových sól časopisu Guitar World.\n\nDne 20. října 1977 při leteckém neštěstí v blízkosti městečka McComb v Mississippi zahynuli Ronnie Van Zant, Steve Gaines a Cassie Gaines. Po této tragédii se skupina na deset let odmlčela. Od roku 1987 se v ní vystřídalo množství muzikantů. Dne 13. března 2006 byla skupina uvedena do Rock and Roll Hall of Fame.\n\nJejich písně byly použity např. ve filmu \"Forrest Gump\", \"Con Air\" či v seriálu \"Jmenuju se Earl\".\n\n\n\n\n"}
{"id": "296611", "url": "https://cs.wikipedia.org/wiki?curid=296611", "title": "Noe Ramišvili", "text": "Noe Ramišvili\n\nNoe Ramišvili (Gruzínsky: ნოე რამიშვილი) (5. dubna 1881 - 7. prosince 1930) byl gruzínský politik a první premiér Gruzie. Byl jedním z vedoucích členů menševického křídla Ruské sociálně demokratické strany.\nDo Ruské sociálně demokratické strany vstoupil roku 1902 a brzy se přidal k menševikům. V roce 1917 proběhla v Rusku revoluce, která vynesla Ramišviliho do funkce člena gruzínské sověty. 22. dubna 1918 byl jmenován Ministrem vnitra krátce existujícího státu Zakavkazské demokratické federativní republiky. 26. května 1918 se rozpadla a jedním z nástupnických států byla Gruzínská demokratická republika, v jejímž čele stanul Noe Ramašvili. Brzy po volbách do parlamentu byl ve funkci vystřídán svým blízkým spolupracovníkem Noem Žordanijou, v jehož vládě zaujmul místo Ministra vnitra. Ze své pozice uspěl tom, že zabránil Bolševikům revolucí získat větší vliv v zemi, ale byl často kritizován opozicí pro příliš tvrdý postup proti rolnickým nepokojům v roce 1919.\n\nKdyž byla v roce 1921 Gruzie vojensky obsazena Rudou armádou, Ramišvili byl nucen emigrovat ze země. Usadil se ve Francii, odkud vedl svůj zahraniční odboj proti bolševické vládě. Podporoval různá hnutí zaměřená na boj proti Sovětskému Svazu, z nichž nejvýznamnější byl polský Prometheismus, který organizoval protisovětský odboj velkých národnostních menšin v Rusku při hranicích s Polskem, a finančně vypomohl přípravám gruzínského srpnového povstání v roce 1924, které se však nepovedlo a způsobilo rozsáhlé represe zaměřené proti gruzínské šlechtě a inteligenci.\n\nV roce 1930 byl Noe Ramišvili v Paříži zavražděn ruským agentem.\n\n"}
{"id": "296614", "url": "https://cs.wikipedia.org/wiki?curid=296614", "title": "Midwichské kukačky", "text": "Midwichské kukačky\n\nMidwichské kukačky (anglicky \"The Midwich Cuckoos\") je sci-fi román anglického spisovatele Johna Wyndhama vydaný v roce 1957, který vypráví o záhadném narození dětí s nadpřirozenými schopnostmi (jež se částečně liší od lidí) a o následujících událostech v Midwichi.\n\nČesky knihu vydala nakladatelství Paralela 50 (v roce 1994) a Fuego (v roce 2007).\n\n\nPan a paní Gayfordovi bydlí ve vesničce jménem Midwich. Jednoho dne, když se vrací z Londýna domů, zjistí, že obec je uzavřena. Celý Midwich totiž z nenadání usnul hlubokým jednodenním spánkem. Díky plukovníkovi Bernardovi se pan Gayford dovídá informace, které se jinak na povrch nedostávají, a také se on a jeho žena stávají informátory armády.\n\nNěkolik dní po události se zdá, že je vše opět v pořádku, pak se ale všechny plodné ženy dozví, že jsou těhotné. Po čase se jim narodí děti, které jsou obdařeny nadpřirozenou schopností telepatie - disponují kolektivním vědomím, díky němuž mohou ovládat chování obyvatel vesnice. Vláda a příslušné orgány se snaží celou záležitost tajit, ovšem podivných jevů a vyhrocených konfliktů mezi Dětmi (jak jsou zvláštní bytosti nazývány) a vesničany přibývá. Na obzoru je konflikt dvou civilizací, z něhož pozemšťané nemohou vyjít vítězně - přes různé vstřícné kroky a pokusech o vzájemně tolerantní soužití především ze strany Zellabyho a některých dalších obyvatel. S tím ostře kontrastuje poněkud pudové chování většiny obyvatel Midwiche, kteří čím dál ostřeji vnímají Děti jako něco nežádoucího, ohrožujícího. Projevuje se u nich silný pud sebezáchovy, jež může přerůstat až do pradávného boje o zachování druhu - chtějí \"kukačky\" zlikvidovat i za cenu fyzického násilí. Ovšem jakým způsobem vliv Dětí izolovat, jak je pacifikovat, když jsou si dobře vědomi svých schopností? Co se stane, až přestanou být Dětmi a dospějí?\n\nUdálosti naberou spád, když se hlavní protagonisté dozvědí, že podobných míst, kde se objevily další Děti, je ve světě více. Každá kultura, každé politické zřízení se s tímto jevem vyrovnává po svém, ale vždy tvrdě. Nezáleží na tom, zda jde o eskymáckou kolonii, domorodou vesnici v Africe ci městečko na Sibiři. Vědomí, že to, co se v podobě dětí objevilo, může znamenat konec lidské civilizace, přirozená nedůvěra k neznámému a prostý boj o přežití (to vše si postižená lidská komunita uvědomuje na základě svého stupně společenského rozvoje) vede k nekompromisnímu zlikvidování všech Dětských skupin po okolním světě. Toho si začíná být vědom i pan Zellaby, který se rozhodne sám zničit kolonii Dětí v Midwichi. Jeho rozhodnutí je o to bolestivější, že výchově, vzdělávání Dětí a pokusům o jejich včlenění do lidské společnosti věnoval mnoho úsilí. Jeho rozhodnutí však uspíší vlastní vize Dětí o podrobení si lidské civilizace se vším všudy. Soužití dvou kultur není možné.\n\n"}
{"id": "296617", "url": "https://cs.wikipedia.org/wiki?curid=296617", "title": "Bode", "text": "Bode\n\nBode je řeka v Německu, přesněji ve spolkové zemi Sasko-Anhaltsko, odvodňující východní část pohoří Harz. Je to třetí nejvýznamnější přítok řeky Sály ústící do ní zleva u města Nienburg v nadmořské výšce 56 m. Délka řeky s pramenem Warme Bode je 168,5 km. Plocha povodí měří 3297,4 km².\n\nŘeka má dvě zdrojnice \"Warme Bode\" a \"Kalte Bode\", které se stýkají u obce Königshütte. Obě pramení v pohoří Harz, jižně až jihozápadně od jeho nejvyššího vrcholu Brocken (1141 m). Warme Bode pramení v oblasti Bodebruch v nadmořské výšce 843 m na území spolkové země Dolní Sasko. Její délka je 25 km. Kalte Bode, dlouhá 17 km, pramení v nadmořské výšce 873 m v rašeliništi Bodesprung na území Sasko-Anhaltska. Řeka teče v úzké dolině nejprve východním směrem k městu Thale. Odtud pokračuje na severovýchod, protéká městem Quedlinburg. Od tohoto města teče převážně na sever k Oscherslebenu, kde se její tok otáčí k jihovýchodu. Tento směr si řeka udržuje až ke svému ústí do řeky Sály u města Nienburg.\n\n\nPrůměrný průtok v ústí je 12,8 m³/s.\n\nNa horním toku byly vybudovány přehradní nádrže a vodní elektrárny. Na řece leží města Thale, Quedlinburg, Wegeleben, Gröningen, Oschersleben, Egeln a Stassfurt.\n\n Povodí Sály – Bode\n"}
{"id": "296621", "url": "https://cs.wikipedia.org/wiki?curid=296621", "title": "Nitroplodka potoční", "text": "Nitroplodka potoční\n\nNitroplodka potoční (\"Dermatocarpon rivulorum\") je lupenitý lišejník z čeledi bradavnicovité (Verrucariaceae), který se vyskytuje ve vodních ekosystémech včetně střední Evropy. Jeho lupeny jsou poměrně velké, více než 15 mm. Stélka má hnědou barvu, suchá je relativně tenká, jen asi 0,24 až 0,42 mm.\n\n\n"}
{"id": "296628", "url": "https://cs.wikipedia.org/wiki?curid=296628", "title": "Nitroplodka", "text": "Nitroplodka\n\nNitroplodka je české označení pro více rodů lišejníků:\n\n"}
{"id": "296638", "url": "https://cs.wikipedia.org/wiki?curid=296638", "title": "Otomar Korbelář", "text": "Otomar Korbelář\n\nOtomar Korbelář (3. listopadu 1899, Sázava – 30. listopadu 1976, Praha) byl český hudebník, herec, režisér a ředitel divadla. Byl dvakrát ženatý a měl dvě dcery (Marie a Ludmila).\nJeho otec, stavební inženýr, zemřel, když byly Otomarovi čtyři roky. Matka střídala často zaměstnání, takže se často stěhovali. Ve Veltrusech se jeho matka znovu provdala a narodil se jí druhý syn. Mladý Otomar byl nadšený hudebník, sám se učil na violoncello. Během 1. světové války se živil hrou na klavír jako doprovod k němým filmům v jednom pražském biografu.\n\nBěhem 1. světové války začal chodit na Obchodní akademii v Praze, což bylo přání jeho nevlastního otce. Otomar se však rozhodl odejít a živit se hraním na klavír ve výše zmíněném biografu. Po válce začal studovat hru na fagot a hoboj na pražské hudební konzervatoři, kde byl díky svému talentu rovnou přijat do 2. ročníku. Prakticky souběžně s tím pak také na konzervatoři studoval i herectví. Byl žákem profesora Jaroslava Hurta, který vychoval i další známé divadelní osobnosti, např. režiséry Františka Salzera, Jana Škodu a Miloslava Jareše, herečku Jarmilu Horákovou a další.. Na Dramatickém oddělení konzervatoře byl posluchačem v letech 1919–1922, přičemž rok 1922 byl rokem, kdy toto oddělení absolvovali první posluchači. Již během studií si zahrál jako elév několik epizodních rolí v Národním divadle.\n\nPo absolutoriu hrál v divadlech v Olomouci (1924, 1926–1929) , Plzni, a Městském divadle Kladně, kde byl také i ředitelem. Na Kladně potkal také svou první manželku Jarmilu Šamalíkovou. Mnoho let hrál v Divadle na Vinohradech (1929–1945, 1952–1954, 1956–1966) , poslední léta života působil v Hudebním divadle v Karlíně (1962–1976). V Divadle na Vinohradech potkal svou druhou manželku tanečnicí a herečkou Evu Vrchlickou mladší (vnučku spisovatele Jaroslava Vrchlického). Spolu měli také dceru.\n\nOtomar Korbelář byl velmi citlivým a vnímavým hercem. Měl velice zvučný hlas, který zúročil také jako zpěvák. Byl výborným představitelem mužných a charakterních rolí.\n\nZ jeho filmových rolí byla pozoruhodná role Františka Kmocha ve filmu \"To byl český muzikant\", hlavní role v prvním československém barevném filmu \"Jan Roháč z Dubé\" nebo role císaře Františka Josefa I. ve filmu \"Sarajevský atentát\".\n\nPopularitu získal již v období první republiky a Protektorátu ve filmech jako \"Grandhotel Nevada\" (1935, Petr) \"Pacientka doktora Hegla\" (1940, dr. Jindřich Hegl), \"Těžký život dobrodruha\" (1941, Fred Flok) či \"Prstýnek\" (1945, Jan Sochor). Celkem hrál v téměř šedesáti filmech, televizních seriálech a televizních inscenacích, převážně významné role. Ve filmech účinkoval i jako zpěvák či dabér.\n\nByl členem KSČ a stál u zrodu Svazu českých dramatických umělců. Kromě herecké profese vykonával řadu funkcí ve stranických a odborových organizacích.\n\n\n\n\n\n\n\n\n\n\n\n\n"}
{"id": "296639", "url": "https://cs.wikipedia.org/wiki?curid=296639", "title": "Hvězdná brána: Hluboký vesmír", "text": "Hvězdná brána: Hluboký vesmír\n\nHvězdná brána: Hluboký vesmír (v anglickém originále Stargate Universe, zkracováno jako SGU) je kanadsko-americký vojenský seriál ze sci-fi světa Hvězdné brány.\n\nVýchozím příběhem seriálu je objevení způsobu využití devátého zámku na hvězdné bráně, který byl doposud obestřen tajemstvím. Každá brána má totiž zámků devět. Sedm jich slouží ke spojení s jinou bránou ve stejné galaxii. Osmý symbol umožňuje spojení s bránou v jiné galaxii, kde je však kvůli energetické náročnosti nutné přídavné napájení, jako například antické ZPM.\n\nHned v pilotní dvojepizodě je ujasněno, že devátý zámek slouží k zadání adresy, která ve vesmíru vyhledá antickou vesmírnou loď \"Destiny\", ať se nachází kdekoliv. Toto spojení si však také nevystačí s běžnou energií, a SGC muselo proto vystavět základnu na jiné planetě, kde brána získávala geotermální energii.\n\nPremiéra anglické verze prvního dvojdílu proběhla 2. října 2009, a to: v USA na stanici Syfy (Sci-Fi Channel), ve Velké Británii na Sky One a v Kanadě na kanále SPACE.\n\nDruhá řada začala, opět na stanici Syfy, 28. září 2010, a sice v 9 hodin večer místního času. Od přesunutí seriálu na úterní večery si stanice slibovala zvýšení sledovanosti, které ale nenastalo. 16. prosince 2010 tedy Syfy oznámila, že 2. série bude také tou poslední. Oznámení zcela očekávaně odstartovalo vlnu internetových peticí.\n\nPoslední, v pořadí 40. epizoda seriálu \"Hvězdná brána: Hluboký vesmír\" (a současně také všech seriálů světa \"Hvězdné brány\" obecně), \"Gauntlet\", byla odvysílána 9. května 2011 televizí Syfy. Vysílací čas byl 21:00 amerického času, tedy 3:00 následujícího dne CEST.\n\n15. ledna 2011 česká komerční televize TV Nova oznámila, že zakoupila vysílací práva na obě série seriálu, který zamýšlela vysílat i s českým dabingem od 12. prosince 2012 na dceřiné televizi Fanda.\n\nV novém seriálu Hvězdná brána: Hluboký vesmír dostali Lidé ze Země možnost dostat se na Antickou loď \"Destiny\" a to za použití bájného devátého symbolu. Adresa Destiny je jedinečná, protože se neváže na výchozí bod země, tudíž může cestovat a používat bránu zároveň.\n\nTato loď byla kdysi součástí velkého experimentu Antiků, jehož účelem bylo zkoumání signálu, který vznikl při velkém třesku a nebyl rozhodně přírodní, byl umělý a to dokazovalo existenci inteligence na samotném počátku věků.\nPřed lodí \"Destiny\" Antici vyslali několik konstrukčních lodí, které měly za úkol rozmístit po vesmíru hvězdné brány, samotná Destiny pak měla tyto lodě následovat s tím, že se na ni Antici přesunou bránou až bude loď hlouběji ve vesmíru. Antikové experiment nikdy nedotáhli do konce, protože se nakonec soustředili na povznesení.\n\nZápletka by se měla týkat expedice, která se na základně Icarus snažila přijít na kloub devátému symbolu a když se jim podaří navázat stabilní červí díru, jsou nuceni ji použít k úniku ze základny, která se zatím stala cílem útoku. Ocitnou se tak na \"Destiny\", která se podobně jako Atlantida stane další lidskou kolonií. Expedice však uvízne na lodi a jediné, co mohou, je navázat spojení s nejbližšími branami nebo použít komunikační kameny ke spojení se Zemí. Je možností, že se expedice časem setká i s jednou z oněch lodí, které měly za úkol brány vyrábět.\n„Brilantní machiavelistický vědec na lodi“, kterého producent Joseph Mallozzi poprvé zmínil ve svém blogu v půlce listopadu 2008 pod jménem Dr. David Rush. Posádka lodi věří, že Rush přichází o rozum, ale Rush dělá všechno z určitého důvodu. Carlyle vysvětlil v rozhovoru, že po smrti své ženy je Rush poháněný možností prozkoumávat vesmír. Mallozi v polovině prosince 2008 upřesnil zprávy o postavách s tím, že Rush „není vůdcem neplánované expedice. Tato čest připadá plukovníkovi Everettovi Youngovi. Prozatím. Ale věci se můžou změnit na palubě lodi, která je obsluhována různorodou skupinou lidí, z nichž má každý různý plán…“ V původních návrzích postav nebyl Rush zahrnut, i když byl potvrzenou hlavní postavou. Wright a Cooper měli v úmyslu, aby byla postava Nicholase Rushe velmi odlišná od předchozích postav světa Hvězdné brány, „někdo, kdo není hrdina ani padouch, ale spíše složitá postava se svými mnoha chybami.“ Rok předtím než byl obsazen, chtěl skotský herec Robert Carlyle ve své kariéře zkusit něco nového a oslovil televizní společnosti v Los Angeles. Nabídli mu několik rolí, ale nejvíce se mu zamlouval seriál Hvězdná brána: Hluboký vesmír, protože „najednou se ve vesmíru otevíralo drama a to je to, co v minulosti poněkud žánru chybělo.“ Byl si vědom úspěchu Hvězdné brány a viděl „celkem dost epizod seriálu Hvězdná brána a spoustu epizod seriálu .“ Carlyle přijal nabídku díky přístupu Wrighta a Coopera k dramatu a díky směru seriálu a je „více než připraven“ hrát tuto postavu možná i několik let. Carlyle si pro roli nechává svůj skotský přízvuk.\n\nV původní návrhu postavy popsán jako „pohledný, schopný, bývalý vůdce SG týmu,“ který je ve svých čtyřiceti letech plukovníkem. Je „jako Jack O'Neill před deseti lety,“ ale má ostřejší hrany. Na začátku Hlubokého vesmíru byl asi pět let ženatý a je dočasný velitel tajné základny na jiné planetě. Young je na lodi Rushův nepřítel.\n\nZkušený a dobře trénovaný letec ve věku 26 let a mladší člen SGC s hodností nadporučíka. Je „mentálně nepřipravený na naléhavost situace“ na palubě lodi. V prvotním obsazení byl pojmenován Jared Nash. Předtím než byl odsazen do této role, Brian J. Smith rok a půl pracoval jako divadelní herec v New Yorku. Svoji zkoušku na roli v Hlubokém vesmíru si natočil a byl pozván na kamerovou zkoušku do Los Angeles. Pár dnů po zkoušce obdržel zprávu, že byl obsazen do role. Na roli se připravoval vojenským výzkumem. Předtím než byl obsazen, neviděl mnoho televizních epizod Hvězdné brány, ale později dohonil velkou část epizod seriálu Hvězdná brána.\n\nJe „úžasná a sexy“ dcera amerického senátora ve věku 23 let. Její postava prochází zkouškami po tragické smrti svého otce a zoufalými poměry, které vládnou na vesmírné lodi, kde je posádka v podstatě uvězněna. Její otec (ztvárněný hercem Christopherem McDonaldem) měl politický dohled nad projektem programu Hvězdné brány, jehož cílem bylo vytočit devátý zámek. Předtím než se producenti dohodli na definitivním jménu, byla postava pojmenovaná Chloe Carpenter a Chloe Walker. Její „skvěle odlišný konkurz“ přesvědčil producenty, aby ji obsadili, protože předvedla „strhující rozsah ve dvou rozlišných a náročných scénách.“\n\nV prvotním obsazení je pojmenovaný Eli Hitchcock. Eli Wallace je „absolutní flákač“ a ve svých 20 letech „naprostý génius“ v matematice, počítačích a dalších oborech. Je to sociální vyvrženec s „jízlivým smyslem pro humor“ a postrádá důvěru ve svou inteligenci. Rozpis postavy ho přirovnává k postavě Matta Damona ve filmu Good Will s trochou postavy Jacka Blacka. Bude hlavním zdrojem žertovných kousků v seriálu. David Blue, prohlašující se za fanouška sci-fi seriálů, viděl všechny epizody seriálů Hvězdná brána a Hvězdná brána: Atlantida.\n\nV prvotním obsazení a rozpisu postavy je pojmenovaná Tamara Jon. Je to zdravotnice SGC, která má zkušenosti z mimozemských misí a její hodnost je nadporučík. Přátelé jí říkají „TJ.“ Po smrti hlavního lékaře základny Icarus v pilotní episodě „Air“, zjistí, že je osoba s největšími zdravotnickými zkušenostmi na palubě \"Destiny\". Pochází ze skromného prostředí, přesto je „krásná, houževnatá, chytrá a schopná,“ ale také má tajnou minulost s dalším členem nové posádky \"Destiny\". Na začátku seriálu je ohromena nedostatkem zdravotnických znalostí, zkušeností, léků a zásob na palubě lodi. Mallozzi považoval kamerové zkoušky Alainy Huffman v prosince 2008, „za tak dobré, že bychom museli být blázni, abychom ji neobsadili.“\n\nV prvotních castingových dokumentech je pojmenován Ron „Psycho“ Stasiak. Ronald Greer je „velký, silný, tichý“ příslušník námořní pěchoty s tajemnou minulostí, který nad sebou nemá kontrolu v nebojových situacích. Má hodnost vrchního rotmistra. Rozpis postavy ho přirovnává k postavě „Hoot,“ kterou ve filmu Černý jestřáb sestřelen hraje Eric Bana.\n\nCamile Wrayová je první otevřeně homosexuální postava ve světě Hvězdné brány. Je zástupcem IOA na palubě \"Destiny\" a podporuje civilní vedení na lodi. Ming-Na byla v prvních dvou epizodách připisována k pravidelným postavám, ale poté byla přesunuta k vedlejším postavám. Od epizody „Justice“ je znovu pravidelnou postavou.\n\n\n\n"}
{"id": "296640", "url": "https://cs.wikipedia.org/wiki?curid=296640", "title": "Pseudoparenchym", "text": "Pseudoparenchym\n\nPseudoparenchym je houbové nepravé pletivo, které je sice složeno z hyf, ale ty ztratily vláknitý charakter a nahloučily se do kompaktního útvaru. Buňky jsou oválného tvaru a připomínají parenchym rostlin. Na rozdíl od parenchymu však nevznikají díky meristematickému dělení. \n\nPseudoparenchym je například základem plodnice holubinek. \n\nZa pseudoparenchmatickou je však považována i pletivná stélka řas.\n\n"}
{"id": "296642", "url": "https://cs.wikipedia.org/wiki?curid=296642", "title": "Hvězdná brána: Návrat", "text": "Hvězdná brána: Návrat\n\nHvězdná brána: Návrat (v anglickém originále Stargate: Continuum) je americko-kanadský sci-fi film z roku 2008, součást franšízy \"Hvězdné brány\" společnosti Metro-Goldwyn-Mayer. Scénář napsal Brad Wright a režíroval jej Martin Wood. Je posledním dílem navazujícím přímo na seriál \"Hvězdná brána\". Ve snímku \"Návrat\" se část vojenského týmu SG-1 dostane do alternativní časové linie, protože goa'uldský vládce Ba'al, aby se uchránil před popravou, pozmění historii Země. Úkolem jednotky je proto napravit časovou linii, aby se vše odehrálo tak, jak má.\n\n\"Návrat\" je druhým a posledním z filmů franšízy (tím prvním je \"\"), které byly určeny pro DVD trh. Na DVD byl tento snímek premiérově vydán 29. července 2008, na český trh byla lokalizovaná verze uvedena 6. října 2008.\n\nTým SG-1 se společně s Jackem O'Neillem účastní tok'erského extrakčního obřadu, při němž má být vyňat z Ba'ala, posledního vládce soustavy, goa'uldský symbiont, což pro něj prakticky znamená popravu, zatímco pro hostitele, jenž mu poskytoval tělo, je to osvobození. Goa'uld přítomným poskytne nejistou informaci, že on je pouze poslední z klonů (viz epizoda „Návrat vysloužilého boha“), zatímco pravý Ba'al je někde jinde s plánem na záchranu. Ten skutečně mezitím podniká akci, cestuje zpět v čase do roku 1939, kdy na Zemi zmasakruje posádku nákladní lodi \"Achilles\", která převáží hvězdnou bránu do USA. Její kapitán, děd Camerona Mitchella, však dokáže přežít natolik dlouho, že Ba'alovi zabrání v úplném zničení plavidla. V současnosti začnou kvůli této změně historie mizet postupně lidé i předměty, počínaje Valou Mal Doran a Teal'cem. O'Neill je navíc zabit Ba'alovým klonem, který se mezitím dokázal vyprostit z pout, ostatní členové týmu, Samantha Carterová, Daniel Jackson a Cameron Mitchell, stihnout otevřít hvězdnou bránu a vkročit do červí díry. Na její druhé straně se ale nenachází Velitelství Hvězdné brány, nýbrž nákladový prostor lodi \"Achilles\", jež zamrzlá driftuje po 70 let Arktidou v alternativní časové linii, kterou vytvořil Ba'al a ve které vojenský program Hvězdná brána neexistuje. Cartertová se domnívá, že časová linie byla změněna při jejich průchodu červí dírou, jež je zároveň ochránila. Poté, co uniknou z potápějícího se plavidla, zachrání je tým vedený plukovníkem Jackem O'Neillem z ponorky USS \"Alexandria\". Generál ve výslužbě Hank Landry sice věří jejich příběhu, který několikrát opakovali při výsleších, povolení pro změnu časové linie je však zamítnuto. V této alternativní realitě se Jackson stále snaží přesvědčit lidi o svých teoriích pyramid jako přistávacích plošinách pro mimozemské lodě, astronautka Carterová zemřela před několika lety při nehodě raketoplánu a Mitchell zde nikdy neexistoval, protože jeho dědeček zemřel při záchraně své lodi před Ba'alovou bombou. Všichni tři nově příchozí jsou od sebe navzájem odděleni a jsou jim přiděleny nové životy, které jsou nuceni žít v odlišných částech USA.\nPo uplynutí jednoho roku je tým SG-1 povolán zpět do akce, neboť se se nad některými americkými městy objevily goa'uldské průzkumné lodě. Ba'al totiž mezitím porazil ostatní vládce soustav a nyní se společně s Qetesh (v těle Valy) jako svojí královnou a Teal'cem jako prvním mužem chystá dobýt Zemi. Členové SG-1 se dostanou k prezidentu Henrymu Hayesovi a generálu Georgi Hammondovi, kteří je informuji, že na základě jejich zpráv objevili hvězdnou bránu v Antarktidě (viz epizoda „Osamění“) a snaží se dostat na tamní antickou základnu (viz epizoda „Ztracené město“). Pro SG-1 jsou nachystány letouny F-15, kterými mají co nejrychleji doletět na stanici McMurdo a odtud se dostat bránou na Proclarush Taonas, antickou základnu na jiné planetě, kde mají získat ZPM pro napájení antarktické základy. Mezitím se poblíž Země chystá Ba'alova armáda k útoku. K nelibosti svých pobočníků, bývalých vládců soustav, Ba'al oznámí, že se bude k lidem Tau'ri (pozemšťanům) chovat shovívavě. Qetesh má pochybnosti o Ba'alovi a jeho velkých znalostech o Zemi, proto jej zradí a donutí ho, aby jí všechno řekl. Svými loděmi nechá zničit stanici McMurdo u antarktickou základu Antiků a zabije Ba'ala. Teal'c, snící o svobodných Jaffech, které mu nabídl Ba'al, její zradu prohlédne a unikne v al'keshi, Qetesh následně nařídí bombardovat Zemi a sama se chystá najít Ba'alův stroj času.\n\nV průběhu mohutného goa'uldského útoku a po zničení McMurda se SG-1 ve stíhačkách snaží dostat do Ruska, neboť Rusové se přiznají, že ze dna oceánu vyzvedli bránu, kterou převážel \"Achilles\", jenž se i s bránou potopil při záchraně SG-1. Během cesty jsou napadeni goa'uldskými kluzáky, zachrání je však letka ruských MiGů-29. SG-1 nakonec dorazí do ruského zařízení s hvězdnou bránou, objeví se tam však i Teal'c se dvěma Jaffy, který se snaží dorazit k Ba'alovu stroji času před Qetesh. Obě strany se nakonec dohodnou a společně projdou červí dírou ke stroji času, obrovskému podzemnímu superpočítači komunikujícího se stovkami satelitů, které monitorují sluneční erupce, jež mohou protnout červí díru vytvořenou hvězdnou bránou. SG-1 musí čekat na správnou erupci, která by je poslala do času, jenž chtějí. Na Ba'alovu základnu však dorazí Qetesh se svými vojáky, pod útokem proto otevřou červí díru do roku 1929, tedy do doby o deset let dříve, než potřebovali. Carterová a Jackson jsou v přestřelce zabiti, bránou projde pouze Mitchell, krátce poté je smrtelně zraněn i Teal'c, který však celou základnu se sebou samým i Qetesh nechá explodovat. Mitchell tedy v minulosti musí 10 let čekat, než se mu podaří načerno dostat na loď \"Achilles\", kde nakonec zabije samotného Ba'ala se dvěma Jaffy, kteří projdou převáženou bránou, aby ji zničili. Původní časová linie je tak zcela obnovena, nikdo nemá o proběhlých událostech ponětí a SG-1 stále přihlíží na tok'erské základně obřadu extrakce, který proběhne bez jakéhokoliv incidentu. Po návratu na Zemi Jackson přemýšlí nad tím, co myslel Ba'al tím záchranným plánem, ale rozhodne se tím nezabývat. Poslední záběr snímku ukazuje starou fotografii v Mitchellově skříňce, na které se nachází jeho starší alternativní já stojící po boku svého dědy.\n\n\nFilm \"Hvězdná brána: Návrat\" napsal Brad Wright, režisérem byl Martin Wood. Některé scény snímku byly vznikly již na konci března 2007, nicméně hlavní natáčení bylo zahájeno 22. května 2007 ve vancouverských studiích The Bridge Studios a trvalo 19 dní. Produkční rozpočet byl stanoven na částku 7 milionů dolarů.\n\nPůvodní návrh scénáře filmu začínal pohledem na město Tok'rů, nicméně Brad Wright se nakonec rozhodl, že začátek umístí do Velitelství Hvězdné brány (SGC), aby ukázal, co SG-1 vlastně představuje. Při psaní replik pro postavu Jacka O'Neilla se Wright pokusil napsat jeho slova, která zní „přirozeně“ a ne „křečovitě“, což, jak prohlásil, bylo velmi důležité. Zahrnutí mnoha vedlejších postav známých ze seriálu \"Hvězdná brána\" bylo rozhodnutím, které mělo snímek udělat „přívětivějším“ pro mnoho dlouholetých fanoušků. Podle původních předpokladů mělo být tělo bezejmenného kapitána lodi \"Achilles\" nalezeno po návratu týmu SG-1 zpět na Zemi, Wright to však okomentoval slovem „nevkusné“. V úvodu snímku, kde byl O'Neill zabit, se Richard Dean Anderson původně neměl objevit, podle Wrighta měl vystupovat pouze v příběhu z alternativní časové linie.\nSnímek zahrnuje také scény natočené na základně Applied Physics Laboratory Ice Station v Arktidě, 370 km severně od Prudhoe Bay na Aljašce. V těchto záběrech, které vznikly mezi 23. a 29. březnem 2007 (z toho pět dnů tvořilo samotné natáčení), se objevili Richard Dean Anderson, Amanda Tapping a Ben Browder, využita byla i ponorka USS \"Alexandria\". Filmování v Arktidě zahrnovalo scény pořízené na ledě, scény s \"Alexandrií\" v pozadí, scény na palubě \"Alexandrie\" a scény vynořující se a ponořující se \"Alexandrie\". Kvůli minimálnímu vybavení byly záběry v Arktidě natáčeny pouze se třemi herci a osmnáctičlenným štábem. Režisér Martin Wood měl v jedné scéně cameo (jako major Wood), podobně jako další člen štábu. Kapitán \"Alexandrie\", komandér Mike Bernacchi, a členové jeho posádky hráli sami sebe. Barry L. Campbell, operační náčelník Arctic Submarine Laboratory amerického námořnictva se sídlem v San Diegu, který zařídil možnost natáčet v Arktidě, se ve snímku objevil jako lodník a scenárista Brad Wright dostal ve filmu cameo jako pilot jedné ze stíhaček F-15.\n\nKvůli termínové kolizi bylo producentům dopředu známo, že herec Michael Shanks nebude schopný natáče scény v Arktidě. V předchozích scénách již nicméně jeho postava Jacksona na nákladní lodi s Mitchellem a Carterovou byla. Aby bylo jeho zmizení věrohodné, Brad Wright rozhodl, že Jackson bude mít omrzliny poté, co stoupne do ledové vody, a bude tak neschopný pokračovat s ostatními. Wright poskytl komentář, že právě takovéto scény musely být vystříhávány z epizod \"Hvězdné brány\" i \"\" kvůli časovému omezení. A právě protože tento film je delší, než jednotlivé epizody, chtěli danou scénu ve snímku ponechat.\n\nVe snímku se nachází faktická chyba s hodnostmi Mitchella a Carterové. V koncových titulcích jsou označeni za podplukovníky, nicméně ve scénách s letícími stíhačkami F-15 nosí odznaky plukovníků. Tento fakt vznikl díky tomu, že si producenti během natáčení uvědomili, že film bude pravděpodobně vydán až poté, co Carterová bude v seriálu \"\" povýšena. Na začátku páté řady tohoto seriálu, v době, kdy byl rovněž snímek \"Návrat\" vydán, se Samantha Carterová skutečně stala plukovníkem a opustila Atlantidu, aby se mohla zúčastnit Ba'alova extrakčního obřadu. Podle této příběhové kontinuity lze základní děj filmu datovat do období přibližně jednoho roku po událostech z \"\".\n\nFilm je věnován památce Paula McCanna a Anthonyho Huntroda, kteří v době natáčení zemřeli při nehodě na britské ponorce HMS \"Tireless\", jež se nacházela u severního pólu.\n\n\"Hvězdná brána: Návrat\" byla zapsána mezi \"Guinnessovy světové rekordy\" jako nejseverněji natočený film.\n\nPo snímku \"Návrat\" měl být natočen třetí film navazující na seriál \"Hvězdná brána\", jeho realizace však byla nakonec zrušena. Uváděn byl pro něj název \"Stargate: Revolution\" a jeho hlavní postavou měl být Jack O'Neill.\n\nPrvní dabing filmu \"Hvězdná brána: Návrat\" byl pořízen pro lokalizované české vydání DVD. Pro distributora Bontonfilm jej vyrobilo Studio Virtual v roce 2008, režisérem byl Zdeněk Štěpán, překladatelem Vojtěch Kostiha. Hlasové obsazení postav bylo zachováno podle seriálu. Pro televizní vysílání si stanice AXN nechala vytvořit druhý dabing, který vyrobila firma SDI Media v roce 2011. Byl však použit shodný překlad, podílel se na něm stejný režisér a rovněž obsazení dabérů bylo u hlavních postav shodné s jednou výjimkou, kdy zemřelého Jiřího Samka nahradil Vladimír Fišer.\n\nFilm měl slavnostní premiéru 25. července 2008 na San Diego Comic-Con International, které se zúčastnili i herci. Na DVD byl pro region 1 vydán 29. července 2008. Televizní premiéru absolvoval 12. srpna na britské stanici Sky1, na což navázalo 18. srpna 2008 vydání pro region 2. DVD obsahuje kromě samotného filmu také bonusy v podobě komentářů scenáristy a producenta Brada Wrighta a režiséra Martina Wooda, záběry z natáčení a další obsah.\n\nVe Spojených státech dosáhl celkový zisk z prodeje DVD 7,9 milionů dolarů.\n\nV Česku byla lokalizovaná DVD verze \"Návratu\" uvedena na trh 6. října 2008 (do půjčoven), resp. 20. října 2008 (do prodeje). V televizi byl film (s druhým dabingem) poprvé odvysílán 25. února 2011 na stanici AXN Sci-Fi, s původním DVD dabingem byl premiérově vysílán 20. února 2013 na stanici Fanda.\n\nRecenzent pro Sky1 označil film jako „důkladně příjemné dovádění“. Nix ze Sci Fi Cool uvedl ve své recenzi, že snímek „končí přesně tak, jako většina, ne-li všechny epizody SG1: budete spokojeni a chcete víc“. Christopher Monfette z IGN dal filmu hodnocení 7 z 10 a prohlásil, že se jedná o slušný snímek, který se nedosahuje „úrovně velké science fiction“. Don Houston (DVD Talk) uvedl, že pro scenáristy „byl rozpočet příliš nízký“ na to, aby „podpořil myšlenky z jejich rukou“. Mark Wilson z About.com napsal, že film byl pro producenty pouze jinou cestou, jak se vrátit k některým svým oblíbeným postavám, ale došel z závěru, že to byl „pořádný“ film. Darren Sumner a David Read ze serveru GateWorld jej označili za „skvělý snímek“ a uvedli, že je dokonce ještě lepší než \"\". Podle Deana Winkelspechta (DVD Town) se jedná o „jeden z lepších DVD filmů“ vydaných toho roku.\n\n\"Hvězdná brána: Návrat\" získala cenu High-Def Disc 2008 v kategorii pro nejlepší film na blu-ray nepromítaný v kinech. Snímek byl za rok 2008 nominovaný na šest cen Constellation, přičemž zvítězil jednou, když cenu získala Claudia Black za postavu Valy Mal Doran v kategorii Nejlepší ženský výkon ve sci-fi filmu, televizním filmu nebo minisérii. \"Návrat\" rovněž získal za rok 2008 jedenáct nominací na ceny Leo, z nichž tři získal: Brad Wright zvítězil v kategorii Nejlepší scénář pro celovečerní drama, Michael Shanks obdržel cenu za postavu Daniela Jacksona v kategorii Hlavní mužský herecký výkon v celovečerním dramatu a tři členové štábu, Paul Sharpe, Iain Pattison a Graeme Hughes, získali cenu v kategorii Nejlepší zvuk v celovečerním dramatu.\n\n"}
{"id": "296644", "url": "https://cs.wikipedia.org/wiki?curid=296644", "title": "Poikilohydrický organismus", "text": "Poikilohydrický organismus\n\nPoikilohydrický organismus je organismus, v jehož těle se značně mění obsah vody, a tudíž střídavě vysychá a opět přijímá velké množství vody, aniž by tím utrpěl. Tato schopnost se nazývá poikilohydrie. \n\nPříčinou je primárně fakt, že postrádají mechanismy, jimiž by vysychání zabránily. Patří k nim například mechorosty nebo lišejníky, dále některé řasy (u nichž se mění voda např. během přílivů a odlivů). \n\n"}
{"id": "296646", "url": "https://cs.wikipedia.org/wiki?curid=296646", "title": "Gnadenhüttenský masakr", "text": "Gnadenhüttenský masakr\n\nGnadenhüttenský masakr ( ), známý také jako Moravský masakr (Moravian massacre) je pojem používaný v souvislosti s povražděním 96 křesťanských amerických indiánů americkými milicemi z Pensylvánie dne 8. března 1782 během války za nezávislost. Incident se udál v misijní vesnici moravských bratří Gnadenhütten, která se nacházela poblíž dnešního města Gnadenhutten v Ohiu.\n\nBěhem americké války za nezávislost došlo k mnoha útokům na hranicích a nesčetnému množství masakrů a únosů. Obě strany konfliktu měly na své straně Indiány, ale Britové získali přece jen větší podporu domorodců, kteří byli aktivní především při útocích na osady v Pensylvánii a New Yorku. Na obou stranách panovala vůči všem o neutralitu se snažícím Indiánům podezřívavost, že špehují pro nepřítele či ho tajně podporují. V roce 1781 zajistila část Hurónů (Wyandotů) a Delawarů (přesně Lenni Lenapů) křesťanské Indiány z moravských misí Davida Zeisbergera - jednalo se většinou o Delawary - a donutila je přemístit do osady \"Captive Town\" (Vězeňské město) na řece Sandusky. Britové mezitím pozvali Davida Zeisbergera a jeho hlavního pomocníka Johna Heckeweldera do Detroitu, kde se museli zodpovídat z údajné zrady - měli informovat Američany z Fort Pitt o britských pohybech. Po několikaměsíčním věznění a soudu byli nakonec osvobozeni.\n\nMezitím asi 100 misijních Indiánů opustilo v únoru 1782 \"Captive Town\", neboť zde začali trpět hlady. Vydali se do svých starých moravských vesnic v Ohiu, kde chtěli získat jídlo. Začátkem března 1782 byla skupina překvapena a zajata útočnou jednotkou 160 milicionářů z Pensylvánie vedenou Davidem Williamsonem. Američané nejprve tvrdili, že jim zajistí ochranu a doprovodí do Fort Pitt, ale poté, co všechny Indiány shromáždili na jednom místě v osadě Gnadenhütten, je zajistili a obvinili z nájezdů na pohraniční oblasti a z napomáhání nepřátelským Indiánům. Delawarové to odmítli. Milicionáři zasedli k poradě a hlasováním rozhodli, že všechny Indiány zabijí. Jen 18 Američanů bylo proti, někteří z nich po tomto rozhodnutí opustili skupinu. Indiáni byli svázáni a umístěni do dvou domů a bylo jim sděleno, co je čeká. Domorodci si vyžádali jeden den na přípravu na smrt - modlení a zpěv písní. 8. března 1782 členové milic Indiány zabili palicemi a tomahavky a skalpovali je - šlo o 28 mužů, 29 žen a 39 děti. Dva chlapci masakru unikli (jeden z nich skalpovaný) a podali o něm svědectví. Jednotka milice následně vesnici vyplenila a spálila a totéž učinila s dalšími indiánskými osadami poblíž.\nJohn Heckewelder se o několik let později do vesnice vrátil a ostatky zabitých pohřbil. Žádný z členů milice nebyl za tento čin postaven před soud či obviněn. Mnozí lidé z pohraničí měli zato, že šlo o spravedlivou odplatu za indiánské nájezdy. Mínění většiny ostatních Američanů bylo rozdílné, ale v době probíhajících bojů hlas spravedlnosti zanikl. George Washington vydal v reakci na tento masakr doporučení, aby se žádný americký voják nenechal zajmout Indiány živý. Delawarové samozřejmě toužili po pomstě a během následujících let skutečně umučili několik amerických zajatců jako formu odplaty - v roce 1789 dokonce jednoho z účastníků masakru kapitána Charlese Bilderbacka.\n\nMoravští bratři založili ještě jednu misijní osadu zvanou Gnadenhütten. Nacházela se v Pensylvánii (nyní Lehighton). V listopadu 1755 během francouzské a indiánské války byla napadena profrancouzskými Indiány a 11 osadníků bylo pobito. Tato událost se někdy s Gnadenhüttenským masakrem z roku 1782 plete.\n\n"}
{"id": "296651", "url": "https://cs.wikipedia.org/wiki?curid=296651", "title": "Alonso Berruguete", "text": "Alonso Berruguete\n\nAlonso González de Berruguete (asi 1488 Paredes de Nava – 1561 Valladolid) byl španělský malíř, sochař a architekt. Je považován za nejvýznamnějšího sochaře španělské renesance, a je znám svými emotivními sochami zobrazující náboženské vytržení a utrpení.\n\nBerrugete studoval umění u svého otce, malíře Pedra Berrugueta. Po otcově smrti roku 1504, Berruguete odjel do Itálie, kde pokračoval ve studiu. Většinu času strávil ve Florencii a v Římě. Jeho malby vytvořené v Itálii vykazují rysy manýrismu a jsou srovnávány s díly Jacopa Pontorma a Rossa Fiorentina.\n\nBerruguete se vrátil do Španělska roku 1517 a roku 1518 byl jmenován dvorním malířem a sochařem Karla V.. Od tohoto období se Berruguette soustředil na sochařství. První sochařské velké dílo, retabl z kláštera Mejorady, se skládá ze šesti scén: Narození P. Marie, Zvěstování, Klanění pastýřů, Modlitby v Gestemanské zahradě, Vzkříšení, Nanebevstoupení. Jeho práce zahrnují oltář v Irské koleji v Salamance (1529-1533), chór v toledské katedrále (1539-1543) a náhrobek toledského arcibiskupa Juana de Tavera ve špitále sv. Jana Křtitele v Toledu (1552-1561).\n\n"}
{"id": "296653", "url": "https://cs.wikipedia.org/wiki?curid=296653", "title": "Aleš Sigmund", "text": "Aleš Sigmund\n\nAleš Sigmund (23. dubna 1944 Hrotovice – 7. listopadu 2018 Klučenice) byl český kytarista, hudební aranžér, textař a hudební skladatel. \n\nJeho hudební začátky jsou spojeny s brněnskou rockovou skupinou Vulkán, kam přišel na přelomu let 1966 a 1967 jako kytarista. Krátce poté se stal vedoucím celého uskupení a autorem většiny vlastních skladeb. Ve Vulkánu působily jako zpěvačky sestry řeckého původu Martha a Tena Elefteriadu. V roce 1970 ukončila skupina činnost, její členové ale přešli do nově zřízené Skupiny Aleše Sigmunda, která doprovázela duo Martha a Tena, jež se orientovalo na středněproudou hudbu.\n\nV letech 1975–1985 pracoval jako redaktor vydavatelství Panton. Později založil vydavatelství Edit, které pak v letech 1990–1993 vedl. V letech 1991–1997 pracoval jako hudební nakladatel a producent pro Edit, Musik Vars, Monitor a Koch Records.\n\nJako sólový interpret vydal Sigmund také několik alb s kytarovými instrumentálkami.\n\n\n"}
{"id": "296654", "url": "https://cs.wikipedia.org/wiki?curid=296654", "title": "Moravský rybářský svaz", "text": "Moravský rybářský svaz\n\nMoravský rybářský svaz, z.s. (\"MRS\") je spolek, sdružující sportovní rybáře na jižní Moravě. Spolek měl k 31. prosinci 2006 73 295 členů v celkem 103 místních organizacích. Počátky moravského organizovaného rybářství v druhé polovině 19. století jsou spojeny s „Brněnským rybochovným spolkem” (Brünner Fischzucht-Verein), později nesoucí název „První moravský rybářský spolek” (Erster mährischer Fischereiverein in Brünn), a s jeho prvním předsedou Emilem Weegerem, který se také aktivně podílel nejen na vzniku Moravského zemského rybářského spolku (Mährischer Landes-Fischereiverein), ale i rakouské rybářské organizace „c. k. Rakouské rybářské společnosti” (k. k. Österreichische Fischereigesellschaft), podnítil výrobu moravské rybářské mapy a jako rybářský expert byl také přizván k sestavování moravského rybářského zákona. Po vzniku Československa zastával funkci zemské organizace „Svaz rybářských spolků a družstev na Moravě a ve Slezsku”. Po ukončení dlouhého totalitního období dvou za sebou jdoucích režimů se Moravský rybářský svaz v roce 1990 oddělil od bývalé socialistické masové organizace Českého rybářského svazu, začleněné pod Národní Frontou. Moravský rybářský svaz obhospodařuje jihomoravské rybářské revíry pstruhové a mimopstruhové.             \n\nV druhé polovině 19. století nastal prudký rozvoj lovu ryb na udici a spolkového rybářského života. Zakládané rybářské spolky, svazy a družstva se zabývaly nejen rybolovem samotným, ale také osvětou, vzděláváním rybářů, chovem ryb a následným osazováním vodstva násadami štik, candátů, kaprů, lipanů, línů, pstruhů, úhořů a pod., iniciovaly též zákony, nařízení a pravidla na jejich ochranu.\n\nVýznamnou osobností v historii moravského rybářství byl Emil Weeger (1819–1893), majitel továrny na kůže a kožené zboží ze Starého Brna. Mimo své angažovanosti ve veřejném životě a komunální politice byl v únoru 1872 v rámci příprav Světové výstavy ve Vídni (Weltausstellung 1873) jmenován generální ředitelem pro všechny stavební práce ve vídeňském Prátru a přidělen přímo k baronovi Wilhelm von Schwarz-Senborn, generálnímu řediteli světové výstavy. K doplňujícím stavbám výstaviště patřilo akvárium (Wiener Aquarium), jehož stavba byla svěřena privátním podnikatelům. V červenci se utvořilo konsorcium (svobodný pán Albert von Klein, rytíř Karl von Offermann - brněnský textilní fabrikant, architekt a inženýr Wilhelm rytíř von Engerth, rytíř Leopold von Raffay - c. k. štábní lékař, Prof. Dr. Josef Arenstein - šéf zemědělské sekce Světové výstavy 1873, Emil Weeger - brněnský obchodník a fabrikant), které se rozhodlo vybudovat sladkovodní a mořské akvárium jako stálou stavbu a za tímto účelem si na Císařské louce (Kaiserwiese) propachtovalo na deset let stavební pozemek. Celá stavba byla dokončena za osm měsíců a otevřena 29. června 1873.\n\nV roce 1878 inicioval vznik německého „Brněnského rybochovného spolku” (Brünner Fischzucht-Verein), jehož se stal předsedou, a zřízení první chovné sádky pro umělý chov pstruhů na c. k. českém učitelském institutu v Brně. V roce 1881 byl spolek přejmenován na „První moravský rybářský spolek” (Erster mährischer Fischereiverein in Brünn) s rozšířenou působností po celé Moravě. Spolek se označoval za utrakvistický, ale většina členů byla německých. V roce 1879 byl založen v Opavě „První rakousko-slezský rybářský spolek” (Erster österreichisch-schlesischen Fischzucht-Verein). V roce 1882 vznikl „Druhý moravský rybářský a rybochovný spolek” (Zweiter mährischer Fischerei- und Fischzucht-Verein), který se v roce 1886 sloučil s Prvním moravským rybářským spolkem. V roce 1883 přibyl v Jihlavě „I. Iglauer Fischzuchtverein”, r. 1883 ve Valašském Meziříčí „Fischereiver. in Wall.-Meseritsch”, r. 1884 ve Vsetíně „Rybářská družina”, r. 1885 „Rybářská družina” v Krásnu, r. 1885 „První rybářský spolek” v Moravské Ostravě, r. 1886 v Rájci „Raitzer Fischerclub”, r. 1888 „Fischereiverein” in Liebau, r. 1889 „Spolek pro zvelebení ryb ve Svitávce”, r. 1890 „Rybářský spolek v Třebíči” (Fischereiverein in Trebitsch).\n\nDruhým předsedou Prvního moravského rybářského spolku se po E. Weegerovi stal hrabě Quido Dubský a po něm následoval advokát JUDr. Friedrich Maria Wenzel Klob, prezident Moravské advokátní komory. Po sloučení prvního a druhého moravského rybářského spolku došlo ke změně stanov, které vstoupily v platnost 13. dubna 1887. Do vedení spolku byli zvoleni:\n\nČlenský příspěvek byl stanoven na 1 zl., pro podporovatele na 2 zl., pro členy zabývající se sportovním rybolovem bylo stanoveno zápisné 2 zl. a speciální sportovní příplatek. Na návrh pana Jungmanna přijala valná hromada pro členské sportovní rybáře rezoluci o zákazu živnostenského prodeje ryb ze spolkových revírů.\n\nSpolkové zprávy a přihlášky vyřizoval tajemník, společné schůze se odbývaly vždy ve čtvrtek v hostinci pana Smidta v Rudolfské ulici č. 5 a pro větší schůze byly pronajímány místnosti Švechatské pivnice v Brně na nynějším Jakubském náměstí. V roce 1894 se První moravský rybářský spolek sloučil s Moravským zemským rybářským spolkem. Od roku 1906 se stal jeho nástupcem spolek „Wels”, Erster Brünner Sport-Fischereiverein (První brněnský sportovně-rybářský spolek), který spolupracoval se znojemským „Fischereiverein für Znaim und Umgebung” (Rybářský spolek pro Znojmo a okolí), působícím v revírech na Dyji. Po vzniku Československa sdružoval německé rybářské spolky „Reichsverband der deutschen Fischereivereine, Verbände u. Genossenschaften in der tschechoslowakischen Republik”.\n\nV sobotu 12. února 1887 se konala v sále moravského Živnostenského spolku (mähr. Gewerbeverein) v Brně pod vedením předsedy přípravného výboru Emila Weegera konstituční valná hromada pro založení Moravského zemského rybářského spolku (Mährischer Landes-Fischereiverein), které bylo přítomno 40 členů. Po přijetí stanov byl stanoven roční členský příspěvek pro podpůrné členy 2 zlatý a pro aktivní členy 1 zlatý. Jako spolkový lokál byl zvolen sál Živnostenského spolku (mähr. Gewerbeverein). Zároveň bylo kladně rozhodnuto o členství Dolnorakouského rybářského spolku (Niederösterreichischer Fischereiverein).\nDo ústředního výboru byli zvoleni pánové:\n\nDne 28. května 1887 došlo na první spolkové valné hromadě nově konstituovaného zemského rybářského spolku ke změně názvu na Moravský zemský rybářský spolek, sekce c. k. moravsko-slezské hospodářské společnosti (Mährischer Landes-Fischereiverein, als Section der k. k. mähr.- schles. Ackerbau-Gesellschaft). Emil Weeger se zasadil nejen o vznik Moravského zemského rybářského spolku, ale i o vydání rybářské mapy pro Moravu (Fischerei-Karte von Mähren) a v roce 1872 byl jako expert přizván ke zpracováním návrhu rybářského zákona.\n\nPo smrti dlouholetého předsedy Emila Weegera († 2.3.1893) se uskutečnila 5. dubna 1894 výroční valná schůze v místnostech c. k. hospodářské jednoty ve Františkově museu v Brně, při které došlo ke sloučení s „Prvním moravským rybářským spolkem” a k volbě nového výboru v čele s advokátem JUDr. Friedrichem Klobem (* 4.2.1836 Olomouc – † 18.8.1913 Brno). Během roku zemský spolek uspořádal několik putovních schůzí po území Moravy, rozeslal členům rybí potěr a násady, skrze dva delegáty se zúčastnil V. Rakouského rybářského dne (V. Österreichische Fischereitag), předsednictvo a referent hrabě August Fries jednání o novém moravském rybářském zákoně, dále spolek uspořádal první 14denní rybářský kurz, zřídil sekci pro sportovní rybaření (Angelsport-Section) a 25. února 1895 konal valnou hromadu, na které byli do výboru sportovní sekce zvoleni:\n\nNákladem Moravského zemského rybářského spolku vydal profesor Albin Kutschera v roce 1895 „Rybářský klíč” - návod, jak určovati jména ryb žijících v našich vodách. Ve dnech od 8. do 15. srpna 1896 pořádal v Brně rybářský kurz v německém jazyce, kde se měli posluchači seznámit s nejzajímavějšími a nejnovějšími informacemi o chovu ryb a raků, sportovním rybolovu, o výstavbě a hospodaření rybníků. Lektory byli vybráni profesoři Novotný a Kučera. Mimo dopoledních a odpolední přednášek absolvovali účastníci kurzu také exkurzi k rybníkům. Cena kurzu byla stanovena na 20 korun a spolek jej doporučoval zájemcům zralejšího věku s obecným a odpovídajícím vzděláním, zvláště vítal učitele. Potřebným mohla být na podkladě žádosti udělena sleva. Zákonem ze dne 19. května 1897 č. 40/1897 mor. z. z., o zemědělské radě pro markrabství Moravské, v podstatě zanikla c. k. moravsko-slezská hospodářská společnost. Stalo se tak na poslední valné hromadě 12. prosince 1898, kde se sama zrušila a odsouhlasila převod veškerého svého majetku na zemi moravskou. Zemědělská rada byla orgánem, složeným z odboru českého, odboru německého a ústředního výboru. Moravský zemský rybářský spolek tímto nadále vystupoval jako samostatná organizace.\n\nV roce 1909 vyzval zemský rybářský spolek a Dr. Karel Absolon, kustod matematicko-přírodovědeckého oddělení Františkova muzea, k zasílání rybářských exemplářů pro nově budované muzejní rybářské oddělení. Na začátku října 1911 vyšel „Mährische Landesfischereiverein” vstříc členským milovníkům rybolovu a pro návštěvníky Podyjí vystavoval jednorázové návštěvnické rybářské lístky (Gast- oder Teilkarten) po 2 korunách. Ty mohli zájemci obdržet u spolkového pokladníka Karla Raynoschka v Brně na Waisenhausgasse / Sirotčí ul. 11. V roce 1912 vysadil do řeky Svitavy 20 000 pstruhového potěru a 1 500 jednoletých násad, ve spolkových líhních se nacházelo dalších 20 000 vajíček pstruha duhového. Z těch pak bylo 10 000 kusů vysazeno do Svratky a zbytek rozdělen členům. Spolek nadále poskytoval rady k chovu ryb, pořádal vzdělávací kurzy.\n\nS vzrůstajícím cestovním ruchem, turistikou a zájmem o sportovní rybaření už vystavoval v letech 1912–1913 rybářské lístky (Fischereikarten): pro řeku Dyji / Thaya (v úseku 22 km) za 20 K, pro Svratku / Schwarza (od mostu v Bystrci k Říšskému mostu na Vídeňské ul.) za 6 K, pro Svitavu / Zwitta (od strážního domku v Obřanech až za Adamov-„Katharinensteg”) za 20 K, pro kratší úsek od strážního domku v Obřanech až k Bílovicím za 10 K. Pro Dyji a Svratku vydával rybářské lístky p. Karl Sykora (Brno, Údolní 59), pro Svitavu hlavní Ing. Ed. Schliegel (Brno, Beischlägerova 1).\n\nV důsledku úmrtí předsedy F. Kloba († 1913) byl zvolen do čela spolku advokát Dr. Wilhelm Freisler (* 6.12.1862 Kujavy – † 9.4.1930 Brno). Po vzniku Československa přijímal až do roku 1921 přihlášky na rybářské lístky pouze Moravský zemský rybářský spolek v Brně. Ve stejném roce uspořádal v Mikulově v rámci zde konané zemědělské výstavy rybářskou výstavu.\nRybářské spolky vznikaly po celé monarchii, ale oproti Německu chyběla centrální organizace, která by všechny spolky sdružovala. Dne 2. června 1879 se konal v Kammer am Attersee „První rakouský rybářský sněm” (Erste österr. Fischereitag zu Kammer am Attersee), kterého se zúčastnily skrze své delegáty: c. k. Hospodářská společnost ve Vídni (k. k. Landwirthschaft-Gesellfchaft in Wien), c. k. Hospodářská společnost v Linci (k. k. Landwirthschaft-Gesellschaft in Linz), dolnorakouský Lovecký a ochranářský spolek (n.-ö, Jagd-Schutzverein), Lovecký a ochranářský spolek pro Innskou čtvrť (Jagd- und Fifcherei-Schutzverei im Innkreis), c. k. Lesnické ředitelství pro oblast Horního Rakouska a Solné komory (k. k. Forst- und Domänen-Direction für Ober-Oesterreich und das Salzkammergut), Ústřední ústav pro umělý rybářský chov v Solnohradě (Central-Anstalt für künstliche Fischzucht in Salzburg), Bavorský rybářský spolek v Mnichově (Bairische Fischerei-Verein in München), rybářské spolky z Pasova, Lince, Ischlu, Štýrského Hradce a Brna (Fischerei-Vereine von Passau, Linz, Ischl, Graz a Brünn).\nZa Brno byl delegován předseda spolku Emil Weeger. Účelem setkání měl být vznik centrálního rybářského vedení s ústředním výborem, zvoleným z delegovaných členů rybářských spolků Horního Rakouska, Štýrska a Moravy se sídlem ve Vídni. Jedním z hlavních úkolů ústředního výboru bylo vypracování nového rybářského zákona. V roce 1880 došlo ke konstituci „Rakouského rybářského spolku” (Österreichischer Fischereiverein) a v roce 1882 „Svazu rakouských rybářských spolků” (Verband der österreichischen Fischereivereine), který sdružoval rybářské říšské spolky zemí a království zastoupených na Říšské radě.\n\nVe dnech 29. - 30. dubna 1882 se konal ve Vídni II. Rakouský rybářský sněm (II. Oesterreichische Fischereitag). Za První moravský rybářský spolek se ho zúčastnili: Emil Weeger, advokát Dr. Friedrich Maria Wenzel Klob, baron Offermann a Franz Gnambs. Ze Slezska dorazili: obchodník I. Schurek z Mährisch Ostrau, F. Siegber, poslanec Dr. Emil Sax, Ed. Siegel, Dr. Gustav rytíř von Gerl a Dr. Rudolf šlechtic Ott. III. Rakouský rybářský sněm byl svolán na 24.-25. května 1885 do Štýrského Hradce. Pozvání přijalo skrze své delegáty 15 členských rybářských spolků, mezi nimiž se nalézal také Moravský zemský rybářský spolek, dále pak členové různých domácích a zahraničních rybářských organizací. V roce 1890 se konal ve Vídni IV. Rakouský rybářský sněm, v roce 1894 V. rakouský rybářský sněm , v roce 1898 VI. Rakouský rybářský sněm a v roce 1900 VII. Rakouský rybářský sněm.\n\nVIII. Rakouský rybářský sněm (VIII. Oesterreichische Fischereitag) se uskutečnil k příležitosti Mezinárodní rybářské výstavy ve Vídni (Internationale Fischereiausstellung) ve dnech 12., 13., 14. září 1902. Ve dnech 4. - 9. května 1905 se konal ve Vídni Mezinárodní rybářský kongres, kterého se zúčastnily nejen skoro všechny evropské státy, ale také Spojené státy americké, Argentina, Chile, Austrálie, Indie, Persie a Japonsko. Během kongresu byl svolán Rakouským rybářským spolkem ke svému 25. výročí založení na 6. května IX. Rakouský rybářský sněm (IX. Oesterreichische Fischereitag) a císař František Josef I. udělil spolku titul c. k. Rakouská rybářská společnost (k. k. Österreichische Fischereigesellschaft, nyní Österreichische Fischereigesellschaft, zkratka ÖFG), která se stala řídícím orgánem rakouských rybářských spolků. Ve Vídni se pak konaly i X. Rakouský rybářský sněm (11. dubna 1908), XI. Rakouský rybářský sněm (9. - 10. dubna 1910), XII. Rakouský rybářský sněm (19. října 1912) a poslední předválečný XIII. Rakouský rybářský sněm (27. dubna 1914).\n\nV srpnu roku 1895 uskutečnil Zemský rybářský spolek v Brně pod záštitou c. k. ministerstva orby ve Velkém Meziříčí rybářský kurz pro české zájemce, kterého se zúčastnilo 23 posluchačů (ze dvou třetin učitelů obecných a měšťanských škol). Kurz vedli sekretář zemského spolku prof. Jan Novotný a prof. Albin Kutschera. Dne 26. srpna podnikli kurzisté vědeckou vycházku k rybníkům: Vrkoči v Oslavičce, Velkému Netínskému a Závistskému a k panským sádkám ve Velkém Meziříčí. Nápomocni byli pánové: c. k. okresní sudí Emil Kostka, c. k. soudní adjunkt Karel Jelínek a soudní kancelista Ig. Skopec. Povozy k vycházkám poskytl zdarma ředitel panství František Svoboda.\nDne 24. prosince 1895 uspořádal jednatel Zemského rybářského spolku emer. c. k. professor Jan Novotný ve Velkém Meziříčí přednášku o pěstování ryb, ke které byli přizváni členové místního neoficiálního rybářského sdružení a přátelé rybářství z okolí (c. k. okr. hejtman František Frey, starosta Alois Zvach, c. k. poštmistr František Kittnar, c. k. okr. sudí Emil Kostka, c. k. okr. adjunkt Karel Jelínek, kancelisté Skopec a Hliněnský, prof. Večeř, ředitel V. Hašek a další). Po přednášce byli přítomní hosté vyzváni k přistoupení do spolku. Až 16. dubna 1897 dosáhlo sdružení rybářů schválení stanov a rozhodnutím ze dne 4. března 1898 č. 3226 byla rybářskému spolku povolena subvence 150 zl. na zvelebování rybářství. V říjnu roku 1898 vyjednával u c. k. ministerstva orby poslanec Říšské rady Václav Šílený jménem spolku o další finanční podpoře, která měla sloužit ke zřízení rybářského družstva a rybářského revíru pro celý okres.\n\nNa podkladě místodržitelského nařízení se 27. listopadu 1898 konala ve Velkém Meziříčí schůze rybářského družstva za účelem úpravy stanov. Do rybářského družstva přistoupily obce: Radostín, Krásňoves, Kněževes, Petrovice, Dolní Heřmanice, Tasov, Vídeň, Pustina, Dobrá Voda, Dolní Bory, Rádenice, Oslavice, Ostrov, Baliny, Horní Libochová, Kundratice, Lavička, Pavlov, Votín a Dolní Radslavice.\n\nV roce 1904 Rybářský spolek ve Velkém Meziříčí zahrnul do své působnosti další rybářské spolky a družstva a přejmenoval se na „Ústřední zemský svaz spolků, družstev a společenstev rybářských pro markrabství Moravské ve Velkém Meziříčí” (od roku 1938 Zemský svaz rybářský moravskoslezský). Po vzniku Československé republiky existovala na Moravě dvě ústředí rybářských spolků: český Ústřední zemský svaz rybářských spolků, družstev a společenstev pro Moravu ve Velkém Meziříčí a německý Zemský rybářský spolek v Brně. V neděli 25. února 1923 se v Brně konala ustavující schůze českého Svazu rybářských spolků a družstev na Moravě a ve Slezsku, jehož sídlem se stalo Brno. Cílem zřízení svazu mělo být sjednocení všech dosavadních českých i německých rybářských spolků na Moravě a ve Slezsku pod jednu organizaci. Úředním jazykem nově zřízeného svazu měla být čeština, ale příchozí agenda byla možná i v německém jazyce (od roku 1925 předsedou Jiří Mahen).\n\nPo výstavbě Vranovské přehrady pronajal Zemský úřad v Brně v roce 1936 celé přehradní povodí v délce 36 km, rozdělené na revíry Vranov, Nový Bítov a Frejštejn, zemskému Svazu rybářských spolků a družstev na Moravě a ve Slezsku, se sídlem v Brně. V roce 1938 sdružoval Zemský svaz rybářský moravskoslezský v Brně 6 poříčních svazů s 86 rybářskými spolky a družstvy, k tomu 2 jednotlivce, 2 velkostatky a správu státních lesů. Celkem v něm bylo organizováno 4 014 členů.\n\nSdružení rybářských klubů a spolků hospodářských a sportovních se sídlem v Praze vzniklo v roce 1908 na základě říšského zákona č. 58 ř. z. ze dne 25. dubna 1885. V roce 1913 byl název změněn na Zemské sdružení rybářské pro Království české. V roce 1921 se z něj konstituoval Svaz rybářských spolků a družstev pro Čechy v Praze, jež v roce 1922 svůj název upravil na Zemský svaz rybářský v Praze.\n\nDne 1. dubna 1923 byla ustanovena Unie rybářských spolků a družstev v Praze jako vrcholný orgán pro stavovské a hospodářské zájmy československého organizovaného rybářství v otevřených vodách (od roku 1933 Rybářská unie Československé republiky, v roce 1941 jen Rybářská unie), která počátkem r. 1938 sdružovala 4 zemské rybářské svazy a Říšský německý svaz rybářský:\n\n1. Zemský svaz rybářský v Praze, který sdružoval 23 českých poříčních svazů s 341 rybářskými spolky a 40 000 členy.\n\n2. Zemský svaz rybářský moravskoslezský v Brně, sdružoval 6 českých poříčních svazů s 86 rybářskými spolky a družstvy (a mimo to 2 jednotlivce, 2 velkostatky a správu státních lesů), celkem v něm bylo organizováno 4 014 členů.\n3. Zemský svaz slovenský v Bratislavě sdružoval 44 rybářské spolky se 2 042 členy.\n\n4. Zemský svaz rybářský v Podkarpatské Rusi v Mukačevě sdružoval 6 rybářských spolků (mimo to 3 ředitelství státních lesů a statků a akciovou společnost); celkem v něm bylo sdruženo 525 členů. Na Slovensku a v Podk. Rusi se nenacházel žádný poříční svaz.\n\n5. Reichsverband der deutscher Fischereivereine, Verbände und Genossenschaften in der ČSR v Litoměřicích sdružoval 6 německých poříčních svazů se 48 rybářskými spolky v Čechách a 3 rybářské spolky ze Slezska, celkem 2 040 členů.\n\nProstřednictvím zemských rybářských svazů a jednotlivých rybářských spolků a družstev bylo v Rybářské unii ČSR organizováno celkem 48 621 členů.\n\nV roce 1943 byla Rybářská unie Svazem pro zemědělství a lesnictví zrušena a při svazu vytvořen rybářský referát. Po osvobození v roce 1945 obnovil sice svaz činnost pod dočasnou národní správou, ale již v roce 1946 se vytvořil přípravný výbor nové ústřední organizace rybářské a oba zemské svazy (český a moravský) vstoupily do likvidace, která byla dokončena v roce 1951 sloučením s Jednotou rybářů v ČSR. Moravský zemský rybářský spolek Brno - Židenice byl od roku 1953 přejmenován na „Lidový rybářský spolek v Brně”.\n\nV roce 1957, po sloučení „Jednoty rybářů” v Praze a „Jednotného sväzu rybárov ” v Žilině, byl vyhlášen „Československý svaz rybářů” s ústředím v Praze. Na základě §2 zákona o rybářství z roku 1963 se občané ČSSR mohli sdružovat v Českém rybářském svazu a v Moravském rybářském svazu. Po vzniku federativní České socialistické republiky v roce 1969 byl Československý svaz rybářů rozdělen na Český rybářský svaz (ČRS) a Slovenský rybářský svaz (SRS). Obě masové zájmové socialistické organizace byly začleněny do Národní fronty. Na základě usnesení II. sjezdu ČRS z 22. prosince 1974 došlo od 1. ledna 1975 k zavedení krajského hospodaření a rybolovu, kdy bylo rybářské právo v tehdejším Jihomoravském kraji převedeno z místních organizací ČRS na Krajský výbor Českého rybářského svazu v Brně. V červnu roku 1990 se sešli zástupci 82 místních organizací z celého Jihomoravského kraje na ustavujícím sjezdu ve Znojmě, kde byl konstituován samostatný Moravský rybářský svaz (MRS) se sídlem v Brně.\n\nV Čechách platil pouze tzv. policejní zemský rybářský zákon ze dne 9. října 1883, č. 22 čes. z. z. z roku 1885, o některých opatřeních ke zvelebení rybářství ve vodách vnitrozemských, ve znění zákona ze dne 7. května 1891, č. 30 čes. z. z. Prováděcí předpisy k tomuto českému rybářskému zákonu byly vydány vyhláškou zemského prezidenta ze dne 11. května 1938, č. 103/11 ai 1936, odd. 8, čís. 45 Zem. věstníku pro Čechy, kterou byly zrušeny dosud platné vyhlášky býv. místodržitele v Praze ze dne 23. června 1913, čís. 34 čes. z. z., a ze 7. října 1917, čís. 85 čes. z. z.\n\nNaproti tomu na Moravě platil nejenom podobný tzv. policejní zemský rybářský zákon ze dne 27. prosince 1881, č. 79 mor. z. z. z roku 1882, o některých opatřeních ke zvelebení rybářství ve vnitrozemských vodách, nýbrž kromě toho ještě tzv. produkční zemský rybářský zákon ze dne 6. června 1895, č. 62 mor. z. z. z roku 1896, vydaný k provedení říšského rybářského zákona č. 58/1885 ř. z. V tomto moravském produkčním zemském rybářském zákonu bylo upraveno rybářské hospodářství na veškerých tekoucích rybných vodách na hospodářské celky, tzv. rybářské revíry.\n\nNa Moravě zákon co do výkonu rybářství rozeznával: a) revírní vody tekoucí, b) vody jiné. Zemský úřad tekoucí vody rozděloval po délce na revíry rybářské, a to tak, aby každý revír obsahoval nepřerušovanou trať, která dovolovala trvalé chování ryb a řádné hospodaření na revíru. Vody, které se pro rybářství nehodily nebo nebyly pouhými přítoky nebo odtoky rybníků, nesměly být do revíru pojímány.\n\nRybářský revír, na němž bylo vykonáváno jenom jedno vodní právo (náležející i několika osobám), musel být na žádost majitele uznán za revír vlastní. Ve vlastním revíru mohl majitel rybářského práva provozovat rybářství sám nebo je mohl propachtovat, ale pouze jako celek bez rozdílu co do jednotlivých odvětí ryb. Všechny ostatní tekoucí vody, které netvořily vlastní revír, tvořily tzv. revír složený a podle toho, kdo v něm rybářské právo provozoval se dělil na revír: \"pachtovní\", \"družstevní\" nebo \"společnostní\". Naproti tomu v tekoucích vodách, které do revíru pojaty nebyly, a ve stojatých vodách, bylo oprávněnému ponecháno na jeho vůli, jakým způsobem chce právo vykonávat (sám nebo skrze pachtýře). Ve Slezsku (a v Čechách) mohl vlastník rybářského práva vykonávat rybářství sám nebo propachtovat podle svého uvážení. Politický úřad ale mohl, pokud by uznal, že rybářství bylo provozováno nehospodárně, omezit vydávání rybářských lístků.\n\n\n\n\n\n"}
{"id": "296655", "url": "https://cs.wikipedia.org/wiki?curid=296655", "title": "Leonard Medek", "text": "Leonard Medek\n\nLeonard Medek (* 8. dubna 1962) je soudobý český spisovatel fantastiky.\n\nPochází z Prahy, kde v roce 1980 vystudoval obor \"zlatník\".\n\nJe synem surrealisticko dadaistického umělce Ivo Medka Kopaninského.\n\nJde o jednoho z nejplodnějších současných českých spisovatelů fantastiky. Literárně často navazuje na dílo R.E. Howarda.\n\n\n\n\n"}
{"id": "296657", "url": "https://cs.wikipedia.org/wiki?curid=296657", "title": "Aveyron", "text": "Aveyron\n\nAveyron je francouzský departement ležící v regionu Languedoc-Roussillon Midi-Pyrénées.\n\nAveyron je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\nSeznam obcí v departementu Aveyron\n"}
{"id": "296660", "url": "https://cs.wikipedia.org/wiki?curid=296660", "title": "Masaya (departement)", "text": "Masaya (departement)\n\nMasaya je jedním z 15 departementů Nikaraguy. Leží mezi jezery Nikaragua a Managua. Hlavním odvětvím ekonomiky tohoto departementu je pěstování kávovníku, cukrové třtiny, tabáku. Na jeho území se nachází nejznámější nikaragujský stejnojmenný vulkán Masaya.\n\nDepartement Masaya je rozdělen na devět částí (Municipio):\n\n"}
{"id": "296664", "url": "https://cs.wikipedia.org/wiki?curid=296664", "title": "Bouches-du-Rhône", "text": "Bouches-du-Rhône\n\nBouches-du-Rhône je francouzský departement ležící v regionu Provence-Alpes-Côte d'Azur. Hraničí s departementy Gard na západě, Vaucluse na severu, Var na východě a se Lvím zálivem Středozemního moře na jihu.\n\nBouches-du-Rhône je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "296666", "url": "https://cs.wikipedia.org/wiki?curid=296666", "title": "Elektrárny Prunéřov", "text": "Elektrárny Prunéřov\n\nElektrárny Prunéřov, zkráceně EPRU I a EPRU II, jsou společně největší tepelné elektrárny v ČR. Elektrárenský komplex je situován v katastrálním území Prunéřova (Prunéřov), který je místní částí města Kadaň. Jedná se o uhelné elektrárny využívající hnědé uhlí z blízké hnědouhelné pánve. Název elektrárny získaly po obci Prunéřov, která prakticky celá padla těžbě uhlí v sedmdesátých letech 20. století. Vlastníkem a provozovatelem elektráren je společnost ČEZ. Elektrárny Prunéřov patří k největším znečišťovatelům ovzduší v České republice i celé Evropě.\n\nElektrárna Prunéřov I (EPRU I) byla vystavěna na konci 60. let minulého století s instalovaným výkonem 660 MW. O 15 let později byla dostavěna EPRU II s celkovým výkonem 1050 MW. V devadesátých letech byl výkon EPRU I v rámci útlumového programu snížen o třetinu. V letech 1995 a 1996 byly obě elektrárny vybaveny odsiřovacím zařízením poté, kdy v důsledku nekontrolovatelného vypouštění oxidů síry do ovzduší a následných kyselých dešťů docházelo k rozsáhlé likvidaci lesního porostu přilehlých Krušných hor. Následky této devastace přírody jsou patrné dodnes a návrat k normálu bude ještě dlouhý proces. V evropském žebříčku sledujícím nejvyšší emise oxidu uhličitého elektráren ve vztahu k vyrobenému množství elektrické energie skončily elektrárny na dvanáctém místě (co do absolutního objemu emisí CO2 je Prunéřov až na dvacátém místě v Evropě). V rámci České republiky jsou elektrárny největším zdrojem emisí oxidu uhličitého, v roce 2007 emitovaly 10,1 milionů tun.\nV rámci první vlny ekologizace provozu uhelných zdrojů byly v letech 1996–99 kompletně odsířeny veškeré elektrárny Skupiny ČEZ v severních Čechách.\nDošlo k snížení emisí (SO o 92 %, NO o 50 %, TZL o 93 %, CO o 77 %) a skokovému zlepšení kvality ovzduší v severních Čechách, které je dnes většinou svých parametrů lepší než např. situace v ostravské nebo pražské aglomeraci.\n\nHnědé uhlí, které do elektrárny vozí vlaky společnosti SD – Kolejová doprava po vlečce Tušimice – Prunéřov, dodávají Severočeské doly z lomu Nástup - Tušimice. Jedná se o nepříliš kvalitní uhlí z hnědouhelné pánve severozápadních Čech mezi Chomutovem, Kadaní, Nechranickou nádrží a Březnem u Chomutova. Pro vylepšení spalované směsi je také v menším množství nakupováno uhlí z lomu ČSA nebo Vršany, které je s tušimickým před spálením smícháno.\n\nPrimárním produktem elektráren je elektrická energie. Druhotným produktem je teplo, které se využívá v Klášterci nad Ohří, Chomutově a Jirkově především k vytápění bytového fondu. V posledním desetiletí se také jako jedna ze složek stavebních materiálů využívá energosádrovec (produkt odsíření).\n\nV březnu 2009 ministerstvo životního prostředí vrátilo společnosti ČEZ k dopracování dokumentaci hodnocení vlivů na životní prostředí k projektu modernizace elektrárny Prunéřov II. MŽP odůvodnilo vrácení neoprávněným požadavkem na předložení varianty dosahující účinnosti 42 %, kdy vycházelo z nesprávné aplikace tzv. nejlepších dostupných technik. Společnost ČEZ předložila variantu dosahující účinnosti přes 40 %. Rekonstrukce elektrárny Prunéřov II předpokládá výměnu tří stávajících kotlů a technologického zařízení za kotli. Plánována i výměna turbosoustrojí včetně napájecího zařízení, generátorů a dalších komponentů strojovny. Připravovaná modernizace elektrárny Prunéřov bude znamenat podle ČEZu další podstatné snížení emisí škodlivin: SO (−57 %), NO (−59 %), TZL (−39 %), CO (−31 %). v případě tuhých znečišťujících látek, se kterými má Česká republika obrovské problémy v oblasti kvality ovzduší, by parametry obnovené elektrárny byly třikrát přísnější, než ty zákonem běžně stanovené pro nové zdroje. \n\nV prosinci 2009 požádala Mikronésie dopisem ministerstvo životního prostředí o účast na řízení posuzující dopady za životní prostředí. Tichomořský stát je ohrožený stoupající hladinou oceánů, přičemž elektrárna vypouští 10 milionů tun oxidu uhličitého ročně, což je zhruba 40x více než roční emise celé Mikronésie a představuje tak podíl asi 2 desetitisícin na globálních emisích CO. Dne 6. ledna 2010 byly na ministerstvo doručeny připomínky Mikronésie k dokumentaci vlivů záměru na životní prostředí předloženou elektrárenskou firmou ČEZ.\n\nMinistr životního prostředí Jan Dusík ohlásil 26. ledna 2010, že zadá posouzení vlivů přestavby elektrárny zahraniční konzultační firmě. Posouzena má být jak varianta firmy ČEZ, tak i návrh s vyšší účinností. Pro tento nezvyklý krok se Dusík podle svých slov rozhodl kvůli tomu, že je v této věci vystaven politickým a ekonomickým tlakům. V únoru 2010 ministr oznámil, že posouzení zadal norské konzultační společnosti DNV (Det Norske Veritas) Posudek bude stát necelé 3,5 milionu korun. Společnost DNV již několikrát v minulosti zpracovávala audity nebo certifikace pro firmu ČEZ a její elektrárny, které byly vždy pozitivní. \n\nNa post ministryně životního prostředí byla ze strany ODS nominována Rut Bízková, mj. bývalá mluvčí ČEZ. Dva týdny po jejím nástupu do funkce - 29. dubna 2010 vydalo MŽP pro modernizaci Prunéřova souhlasné stanovisko.\n\nV současné době probíhá odvolací řízení proti územnímu rozhodnutí a proti rozhodnutí o změně integrovaného povolení pro komplexní obnovu. V těchto řízeních EPS () argumentuje mimo jiné nedostatkem uhlí pro provoz elektrárny.\n\nV září 2012 započala komplexní obnova Elektrárny Prunéřov II. Obnova spočívá v demontáži stávajících technologií a jejich nahrazení novými. Na místě původních kotlů vyrostou 3 nové, každý o výkonu 250 MW. Okolní technologie jako odsíření apod. projdou rovněž rekonstrukcí. Spaliny budou zaústěny do chladicích věží, které projdou rekonstrukcí a úpravou. Po rekonstrukci byla elektrárna poprvé spuštěna na podzim roku 2015. Následně během roku 2016 byly definitivně odstaveny první dva bloky, které rekonstrukcí neprošly (blok 21 byl odstaven na konci března 2016 a blok 22 na konci července 2016).\n\n"}
{"id": "296667", "url": "https://cs.wikipedia.org/wiki?curid=296667", "title": "Cicit", "text": "Cicit\n\nCicit ( , pl. \"cicijot\") jsou rituální třásně nebo střapce, které nosí židovští muži pod svrchním oděvem (\"talit katan\") nebo na něm (\"talit gadol\"). Má připomínat Hospodinova přikázání, jako stálá znamení na šatech, v podobě zapletených copánků. Shrnuje všechny příkazy Tóry a jeho nošení je \"micva\" (příkaz).\n\nV Tóře stojí: \"„Mluv k Izraelcům a řekni jim, aby si po všechna pokolení dělali na okraji svých šatů třásně a nad třásně ať si dávají na okraj svého roucha purpurově fialovou stuhu.“\" (Numeri 15:38).\n\nNošení cicit je také přikázáno v Deuteronomiu: \"„Uděláš si střapce na všech čtyřech rozích své pokrývky, kterou se přikrýváš.“\" (Deuteronomium 22:12).\n\nSkládá se z jednoho dlouhého vlákna a tří kratších. Prameny nití jsou umístěny v každém ze čtyř rohů talitu. Původně byla tři vlákna bílá a jedno se obarvovalo na modro (\"tchelet\"). Modré barvivo se dříve získávalo z hlemýždě chilazon, který žije na pobřeží Fénicie. Od 2. století se však z pravidla používají všechna vlákna bílá.\n\nVšechna vlákna pak jsou protáhnuta otvorem v rohu talitu a přeloženy na polovinu, tzn. že cicit tvoří celkem osm nití. Na těchto vláknech se podle pravidel uváže pět uzlů. První uzel je dvojitý a udělá se po přeložení vláken na polovinu. Nejdelší z vláken se kolem ostatních obtočí sedmkrát, osmkrát, jedenáctkrát a třináctkrát, s dvojitým uzlem mezi každým obtočením. Existují však i odlišné systémy rozdělení otoček mezi uzlíky (např. 10+5+6+5 nebo 12+12+12+3)\n\nPokud se nosí cicijot pod svrchním oděvem (\"talit katan\"), musí být vidět.\n\nPět uzlíků na cicit má připomínat pět knih Tóry. Čtyři cicijot nás obklopují ze čtyř světových stran, aby se nám Tóra připomínala, ať se obrátíme kamkoli.\n\nOsm nití na cicit má připomínat osm tělesných orgánů, které nejčastěji ponoukají člověka k přestoupení: oko, ucho, ústa, nos, ruka, noha, srdce a pohlavní orgán.\n\n39 obtočení na cicit představuje gematrickou hodnotu fráze „Hospodin je jediný.“ (\"JHVH echad\"), která je ústředním bodem židovské víry.\n\nGematrická hodnota slova cicit je 600. Dále má každý cicit 8 nití a 5 uzlů, tzn. celkový součet je 613, což odpovídá 613 micvot – počet přikázání v Tóře.\n\n"}
{"id": "296670", "url": "https://cs.wikipedia.org/wiki?curid=296670", "title": "Matagalpa (departement)", "text": "Matagalpa (departement)\n\nMatagalpa je jedním z 15 departementů Nikaraguy. Leží ve vnitrozemí, uprostřed země. Departement má hornatý ráz a výrazně zemědělský charakter (chov skotu, pěstování kávovníku). Svojí rozlohou je čtvrtý největší.\n\n"}
{"id": "296673", "url": "https://cs.wikipedia.org/wiki?curid=296673", "title": "Bazidiolišejník", "text": "Bazidiolišejník\n\nBasidiolišejníky jsou lichenizované houby z oddělení stopkovýtrusných hub (Basidiomycota). Z celkového množství lišejníků je bazidiolišejníků jen asi 2%, zbytek připadá na běžné lišejníky z oddělení vřeckovýtrusných hub (tzv. askolišejníky). \n\nV arktických a horských oblastech a v lesích mírného pásma jsou nejběžnější lišejníky z rodu \"Lichenomphalia\" a rod \"Multiclavula\" (např. tužnatka slizká). Dříve byly bazidiolišejníky řazeny do jedné podtřídy \"Basidiolichenes\". Podle molekulárně genetických dat však je takové řazení nesprávné a upustilo se od něj. \n\n"}
{"id": "296677", "url": "https://cs.wikipedia.org/wiki?curid=296677", "title": "Jdi na to", "text": "Jdi na to\n\nJdi na to je italsko-americký komediální film, který v roce 1983 natočil režisér E.B. Clucher.\n\nPoté co osud svede Roscoa (Terence Hill) a Douga (Bud Spencer) dohromady, považují je agenti CIA za špičkové špióny Steinberga a Masona. Rosco ani Doug se nebrání, protože obdrželi kufr plný peněz. Šéf CIA (David Huddleston) je tedy posílá do miamského hotelu. Zde musí čelit útokům gangstera K1 (Buffy Dee), který chce pomocí nárazu rakety do raketoplánu vymazat ze světa všechna čísla.\n"}
{"id": "296678", "url": "https://cs.wikipedia.org/wiki?curid=296678", "title": "New Kids on the Block", "text": "New Kids on the Block\n\nNew Kids on the Block je americký chlapecký boyband, který se těšil obrovským úspěchům koncem 80. a začátkem 90. let. Kapela pochází z Bostonu, kde byla v roce 1984 producentem Mauricem Starrem založena. Skupina prodala přes 70 milionů alb.\n\nTři singly se umístily na čele Billboard Hot 100 a celkem devět jejich vydaných singlů se probojovalo do Top 10 v USA. Nejúspěšnějším albem kapely se stala nahrávka Step by Step z roku 1990, které se prodalo přes 19 milionů kusů.\n\n\n"}
{"id": "296679", "url": "https://cs.wikipedia.org/wiki?curid=296679", "title": "Vought", "text": "Vought\n\nVought je jméno amerického leteckého výrobce. Oficiální jméno společnosti se v minulosti často měnilo. Postupně byla pojmenována Lewis and Vought Corporation, Chance Vought, Vought Sikorsky, LTV Aerospace a Vought Aircraft Companies. Současný název společnosti je Vought Aircraft Industries. \n\nSvou úplně první společnost založil Chance Milton Vought společně s Birdseyem Lewisem v roce 1917. Letoun firmy Vought byl prvním americkým letounem, který vzlétl z americké letadlové lodi. V masovém měřítku začala firma vyrábět v době druhé světové války. Tehdy se jejím nejznámějším výrobkem stal palubní stíhací letoun Vought F4U Corsair. V následujících dvou dekádách byly vyvinuty ještě především úspěšné typy Vought F-8 Crusader (stíhací letoun) a Vought A-7 Corsair II (útočný letoun).\n\nV roce 1961 se Vought stal součástí konglomerátu Ling-Temco-Vought a v 90. letech ho pohltil zbrojařský koncern Northrop Grumman společně s korporací Carlyle Group. Po reorganizaci firma obdržela své nynější jméno \"Vought Aircraft Industries\" a v letectví působí dodnes. Stal se z ní však subdodavatel součástí pro jiné letecké výrobce. Od 60. let nepřišel s vlastním úspěšným typem.\n\nLewis a Chance Vought, který byl dříve hlavním inženýrem u Wright Company bratří Wrightů, svou společnost \"Lewis and Vought Corporation\" založili v roce 1917. Když v roce 1922 Lewis odešel do důchodu, změnila se společnost na \"Chance Vought Corporation\". Firma sídlila v New Yorku v Queensu.\n\nChance Vought zemřel v roce 1930, ale do té doby vytvořil řadu stíhacích, cvičných, průzkumných letounů a létajících člunů. Cvičný letoun Vought VE-7 se zapsal historie tím, že v roce 1922 vzlétl z paluby americké letadlové lodě USS Langley a stal se tak prvním americkým palubním letounem. Vought se tehdy více zaměřil na palubní letouny a tak brzy vznikl palubní stíhač Vought VE-11 a průzkumný letoun Vought O2U Corsair, první nositel tradičního jména firmy.\n\nV roce 1928 Vought ovládl holding United Aircraft and Transport Corporation, ale Vought byl v jeho rámci zachován jako samostatná divize (podobně jako divize Boeing, Pratt & Whitney, Sikorsky a Stearman).\n\nI průběhu světové hospodářské krize Vought pokračoval ve stavbě letadel. Po smrti svého zakladatele se ale společnost přestěhovala do \"East Hartfordu\" v Connecticutu. V roce 1934 byl holding \"United Aircraft and Transportation Corp.\" zákonem donucen rozdělit se na několik společností. Vznikl tak samostatný Boeing, aerolinie United Airlines a samotná \"United Aircraft Corp.\", ve které zůstal i Vought. V roce 1939 se Vought přesunul do \"Stratfordu\" ve státě Connecticut, kde už v té době sídlila divize Sikorsky a obě firmy zde byly sloučeny do společnosti \"Vought-Sikorsky Aircraft\" (v roce 1942 se ale opět osamostatnil).\n\nZe strojů vyvinutých ve třicátých letech se tři dočkaly nasazení ve druhé světové válce. Prvním byl střemhlavý bombardér Vought SB2U Vindicator, který byl v době vstupu USA do války už poněkud zastaralý. Dále šlo o hydroplán Vought OS2U Kingfisher, stavěný ve velkých sériích a používaný jak v US Navy, tak v britském námořnictvu.\n\nV roce 1938 začal pod vedením hlavního konstruktéra Rexe Bisela vývoj prototypu \"XF4U\", ze kterého později vznikl slavný stíhací letoun Vought F4U Corsair. K prvnímu letu stroje došlo v roce 1940 a během války byl vyráběn ve velkých sériích. F4U byl vyráběn až do roku 1952 a na jeho výrobě se podílela řada dalších firem, jako například Goodyear a Brewster.\n\nV roce 1949 se firma opět přestěhovala. Velení US Navy totiž došlo k závěru, že je příliš riskantní mít oba své hlavní letecké výrobce soustředěné na východním pobřeží USA. Celý Vought se tedy s celkem 1 300 zaměstnanci a 27 miliony liber materiálu přestěhoval do texaského Dallasu, kde převzal továrnu původně vlastněnou společností North American. Ve své době se jednalo o úctyhodný logistický výkon. V roce 1954 se pak Vought zcela osamostatnil na mateřském koncernu a vytvořil samostatnou společnost Chance Vought Aircraft Inc.\n\nSpolečnost v té době dodávala US Navy řadu palubních stíhacích letounů, se kterými se snažila navázat na tradici úspěšného F4U Corsair. Projekt neortodoxně řešeného stíhače Vought XF5U Flying Flapjack však skončil fiaskem, konzervativněji řešený Vought F6U Pirate byl pro nízké výkony zrušen po stavbě 33 kusů a opět odvážně řešený Vought F7U Cutlass se ve službě příliš neosvědčil.\n\nZlom nastal až se strojem Vought F-8 Crusader, jehož vývoj začal v roce 1957. Crusader byl jedním z prvních nadzvukových stíhacích letounů US Navy a také poslední stíhací letoun US Navy, vybavený pouze kanóny (řízené střely dostaly až pozdější verze). Konstrukce Crusaderu byla natolik pokroková, že v 60. letech byl na jeho základě ještě vyvinut úspěšný palubní útočný letoun Vought A-7 Corsair II, který se uplatnil především ve vietnamské válce, ale sloužil až do války v Perském zálivu.\n\nV roce 1962 Vought koupil americký podnikatel \"James Ling\" a tím vznikla společnost Ling-Temco-Vought (LTV). Firma v té době pracovala rozdělená na divize \"Vought Aeronautics\"a \"Vought Missiles and Space\" a i v následujících letech prošla řadou reorganizací.Vought v té době již nevyvinul vlastní bojový letoun a fungoval začal fungovat jako subdodavatel částí letounů jiných výrobců. V roce 1992 odkoupil leteckou divizi Voughtu zbrojařský koncern Northrop společně s \"Carlyle Group\" (vlastnily přesně po 50% akcií), zatímco divize vyrábějící řízené střely byla prodána firmě \"Loral Corporation\".\n\nV roce 1994 odprodal nedávno vzniklý koncern Northrop Grumman své akcie Voughtu. Od roku 2000 je Vought, přejmenovaný na Vought Aircraft Industries, Inc. zcela ve vlastnictví Carlyle Group. V současnosti je Vought i nadále především subdodavatelem jiných výrobců. Ve značné míře se podílí na stavbě typů Boeing 747, Boeing 787 a dodává komponenty i pro typy Lockheed Martin/Boeing F-22 Raptor, Lockheed Martin F-35 Lightning II a Bell/Boeing V-22 Osprey.\n\nV roce 2003 se Vought spojil s dalším leteckým výrobcem vlastněným Carlyle Group, firmou \"Aerostructures Corp.\", která sídlí ve městě Nashville v Tennessee. Nashvillská pobočka Voughtu vyrábí komponenty dopravních letounů Airbus A319, Airbus A320, Airbus A330 a Airbus A340.\n\n\n\n\n\n\n"}
{"id": "296681", "url": "https://cs.wikipedia.org/wiki?curid=296681", "title": "Plektenchym", "text": "Plektenchym\n\nPlektenchym je nepravé houbové pletivo, které vzniká z více či méně propletených houbových vláken (hyf). Toto pletivo je typické pro stélky (např. dřeň lišejníků), stromata (trámčinu) a také některé plodnice. Plektenchym se však také vyskytuje např. u těch červených řas, které tvoří kompaktní stélky. \n\n\n"}
{"id": "296683", "url": "https://cs.wikipedia.org/wiki?curid=296683", "title": "Rovninské balvany", "text": "Rovninské balvany\n\nRovninské balvany jsou přírodní památka ve statutárním městě Ostravě v areálu výstaviště Černá louka nedaleko městského centra vyhlášená v roce 1964. Sestává ze souboru deseti bludných balvanů odkrytých v pískovně v Hlučíně–Rovninách v roce 1958, po svém objevu znovu zaházených a znovu odkrytých při rekultivačních pracích o šest let později. Svědčí o rozsahu zalednění pevninským ledovcem v sálském období na území Ostravska. Z místa nálezu byly balvany na své nynější místo přemístěny v roce 1964.\n\n\n"}
{"id": "296684", "url": "https://cs.wikipedia.org/wiki?curid=296684", "title": "Nakladatelství Triton", "text": "Nakladatelství Triton\n\nNakladatelství TRITON, s.r.o. je české nakladatelství, které vzniklo v roce 1991. Orientovalo se zprvu na odbornou lékařskou literaturu, později však svůj obzor rozšířilo na množství různých literárních žánrů.\n\n\n\n"}
{"id": "296685", "url": "https://cs.wikipedia.org/wiki?curid=296685", "title": "Čestmír Šikola", "text": "Čestmír Šikola\n\nČestmír Šikola (28. listopadu 1919 Mukařov, Československo – 29. února 2008 Malá Skála, Česká republika) byl československý voják, příslušník výsadku Clay a politický vězeň komunistického režimu.\n\nNarodil se 28. listopadu 1919 v Mukařově, v okrese Semily. Otec Josef byl učitel, matka Bohumila byla v domácnosti. Měl dva sourozence; bratra a sestru. Po absolvování obecné školy v Mukařově vystudoval gymnázium v Turnově a od roku 1937 začal studovat na Vysoké škole chemicko-technologické. 17. listopadu 1939 byl jako student zatčen gestapem a internován v Ruzyňské věznici. Z důvodu nízkého věku byl ale propuštěn.\n\nDne 4. ledna 1940 přešel na Slovensko, odkud se přes Maďarsko, Turecko a Sýrii dostal do Francie. V Agde byl 6. března 1940 prezentován do československé zahraniční armády. Ve funkci polního pozorovatele se účastnil ústupových bojů o Francii. Po pádu Francie byl 13. července 1940 evakuován do Anglie.\n\nOd ledna do začátku května 1941 absolvoval školu pro důstojníky pěchoty v záloze a následně postupně povýšen na desátníka aspiranta. Začátkem roku 1942 byl zařazen do výcviku pro zvláštní úkoly. Od 1. března do 30. května 1942 absolvoval radiokurz. Ve funkci instruktora výcviku byl 10. dubna 1942 povýšen na četaře aspiranta. Od 1. do 28. listopadu 1942 absolvoval parakurz a dokončovací kurz. Od 27. dubna do 4. června 1943 prodělal výcvik v civilním zaměstnání. Již jako radista skupiny Clay prodělal od 2. srpna do 30. září 1943 spojovací cvičení v Londýně a ve Skotsku.\n\nV říjnu 1943 byl s ostatními příslušníky výsadku přesunut přes Alžír do Itálie, kde na vyčkávací stanici v Bari čekal na výsadek.\n\nVysazen byl společně s ostatními v ranních hodinách 13. dubna 1944 u obce Hostišová. Od 30. dubna 1944 do 30. března 1945, kdy přes prostor působení výsadku přešla fronta odeslal 800 zpráv a podílel se na tom, že výsadek Clay byl jedním z nejúspěšnějších.\n\nPo osvobození byl od 20. dubna 1945 zařazen k vojenskému velitelství Brno a od 11. června jako podporučík pěchoty k HŠ MNO. Od 15. srpna 1945 se ujal funkce velitele vojenské radiové ústředny v Praze a od 2. prosince 1945 působil jako nadporučík pěchoty jako instruktor ve spojovacím učilišti v Turnově a v Novém Mestě nad Váhom. 20. listopadu 1946 se oženil, z manželství vzešel syn Čestmír. 23. listopadu 1946 byl povýšen na kapitána pěchoty. Od 12. dubna 1947 byl převelen k 2. oddělení HŠ MNO a od 1. března 1948 jmenován velitelem 5. spojovacího praporu v Praze.\n1. října 1948 byl odeslán na dovolenou. 21. dubna 1949 byl zatčen a 18. června 1949 byl ve vykonstruovaném procesu odsouzen za trestný čin neoznámení trestného činu k 23 měsícům těžkého žaláře a odnětí hodnosti a vyznamenání. Trest si odpykal v plné výši.\n\nPo propuštění 21. října 1951 pracoval jako dělník při opravě tunelu u Malé Skály. V roce 1953 se spolu s rodinou přestěhoval do Břas u Rokycan. V roce 1963 byl promován inženýrem chemie a nastoupil v Jablonci nad Nisou do Výzkumného ústavu skla a bižuterie. Zároveň se s rodinou přestěhoval zpět na Malou Skálu, kde žil až do své smrti 28. února 2008. 16. října 1990 byl povýšen na plukovníka pěchoty v záloze.\n\nRotě Aktivní zálohy Krajského vojenského velitelství Liberec byl v roce 2017 udělen čestný název “Plk. Čestmíra Šikoly”.\n\n\n"}
{"id": "296686", "url": "https://cs.wikipedia.org/wiki?curid=296686", "title": "Calvados (departement)", "text": "Calvados (departement)\n\nCalvados je francouzský departement ležící v regionu Normandie.\n\n\nDepartement Calvados sestává z 4 arrondissementů, 25 kantonů a 621 obcí (stav v květnu 2016, vzhledem k procesu slučování obcí lze předpokládat, že se počet obcí bude snižovat).\n\n"}
{"id": "296688", "url": "https://cs.wikipedia.org/wiki?curid=296688", "title": "Straky na vrbě", "text": "Straky na vrbě\n\nNakladatelství Straky na vrbě se orientuje zejména na fantasy a sci-fi literaturu a od počátku je spjato s osobností redaktora a překladatele Michaela Bronce. Vzniklo v roce 1998.\n\n\nNakladatelství pořádalo do roku 2008 se SFK Atair a klubem SFK Hexaedr literární povídkovou soutěž \"O železnou rukavici lorda Trollslayera\". Nejúspěšnější povídky byly vydávány ve sborníku Drakobijci. Tato soutěž změnila v roce 2009 jméno na \"Žoldnéři fantazie\", první dva sborníky vítězných prací pod názvy \"Žoldnéři fantazie\" a \"Kadeti fantazie\" vyšly v roce 2010.\n\n"}
{"id": "296689", "url": "https://cs.wikipedia.org/wiki?curid=296689", "title": "Pukléřka islandská", "text": "Pukléřka islandská\n\nPukléřka islandská (\"Cetraria islandica\") je lišejník s dužnatou keříčkovitou stélkou. Mívá bledě kaštanovou barvu, někdy ale přechází přes šedivou až k bílé. Dorůstá výšky 7,5 - 10 cm. Větve bývají rýhované nebo stočené do trubiček, končí zploštělými laloky.\n\nPukléřka roste běžně v horských regionech severských zemí a mimo jiné je jedním z mála druhů, které se vyskytují na lávových svazích na Islandu. Nachází se také v horách v ČR . Využívá se v lidovém léčitelství.\n\n"}
{"id": "296692", "url": "https://cs.wikipedia.org/wiki?curid=296692", "title": "Ludvík Ráža", "text": "Ludvík Ráža\n\nLudvík Ráža (3. září 1929 v Mukačevě – 4. října 2000 v Praze) byl český filmový a televizní režisér a scenárista.\n\nJeho doménou byly zejména televizní pohádky, dále různé strašidelné příběhy, filmy s tajuplnou historickou tematikou, tajuplné a napínavé sci-fi a fantasy filmy. Mnohé z nich dodnes patří k české televizní i filmové klasice. Byl ženatý, s manželkou Janou (roz. Tymešovou) měl jednu dceru Evženii Rážovou, která je kostýmní výtvarnicí. Zemřel na rakovinu.\n\nAbsolvent pražského gymnázia. Po krátkém vychovatelském působení v Chebu studoval na Filmové fakultě Akademie múzických umění (FAMU).\n\nPro Československou televizi pracoval od roku 1958 do roku 1991. Po okupaci v roce 1968 se věnoval především tvorbě pro děti. Od roku 1964 až do revolučního roku 1989 působil jako vedoucí vysílání pro děti a mládež.\n\nLudvík Ráža se prosadil zejména jako televizní režisér. Točil převážně pohádky a historické náměty, nevyhnul se ani takřka hororovým námětům (\"Poslední propadne peklu\") a je podepsán pod řadou seriálů (např. \"My všichni školou povinní\").\n\n\n\n\n\n"}
{"id": "296695", "url": "https://cs.wikipedia.org/wiki?curid=296695", "title": "Šó", "text": "Šó\n\nŠó (: 升) je jednotka objemu v japonském měrném systému \"šakkanhó\". \n\n1 šó = / litr ≈ 1,8039 litr\n\n1 koku = 10 to = 100 šó = 1000 gó\n\nSake je tradičně plněno do lahví o objemu 1 šó.\n"}
{"id": "296696", "url": "https://cs.wikipedia.org/wiki?curid=296696", "title": "Islám v Černé Hoře", "text": "Islám v Černé Hoře\n\nIslám se v Černé Hoře rozšířil za osmanské vlády a dnes je druhou nejčastější konfesí v této nevelké balkánské zemi. V Černé Hoře žije kolem 120 000 muslimů, odhadem pětina místní populace. Islám zde vyznávají hlavně Albánci (vedle nich se vyskytují katoličtí Albánci), Bosňáci a Romové. Muslimští obyvatelé Černé Hory vyznávají převážně sunnitský islám hanífovského mazhabu.\n\nIslám se na území dnešní Černé Hory šířil od 15. století až do roku 1878, kdy země získala nezávislost na osmanské říši. V počátku budování černohorské státnosti bylo muslimské obyvatelstvo záměrně vyháněno (jen v letech 1878–1882 odhadem polovina muslimů z nově obsazených regionů), nicméně po první balkánské válce roku 1912 a územním rozšíření (jižní část Sandžaku a Metochie) jeho procento stouplo natolik, že státní úřady jejich setrvání již nebránily.\n\nRoku 2011 se k islámu přihlásilo 118 477 (v kategoriích islámská konfese 99 038 a muslimská konfese 19 439), což představovalo 19,1 % celkové populace 620 029 lidí. Muslimové měli absolutní většinu ve 3 z tehdejších 21 občin (okresů), konkrétně v Plavu, Rožaje a Ulcinji. Dle národnostního složení byla muslimská komunita členěna následovně:\n\nAlbánci v roce 2011 představovali 4,9 % obyvatel Černé Hory (z nich 73,2 % byli muslimové) a většinou žili na jihovýchodě země. Bosňáci s 8,7 % a etničtí Muslimové s 3,3 % naopak žili na severovýchodě republiky.\n\nMuslimové v Černé Hoře jsou sdruženi do náboženské obce, která se od roku 1994 nazývá Islámské společenství v Černé Hoře. V jejím čele od roku 2003 stojí stařešina, reis. Duchovní organizace datuje svůj vznik k roku 1878, kdy dinárské knížectví dosáhlo mezinárodního uznání a významně rozšířilo své území na úkor osmanské říše. V souladu se závěrečným protokolem Berlínského kongresu, v němž se Černá Hora zavázala respektovat náboženské a majetkové svobody muslimů, kníže Nikola požádal cařihradského şeyhülislama, nejvyššího duchovního v Turecku, aby jmenoval černohorského muftího.\n\n\nV současné době se na území Černé Hory nachází 124 mešit (2011). Roku 2008 byla v podgorické čtvrti Milješ otevřena islámská střední škola, medresa, který nese jméno osmanského sultána Mehmeda II. al-Fatiha. Škola byla stavěna celých osm let a finančně ji podpořila zejména Turecká agentura pro spolupráci rozvoj (TIKA). K chlapecké škole roku 2014 přibyla ženská medresa, jejíž výstavbu podpořila kuvajtská nadace \"al-Arhma al-Alamiya\".\n\nV Podgorici, konkrétně ve čtvrti Karabuško Polje, působí Islámské kulturní centrum. Formálně se jedná o nevládní organizaci, jejíž vznik se datuje do roku 1997. Obdobné zařízení bylo otevřeno roku 2014 v přímořském městě Bar.\n\nV minulosti byly islámské stavby v Černé Hoře opakovaně ničeny. V novější době se tak dělo převážně během válečných konfliktů, a to zejména mezi lety 1878 a 1882, za balkánských válek (1912–1913), za druhé světové války (1941–1945) a pak znovu v 90. letech 20. století. Vedle toho byly mezi světovými válkami a pak ve čtyřicátých a padesátých letech 20. století četné modlitebny strženy kvůli nevyhovujícímu technickému stavu. Podgorické mešity, tedy ty v její urbánní části, byly významně poškozeny během spojeneckého bombardování města roku 1944.\n"}
{"id": "296697", "url": "https://cs.wikipedia.org/wiki?curid=296697", "title": "Výška (letectví)", "text": "Výška (letectví)\n\nVýška je jeden z nejdůležitějších parametrů letu.\n\nVýšky většinou měříme barometrickým výškoměrem. V každé fázi letu je vhodné používat jiné výšky.\n\n\nPři vzletu, přiblížení na přistání a přistání a letech pod převodní výškou je pro pilota důležitá jeho vzdálenost od země. Proto si na výškoměru nastavuje tlak QNH, který mu předá stanoviště ŘLP. Pro činnost v okolí letiště (v CTR, TMA, ATZ) se používá \"letištní QNH\". Pro přelety mezi letišti se používá \"oblastní QNH\".\n\nPři letu ve velkých výškách již nehrozí nebezpečí srážky se zemí, ale je třeba udržovat vertikální rozestupy mezi letadly. Pokud si všechna letadla nastaví na výškoměru stejný tlak (v tomto případě standardní), a budou udržovat přidělené letové hladiny, budou mít sice během letu různou nadmořskou výšku, ale neustále bude zajištěn bezpečný výškový rozestup mezi nimi. \nStandardní tlak se nastavuje po vzletu při prostoupávání tzv. převodní nadmořské výšky, která je pevně daná. V ČR je 5000 ft AMSL. Zpět na QNH se výškoměr přestavuje při proklesávání tzv. převodní hladiny, což je nejnižší použitelná hladina, která je alespoň 1000 ft a méně než 2000 ft nad převodní nadmořskou výškou. Ta však není pevně stanovena, mění se podle aktuálního QNH.\nVrstva mezi převodní výškou a převodní hladinou se nazývá převodní vrstva. Používá se pouze pro přenastavení tlaku, ne pro cestovní let.\nPři letech v přízemních výškách se používají výšky nad zemí (AGL - above ground level). Tato výška se nedá měřit barometricky. Měří se radiovýškoměrem nebo pomocí laseru.\n\nVýška se dá měřit také pomocí GPS, tento způsob však není dostatečně přesný.\nJako jednotky výšky se v letectví používají stopy (ft), metry (m) a letové hladiny (FL).\n"}
{"id": "296699", "url": "https://cs.wikipedia.org/wiki?curid=296699", "title": "Google Finance", "text": "Google Finance\n\nGoogle Finance jsou webové stránky skupiny Google, které sledují základní rysy finančního trhu a zaznamenávají určité hodnoty pro mnoho společností včetně jejich finančních rozhodnutí a významnějších zpravodajských událostí. Služba byla spuštěna 21. března 2006.\n\nVylepšená verze byla spuštěna 12. prosince 2006, s novými rysy a novým designem domácí stránky, umožňující uživateli vidět měnové informace, sektorový výkon pro americký trh a seznam denních vrcholů s významnými a důležitými denními novinkami. Aktualizace také uváděla grafy obsahující až 40 let dat pro americké akcie, a bohatší volby portfolia.\n\nK 8. březnu 2008 se jedná stále o beta verzi. Ta je ale dosti propracovaná a nabízí nám spoustu užitečných informací. Veškerá data jsou zveřejňována přibližně s 20 minutovým zpožděním od New York Stock Exchange a od NASDAQ. Stránka je dělena do několika polí s informacemi.\n\n"}
{"id": "296700", "url": "https://cs.wikipedia.org/wiki?curid=296700", "title": "Ladislav Štaidl", "text": "Ladislav Štaidl\n\nLadislav Štaidl (* 10. března 1945 Stříbrná Skalice) je český hudebník, kytarista, pianista, dirigent, kapelník,skladatel, textař, hudební aranžér, zpěvák a podnikatel. Jeho starší, předčasně zesnulý bratr Jiří Štaidl byl také známý a úspěšný muzikant a textař.\n\nZačínal v roce 1962 se skupinou Crazy Boys, kterou zakládal společně s Miki Volkem, Ondřejem Suchým a M. Berkou. Na podzim roku 1963 se společně s bratrem Jiřím spolupodíleli na činnosti klubu a kapele Olympic ve Spálené ulici, měli za sebou práci v Karlínském kulturním kabaretu (přezdívaný Karkulka) vedeném Jiřím Brabcem.. V tomto roce začal pracovat i pro divadlo Semafor, kde se seznámil s Karlem Gottem. Společně s ním a s bratrem Jiřím pak v roce 1965 založili Divadlo Apollo, v roce 1967 odjeli společně na půl roku do Las Vegas ve státě Nevada v USA..\n\nByl dlouholetým vedoucím Orchestru Ladislava Štaidla, kapely, která doprovázela zpěváka Karla Gotta, také bývalým přítelem zpěvačky Ivety Bartošové, se kterou má syna Artura (* 11. října 1996).\n\nLadislav Štaidl napsal hudbu k cca 80 televizním a celovečerním filmům, které režírovali Zbyněk Brynych, Jaromil Jireš, Juraj Jakubisko, Jaroslav Dudek, Hynek Bočan, Jiří Adamec, Ladislav Rychman, Karel Steklý, Evžen Sokolovský, Ján Roháč, Radúz Činčera, Tomáš Vondrovic a Jan Fuchs. Je autorem cca 200 písní a textů, nejčastěji psaných pro Karla Gotta, Dalibora Jandu, Darinu Rolincovou a Ivetu Bartošovou. V roce 1992 ukončil činnost v umělecké branži, o čemž spisovatelka Zdena Frýbová napsala toto: \"Jeho stručné a neemotivní vysvětlení, že ho unavily kampaně proti jeho sobě, a proto si šel pročistit hlavu do jiné branže, neberu. Pobavilo mě však zklamání jeho nepřátel, když zjistili, že mu ve skutečnosti pomohli k nesrovnatelně vyšším a pohodlnějším příjmům, protože ten zatracenej Štaidl je dobrý a úspěšný ve všem na co sáhne, ať už je to muzika, podnikání anebo psaní knih.\"\n\nDne 28. října 2015 ho prezident Miloš Zeman vyznamenal medailí Za zásluhy.\n\n\nKromě alb, která obsahují hudbu nebo texty Ladislava Štaidla byla vydána i alba:\n\n\n\n"}
{"id": "296704", "url": "https://cs.wikipedia.org/wiki?curid=296704", "title": "Klub Julese Vernea", "text": "Klub Julese Vernea\n\nKlub Julese Vernea vznikl v roce 1969. Sdružuje zájemce nejenom o dílo Julese Vernea, ale také o sci-fi literaturu všeobecně.\n\nVznikl roku 1969 a působil v tehdejším socialistickém Československu v rámci Svazu klubů mládeže, vedoucím klubu byl Egon Čierny. Klub bykl roku 1970 zrušen, ale pokračoval v neoficiální činnosti. Znovu byl obnoven bývalými členy v roce 1984 již oficiálně a jeho předsedou byl až do své smrti roku 2003 Miroslav Martan. Nyní je předsedou klubu Jan Kantůrek, jednatelem Egon Čierny. \nČlenové klubu se schází na klubových schůzkách zpravidla 2× měsíčně. Klub je zapojen do akcí Československého fandomu (jehož je členem), pořádání besed, conů (setkání příznivců SF). Z původně jen vydávaných fanzinů (samizdatové časopisy) zahájil v roce 1990 vydávání různých sešitových publikací pod názvem Poutník i knih. V roce 1994 založili někteří jeho členové knižní vydavatelství United Fans a.s sice s bohatou produkcí, ale nevalnými hospodářskými výsledky. Od roku 1999 klub začal vydávat knihy znovu samostatně.\n\n\"Klub Julese Vernea\" vyhlašuje počínaje rokem 1987 každoročně soutěž O nejlepší fantasy, vítěz získává na Parconu meč a titul \"rytíř Řádu fantasy\".\n\nDíky \"Klubu Julese Vernea\" se na českém trhu objevili například spisovatelé Jiří Kulhánek, Leonard Medek a Miroslav Žamboch.\n\nPůvodně klubové tiskoviny, které se postupem času přerodily v knižní edici. Řada získala svůj název podle lodě \"patnáctiletého kapitána\" Dicka Sanda. Jako první v češtině vydávala překlady děl I. Asimova, R.E. Howarda, L. Nivena.\n\n"}
{"id": "296707", "url": "https://cs.wikipedia.org/wiki?curid=296707", "title": "United Fans", "text": "United Fans\n\nUnited Fans, a.s. bylo české nakladatelství, které vzniklo v roce 1994 jako akciová společnost (tehdy pod názvem United Fan's, a.s.), kterou založili členové Klubu Julese Vernea. Bylo úzce spjato zejména s osobností Egona Čierneho. Orientovalo se výhradně na fantasy a sci-fi literaturu. Od roku 1999 působilo opět v ediční činnosti pod původním logem Klubu Julese Vernea.\n\nSpolečnost byla od roku 2007 v likvidaci, 13. srpna 2010 firma zanikla výmazem z obchodního rejstříku.\n\nEdice:\n\n\n"}
{"id": "296708", "url": "https://cs.wikipedia.org/wiki?curid=296708", "title": "Cantal", "text": "Cantal\n\nCantal je francouzský departement ležící v regionu Auvergne Rhône-Alpes.\n\nCantal je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "296709", "url": "https://cs.wikipedia.org/wiki?curid=296709", "title": "Odpuštění", "text": "Odpuštění\n\nOdpuštění znamená vědomé, dobrovolné a jednostranné zrušení závazku či povinnosti. Ten, kdo odpouští, zbavuje toho, kdo je mu dlužen nebo kdo mu ublížil, závazků, které tím vznikly. V terminologii soukromého práva tedy oprávněná osoba zbavuje povinnou osobu její povinnosti. U drobných přehmatů a dluhů se mluví spíše o prominutí, hranice ovšem není ostrá. Odpuštění se může také vztahovat na sebe sama ve smyslu \"opuštění\" předešlého přesvědčení, které bylo později poznáno za chybné.\n\nPovahu odpuštění osvětlují z různých stránek slova. České od-pustit – podobně jako pro-pustit – je odvozeno od slovesa pustit, pouštět a navozuje tedy představu pouta nebo vazby, již oprávněná osoba „pouští z ruky“ a uvolňuje tak osobu povinnou. Řecké \"af-iémi\" i latinské \"re-mittere\" říká doslova od-pustit, zbavit se něčeho. Podobnou souvislost vyjadřuje latinské \"ab-solvere\" a řecké \"apo-lyó\": rozvázat nebo odvázat. Slabší význam vyjadřuje latinské \"indulgere\", povolit, vyhovět. Německé \"ver-geben\" souvisí s \"geben\", dávat, a vyjadřuje tedy, že se oprávněná osoba vzdává svého oprávnění. Podobně anglické \"to for-give\" a francouzské \"par-donner\", jež se také odvozují od významu dávat.\n\nOdpuštění dluhu je vnější akt podobný daru, takže na něm lze sledovat jeho předpoklady, okolnosti, případně podmínky lépe než na ryze vnitřním odpuštění viny, kde je situace méně zřetelná.\n\nOdpuštění dluhu je možné jen tam,\n\nNaopak není možné, pokud by se závazky z minulosti automaticky rušily, pokud by závazek vznikl nevědomky a tedy za něj nikdo nenesl odpovědnost. Neexistující dluh nelze ovšem odpustit a pokud by dlužník dluh popíral, těžko hovořit o odpuštění. Konečně může dluh odpustit pouze věřitel sám nebo jeho dědicové, a to právě v tom rozsahu, v jakém jsou věřiteli. Je-li věřitelů víc, museli by se dohodnout, anebo může každý odpustit jen svůj podíl na dluhu.\n\nDlouhodobé a fakticky nesplatitelné dluhy mohou silně komplikovat občanský i hospodářský život. Při špatné úrodě si zemědělci museli osivo na příští rok vypůjčit, takže si budoucí situaci ztížili a velmi často se jejich dluhy hromadily. Ve starých kulturách bylo proto časté, že například panovník při nástupu na trůn tyto dluhy zrušil. Tento akt, běžný ještě ve středověku, patrně nesplňuje třetí z výše uvedených podmínek, a neměl by se tedy přesně nazývat odpuštění, nýbrž spíše oddlužení nebo amnestie (z řeckého \"a-mnéstia\", zapomenutí).\n\nPodmínky a okolnosti odpuštění viny jsou patrně formálně podobné jako u dluhu, komplikují se však mnohoznačností pojmu vina. Karl Jaspers rozlišil čtyři roviny viny:\n\nKriminální i morální vinu může poškozený odpustit pachateli, pokud ji pachatel uzná. Proto se jako podmínka odpuštění obvykle uvádí přiznání, případně i lítost a odhodlání již neškodit. U vážnějších provinění se obvykle očekává i snaha odčinit napravitelné důsledky provinění (satisfakce) a v tradičních společnostech se odpuštění potvrzuje veřejným obřadem, v křesťanských církvích společnou nebo soukromou svátostí smíření.\n\nOdpuštění je jediný způsob, který může důsledky provinění definitivně a beze zbytku odstranit ve smíření, obnovení vnitřního míru mezi pachatelem a obětí, proto je odpuštění pro život ve společnosti tak důležité. V moderních společnostech, kde se nepopravuje, je totiž zřejmé, že oba musí dál žít vedle sebe.\n\nNa druhou stranu nemůže odpuštění nikdy být automatické a ani příliš snadné, protože by to znamenalo bagatelizování viny. Odpustit tedy neznamená zapomenout, neboť zapomenuté se může kdykoli připomenout a oživit, nýbrž zrušit osten nároku a výčitky, který ve vzpomínce byl. Charles Griswold pokládá odpuštění za způsob, jímž se obnovují vztahy, a děje se podle něho obvykle tím, že si pachatel a poškozený vymění svá vyprávění i stanoviska v dialogu. Pokud se to nestalo a na minulé křivdy se jen zapomnělo, může je nová situace nebo i propaganda znovu aktualizovat, jak se stalo například po rozpadu Jugoslávie mezi Srby a Chorvaty s tragickými důsledky.\n\nPodobně jako u odpuštění dluhu je i odpuštění viny, smíření mezi lidmi, společensky velice žádoucí. Trvající zášť otravuje společenské prostředí i lidské vztahy a hrozí, že vypukne pomsta. Proto i pokud se nedá dosáhnout skutečného odpuštění, znají i moderní státy institut amnestie, kterým se promíjejí tresty odsouzeným, a institut promlčení, který omezuje možnost podání žaloby na jistou dobu po spáchání činu. V obou případech je ovšem nepromíjejí poškození, nýbrž stát, takže nejde o odpuštění, nýbrž spíše zahlazení trestu.\n\nOdpuštění je sice žádoucí a nezbytné, zřetelně však přesahuje představu spravedlnosti a vybočuje tak z oblasti práva do oblasti mravní a náboženské. Monoteistická individualizovaná náboženství, která počítají s osobní odpovědností a vinou, vesměs odpuštění podporují a vysoce cení. V buddhismu převládá názor, že člověk, který neodpouští, se sám poškozuje a soustřeďuje na výčitky případně myšlenky na pomstu. Na tuto myšlenku navázal Friedrich Nietzsche, který o odpuštění výslovně nemluví, zato pokládá \"duch pomsty\" za to nejhorší, čím člověk i společnosti trpí.\n\nV hebrejské Bibli se odpuštění představuje na strašném zločinu krále Davida, který svedl ženu svého bojovníka a když se jeho čin nedá utajit, nechá ho úkladně zabít. Přesto – s pomocí proroka Nátana – dosáhne odpuštění, k němuž ovšem patří i to, že jeho zločiny jsou veřejně známé.\n\nVelký důraz klade na obrácení, lítost a odpuštění křesťanství. Ježíš v evangeliu o odpuštění mnohokrát mluví a chápe je jako nutnou podmínku, aby člověk před Bohem obstál. Dluhy a závazky mezi lidmi jsou totiž zanedbatelné proti dluhu, jejž má každý člověk vůči Bohu. To je smysl podobenství o odpuštěném dluhu (Mt 18,23-35). Tento základní dluh nemůže nikdy splatit, může jej však uznat a získat Boží odpuštění (milost), pokud sám odpouští svým dlužníkům. Tato okolnost je tak důležitá, že se výslovně připomíná v základní křesťanské modlitbě Otče náš. Ježíš několikrát dokonce říká, že člověk, který se provinil, nahlédne a lituje své viny je na tom v Božích očích lépe než člověk, který nic špatného nespáchal. Tento velmi paradoxní stav věcí vysvětluje slavné podobenství o ztraceném synu (Lk 15,11-32).\n\n\n"}
{"id": "296711", "url": "https://cs.wikipedia.org/wiki?curid=296711", "title": "Josef Mach", "text": "Josef Mach\n\nJosef Mach (25. února 1909 v Prostějově – 7. července 1987 v Praze) byl český filmový herec, scenárista a režisér.\n\nMezi jeho vůbec nejznámější díla patří filmy \"Hrátky s čertem\", \"Florenc 13.30\" nebo jeden z prvních televizních seriálů, druhdy velmi populární průkopnický televizní opus \"Tři chlapi v chalupě\". Dva dobrodružné filmy také natočil v bývalé NDR ve studiu DEFA.\n\n\n"}
{"id": "296714", "url": "https://cs.wikipedia.org/wiki?curid=296714", "title": "1. česká hokejová liga 2001/2002", "text": "1. česká hokejová liga 2001/2002\n\n1. česká hokejová liga 2001/2002 byla 9. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Osm nejlepších týmů postoupilo do play-off, které se hrálo na 3 vítězné zápasy (čtvrtfinále na 4 vítězné). Vítěz finále play off postoupil do baráže o extraligu s nejhorším extraligovým celkem.\n\nTýmy, které skončily na 11. až 14. místě, hrály dvoukolově o udržení. Do skupiny o udržení se započítávaly všechny výsledky ze základní části. Nejhorší dva celky této skupiny musely svoji prvoligovou příslušnost hájit v pětičlenné baráži o první ligu, do které postoupily nejlepší tři týmy play off 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nLiberec postoupil do baráže o extraligu, ve které narazil na tým HC Vagnerplast Kladno. V baráži zvítězil 4:1 na zápasy, a tak postoupil do dalšího ročníku extraligy, zatímco Kladno sestoupilo.\n\n\nVzhledem k tomu, že již bylo o postupujících rozhodnuto, tak se zbývající utkání mezi Orlovou a Kometou Brno nehrálo.\n\nTým IHC Písek se udržel. HC Kometa Brno sestoupila do dalšího ročníku 2. ligy. Do 1. ligy postoupil HC Mladá Boleslav.\n"}
{"id": "296715", "url": "https://cs.wikipedia.org/wiki?curid=296715", "title": "Ludvík III. Francouzský", "text": "Ludvík III. Francouzský\n\nLudvík III. Francouzský (mezi 863 a 865 – 5. srpna 882 Saint-Denis) z dynastie Karlovců byl král Západofranské říše (společně se svým bratrem Karlomanem) mezi lety 879 a 882. Ludvík byl synem západofranského krále Ludvíka II. a jeho první manželky Ansgardy.\n\nČást šlechty jej, po smrti Ludvíkova otce, prosazovala jako jediného krále. Nakonec ale byli zvoleni oba bratři (Ludvík III. a Karloman II.), kteří si vládu nad říší rozdělili. Ačkoliv existovaly pochybnosti o jejich legitimnosti (manželství jejich matky s Ludvíkem II. bylo anulováno), bratři získali všeobecné uznání a v březnu 880 si v Amiens rozdělili otcovu říši. Ludvík III. tak obdržel severní část státu, Neustrii.\n\nBoso z Provence, bratr Richildy, manželky císaře Karla II. Holého, odvolal svou věrnost oběma bratrům a byl zvolen králem Provence. Ludvík III. s Karlomanem II. proti němu vytáhli v létě 880 a obsadili Mâcon a severní část Bosova území. Své síly spojili s vojsky Karla III. Tlustého a od srpna do listopadu neúspěšně obléhali Vienne.\n\nLudvík III. dokázal během své vlády zvítězit v bitvě u Saucourt-en-Vimeu s Vikingy v roce 881. Boj byl oslaven v básni Ludwigslied ve staré horní němčině.\n\nKrál Ludvík III. zemřel bezdětný roku 882 po pádu z koně. Po jeho smrti se králem celé Západofranské říše stal Ludvíkův bratr Karloman.\n"}
{"id": "296716", "url": "https://cs.wikipedia.org/wiki?curid=296716", "title": "Exulant", "text": "Exulant\n\nExulant (z latiny) je osoba, která nedobrovolně opustila svou vlast, pobývá v exilu a má v úmyslu se do své země vrátit, až důvody většinou politického nebo náboženského pronásledování pominou.\n\nExulant (vyhnanec) zpravidla svůj odchod plánuje a má alespoň částečně zajištěné místo přijetí. Naproti tomu uprchlík opouští zemi ve strachu a často končí jako žadatel o azyl v uprchlickém táboře. Slovo emigrant je neutrální a zpravidla označuje osobu odešlou do zahraničí trvale a dobrovolně, například z ekonomických důvodů.\n\n\"Nicméně však přece ti, jimž nebeské věci nad zemské milejší byly... zanechavše dědičných svých sídel a všechněch nemovitin... šli z země do okolních krajin Foitlandu, Míšně, Lužic, Slezska, Polska i do Uher se rozptýlivše. Někteří až do Prus, do Rus, do Sedmihradské země, do Denemarku i do Nidrlandu, aby vyhnanství své snášeti mohli, se odebrali... Nepřátelé mezi tím těch, kteří z vlasti ustoupili, nechtěli je nazývati exulanty, ale emigranty (t. j. ne vyhnance, ale vystěhovalce), jako by ne od císaře vyhnáni, ale vzpourou sami z vlasti vyšli...\" \n\n"}
{"id": "296717", "url": "https://cs.wikipedia.org/wiki?curid=296717", "title": "Charente", "text": "Charente\n\n\nCharente je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "296724", "url": "https://cs.wikipedia.org/wiki?curid=296724", "title": "Dělostřelecká otočná věž", "text": "Dělostřelecká otočná věž\n\nDělostřelecká otočná věž je železobetonový objekt budovaný v rámci opevnění. Šlo o výsuvnou a zásuvnou věž, která se mohla otáčet kolem své osy a soustředit svoji palebnou sílu všemi směry.\n\nV rámci československého opevnění byla považována za nejdůležitější součást dělostřelecké tvrze. Byla postavena nebo plánována na všech tvrzích, na Stachelbergu dokonce ve dvou exemplářích a na Adamu. Jejím hlavním úkolem bylo vedení dalekých paleb všemi směry, mj. doplňovat palbu dělostřeleckých srubů či provádět ochrannou palbu pro linii pěchotních srubů. S umístěním dělových věží projektanti počítali nedaleko vrcholů, ale zpravidla ne přímo na nich. Důvodem bylo neomezování palebného vějíře věže a zároveň znesnadnění zaměření nepřátelským dělostřelectvem.\n\nVěž se skládala ze dvou částí: Ze železobetonového objektu a vlastní pancéřové věže, která byla zapuštěna v šachtě uvnitř objektu. Pancéřovou část tvořila pohyblivá a pevná část. Pevná část byla vyrobena z oceli o tloušťce 175-450 mm, pohyblivá část byla tvořena střeleckou místností, protizávažím a dvěma výtahy. Kompletní pancéřová část vážila 440 tun - 120 tun pohyblivá část, 180 tun pancířová část a 120 tun protizávaží.\n\nNa střeše objektu byly umístěn jeden, dva nebo žádný pancéřový zvon určený pro pozorování a obranu bezprostředního okolí pro obranu nejbližšího okolí objektu.\n\nPohyb věže byl prováděn pomocí elektromotorů. V případě potřeby bylo možné věž ovládat a pohánět i manuálně.\n\nPlánovanou výzbrojí věže bylo dvojče 10cm houfnice vz. 38. Na podzim roku 1938 byly v plzeňské Škodovce rozpracovány dva prototypy, které byly dokončeny až během druhé světové války. Po jejím skončení se na československém území nacházel pouze jeden exemplář. Ten byl uložen v ženijním skladu v Pardubicích a poté, co úvahy o výstavbě dělostřelecké tvrze ve Slavkovském lese nebyly zrealizovány, byl r. 1963 sešrotován.\nDruhý prototyp byl už za války převezen ke zkouškám do říše a okolo r. 1945 se údajně nacházel na území sovětské okupační zóny.\n\n"}
{"id": "296725", "url": "https://cs.wikipedia.org/wiki?curid=296725", "title": "Seznam měst v Tanzanii", "text": "Seznam měst v Tanzanii\n\nToto je seznam měst v Tanzanii.\n\nV následující tabulce jsou uvedena města nad 40 000 obyvatel, výsledky sčítání obyvatelstva z 26. srpna 1978, 28. srpna 1988 a 1. srpna 2002, odhady počtu obyvatel k 1. lednu 2007 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "296730", "url": "https://cs.wikipedia.org/wiki?curid=296730", "title": "Bombový útok v Oklahoma City", "text": "Bombový útok v Oklahoma City\n\nBombový útok v Oklahoma City byl teroristický útok, který se odehrál ve městě Oklahoma City v americkém státě Oklahoma dne 19. dubna 1995 přibližně v 9:03 ráno tamního času. Cílem útoku byla federální budova Alfreda P. Murraha v centru města. Tento útok si vyžádal 168 mrtvých a 853 zraněných a do 11. září 2001 to byl nejkrvavější teroristický útok na americké půdě.\n\nPodle oficiální verze útok spáchal 26letý Timothy James McVeigh, který ráno 19. dubna zaparkoval u severní stěny federální budovy pronajaté nákladní vozidlo firmy Ryder s asi 2300 kg směsi tvořené NHNO, nitrometanu a dieselového paliva (výbušná směs tvořila přibližně ekvivalent 1814 kg TNT), odešel od vozidla a nálož dálkově odpálil.\n\nMcVeigh byl shodou okolností zadržen asi 2 hodiny po výbuchu dálniční policií státu Oklahoma za jízdu bez státní poznávací značky a nezákonné vlastnění zbraně. Během několika dní ve vazbě se k útokům přiznal a udal jména svých dvou kompliců, Terryho Nicholse a Michaela Fortiera. McVeigh byl shledán vinným a odsouzen k trestu smrti. McVeigh pozval kalifornského dirigenta Davida Woodarda, aby v předvečer jeho popravy v Terre Haute v Indianě provedl mši prequiem; přestože mu Woodard vytýkal jeho trestný čin, souhlasil. Byl popraven injekcí s jedem 11. června 2001. Terry Nichols a Michael Fortier byli odsouzeni na doživotí. Nichols si jej odpykává dodnes, zatímco Fortier byl v lednu 2006 propuštěn za dobré chování a byla mu dána nová identita.\n\n\nNálož rozervala všech 8 pater budovy v asi třetině jejího objemu. V místě před budovou, kde explodovala, vytvořila kráter 9 × 2,4 m. Z nosných pilířů A1-A9, B1-B9 budovy zkolabovaly zcela A3-A8 a B3, ostatní byly vážně narušeny. Současně exploze zničila 86 automobilů v okolí a na přilehlém parkovišti. 160 lidí zemřelo uvnitř budovy, 8 dalších v blízkém okolí.\n\n\"University of Oklahoma\" a \"US Geological Survey\" (zařízení s možností měření otřesů půdy 6,9 resp. 25,95 km od místa výbuchu) později dodaly seizmologické záznamy. Na nich lze určit 2 rozpoznatelné otřesy, za nimiž následovala vlna otřesů (pravděpodobně vyvolaná již řítícími se fragmenty budovy).\n\nBudova Alfreda P. Murraha byla později stržena. Na místě budovy je v současnosti pomník obětem útoku \"Field of Empty Chairs\".\n\nBěhem minut po útoku na místo přijíždí kromě policistů a hasičů také hned několik pracovníků různých speciálních skupin, kteří koordinují záchranu a ošetření raněných, vyprošťování mrtvých. Pomáhají i místní a lidé z okolí, kteří nebyli zraněni. Současně se rozbíhá policejní vyšetřování. Již pár minut po výbuchu byl na místě i speciální tým ATF, který zkoumal, zdali nejsou přítomny další nálože a z toho důvodu nepustil záchranáře do oblasti zbořené budovy. V 9:45 byl vyhlášen stav pohotovosti. Později téhož dne několik televizních stanic, přenášející živé vysílání z oblasti, dostávají potvrzeno, že tým ATF v troskách budovy zajistil dvě další nevybuchlé nálože, které byly větší než první, která způsobila stávající škody.\n\nPřibližně v 10:00 byl informován prezident Clinton, který o několik hodin později pronesl projev národu a o čtyři dny později další projev přímo v Oklahoma City. Podpora prezidentovi v dnech následující oklahomskou tragédii zaznamenala impulsivní vzestup. O několik týdnů později získal Clinton podporu pro jeho \"Retirement Savings and Security Act\", který zostřil bezpečnostní opatření.\n\nOběti a pozůstalí útoků dostali z různých nadací a sbírek celkem asi 15,3 milionů dolarů. Několikrát vyšší částka putovala do rozpočtu vládních bezpečnostních a zpravodajských agentur (např. -v milionech dolarů- 27,94 pro FBI, 3,27 pro FEMA, 6,24 pro bezpečnost u soudů, 23,52 na obecné služby a administrativu).\n\nTragédii mělo zaznamenat minimálně 12 kamer (z přilehlých soukromých i státem vlastněných bezpečnostních okruhů). Tyto záznamy byly brzy zkonfiskovány agenty federálního úřadu v rámci bezpečnosti a s ohledem na probíhající vyšetřování. Zajímavostí je, že záznamy nebyly použity u soudu jako důkazní materiál při usvědčení Timothyho McVeighe z aktu terorismu.\n\nÚtok v Oklahoma City vedl ke změnám konstrukce vládních budov v USA. Významnou renovací prošla například budova Pentagonu, díky níž se zmenšily škody během útoku 11. září 2001.\n\n"}
{"id": "296736", "url": "https://cs.wikipedia.org/wiki?curid=296736", "title": "Richard Branson", "text": "Richard Branson\n\nSir Richard Branson (18. července 1950, Londýn, Anglie) je britský podnikatel a miliardář, známý jako majitel značky Virgin, která zahrnuje více než 400 společností.\n\nTrpí dyslexií, což mu znesnadňovalo vzdělávání. Pokusy uchytit se na nějaké škole definitivně vzdal v šestnácti letech. Vzápětí začal vydávat časopis pro mládež \"Student\". V roce 1970 otevřel zásilkovou službu s hudebními deskami, o rok později první kamenný obchod. Roku 1972 založil nahrávací firmu Virgin Records, jejímž prvním interpretem se stal mladý multiinstrumentalista Mike Oldfield. Známá je také Bransonova letecká společnost Virgin Atlantic Airways. Branson se věnuje vesmírné turistice – jeho firma Virgin Galactic plánuje komerční lety do vesmíru.\n\nK roku 2015 byla hodnota majetku Richarda Bransona podle časopisu \"Forbes\" 5,2 miliardy amerických dolarů.\n"}
{"id": "296738", "url": "https://cs.wikipedia.org/wiki?curid=296738", "title": "John McCrae", "text": "John McCrae\n\nJohn McCrae (30. listopadu 1872 Guelph, Ontario – 28. ledna 1918 Boulogne-sur-Mer, Francie) byl kanadský chirurg z Ontaria, sloužící v průběhu 1. světové války na západní frontě ve Flandrech v dnešní Belgii. Zde byl chirurgem kanadské armády v rámci armád Britského společenství národů. Byl otřesen a citově zasažen utrpením, které musel denně vídat, a proto v roce 1915 napsal svoji slavnou báseň – \"In Flanders fields\" (V polích flanderských), v níž vyjadřuje žal nad zabitými spolubojovníky. Tuto báseň psal pouze pro sebe a zahodil ji. Kolemjdoucí důstojník ji však zvedl a odeslal do Anglie, kde byla vydána 8. prosince 1915 v časopise Punch.\n\nJeho báseň se stala jedním ze symbolů celé války a dodnes je připomínána tradicí vlčího máku na paměť padlých a válečných veteránů. Hlavně v Anglii a Francii je každoročně 11. listopadu na Den válečných veteránů zastaven téměř veškerý život a tento den je vzpomínkou na padlé nejen z první světové války, ale také ze všech dalších konfliktů. Samotný John McCrae zemřel na zápal plic 28. ledna 1918.\n\nJeho báseň zní v anglickém originále takto:\n\nA takto je orientační český překlad:\n\n"}
{"id": "296740", "url": "https://cs.wikipedia.org/wiki?curid=296740", "title": "Bebe", "text": "Bebe\n\nBebe, pravým jménem Nieves Rebolledo Vila (narozena 9. května 1978 ve Valencia de Alcantara) je španělská zpěvačka a herečka. Za své album \"Pafuera Telarañas\" obdržela v roce 2005 cenu \"Latin Grammy Awards\" v kategorii „nováček roku“. Celkem byla nominována na pět cen. V lednu 2006 Bebe oznámila dočasné přerušení své pěvecké kariéry. Další album vydala v roce 2009.\n\n\n\n"}
{"id": "296742", "url": "https://cs.wikipedia.org/wiki?curid=296742", "title": "Nõmme (Laimjala)", "text": "Nõmme (Laimjala)\n\nNõmme je vesnice v estonském kraji Saaremaa, samosprávně patřící do obce Laimjala.\n"}
{"id": "296750", "url": "https://cs.wikipedia.org/wiki?curid=296750", "title": "Ommadawn", "text": "Ommadawn\n\nOmmadawn je třetí studiové album britského multiinstrumentalisty Mika Oldfielda.\n\n\"Ommadawn\" navazuje na předchozí Oldfieldova alba počtem a délkou skladeb. Opět se na albu nachází pouze dvě dlouhé, instrumentální (až na konec druhé části) kompozice. Styl hudby je ale od dřívějších desek odlišný. Oldfield na \"Ommadawn\" použil rozličné nástroje z celého světa, čímž vytvořil první komerčně úspěšné evropské album stylu world music. \"Ommadawn\" obsahuje hudbu ovlivněnou jak starými Kelty tak i např. africkými hudebníky.\n\nNa některých vydáních LP i CD je závěr druhé části, písnička „On Horseback“, oddělen do samostatné stopy.\n\nAlbum bylo ve Velké Británii úspěšné, v listopadu 1975 dosáhlo 4. místa v žebříčku prodejnosti hudebních alb.\n\nV roce 2017 vydal Oldfield album \"Return to Ommadawn\".\n\n\n\nČeský písničkář Karel Plíhal vydal na albu \"Takhle nějak to bylo...\" pod názvem „Pohádka“ coververzi písně „On Horseback“.\n\n\n"}
{"id": "296752", "url": "https://cs.wikipedia.org/wiki?curid=296752", "title": "Johnny Herbert", "text": "Johnny Herbert\n\nJohn Paul Herbert (* 25. června 1964 – Londýn) je bývalý britský automobilový závodník. Známý je především pro své dlouholeté působení ve Formuli 1 a v poslední době také ve sportovních prototypech. Dosáhl mnoha úspěchů v nižších závodnických kategoriích, ale nikdy se mu nepodařilo obdobně prorazit i na nejvyšší úrovni.\n\nV polovině osmdesátých let byl Johnny Herbert považován za nastupující hvězdu motorismu, často byl přirovnáván např. ke skotskému jezdci Jimu Clarkovi. Herbert roku 1985 vyhrál závod Formule Ford v Brands Hatch, čímž upoutal pozornost Eddieho Jordana, se kterým nakonec roku 1987 vyhrál titul britské formule 3. V roce 1988 ho však postihla vážná nehoda během závodu Formule 3000 v Brands Hatch, ve které si po strašidelném nárazu do bariéry těžce zlomil obě nohy. K závodům se vrátil až na počátku roku 1989, ačkoli se sotva postavil na nohy a rovnou ve svém prvním závodě F1 v Brazílii se mu podařilo bodovat. Ve stáji Benetton ho tehdy vedl jeho dlouholetý přítel Peter Collins.\n\nHerbert své výkony však nedokázal udržet a nový management Benettonu ho nakonec po nepovedené kvalifikaci na velkou cenu Kanady z týmu vyloučil. Na čas se tedy vrátil k Formuli 3000, ale netrvalo dlouho a ozval se mu další tým F1, tentokrát Tyrrell. V letech 1990-2000 tak byl Herbert stálicí v seriálu F1. Přestoupil k upadající stáji Lotus, vedené Peterem Collinsem, kterou po třech letech totální frustrace opustil a přes Ligier se dostal opět do týmu Benetton, kde byl roku 1995 jmenován stájovou dvojkou za Michaelem Schumacherem. Tuto sezónu se mu podařilo dosáhnout slavného vítězství v britské velké ceně, poté co Schumacher společně s Damonem Hillem havaroval. Dalšího vítězství dosáhl v italské Monze a nakonec obsadil čtvrté místo v celkové klasifikaci šampionátu.\n\nI přesto byl však ze stáje vyřazen a v letech 1996-1998 tak jezdil za švýcarský tým Sauber, za který pouze dvakrát dosáhl pódiového umístění. Po přesunu do týmu Stewart roku 1999 dosáhl svého třetího a posledního vítězství během slavné mokro-suché velké ceny Evropy. Po sezoně byl Stewart koupen Fordem a přejmenoval se na Jaguar. Herbert zde zažil další nepovedenou sezonu bez jediného bodu a po těžké havárii během velké ceny Malajsie ukončil svou kariéru ve Formuli 1.\nPo opuštění seriálu F1 se Herbert soustředil na sportovní automobily, zejména pak na zopakování svého vítězství ve 24 hodin Le Mans z roku 1991. V dalších dvou letech se zúčastnil American Le Mans Series (ALMS), ve kterých se mu povedlo vyhrát několik závodů a v roce 2003 dokonce dlouho bojovat o titul.\n\nV roce 2005 se Herbert stal sportovním manažerem v týmu Jordan, posléze přejmenovaném na Midland F1 pro sezonu 2006. V září téhož roku byla společnost koupena Spyker Cars a přejmenovala ji na Spyker F1. Dalším rozhodnutím nového majitele bylo neprodloužení Herbertovy smlouvy.\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n"}
{"id": "296754", "url": "https://cs.wikipedia.org/wiki?curid=296754", "title": "Ludvík III.", "text": "Ludvík III.\n\nLudvík III. bylo jméno těchto panovníků:\n\n"}
{"id": "296758", "url": "https://cs.wikipedia.org/wiki?curid=296758", "title": "Oravice", "text": "Oravice\n\nOravice ( ) je město v Rumunsku, nacházející se v župě Karaš-Severin, v rumunské části Banátu (dříve součást Sedmihradska), jižně od města Rešice. Město má okolo 15 000 obyvatel. Je zde plně funkční zmenšená verze vídeňského divadla Burgtheater. V roce 1849 zde bylo postaveno první nádraží Rumunska a v srpnu roku 1854 tu byla dostavěna první železniční trať Rumunska, z Oravice do Baziaș, která měřila 62,5km. Po územním vyrovnání mezi Srbskem a Rumunskem však byla zrušena.\n\nDříve, když ještě byla Oravice součástí Jižního Uherska, zde žili ve velkém Rumuni, Němci a Maďaři, dnes už povětšinou pouze Rumuni.\n\nZnámé jsou také její německý () a maďarský () název.\n\nSoučasný český název Oravice byl vytvořen banátskými Čechy počeštěním rumunského názvu .\n\nJméno města je slovanského původu a původně znělo (Orahovica, česky Ořechovice), poté se jméno zkomolilo na současné (Oravica). Dále vznikly další, většinou už zastaralé formy v jiných jazycích, jako Německá Oravice (německy , maďarsky ) a Horská (Báňská) Oravice (německy , rumunsky , maďarsky ).\n\n"}
{"id": "296759", "url": "https://cs.wikipedia.org/wiki?curid=296759", "title": "Bazilika Aemilia", "text": "Bazilika Aemilia\n\nBazilika Aemilia (italsky: \"Basilica Emilia\") byla stavba v severní části římského Fora Romana. Nacházela se mezi budovou římského senátu Curia Hostilia a chrámem Antonina a Faustiny. Severní zeď baziliky sousedila s fórem Nervy a naproti jižní zdi, směrem do Fora Romana, byl vystavěn Caesarův chrám.\n\nBazilika byla postavena na místě, kde se již od 5. století př. n. l. scházeli obchodníci a římští bankéři. V roce 179 př. n. l. vydal censor a konzul Marcus Fulvius Nobilior pokyn k vybudování nové baziliky, která se měla stát centrem římského obchodu. Konzul Fulvius Nobilior pojmenoval nově vzniklou budovu po svém rodu \"Basilica Fulvia\". Po jeho smrti dokončil stavbu Nobiliorův kolega konzul Marcus Aemilius Lepidus, první známý příslušník významné rodiny Lepidus ze starého římského rodu Aemilius. Během dalších generací této rodiny byla bazilika několikrát přestavěna, a proto získala budova nové jméno \"Basilica Fulvia - Aemilia\". V roce 78 př. n. l. vyzdobil konzul Marcus Aemilius Lepidus exteriér dvoupatrové stavby rytinami s portréty jeho předků, což je patrné na mincích z roku 61 př. n. l. V roce 55 př. n. l. aedil Lucius Aemilius Lepidus Paullus nechal provést nákladnou rekonstrukci baziliky za peníze, které mu poslal Julius Caesar z Galie. Přestavba a mnohé dekorativní úpravy trvaly až do roku 34 př. n. l., kdy budovu slavnostně otevřel Paullův syn Paullus Aemilius Lepidus. Zajímavé je, že po této restauraci se v některých dílech římských historiků bazilika objevila pod názvem \"Basilica Paulli\".\n\nV roce 14 př. n. l. zachvátil budovu velký požár. Podle tradice byla stavba zrekonstruovaná jménem rodiny Aemilius, avšak zde se tradice neshoduje s historickými prameny, které uvádějí jako skutečného restaurátora císaře Augusta. Při této příležitosti byly opraveny také obchody směrem na Forum a honosný portikus byl úplně přestavěn. Později byl portikus pojmenován podle Augustových vnuků Gaia a Lucia \"porticus Gai et Luci\".\n\nK dvoustému výročí založení baziliky byla v roce 22 budova znovu zrekonstruovaná, avšak práce nebyly již tak rozsáhlé jako během předcházejících oprav. Poté označil Plinius starší baziliku jako jednu z nejkrásnějších staveb v Římě.\n\nK dalšímu požáru došlo roku 238 n.l. a po tomto požáru byla nutná další rekonstrukce. Ke konečnému zničení došlo roku 410 při velkém vyplenění Říma Alarichem I..\n\nDvoupatrová bazilika se skládala z hlavní haly, která byla rozdělena řadou sloupů z afrického mramoru na hlavní loď a dvě boční lodě. Korintské sloupy měly průměr 0,85 a 0,55 metrů, patu a hlavici měly vyrobenou z bílého mramoru a spojeny byly jemně tesaným kladím. Na severní straně baziliky se nacházela ještě druhá řada sloupů, která by mohla boční loď ještě rozdělovat, avšak sloupoví a zeď jsou od sebe vzdáleny pouze 1,2 metrů, a proto se tento prostor za další loď nepovažuje. \n\nHlavní loď byla přibližně 100 metrů dlouhá a přibližně 30 metrů široká. Podlaha byla vyrobená z desek různě barevného mramoru. Velký prostor baziliky byl prosvětlen částečně proskleným střešním nástavcem.\n\nNa každém konci baziliky byla umístěna schodiště, která vedla do prostor druhého patra. Zde byla vystavěna arkáda, jejíž struktura přesně kopírovala arkádu s šestnácti oblouky v přízemí. Do dnešní doby se dochovalo mnoho travertinových základů této řady oblouků. Avšak mohutné bloky travertinu lákaly také středověké a renesanční stavitele, kteří základy kopali ze země a kámen následně používali na nové římské domy. \n\n"}
{"id": "296760", "url": "https://cs.wikipedia.org/wiki?curid=296760", "title": "Raketa (sport)", "text": "Raketa (sport)\n\nRaketa je sportovní náčiní používané k odpalování míčků ve sportech jako squash, tenis, ricochet, plážový tenis, racquetball, stolní tenis, badminton a plážový badminton. Tyto sporty jsou nazývány raketové hry, které tvoří speciální podskupinu míčových her. Raketa se skládá z pevného rámu a většinou výpletu. Někdy, například ve stolním tenisu, se používá místo výpletu pevná plocha.\n\nRámy rakety byly dříve vyráběny z upraveného dřeva a výplet byl vyráběn ze zvířecích střívek. Tradiční velikost rakety byla limitována sílou a hmotností dřevěného rámu, který musel být dost pevný a silný k upevnění výpletu a odpálení míčku. Později začaly některé firmy přidávat do rámů umělé materiály, ty způsobily zlehčení a zpevnění rámu. Nejdříve byly používány kovové rámy, později hliníkové rámy, nyní jsou používány karbonová vlákna. Tradiční dřevo je používáno už jen ve sportech jako jsou \"real tennis\", racquets a xare. Nyní rakety bývají vyráběny z karbonových vláken, optických vláken, titanu nebo keramických materiálů.\n\nStřívka byla nahrazena umělými materiály jako jsou nylon, polyamid a ostatní polymery. Rakety mohou být znovu vypleteny.\n\n\n"}
{"id": "296775", "url": "https://cs.wikipedia.org/wiki?curid=296775", "title": "Pahýl", "text": "Pahýl\n\nPahýl je neúplně vyvinutý nebo po předešlém zranění zahojený či nezahojený zbytek některé části organismu. U živočichů např. ruky, nohy, prstu, ocasu, bičíku atd. Vzniká, je-li část organismu odňata (amputována, useknuta, uříznuta), případně se nevyvinula dostatečně. U rostlin to může být stonek, kmen atp. \n\nPojem se užívá jak v lékařském názvosloví (pahýl po amputaci dolní končetiny, pahýl zubu), tak např. v lesnictví (pahýl stromu, pahýl kmene). Za pahýl lze označit jak přeražený suchý strom, tak regenerující, ze kterého začaly růst nové větve.\n\nSlovo pahýl je nejasného původu. V jiných slovanských jazycích kromě slovenského \"pahýľ\" chybí a jedná se pravděpodobně o neologismus z doby Českého národního obrození. V Jungmannově slovníku z roku 1837 se nachází heslo \"pahejl\". Je zde definované třemi významy: \"seschlý stromek, z něhož větve a stonek odpadali neb se ulámali, tak že málo nad pařez ční\"; \"pazour\" (dráp či prst šelmy); \"osten na trní\".<br>\nČasto ve významu „trčící“ zbytek dřeviny.\n\nK překonání fyzických i psychických obtíží pacienta vzešlých z chybějící, zakrnělé či jinak postižené končetiny, zubu apod. používá lékařská věda tzv. protézy nebo náhrady – končetinovou protézu k nahrazení horních i dolních končetin, zubní protézu k nahrazení celého chrupu apod. K opravě jednotlivých ulomených zubů se používá např. tzv. korunka nebo zubní můstek.\n\nOdstřihnutím pupeční šňůry vzniká pupeční pahýl, který je buď odříznut, nebo později odpadá, a pupek se dohojí.\n\nŽenám se při některých onemocněních odebírá děloha. Odstřižením dělohy od pochvy vzniká poševní pahýl.\nVe včelařství se jako pahýl označuje patologicky zkrácená nebo sestřižená křídla včelí matky.\n\nSpecifické druhy pahýlů vytváří člověk, a to s určitým cílem:\n\n\n"}
{"id": "296777", "url": "https://cs.wikipedia.org/wiki?curid=296777", "title": "Svatá Alžběta", "text": "Svatá Alžběta\n\nJako svatá Alžběta může být označováno vícero osob. Z nich se pak odvozují i další názvy institucí, míst a sídel:\n\n\n\n\n\n\n\n\n"}
{"id": "296778", "url": "https://cs.wikipedia.org/wiki?curid=296778", "title": "Kanga", "text": "Kanga\n\nKanga je tradiční ženský oděv ve východní Africe, především na svahilském pobřeží. Sestává ze dvou obdélníkových částí, každá z nich o rozměrech 110x150 cm. Tyto dvě části se prodávají na trhu v jednom kuse, tedy jako pás látky 300x110 cm a musí být před použitím rozstřižen. Nosit je možno najednou dva identické obdélníky z jednoho rozstřiženého pásu nebo častěji se kombinují 2 různobarevné. Existuje více než 100 způsobů jak kangy uvázat.\n\nVzory na kangách mají úžasnou variabilitu a pestrou paletu barev. Podle některých teorií tato pestrost souvisí se svahilským slovem kanga, které označuje perličku (velmi běžný druh drůbeže ve východní Africe), barevná kombinace některých kang se podobá barevné mozaice peří perliček. Jiní mají za to, že tento oděv nazvali muži kanga, protože vždy, když se je jich manželky v kangách seběhly, tak začaly štěbetat jako perličky. Na okrajích kang (pindo)je většinou nápis (jina), zpravidla pořekadlo či lidová moudrost. Ty jsou napsány převážně ve svahilštině, řidčeji anglicky. Nápisy a barvy mohou korespondovat s náladou ženy, jejím statutem nebo jejím přáním. Populární a tradiční je vzor se stylizovaným oříškem kešu. \n\nHistoricky první kanga byla inspirována kapesníky portugalských obchodníků, které jsou v portugalštině nazývány „lenço“ a dokonce i ještě dnes jsou takto kanga v některých oblastech nazývána. V 19. století byl tento oděv vyráběn ještě pouze v Africe, později se jeho výroba přesunula částečně i do Evropy a dnes většina kang, která jsou k mání na východoafrických trzích pochází z indických textilek. Největším africkým výrobcem je továrna Rivatex (Rift Valley Textiles) v Keni. V minulosti byla kanga nošena pouze na svahilském pobřeží, dnes jsou nošena i v keňském a tanzanském vnitrozemí. \n\n"}
{"id": "296779", "url": "https://cs.wikipedia.org/wiki?curid=296779", "title": "Matej Mináč", "text": "Matej Mináč\n\nMatej Mináč (* 1. dubna 1961, Bratislava, Československo) je slovenský režisér, producent a scenárista.\n\n\nJeho film \"Síla lidskosti - Nicholas Winton\" získal v roce 2002 cenu International Emmy Award v kategorii dokumentární film. Následující dokument ze série o Nicholasi Wintonovi \"Nickyho rodina\" získal řadu ocenění na filmových festivalech, mimo jiné byl oceněn Cenou za nejlepší dokument na festivalu v Montrealu Diváckou cenou deníku Právo v Karlových Varech (2011).\n\n• Cena Fóra pro zachování audio-vizuální paměti - Jerusalem Film Festival 2011\n\n• Cena SIGNIS světové katolické asociace pro komunikaci, sdružující 140 zemí, za propagaci a šíření lidských hodnot - 64. ročník PRIX ITALIA – Turín\n\n• Cena FIAT/IFTA (Achievement Award) za nejlepší použití archivů – Britský filmový institut, Londýn 2012\n\n• Grand Prix režisérovi Mateji Mináčovi za objevné a lidsky hluboké téma filmu Nickyho rodina - 52. MFF filmů pro děti a mládež Zlín - Česká republika\n\n• Cena - Davidova Camera za nejlepší hudbu – Warsaw Jewish Film Festival, Polsko\n\n• Shoreshova divácká cena – UK Jewish Film Festival, London, Velká Británie\n\n• Divácká cena – Palm Beach Jewish Film festival – USA\n\n• Divácká cena - Best Documentary Feature Film 2012 – Sedona Int´l Film Festival – USA\n\n• Divácka cena – Best Documentary Feature 2012 – Atlanta Jewish Film Festival – USA\n\n• Divácká cena – Best Film 2012 – Charlotte Jewish Film Festival – USA\n\n• Divácká cena – Best Documentary 2012 – Denver Jewish Film Festival – USA\n\n• Divácká cena - Best Documentary Film 2012 – AJC Seattle Jewish Film Festival – USA\n\n• Divácká cena - Best Film 2012 – Houston Jewish Film Festival – USA\n\n• Divácka cena - Best Documentary Film -Hartford Jewish Film Festival\n\n• Divácka cena - Best Documentary 2012 ­‐ Pittsburgh Jewish Film Festival\n\n• Divácka cena - Best Film 2012 - Rockland Int´l Jewish Film Festival, USA\n\n• Divácká cena za nejlepší dokument – Zagreb Jewish Film Festival 2012, Chorvatsko\n\n• Cena za nejlepší režii za mistrovské využití narativních technik, kdy se filmový příběh představuje prostřednictvím osobního nazírání režiséra - MECEFF festival – Rumunsko\n\n• Cena primátora města Piešťany - MFF Piešťany – Cinematik – 2011\n\n• Cena Oty Hofmana Dětského filmového festivalu a televizního festivalu v Ostrově – 2001\n\n• Zvláštní cena poroty za dílo s nejvýraznějším morálním akcentem, Dětský filmový a televizní festival Oty Hofmana – Ostrov – 2001\n\n• Cena slovenské filmové kritiky - v kategorii slovenský celovečerní a středometrážní dokumentární film s premiérou v roce 2011, Slovenská republika\n\n• Tvorivá prémia za filmovú a dokumentárnu tvorbu - Výročné národné tvorivé ceny Slovenského filmového zväzu, Únie slovenských televíznych tvorcov a Literárneho fondu, Slovenská republika\n\n• Divácká cena – Best Film 2012, Scottsdale International Film Festival, USA\n\n• GRAND PRIX – Nejlepší film festivalu, XVII International TV Festival Bar, Montenegro\n\n"}
{"id": "296784", "url": "https://cs.wikipedia.org/wiki?curid=296784", "title": "Martin Pošta", "text": "Martin Pošta\n\nMartin Pošta (* 6. listopadu 1966 Most) je český kouč osobního, profesního i firemního růstu a zpěvák působící v oblasti populární hudby.\n\nV mládí navštěvoval základní uměleckou školu, hrál na housle a později na pozoun. V roce 1984 nastoupil do skupiny Laura a její tygři. Po odchodu začal hrát v muzikálu Dracula a stal se muzikálovým zpěvákem. Od začátku roku 2012 spolupracuje s občanským sdružením Opři se.\n\nV současné době je kouč osobního, profesního i firemního růstu. Je koučem s mezinárodně uznávaným certifikátem CPC (Certified Profesional Coach), ICF (International Coach Federation). Koncertuje se svou kapelou Poste Restante.\n\n\n\n\n\n"}
{"id": "296789", "url": "https://cs.wikipedia.org/wiki?curid=296789", "title": "Vysílačka", "text": "Vysílačka\n\nVysílačka je obousměrný rádiový vysílač a přijímač. První vysílačky se objevily v období druhé světové války a byly určeny k vojenským účelům. Umožňuje jednotlivci nebo skupině lidí se dorozumívat na určitou vzdálenost.\n\nTypická současná ruční vysílačka je obvykle podobná mobilnímu telefonu, ale má obvykle o trochu větší rozměry a bývá vybavena vnější anténou. (I když mobilní telefon má také anténu, ale menší, takže se mnohdy vejde dovnitř přístroje.) Základním rozdílem mezi vysílačkami a mobilními telefony je to, že vysílačka (radiostanice) komunikuje tzv. simplexně (v jedem okamžik buďto vysílá, nebo přijímá) , kdežto mobilním telefonem komunikujeme tzv. duplexně (v jednu chvíli posloucháme a zároveň můžeme mluvit). Další hlavní rozdíl je často ten, že jednoduchá vysílačka zvuk převedený mikrofonem na spojitý signál namoduluje na nosnou frekvenci a odvysílá do prostoru v analogovém nebo digitálním tvaru. Naopak mobilní telefon hlas digitalizuje do sekvence „čísel“ (digitalizovaných dat), která pak odvysílá po částech (paketech), velmi zjednodušeně to připomíná internetovou komunikaci prostřednictvím Wi-Fi. (Volba telefonního čísla, informace o nedostupnosti protější strany nebo posílání zpráv SMS nejsou opět nic jiného než posílání dalších specifických paketů.)\n\nModerní vysílačky využívají dnes také různé typy digitálních způsobů přenosu hlasu (modulace) s možností přenosu pomocných informací, adresného volání a šifrování hovorů - například standardy Tetra, TetraPol (známý jako Matra) či MotoTrbo. Svým způsobem tak přebírají určitě funkce mobilních telefonních sítí, ovšem se zachováním výhod vysílaček (okamžité spojení, možnost velkého počtu posluchačů zároveň, nezávislost na cizí infrastruktuře...).\n\nJak bylo již řečeno, přenášený hlas před vysíláním je modulován na určitou nosnou frekvenci, vysílaný signál se tak nachází v určitém frekvenčním pásmu, jinak řečeno vysílá se na určitém kanálu. Frekvence jsou dány mezinárodními dohodami a nelze si je volit libovolně. Vysílačka obvykle umožňuje zvolit několik nosných frekvencí, z hlediska uživatele přepnout na jiný kanál. Přijímající strana musí naslouchat na stejné frekvenci, i když existují přístroje schopné automaticky testovat („skenovat“) určitý rozsah kanálů a nalézt kanál, na kterém právě probíhá nějaká komunikace. Další funkcí může být příjem automaticky přepínaný na několik kanálů střídavě, přestože vysílačka momentálně vysílá na jediném kanálu. Rychlé přepínání kanálů v definovaném pořadí je jednou z jednodušších možností utajení přenosu u vojenských zařízení.\n\nVysílání probíhá obvykle pouze v okamžiku, kdy je na vysílačce stisknuto tlačítko pro vysílání (PTT - Push to talk, tzv. \"klíčování\"), v takovém okamžiku vysílačka přestane přijímat. Pro tento způsob se obvykle používá označení simplexní provoz. Pokud vysílají dvě stanice na jedné frekvenci současně, vznikne v éteru nesrozumitelný šum nebo je lépe slyšet „ten s větší anténou“ (silnější vysílací výkon). Výjimkou je použití modulace AM, při kterém jsou i při současném vysílání dvou stanic částečně slyšitelné obě. To je i důvod, proč je tato modulace (jinak velmi zastaralá) používána v letectví.\n\nVysílání signálu bývá energeticky náročnější než jeho příjem, proto je v terénu při provozu na baterie výhodné moc nevysílat a v případě nutnosti komunikovat stručně a srozumitelně.\n\nPříjem probíhá neustále, pokud je vysílačka zapnutá a právě nevysílá. Přesáhne-li přijímaný signál v používaném frekvenčním pásmu úroveň běžného šumu (tato hodnota se nastavuje automaticky, nebo ručně), propojí vysílačka tento signál do reproduktoru, jedná se o tzv. squelch - české označení této funkce je šumová brána. \n\nVysílačky lze dělit na základnové (obvykle největší vysílací výkon a pevná anténa, např. dispečink) výhradně s napájením ze sítě, vozidlové (pevná anténa přidělaná na vozidle, větší výkon než ruční vysílačka) a ruční (malý výkon, malá anténa, napájení z vestavěných akumulátorů).\n\nDosah vysílaček nelze jednoznačně definovat. Závisí především na stanovišti (nejlepší je na osamoceném kopci, nejhorší v hustém lese), dále na použité anténě, modulaci, výkonu vysílací části, citlivosti přijímače, atmosférických podmínkách, roční době apod. Například s radiostanicí s výkonem 400 mW (se kterou je problém navázat ve městě spojení i jen na několik set metrů) se lze kvalitně domlouvat např. z Černé hory v Krkonoších do Pardubic. \n\nV profesionálních radiových sítích (složky IZS, energetika, taxislužby...) se místo přímého spojení (tzv. direkt) základnové stanice se stanicemi v terénu (ruční nebo v automobilech) dnes prakticky vždy používá systém převaděčů (česky přesněji převáděčů). Jedná se o neobsluhovanou stanici, umístěnou na vhodném místě terénu (kopec, věž apod.) která neustále přijímá na určeném kmitočtu a vše co přijme ihned (v reálném čase) převádí (odtud převáděč) na kmitočet jiný a vysílá do svého okolí.\nKomunikující stanice tak nemusí být v přímé radiové viditelnosti, ale postačí pokud obě \"vidí\" na převaděč. Takto je možné realizovat radiové sítě s dosahem desítek km (například analogový převaděč HZS Středočeského kraje umístěný na Cukráku umožňuje komunikaci v rámci celého kraje).\nPřevaděče jsou většinou sestaveny velmi odolně, s několikanásobně zálohovaným napájením a zajišťují tak spolehlivé spojení i v situacích přírodních katastrof, kdy telefonní sítě kolabují přetížením či výpadky elektřiny.\n"}
{"id": "296791", "url": "https://cs.wikipedia.org/wiki?curid=296791", "title": "Jasoň červenooký", "text": "Jasoň červenooký\n\nJasoň červenooký (\"Parnassius apollo\" Linné, 1758) je druh motýla z čeledi otakárkovitých (Papilionidae), patřící do rodu jasoňů (\"Parnassius\").\n\nZ celosvětového hlediska je klasifikován jako zranitelný, v České republice byl ve 20. století vyhuben, ale v roce 1986 znovu vysazen, takže podle českých zákonů jde o kriticky ohrožený druh. Vzácnost druhu a oddělenost jednotlivých populací vede k existenci značného množství poddruhů (více než 160).\n\nJe to velký motýl (rozpětí křídel 7–8,4 cm) s bílými křídly s černými a červenými skvrnami, housenka je černá s oranžovými skvrnami, kukla je červenohnědá, ojíněná modrobílým práškem, vajíčko je bílé, o rozměrech asi 1–1,5 mm.\n\nŽije v alpínských ekosystémech, zejména na horských skalnatých stráních, vyskytuje se téměř po celé Evropě a velké části Asie.\n\nHousenky se živí rozchodníky (\"Sedum\"), dospělí jedinci například nektarem fialově kvetoucími druhy bodláků. Jde o heliofilní druh, což znamená, že je aktivní především v období největšího slunečního svitu. Je pro něj charakteristický pomalý, třepetavý let.\n\nMá jednu generaci ročně, létá v červnu až srpnu, kdy se také dospělí jedinci páří a nakladou vajíčka. Většina housenek se z nich líhne v březnu až dubnu. Housenky se zakuklují většinou v červnu, vykuklí se asi za šest týdnů.\n\nJako všichni ostatní motýli prochází jasoň červenooký dokonalou proměnou. Jeho životní cyklus má tedy čtyři stádia. Prvním je vajíčko, druhým larva (v případě motýlů housenka), třetím kukla a posledním dospělec neboli imágo. Vzhledově se všechna tato stádia výrazně liší.\n\nVajíčko má po snesení bělavou, narůžovělou barvu, jeho rozměry jsou asi 1,7 mm v průměru a s výškou asi 0,9–1,05 mm. Vajíčko je dole zploštělé a na vrcholu mírně vyduté. Celý povrch vajíčka je značně drsný a nerovnoměrný. Vajíčko je po několika dnech nažloutle bílé, v pozdějším létě má namodrale bílý odstín.\n\nHousenka je dlouhá až 50 mm, má sametově černou barvu a masitý vzhled, je žlutě nebo oranžově tečkovaná. Na těle housenky jsou v nepravidelném rozložení drobné modravé bradavky, za hlavou má masité červenooranžové osmeterium, které se při podráždění vysouvá.\n\nKukla má červenohnědou barvu, nicméně je ojíněná modrobílým práškem, takže může vypadat jako namodrale bílá. Je krátká a tlustá.\n\nJasoň červenooký patří k největším denním motýlům v Evropě, má rozpětí křídel 7–8,4 cm. Je bíle zbarvený, přední křídla mají tmavé, průsvitné okraje (okraje mohou být i velmi široké, takže průsvitná může být i většina křídla). Mimoto má na předních křídlech několik (10–12) černých skvrn různého tvaru a velikosti, jejichž umístění se ale u různých jedinců příliš neliší. Průsvitné lemování má i na zadních křídlech, v porovnání s předními křídly ale výrazně užší. Na zadních křídlech jsou také čtyři červené, černě lemované skvrny, ve kterých se obvykle nachází bílá tečka (odtud také české jméno). Na spodní straně křídel bývá několik (1–3) černých, někdy červeně vyplněných skvrnek.\n\nTykadla jsou šedočerná, krátká a zakončená černým zvětšením kyjovitého tvaru. Povrch těla samečků je pokryt bílými chloupky, zejména na zadečku, samička je ochlupená řídce či vůbec. Má tři páry plnohodnotných nohou. Tento obvyklý vzhled se může u různých jedinců různě měnit, takže není možné nalézt dva zcela shodné jedince. Tyto odchylky mezi jednotlivci zapříčinily vznik mnoha různých poddruhů, odchylek a forem. Odlišnost těchto poddruhů, jichž je popsáno více než 160, se stále prohlubuje v souvislosti s izolací jednotlivých populací.\n\nJasoň červenooký byl poprvé popsán v roce 1634 v díle čtyř významných přírodovědců pod vedením anglického entomologa Thomase Mouffata \"Insectorum sive minimorum animalium theatrum\". Současný vědecký název jasoně červenookého vytvořil Carl Linné, který ho poprvé pojmenoval v roce 1758 v desátém vydání svého díla \"Systema naturae\" jako \"Papilio apollo\". Jedinci, podle kterých byl druh v tomto díle popsán, pocházeli ze Švédska z okolí Stockholmu. Druhový název je odvozen od boha Apollóna, který byl podle řecké mytologie bohem Slunce a světla, ale také ochráncem života a pořádku na zemi.\n\nJasoň červenooký patří mezi kriticky ohrožené druhy hmyzu, jeho výskyt je reliktní. Na území České republiky byl ve 30. letech 20. století úplně vyhuben (poslední exemplář byl nalezen v roce 1935 poblíž Znojma). Od roku 1986 byli ale v opuštěném lomu Horní Kamenárka poblíž města Štramberk, kde se jasoň červenooký původně vyskytoval, vysazeni motýli, odchycení na Slovensku. Úplná reintrodukce jasoně červenookého v této lokalitě byla dokončena v roce 1994.\n\nPodle vyhlášky 395/1992 Sb. je pokládán za kriticky ohrožený druh, podle kategorizace Červeného seznamu IUCN je klasifikován jako zranitelný, na Slovensku a v Polsku jako kriticky ohrožený, v Rakousku se klasifikace u jednotlivých spolkových zemí liší, ve většině z nich je ale jasoň červenooký hodnocen jako ohrožený (). V seznamu CITES je uveden ve druhé příloze, což znamená, že obchodování s tímto druhem je na mezinárodní úrovni omezeno a podřízeno dozoru. Hlavní příčinou ohrožení jsou změny biotopů a protizákonný odchyt, ochrana tedy spočívá především v ochraně jeho přirozených biotopů. Jasoň červenooký je jedním z mála motýlů, u nichž má význam také ochrana jednotlivců před případným nekontrolovaným a masovým odchytem ze strany sběratelů.\n\nJasoň červenooký se vyskytuje v celé Evropě (pouze v některých zemích nebyl výskyt dosud zjištěn, např. v Belgii nebo v Portugalsku), jeho výskyt je zaznamenán také ve Střední Asii (Čína, Írán, Irák, Mongolsko, Kyrgyzstán, Kazachstán, Sýrie\n). V Litvě a Lotyšsku byl vyhuben. V České republice se vyskytuje pouze na jediném místě poblíž Štramberka.\n\nOblast výskytu jasoně červenookého se kryje s oblastí výskytu jeho hostitelských rostlin, na něž je vázán. Výskyt jasoně červeného je alespoň v karpatské oblasti nejčastější v nadmořských výškách od asi 800  m n. m. do asi 1300  m n. m. Jasoň červenooký je druh převážně vysokohorský. Častými biotopy jsou pro něj skalnaté stráně (např. vápencové sutě), které nejsou zarostlé stromy ani keři, ale také údolí. Nejvhodnější místa jeho výskytu jsou méně přístupné skalnaté svahy s bohatým výskytem vápnomilných rostlin. Celkově je možno většinu lokalit jeho výskytu přiřadit k alpínským ekosystémům.\n\nImága (dospělí jedinci motýlů) vylétají asi od devíti hodin, nejvíce ale okolo poledne, tedy v době největšího slunečního svitu (jde tedy o druh heliofilní), navštěvují některé druhy bodláků, chrastavce, hvozdík kartouzek (\"Dianthus carthusianorum\"), méně netřesky, starčky. Z bodláků jsou to hlavně fialově kvetoucí druhy, z chrastavců druhy z rodu \"Knautia\". Imága létají také na květy dobromysli obecné (\"Origanum vulgare\") a na květy hostitelských rostlin housenek, což jsou různé druhy rozchodníků z rodu \"Sedum\" (rozchodník bílý (\"Sedum album\") a rozchodník velký (\"Sedum maximum\" syn. \"Hylotelephium maximum\")). V květech také obvykle přenocují. Létají velmi pomalým, třepetavým letem. Po zasednutí na květ imágo roztáhne křídla a zanoří hlavu do okvětních částí květu. V období, kdy je slunce zakryté mraky, jsou imága značně letargická (netečná), nelétají, a v případě, že jsou objeveny na květu, je možno si je velmi dobře prohlédnout a vyfotografovat. Imága žijí několik týdnů.\n\nJasoň červenooký patří k monocyklickým druhům, což znamená, že má pouze jednu generaci ročně. V prvních dnech po začátku období výskytu jasoně červenookého je možno na lokalitě vidět jen bezchybné exempláře samečků. Až po několika dnech (čtyřech až sedmi) se začínají na lokalitě objevovat první exempláře samiček. Samičky létají o něco těžkopádněji, jsou pomalejší, ale pokud jsou vyrušeny, dokážou velmi prudce vyletět a ztratit se mezi sutí. Samiček je podstatně méně než samečků, poměr samečků k samičkám je asi 2:1. Brzy po svém vylíhnutí jsou samičky oplodněny samečky. Kopulace probíhá v travnatém porostu na zemi, ojediněle na květech, přičemž samička obyčejně sedí na květu hlavou nahoru a sameček visí hlavou dolů. Někdy kopulace probíhá i volně na zemi na trávě, trvá až osm hodin. Na konci kopulace zůstává samičce na konci bříška zvláštní tuhý útvar ze sekretu samečkových pohlavních žláz, zvaný sphragis, který je znakem, že samička už byla oplodněna.\n\nJeden až dva dny po oplodnění začíná samička klást vajíčka. Klade je jednotlivě na hostitelské rostliny, případně na suchá místa poblíž, jako jsou kameny či suché větvičky a stonky rostlin. Vajíček samička snáší různý počet, obvykle jich je osmdesát až sto padesát. První vajíčka, která samička snese, jsou nejlepší kvality, z posledních vajíček se housenky líhnou jen ve velmi omezené míře. Část housenek (asi 6–10 %) se z vajíček vylíhne ještě v prvním roce koncem léta, respektive na podzim, a přezimují ve stadiu housenky v přibližně druhém instaru. Hlavní část vajíček, která přezimovala jako vajíčko, se vylíhne koncem března a v dubnu.\n\nHousenka se při vylíhnutí jenom vykouše z obalu vajíčka, obal ale nepožírá, jako je to u některých jiných druhů motýlů. Hned po vylíhnutí přeleze na lístky hostitelské rostliny, kde požírá jejich měkké, okrajové části. Růst housenky se dělí do pěti instarů, zcela doroste přibližně koncem května a následně se zakuklí. Koncem posledního instaru dorůstá housenka do délky asi 45 – 52 mm. Podobně jako imága i housenky jsou heliofilní, což znamená, že je možno se s nimi setkat hlavně přes den a v období největšího slunečního svitu.\n\nVětšina housenek se při normálním počasí zakukluje v červnu. Housenky se zakuklují na zemi nebo mezi kameny. Na zemi se kuklí ve velmi řídkém zámotku, který obsahuje jen počet vláken nezbytně nutný k zabezpečení stability kukly a případně k její ochraně. Přeměna housenky na kuklu trvá asi čtyři dny. Stadium kukly trvá ve středoevropských podmínkách asi čtyři až šest týdnů, v průměru asi pět a půl týdne. Po vykuklení je imágo vlhké, má žlutě zbarvená měkká křídla a vylučuje žlutavě hnědé mekonium (odpadní produkty metabolismu během vývoje kukly) s nádechem červené barvy.\n\nJako hostitelské rostliny housenek jsou udávány různé druhy rostlin, především rozchodníky (\"Sedum\"). Jasoň červenooký není striktní monofág, jak bylo předpokládáno dříve, spíše je možno ho označit za oligofága. Hlavní hostitelskou rostlinou většiny poddruhů jasoně červenookého je rozchodník bílý (\"Sedum album\"), méně také rozchodník velký (\"Sedum telephium maximum\"), housenky ale konzumují i jiné druhy rozchodníků, vzácně i jiné rostliny.\n\n\n"}
{"id": "296793", "url": "https://cs.wikipedia.org/wiki?curid=296793", "title": "Mímánsá", "text": "Mímánsá\n\nMímánsá, v dévanágarí मीमांसा, je jednou z ortodoxních indických filozofických škol. Pojem znamená v češtině zkoumání, výzkum nebo podrobná úvaha. Je také znám s přívlastky \"púrva-mímánsá\" (předcházející zkoumání), \"karma mímánsá\" (zkoumání činnosti), \"uttara-mímánsá\" (pozdější zkoumání) nebo \"brahma mímánsá\" (zkoumání brahma).\n\nMímánsá je způsob zkoumání véd založený na dvojznačnosti a je přesně opačný oproti způsobu jednoznačnosti, kterým se zabývá védánta. Karma mímánsá se zabývá podrobným studiem činnosti, neboť činnost tvoří základ existence a evoluce jedince. Tento systém indické filosofické školy rozděluje sanhity (čtyři prvotní védy - rgvéd, sámavéd, jadžurvéd a atharvavéd) na tyto části: 1. obětní liturgické texty (\"karma-kanda\") mantry a bráhmany a 2. filosofická pojednání (\"džňána-kanda\") v upanišadách. \n\nZa zakladatele této školy je považován mudrc Džaimini, jehož dílo \"Púrva-mímánsá-sútry\" pochází z doby 300 až 100 př. n. l. Hlavní hledání karma-mímánsy je zaměřeno na činnost, která bude spontánně v souladu s dharmou. Džaimini ustanovuje věčnou povahu slova logickým argumentem, odstraňuje všechny pochyby o správné interpretaci a dokazuje, že slova véd, třebaže jde o impulzy božství, nejsou nesmyslné poznámky či rytmy. Protože považoval védy za konečnou autoritu, vymyslel Džaimini analytickou metodu rozboru védského textu:\n\n\nDžaimini dokazuje, že podstatná jména nejsou soběstačná a že vyžadují sloveso, aby sdělila cíl řeči. Slovesa uvádějí element činnosti, který Džaimini klasifikuje podle toho, zda je jejich vliv projevený nebo neprojevený. Činnosti s převážně projevenými následky se nazývají hlavní a činnosti s převážně neprojevenými následky se nazývají druhotné.\n\n(\"džňána-kanda\") \n\n\n\n\n"}
{"id": "296795", "url": "https://cs.wikipedia.org/wiki?curid=296795", "title": "Jiří Vršťala", "text": "Jiří Vršťala\n\nJiří Vršťala (31. července 1920 v Liberci – 10. června 1999 v Berlíně) byl český a později i německý herec.\n\nJeho herecké začátky jsou spojeny s libereckým divadlem, od roku 1949 pak hrál v Praze v Realistickém divadle a v letech 1950 – 1959 v Městských divadlech pražských , byl také stálým členem hereckého souboru Československého státního filmu respektive Filmového studia Barrandov.\n\nKromě Barrandova natáčel také pro východoněmecké studio DEFA. Po sňatku s německou herečkou Angelicou Domröseovou se odstěhoval do NDR a v Čechách se už objevoval pouze velmi málo.\n\nZ jeho filmových a televizních rolí je snad nejvíce známa jeho hlavní role v česko-německé sérii filmů o klaunu Ferdinandovi nebo role ve známém českém sci-fi filmu \"Ikarie XB 1\".\n\n\n"}
{"id": "296798", "url": "https://cs.wikipedia.org/wiki?curid=296798", "title": "Guion Bluford", "text": "Guion Bluford\n\nGuion Stewart „Guy“ Bluford, Jr. (* 22. listopadu 1942 ve Philadelphii, Pensylvánie, USA) je plukovník United States Air Force ve výslužbě a první americký astronaut tmavé pleti.\n\nPo základní a střední škole pokračoval ve studiích na Pensylvánské státní univerzitě (Pennsylvania State Univerzity) , kde v roce 1964 získal titul leteckého inženýra. Pokračoval ve studiích dále a v roce 1978 obhájil doktorát na technologickém institutu (Air Force Institute of Technology) vojenského letectva. Stal se ředitelem v aerodynamické laboratoři letecké základny Wright-Patterson Air Force Base v Ohiu. Zde byl také vybrán v roce 1978 pro lety s raketoplány. Oženil se a má dvě děti. Používal přezdívku Guy.\n\nKoncem léta roku 1983 se stal 125. kosmonautem Země, když na palubě raketoplánu Challenger odstartoval k misi STS-8 na oběžnou dráhu naší planety. Šestidenního letu se zúčastnila tato pětičlenná posádka: velitel Richard Truly, dále pak Daniel Brandenstein , Guion Bluford , Dale Gardner a William Thornton. Na naléhání armády start z Kennedyho vesmírného střediska na mysu Canaveral i přistání na základně Edwards byly v noci kvůli plánovaným vojenským expedicím. V noci také vypustili indickou telekomunikační družici Instat 1B.\n\nO dva roky později letěl na témže raketoplánu na sedmidenní misi STS-61-A. Osmičlennou posádku tvořili: Henry Hartsfield, Steven Nagel, James Buchli, Guion Bluford, Bonnie Dunbarová, Wubbo Ockels z Nizozemska a Ernst Messerschmid a Reinhard Furrer, oba z NSR. Velká posádka rozdělená na dvě směny provedla mnoho desítek vědeckých experimentů. Na palubě měli laboratoř Spacelab D1 a během letu vypustili družici GLOMR.\n\nAž za dalších šest let vzlétl Guy potřetí, tentokrát na raketoplánu Discovery v misi STS-39. V posádce byli: Donald McMonagle, Gregory Harbaugh, Guion Bluford, Lloyd Hammond, Charles Veach, Richard Hieb. Velitelem Discovery byl Michael Coats. Během osmidenního letu vypustili celou řadu převážně špionážních družic včetně německé SPAS.\n\nČtvrtý, poslední let STS-53 absolvoval opět na Discovery v roce 1992, tedy ve svých 50 letech. Posádka: David Walker, Robert Cabana, Guion Bluford, James Voss, Michael Clifford. Při svém sedmidenním letu po orbitě Země vypustili špionážní družici DoD-1 a plnili řadu připravených úkolů.\n\nStart všech čtyř letů byl z Kennedyho vesmírného střediska na mysu Canaveral na Floridě, přistání v Kalifornii na základně Edwards. Během svých 4 letů strávil ve vesmíru 28 dní.\n\n\nJeště během své kariéry kosmonauta pokračoval ve studiích na univerzitě (University of Houston, Clear Lake), zakončené v roce 1987. Toto vzdělání pak uplatnil v soukromé firmě NYMA v městě Greenbelt, kde pracoval od srpna 1993.\n\n\n"}
{"id": "296802", "url": "https://cs.wikipedia.org/wiki?curid=296802", "title": "Chełmno", "text": "Chełmno\n\nChełmno ([cheumno] , , ) je polské město v kujavsko-pomořském vojvodství na dolním toku řeky Visly u soutoku s řekou Frybou. Historické centrum Chełmna leží na vysokém svahu, asi 1,5 km od Visly.\n\nChełmno bylo už od raného středověku hradiště ležící na prastaré cestě spojující hradiště lužické kultury.\n\nV 11.–12. století Chełmno plnilo funkci zeměpanského hradu. V roce 1233 obdrželo městská práva, obnovená po požáru v roce 1251, která se stala vzorem lokace pro dalších asi 200 měst východopomořských a mazovských. V této době bylo město známo pod německým jménem Kulm (latinsky \"Culm\"). V polovině 13. století bylo město přeneseno na současné místo a začal největší rozvoj města, které vstoupilo do Hanzy, nezískalo však tak velký význam jako Toruň. Po roce 1466 Chełmno zůstalo na základě toruňského míru v hranicích Královských Prus. V 18. století zaznamenalo Chełmno úpadek, v roce 1772 se dostalo do pruského záboru, od roku 1806 bylo ve Varšavském knížectví, od roku 1815 v Prusku (Velkoknížectví Poznaňské), a od roku 1817 v Západním Prusku.\n\nV Chełmnu se dochovalo pět ze sedmi kdysi existujících gotických kostelů, takřka nenarušené urbanistické uspořádání a téměř celé městské hradby, renesanční radnice a řada domů z 18. až 19. století.\n\nUrbanistické uspořádání pochází patrně z období druhé lokace po roce 1251.\n\n\n\n"}
{"id": "296808", "url": "https://cs.wikipedia.org/wiki?curid=296808", "title": "Indicko-pákistánská válka (1965)", "text": "Indicko-pákistánská válka (1965)\n\nIndicko-pákistánská válka z roku 1965, označována též jako druhá válka v Kašmíru, byla vojenským střetnutím mezi Indií a Pákistánem. Důvodem válečného střetu mezi oběma zeměmi byla otázka Kašmíru, kvůli kterému se v roce 1947 odehrála tzv. první válka v Kašmíru.\n\nK prvním potyčkám nedošlo v Kašmíru, ale v Sindhu, kde pákistánské tanky překročily stanovenou hranici. Indie odpověděla taky vojenskou akcí, ale do věci se vložila OSN a navrhla oběma zemím k podepsání mírovou dohodu. To se stalo v červnu stejného roku, obě země zároveň souhlasily, že se podrobí rozhodnutí soudu v Ženevě, který rozhodne o územních nárocích obou zemí v Sindhu (soud rozhodl už v roce 1947 a Indie nakonec získala 90 % sporného území). Ministr zahraničí Pákistánu Zulfikár Alí Bhutto byl přesto přesvědčen, že válku Pákistán vyhrál, a tak přesvědčil Muhammada Ajjúb Chána k další vojenské akci. Tentokrát v Kašmíru.\n\nPlánem Pákistánu bylo bleskově vtrhnout do oblasti přes oblast severně od Džammú a odříznout tak Indii hlavní přístupovou cestu do oblasti. I když válka trvala krátce, byla to jedna z největších tankových bitev od druhé světové války. 14. srpna začaly na kašmírské území pronikat ozbrojené skupiny bojovníků, které zabíraly strategicky významná místa a měly za úkol vyvolat protiindické povstání. Byla to příprava na invazi tanků. 30. srpna Indie varovala Pákistán před důraznou vojenskou akcí na jeho území a o dva dny později vypukla válka naplno.\n\nPrvní zaútočily pákistánské tanky severně od Džammú, připravená Indie však odpověděla 6. září 1965 rychlým protiútokem do Paňdžábu na města Láhaur a Silájkót. Láhaur měla brzy na dostřel. Indické tankové jednotky však byly překvapeny pákistánským letectvem, které většinu tanků na svém území zničilo. Indie nedokázala na útok zareagovat svým letectvem a proto se pak do bojů nasazovala na obou stranách hlavně pěchota. Pákistán se musel pokusu o obsazení Kašmíru vzdát. Obě strany utrpěly velké ztráty a nakonec ve dnech 22. až 23. září bylo ujednáno na nátlak OSN příměří. Dalším důvodem se stal nedostatek munice, protože USA a Velká Británie uvalily na obě země dovozní embargo a zásoby munice oběma zemím brzy došly. Indie zničila na 300 pákistánských tanků a dalších 150 zůstalo v jejích rukou. Pákistán zničil 128 tanků (podstatnou část letectvo) a dalších 40 tanků zabavil.\n\nÚplného míru však dosaženo nebylo, obě země měly svá vojska v palebných postaveních a občasné přestřelky trvaly až do konce roku. Kromě Sindhu nebyla po této válce hranice měněna a zůstala stejná jako před válkou.\n\nVe dnech 4. až 10. ledna 1966 proběhla v Uzbecké SSR v Taškentu mírová konference mezi Indií zastoupenou Lálem Bahádur Šastríem a Pákistánem, který zastupoval Muhammad Ajjúb Chán. Záštitu nad touto konferencí si vzal Sovětský svaz. Taškentská deklarace byla uzavřena mezi oběma představiteli 10. ledna.\n\n\n\n"}
{"id": "296811", "url": "https://cs.wikipedia.org/wiki?curid=296811", "title": "Charente-Maritime", "text": "Charente-Maritime\n\nCharente-Maritime je francouzský departement ležící v regionu Nová Akvitánie. Člení se na 5 arrondisementů.\n\n\n\n"}
{"id": "296812", "url": "https://cs.wikipedia.org/wiki?curid=296812", "title": "Klaun Ferdinand", "text": "Klaun Ferdinand\n\nKlaun Ferdinand byla oblíbená dětská televizní a filmová postava ze série dětských filmů o klaunu Ferdinandovi, kterého ztvárňoval český a později i německý herec pan Jiří Vršťala. Série televizních filmů byla vytvářena v česko-německé spolupráci s východoněmeckou televizí za autorské spolupráce režiséra Jindřicha Poláka, později byla vytvářena pouze ve východoněmeckém televizním studiu DFF. Poté, co se Jiří Vršťala přestěhoval do NDR vzniklo několik dalších dílů této série přímo v NDR. Klaun Ferdinand působil také na jevišti v dětských estrádních představeních, některé z těchto výstupů byly zaznamenány i na německých gramofonových deskách.\n\n\n\n"}
{"id": "296815", "url": "https://cs.wikipedia.org/wiki?curid=296815", "title": "Datel černý", "text": "Datel černý\n\nDatel černý (\"Dryocopus martius\") je velký druh šplhavce z čeledi datlovitých (Picidae).\n\nRozlišují se 2 poddruhy:\n\nNejvětší evropský šplhavec, zhruba velikosti vrány, ale štíhlejší. Dorůstá délky 40–46 cm, v rozpětí křídel měří 67–73 cm a dosahuje hmotnosti 250–370 g. Nezaměnitelný, celý černý, s bělavým okem a zobákem. Samec má červené temeno, samice pouze červenou skvrnu na týlu. Na rozdíl od ostatních datlovitých létá přímo, nikoli ve vlnovkách.\n\nV letu se ozývá zvučným „kri kri kri“, v sedě pronikavým „kliééé“. Jarní bubnování je hlasité, oproti strakapoudům poněkud pomalejší, přednášené ve výbušných sériích dlouhých 1,75–3 sekundy (samec bubnuje déle než samice).\n\nDruh s palearktickým typem rozšíření. Areál sahá od severního Španělska a Skandinávie až po východní Sibiř a Japonsko. Stálý pták. V minulosti se rozšíření v Evropě značně měnilo v souvislosti s odlesňováním a následným zaváděním jehličnatých monokultur. Celoevropská populace nyní čítá více než 740 000 párů a je považována za stabilní.\n\nV ČR hnízdí na celém území, hlavně v pahorkatinách a horách, ale ve vhodném prostředí i v nížinách. Celková početnost byla v letech 1985–1989 odhadnuta na 3000–6000 párů, v období let 2001–2003 na 4000–8000 párů.\n\nVyskytuje se ve starých borových, smíšených a bukových lesích.\n\nHnízdí jednotlivě, monogamně. Některé páry spolu setrvávají pouze jednu hnízdní sezónu, jiné se udržují po několik let. Tok začíná již v polovině února a provází ho časté bubnování a volání. Hnízdo je v dutině stromu, obvykle narušeném uvnitř, v ČR nejčastěji v buku, jedli a borovici ve výšce 8–12 m. Vytesání hnízda trvá 10–28 dnů a tesá je obvykle jen samec. Hotová dutina je hluboká 47–57 cm a široká 12–20 cm, s okrouhlým nebo svisle oválným vletovým otvorem o průměru 6–11 × 8–11 cm. Obvykle bývá využívána po řadu let, některé páry však tesají každý rok novou. Hnízdí 1× ročně od dubna do srpna, s případnými náhradními snůškami. Samice snáší 3–5 čistě bílých vajec o rozměrech 34,4 × 25,4 mm. Inkubace začíná od snesení 4. vejce a trvá 12–14 dnů, sedí oba ptáci, přičemž v noci vždy jen samec, zatímco samice nocuje v jiné dutině poblíž hnízda. Mláďata jsou krmena oběma rodiči. Oči se jim otevírají po 10 dnech, v 17 dnech začínají vyhlížet z dutiny a hnízdo opouštějí ve stáří 24–28 dnů. S rodiči setrvávají další 1–2 měsíce, poté se rodina rozpadá. Pohlavně dospívají v prvním roce života. Nejvyšší známý věk kroužkovaného ptáka je 28 let.\n\nŽiví se především ve dřevě žijícími brouky (lýkožrouty, kousavci, tesaříky) a mravenci, méně housenkami motýlů a měkkýši. Vzácně se v potravě objevuje také rostlinná složka tvořená semeny a plody. Potravu dobývá silným dlátovitým zobákem z kmenů nebo kořenových náběhů stromů, méně často ji sbírá na povrchu kůry nebo na zemi. K dostání kořisti z těžko dostupných míst mu napomáhá dlouhý lepkavý jazyk se zoubky na konci.\n\nDatel černý je v lese prospěšným druhem. Nejenže konzumuje dřevokazné druhy mravenců, ke kterým se žádný jiný druh šplhavce nedokáže v takovém rozsahu dostat, ale jeho dutiny používá k hnízdění a nocování řada dalších druhů ptáků užitečných pro les, jako holub doupňák, sýc rousný nebo kavka obecná.\n"}
{"id": "296817", "url": "https://cs.wikipedia.org/wiki?curid=296817", "title": "Jesús Juárez Párraga", "text": "Jesús Juárez Párraga\n\nJesús Juárez Párraga, SDB (* 22. července 1943 ve Španělsku) je bolivijský římskokatolický duchovní a salesián, první biskup diecéze El Alto (od 25. června 1994). Předtím působil jako pomocný biskup arcidiecéze La Paz (1988-1994). Od roku 2006 je generálním sekretářem Bolivijské biskupské konference.\n\nJesús Juárez se narodil ve Španělsku. Na kněze byl vysvěcen 16. prosince 1972 coby řádový kněz salesiánů. Do Bolívie přišel jako misionář. 16. dubna 1988 byl jmenován pomocným biskupem arcidiecéze La Paz a titulárním biskupem z Gumnni. Vysvěcen byl 18. června téhož roku, jeho světitely byli arcibiskup Santos Abril y Castelló (tehdy apoštolský nuncius v Bolívii), Luis Sáinz Hinojosa (arcibiskup arcidiecéze La Paz) a biskup Julio Terrazas Sandoval (biskup diecéze Oruro).\n\nO jeho biskupském působení pojednává dokumentární film \"Dobrý pastýř Msgr. Jesús Juárez, SDB\" vysílaný v České republice TV Noe.\n\n"}
{"id": "296818", "url": "https://cs.wikipedia.org/wiki?curid=296818", "title": "Mennoferská kosmologie", "text": "Mennoferská kosmologie\n\nMennoferská kosmologie (též Mennoferská teologie, Mennoferská kosmogonie a podobně) je moderní označení užívané v egyptologii a religionistice pro staroegyptský mytologicko-teologický koncept zaznamenaný na tzv. Šabakově desce a zachycující jednu z variant představy Egypťanů o vzniku bohů a světa. Byl vytvořen a rozvíjen ve významném správním a náboženském středisku Mennoferu (neboli Memfisu), které bylo hlavním centrem kultu boha Ptaha.\n\nV mennoferské kosmologii jako prvotní stvořitelský bůh vystupuje právě Ptah. Zejména starší badatelé – religionisté poukazovali na to, že Mennoferská kosmologie je nejfilozofičtější ze všech známých staroegyptských nauk o počátku světa, a na myšlenkovou podobnost se starozákonním popisem aktu stvoření, jak je zaznamenán v prvních verších knihy Genesis, a s tezí mnohem pozdějšího křesťanského Evangelia podle Jana o stvoření prostřednictvím logu; Ptah totiž tvoří svým \"srdcem\" pokládaným Egypťany za centrum myšlení a celé osobnosti a \"jazykem\" jako nástrojem mluvení. Svět se nejprve zrodil jako představa v jeho mysli a své konkrétní podoby následně nabýval vyslovením božích myšlenek – jmen všech věcí.\n\nPodle převažujícího mínění badatelů ovšem hlavním účelem Mennoferské kosmologie nebylo podat zprávu o stvoření, ale vysvětlit posvátný charakter královského úřadu, jeho geograficky dualitní pojetí a zdůraznit výsadní postavení Mennoferu jako prastarého královského sídelního města (a tím také výsadní postavení Ptaha mezi ostatními bohy).\n\nHlavním a prakticky jediným pramenem pro poznání této koncepce je hieroglyfický nápis zaznamenaný na tzv. Šabakově desce. Panovník 25. dynastie Šabaka jej měl nechat vytesat jako opis mnohem staršího textu proto, že materiál (papyrus nebo snad pergamen), na němž byla původní předloha zaznamenána, byl \"„rozežrán červy“\", takže hrozila jeho zkáza. Text je psán v té době už archaickým jazykem typickým pro Starou říši a podle některých skutečně vykazuje písařské chyby vzniklé při přepisování. Badatelé se proto dříve domnívali, že kosmologie vznikla už na samém počátku staroegyptských dějin spolu se založením Mennoferu a tamního Ptahova chrámu historicky prozatím spolehlivě nedoloženým králem – „sjednotitelem“ Menim.\n\nTato datace byla ovšem v 70. letech 20. století zpochybněna. Přestože byly mennoferský královský palác a chrám samotnými Egypťany pokládány za budovy zvláštním způsobem spojené se sjednocením Egypta, nelze totéž tvrdit o Mennoferské kosmologii; na základě jazykových výzkumů textu je doba jeho vzniku většinově posouvána zcela jistě do období po Achnatonově náboženské reformě, nejdříve do doby vlády Ramesse II. z 19. dynastie, pravděpodobněji však až do dynastie 20. Dataci znesnadňuje například fakt, že popis procesu stvoření je zasazen do kontextu převyprávění mýtů o sporu Hora se Sutechem o vládu nad Egyptem jako dědictví po zemřelém Usirovi, které jsou bezesporu svým původem mnohem starší. Lze se také domnívat, že původní jádro Mennoferské kosmologie vzniklo přibližně ve stejné době jako Texty pyramid (tedy na přelomu období 5. a 6. dynastie; v tom případě je datováno zpravidla do doby Venisovy) a později za Nové říše a v Šabakově době došlo k jeho výrazným úpravám, při nichž byly do konceptu zapracovány prvky převzaté z jiných kosmogonií.\n\nJak shrnuje Jan Assmann, současná mínění o stáří textu (když se někteří badatelé dokonce domnívají, že mohl vzniknout teprve v době samotného Šabaky) se rozcházejí o 2000 let, což svědčí o trvající aktuálnosti na desce zaznamenaných mýtů a názorně demonstruje všestrannou důležitost role, která byla ve starověkém Egyptě mytologickým koncepcím přiznávána.\n\n\n\n"}
{"id": "296826", "url": "https://cs.wikipedia.org/wiki?curid=296826", "title": "Ekonomika Severní Makedonie", "text": "Ekonomika Severní Makedonie\n\nEkonomika Severní Makedonie patří k deseti nejslabším evropským ekonomikám. Světová banka ji řadí do skupiny \"Lower-middle-income economies\" (podprůměrně příjmové ekonomiky). Má status kandidátské země Evropské unie.\n\nSeverní Makedonie byla spolu s Bosnou a Hercegovinou nejzaostalejší republikou v bývalé socialistické Jugoslávii (SFRJ). Během centrálního plánování komunistického režimu docházelo k postupné industrializaci země. Průmyslová výroba za toto období se zvýšila 3,8 krát. V roce 1981 poklesl počet obyvatel zaměstnaných v zemědělství pod 20 %\n\nOvšem v 60. letech 20. století byl venkov v zájmu rozvoje průmyslu na úkor zemědělství uměle vysídlován a některé vesnice ve východní a jižní části země zůstaly zcela opuštěné. Po rozpadu SFRJ přišla Makedonie o rozsáhlou pomoc ze zvláštního fondu federace a makedonské průmyslové podniky byly zasaženy ztrátou vazeb na své odběratele, kteří byli rozmístěni v jiných republikách bývalé Jugoslávie. Po vyhlášení nezávislosti došlo rovněž k prudkému nárůstu inflace, kterému se makedonská vláda pokusila čelit zavedením nové měny - denáru v dubnu 1992. Řecká vláda vznesla námitky proti názvu a státním symbolům nezávislé Makedonie a vyvíjela na ni ekonomický nátlak (zadržování části makedonského importu, především přerušení dodávek ropy ze soluňského přístavu), od února 1994 do září 1995 dokonce vyhlásila úplné embargo na obchod s Makedonií (včetně tranzitu zboží do Makedonie). Devadesátá léta 20. století tak pro Makedonii znamenala výrazný pokles ekonomické úrovně, nárůst nezaměstnanosti, zchudnutí makedonské společnosti, enormní nárůst černého trhu (na přepravě, distribuci a prodeji pašovaného zboží se podílely desetitisíce osob). V zemi se zvýšil počet nezaměstnaných a to až na 386 tisíc, což je přibližně 40 % práceschopného obyvatelstva. U zahraničních investorů způsobovalo obavy národnostní napětí mezi Makedonci a albánskou menšinou, které vyvrcholilo nepokoji na severozápadní hranici země na začátku roku 2001. Situaci zklidnilo podepsání Stabilizační a asociační dohody mezi Makedonií a EU (podepsána 9. 4. 2001). Období let 2002 až 2003 bylo pro Makedonii obdobím bezpečnostního uklidnění. Na zasedání Evropské rady 17. prosince 2005 v Bruselu získala Makedonie status kandidátské země EU. Od roku 2007 je členským státem Středoevropské zóny volného obchodu (CEFTA).\n\nV zemědělství je zaměstnáno 21,7 % ekonomicky aktivních a vytváří 12,1 % HDP státu. Hlavními produkty jsou vinná réva, tabák, zelenina, mléko a vejce.\n\nV důsledku industrializaci země během centrálního plánování komunistického režimu má průmysl na makedonské ekonomice značný podíl. V průmyslu je zaměstnáno 32,6 % ekonomicky aktivních a vytváří 28,6 % HDP státu. Hlavními obory jsou potravinářství, textilní průmysl, chemický průmysl (včetně farmacie), hutnictví (železo, ocel), průmysl stavebních hmot (výroba cementu) a energetika.\n\nHodnota \"HDP na obyvatele v PPP\" je dle údajů MMF 8491 USD (2007), což řadí Severní Makedonii až na 39. místo v Evropě a na 80. místo ze 179 hodnocených států světa.\n\nMezi současné ekonomické problémy státu patří především korupce. Země je na 84. - 93. místě ve zkorumpovanosti (stejně jako např. Bosna a Hercegovina a Černá Hora, z evropských zemí jsou hůře hodnoceny již jen Albánie, Moldavsko, Ukrajina, Rusko a Bělorusko).\n\nNezaměstnanost se stále drží na vysoké úrovni, které dosáhla během ekonomické krize v 90. letech 20. století. V roce 2007 byla míra nezaměstnanosti 35 %\n"}
{"id": "296831", "url": "https://cs.wikipedia.org/wiki?curid=296831", "title": "Římskokatolická farnost Svitavy", "text": "Římskokatolická farnost Svitavy\n\nŘímskokatolická farnost Svitavy je územní společenství římskokatolické církve ve Svitavách s farním kostelem Navštívení Panny Marie.\n\nPůvodně románský jednolodní kostel byl postaven kolem roku 1250, kdy docházelo k osídlování oblasti převážně německými usedlíky. Během husitských válek sídlila v kostele litomyšlská biskupská kapitula. V roce 1424 husité město vydrancovali a kostel poničili. Kostel byl znovu obnoven svitavskými měšťany a premonstráty, ti v něm zůstávali do roku 1554, kdy zemřel jejich poslední místní farář. Po nich spravovali kostel diecézní kněží. Dnešní barokní podobu získal kostel roku 1781, kdy byl po velkém požáru města přestavěn.\n\nFarářem je R. D. Mgr. Václav Dolák.\n\nFarnost se pravidelně zapojuje do projektu Noc kostelů.\n\nV neděli 7. července 2018 měl ve Svitavách primici Mgr. Ondřej Poštulka.\n\n"}
{"id": "296832", "url": "https://cs.wikipedia.org/wiki?curid=296832", "title": "Lukáš Kubáň", "text": "Lukáš Kubáň\n\nLukáš Kubáň (* 22. června 1987) je český fotbalový obránce, od roku 2016 působí v polském klubu Sandecja Nowy Sącz.\n\nS fotbalem začínal v týmu přeboru Sokol Staříč a postupně se poté propracovával mládežnickými týmy ve Frýdku-Místku. V roce 2003 přestoupil do Slovácka, kde vydržel 4 sezony. Po sestupu týmu do nižší soutěže si ho na hostování vzalo 1. FC Brno, odkud se po ročním hostování vrátil zpátky do 1. FC Slovácko.\n\nV letech 2014–2015 hrál za FK Fotbal Třinec. V červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul.<br>\nPoté koncem měsíce odešel na své první zahraniční angažmá do polského klubu GKS Bełchatów. V červenci 2016 přestoupil do jiného polského klubu Sandecja Nowy Sącz, s nímž v sezóně 2016/17 zažil postup do nejvyšší polské ligy Ekstraklasa.\n\nLukáš Kubáň byl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaného v Kanadě získal stříbrné medaile, když ve finále podlehl Argentině 1:2.\n\nV roce 2007 nastupoval i za českou jedenadvacítku.\n\nAktuální k 6. září 2011\n\n"}
{"id": "296834", "url": "https://cs.wikipedia.org/wiki?curid=296834", "title": "Toranosuke Takagi", "text": "Toranosuke Takagi\n\nToranosuke Takagi, (: 高木 虎之介 - \"Takagi Toranosuke\", známý také jako : 高木 虎 \"Tora Takagi\") (* 12. února 1974 – Šizuoka, Japonsko) je japonský automobilový závodník.\n\nTakagi byl výrazně ovlivněn svým otcem, závodníkem v cestovních vozech. V 80. letech tak začal jezdit na motokárách, zúčastnivše se prvního šampionátu v roce 1987. Po vítězství v několika japonských motokárových sériích začal roku 1992 jezdit ve Formuli Toyota. Tam vydržel pouze do roku 1993, než začal závodit v japonské Formuli 3, kde skončil ve své první sezoně desátý.\n\nBěhem roku 1994 si Takagiho všiml známý japonský závodník Satoru Nakadžima, který ho zaměstnal ve stáji Nakadžima Racing ve Formuli 3000. Od roku 1995 byl významnou součástí týmu, než si ho roku 1997 vybrala stáj Formule 1 Tyrrell jako svého testovacího jezdce. O rok později se již probojoval do závodní dvojice a stal se tak šestým japoncem ve Formuli 1. Příští rok Takagi závodil za stáj Arrows a pomalu se tak dostával do evropského povědomí, kvůli jistým problémům v komunikaci s týmem však na konci sezony 1999 Formuli 1 opustil.\n\nRoku 2000 se Takagi připojil k Nakadžimovu týmu ve Formuli Nippon, kde dosáhl osmi vítězství v deseti závodech, což byl historicky nejlepší výsledek této soutěže. Později jezdil za tým Walker Racing v závodech Champ Car, za který dosáhl nejlépe čtvrtého místa v Houstonu roku 2002. Přestoupil tak do Indy Racing League, kde však skončil až na celkově desátém místě. Ve stejném roce, tedy 2003, se také účastnil závodu Indianapolis 500, kde skončil pátý a získal tak cenu pro nejlepšího nováčka.\n\nPo další neúspěšné sezoně v Indy Racing League se Takagi roku 2005 vrátil do Japonska k Formuli Nippon, kde získal vlastnický podíl v týmu Cerumo, za který také začal závodit.\n"}
{"id": "296835", "url": "https://cs.wikipedia.org/wiki?curid=296835", "title": "Elton Santiago dos Santos Lira", "text": "Elton Santiago dos Santos Lira\n\nÉlton Santiago dos Santos Lira (* 21. září 1986) je brazilský fotbalový obránce, kterého v České republice známe pod zkráceným jménem Elton Lira, momentálně působící v týmu AA Santa Rita (Boca da Mata).\n\nS fotbalem začínal v rodné Brazílii už v roce 1996, kdy hrál za místní velkoklub SC Corinthians Paulista a to až do roku 2005. To se stěhoval do konkurenčního Esporte Clube XV de Novembro a o rok později do dalšího klubu ze Sao Paula, a to do Clube Atlético Juventus. V zimě 2008 si ho vyhlédlo brněnské vedení, pozvalo si ho na testy, na kterých uspěl, a podepsalo s ním smlouvu.V současné době již rok působí v brněnské juniorce, kde se pokouší dostat do bývalé formy.\n\nAktuální 1. červenec 2015\n\n"}
{"id": "296837", "url": "https://cs.wikipedia.org/wiki?curid=296837", "title": "Hávnatka", "text": "Hávnatka\n\nHávnatka (\"Peltigera\") je rod lišejníků z čeledi hávnatkovitých (\"Peltigeraceae\"). Jeho zástupci často osídlují povrch půdy, ale někdy se vyskytují v mechu, na stromech a skalách, v podstatě po celém světě. Mnoho hávnatek obsahuje jen sinicového fotobionta (tzv. cyanolišejníky, sinice bývá v útvaru, kterému se říká cefalodium), další druhy obsahují oba fotobionty (řasu i sinici) a některé mají jen řasu.\n\nMezi známé hávnatky patří např. hávnatka psí (P. canina) či hávnatka bradavičnatá (P. aphthosa).\n\n"}
{"id": "296841", "url": "https://cs.wikipedia.org/wiki?curid=296841", "title": "Lešanský Buddha", "text": "Lešanský Buddha\n\nLešanský Buddha (), známý též pod svým čínským názvem Ta-fo (Velký Buddha), je socha Buddhy, která se nachází poblíž města Le-šan v čínské provincii S’-čchuan. Buddha je vysoký asi 71 metrů, což z něj činí největší sochu sedícího Buddhy na světě. Socha byla vytesána do skalního masivu hory E-mej-šan za dynastie Tchang (618–907). Organizátorem celé výstavby se stal mnich Chaj Tchung, který pro stavbu záměrně vybral soutok tří řek (Min-ťiang, Ta-tu-che a Čching-i-ťiang), aby Buddha chránil projíždějící lodě před jejich rozbouřenými vodami.\n\nJiž při stavebních pracích bylo pomýšleno na ochranu Buddhy před erozí – měl tomu zabránit drenážní systém a dřevěný kryt. Účelem těchto opatření bylo omezit destruktivní vliv povětrnostních podmínek na sochu na minimum. Kryt byl však za dynastie Jüan (1271–1368) stržen a kanály odvodňovacího systému byly časem zaneseny. Socha začala erodovat a vytvářely se na ní trhliny, které byly postupně zaplněny květenou. Rozsáhlejší rekonstrukce na soše byly započaty až ve druhé polovině 20. století.\n\nCelá oblast je hojně navštěvována turisty, kteří se sem přepravují většinou loděmi z města Le-šan. Pro svou mimořádnou hodnotu byl Buddha v roce 1996 společně s horou E-mej-šan zařazen mezi památky světového dědictví UNESCO.\n\nSocha Buddhy se nachází pár kilometrů od několikamiliónového města Le-šan v čínské provincii S’-čchuan. Hora E-mej-šan, na které se socha nalézá, patří mezi Čtyři posvátné hory buddhismu. První obyvatelé se zde usídlili již v době kolem 10 000 let př. n. l. Hora je bohatá na faunu i flóru a již v 1. století zde byl postaven buddhistický chrám, který byl vůbec prvním buddhistickým chrámem v Číně. Postupně zde vzniklo na dlouhou dobu kvetoucí náboženské, především buddhistické centrum, doprovázené stavbou různě velkých chrámů i dalších staveb. Z více než stovky chrámů se jich do dnešních dnů dochovalo kolem třiceti. Ty, společně s Buddhovou sochou, přitahují až desítky tisíc turistů ze světa i z Čínské lidové republiky, kteří se za památkami dopravují většinou loděmi z přístavu v Le-šan.\n\nSocha se nachází východně od Le-šan a je obrácena směrem k západu. Buddha se nachází při soutoku řek Min-ťiang, Ta-tu a Čching-i. Nepředstavuje přímo Buddhu Šákjamuniho, zakladatele buddhismu, ale Buddhu Maitréju, následovníka Šákjamuniho, který je v současnosti bódhisattvou a podle buddhistické tradice se stane Buddhou příštího věku. Uctívání Maitréji bylo v Číně zejména mezi 4.–7. stoletím velmi oblíbené, jeho vyobrazení lze nalézt po celém území Číny a lešanský Buddha patří mezi Maitréjova nejvelkolepější ztvárnění. Dosahuje výšky 71 metrů, což z něj činí jednu z největších soch Buddhy na světě a zároveň světově největší sochu Maitréji. Přibližně o 18 metrů tak Buddha přesahoval větší sochu z bamjánských Buddhů, kteří byli zničeni v roce 2001.\n\nHlava lešanského Buddhy je vysoká 14,7 metrů, široká 10 metrů a celá je pokryta celkem 1021 krátkými a zakroucenými, černě zbarvenými vlasy. Uši jsou vysoké 7 metrů a mají prodloužené lalůčky, což patří k jednomu z mnoha znaků Buddhy. Nehet na palci sochy měří 1,5 metru.\n\nBuddha je vytesán v sedě, má odkrytý hrudník a jeho ruce spočívají na kolenou. Podle některých odborníků se přímo v hrudníku sochy nachází jeskyně, kterou chrání poklop umístěný za dynastie Sung (960–1279). Po pravé straně sochy je umístěno dlouhé, terasou zakončené schodiště, po kterém prakticky každý den stoupá mnoho turistů.\n\nNa severní a jižní skalní stěně okolo sochy se nachází mnoho výklenků s buddhistickými figurami. Na dalších stěnách okolo Buddhy je množství stromů a Buddha vypadá, jakoby byl vsazen do hory. Mezi místními obyvateli tak koluje přísloví „Hora je Buddha, a Buddha je hora“.\n\nVýstavba Buddhy započala na popud mnicha Chaj Tchunga v roce 713 za čínské dynastie Tchang. Chaj Tchung zamýšlel postavit sochu Buddhy na soutoku tří řek proto, aby Buddha chránil projíždějící lodě před nebezpečnými proudy a zároveň tím chtěl docílit většího šíření buddhismu mezi lidmi. Zvětšit bezpečnost pro projíždějící lodě se nakonec skutečně podařilo, když na dno řek v průběhu stavby klesly tuny materiálu, čímž se podařilo nebezpečné proudy omezit. I přesto, že Chaj Tchung zorganizoval veřejnou sbírku, která měla pokrýt náklady spojené s výstavbou sochy, nepodařilo se mu získat dostatek financí, takže se stavba protáhla na 90 let. Když však vládní pracovníci zjistili, že Chaj Tchung nashromáždil velké množství peněz, zkusili od něj vybrat daně. Když k mnichovi přistoupil úředník a požadoval po něm zaplacení daní, Chaj Tchung mu sdělil, že mu raději dá své oko než peníze určené na stavbu sochy, načež si vydloubl oko a nabídl jej úředníkovi. Ten se zděšením odešel a už se nikdy nevrátil. Na výstavbě Buddhy se podílely tisíce pracovníků a socha byla dokončena v době, když Chaj Tchung byl již po smrti a stavbu vedli jeho dva žáci Cang Čchou a Wej Kao.\n\nV roce 1996 byl lešanský Buddha i s přilehlou horou E-mej-šan zařazen na Seznam světového dědictví pod názvem , což by se dalo přibližně přeložit jako „Okolní oblast hory E-mej-šan zahrnující oblast lešanského Buddhy“. Na Seznam byla oblast zařazena skrze kritéria iv, vi a x, a to jako kulturní i přírodní dědictví. Plocha, kterou zabírá Buddhova část, čítá okolo 2,5 km².\n\nJiž od počátku výstavby sochy bylo myšleno na ochranu Buddhy. Ta měla být zajištěna především pomocí drenážního systému, umístěného přímo v soše a přibližně třináct pater vysokým dřevěným krytem. Kryt měl za úkol chránit sochu především před větrem a deštěm, avšak za války na konci mongolské dynastie Jüan byl zničen, čímž byla socha v následujícím období vystavena vlivu povětrnostních podmínek. Drenážní systém s odvodňovacími kanálky byl zabudován přímo v soše a jeho primárním úkolem bylo odvádět vodu ze sochy. Množství skrytých kanálků se tak dosud nachází např. za Buddhovýma ušima, hlavou či přímo v jeho rouchu.\n\nV průběhu let byla socha mnohokrát restaurována. Restaurační práce však většinou byly záležitostí jednotlivců či byly prováděny v malém měřítku. Buddha byl již docela vážně poškozen, než začala čínská vláda v roce 1963 s jeho restaurováním. Tyto práce si však vyžádaly mezinárodní spolupráci, takže na financování nákladných oprav se začaly podílet i další státy a organizace v čele s UNESCO.\n\nPředevším od počátku 21. století započala Čínská lidová republika s rozsáhlým restauračními pracemi. Na ty dohlíží pracovníci vyslaní UNESCO. Týkají se především opravy odvodňovacích kanálků drenážního systému i prací na povrchu sochy. Tyto rozsáhlé opravy si celkem vyžádají až 30 milionů dolarů, přičemž Světová banka nabídla, že poskytne 8 milionů dolarů jako bezúročnou půjčku. Při ochraně Buddhy je též kladen důraz především na menší znečištění řeky. Kyselé deště už způsobily, že Buddhovi zčernal nos a byla rozpuštěna barva z jeho vlasů, která na jeho tváři zanechala mnoho černých, svislých pruhů.\n\nV roce 2008 provincii S’-čchuan zasáhlo zemětřesení, socha jím však nebyla poškozena.\n\n\n"}
{"id": "296842", "url": "https://cs.wikipedia.org/wiki?curid=296842", "title": "Meziválečné období v indicko-pákistánském sporu", "text": "Meziválečné období v indicko-pákistánském sporu\n\nPo smrti Šástrího se na sklonku ledna 1966 stala v Indii premiérkou Indira Gándhíová. Zahájila užší spolupráci s USA, program v INC, který navrhovala se však stal jablkem sváru přímo uvnitř strany a o rok později se odštěpilo její pravé křídlo. To se spojilo s opozicí a velmi INC oslabilo v nadcházejících volbách. Volby v průběhu února roku 1967 znamenaly pro INC jen těsné vítězství. Gándhíová přijala na post vicepremiéra a ministra financí svého někdejšího rivala z lednu 1966 z volby premiéra Mórárdžího Désáího. Chtěla si tím upevnit pozici. V roce 1967 byl navíc prezidentem Indie zvolen první muslim – Zákir Husain, ten ale o dva roky později zemřel. \n\nJeho smrti využila Gándhíová k soustředění moci a Désáí vystoupil na protest z vlády. Gándhíová navíc zahájila reformu finančního sektoru, zestátňování bank a celkové soustřeďování moci do svých rukou. 1. až 13. ledna 1971 proběhly volby, které drtivě vyhrála Gándhíová se svou frakcí INC.\n\nV Pákistánu po podepsání Taškentské dohody došlo také k výrazným změnám. Zulfikár Alí Bhutto byl v červnu 1966 donucen pro své militantní názory opustit vládu. To nesl těžce a spolu s nacionalistickou částí armády pořádal proti režimu Muhammada Ajjíh Chána demonstrace. Bhutto byl v čele Národní lidové strany, která se hlásila k čínské podobě komunismu. 30. března 1967 vznikla další strana – Demokratické opoziční hnutí, které se rovněž účastnilo protestů. Obě strany se shodovaly pouze na změně režimu v zemi v neprospěch Chána. Ten na podzim roku 1968 oslavoval deset let u moci, což demonstrace posílilo. \n\nMuhammad Ajjúb Chán byl donucen 17. února 1969 rezignovat (tehdy byl také zrušen po mnoha letech výjimečný stav) a moc předal jinému diktátorovi Jahjú Chánovi, který na nátlak opozice umožnil 1. 1. 1970 demokratické volby. Ty měly neočekávaný výsledek, vyhrála organizace, která požadovala odtržení Východního Pákistánu (Bangladéše) a to se v roce 1971 skutečně stalo. V zemi propukal chaos a všechny tyto zmatky vyústily v prosinci 1971 k další válce mezi Indií a Pákistánem o Kašmír.\nDalší vývoj v oblasti je popsán v článku Rozpad Pákistánu\n\n\n\n\n\n\n\nwww.amo.cz\n\nwww.atmonline.cz\n\nwww.valka.cz\n\nwww.unhcr.cz\n\nhttp://koshur.org/\n\nwww.greaterkashmir.com\n\nhttps://web.archive.org/web/20170915154945/http://jammukashmir.nic.in/\n\nhttps://web.archive.org/web/20080225234335/http://www.kashmirstudygroup.net/\n"}
{"id": "296844", "url": "https://cs.wikipedia.org/wiki?curid=296844", "title": "Lukáš Mareček", "text": "Lukáš Mareček\n\nLukáš Mareček (*17. duben 1990, Ivančice, Československo) je český fotbalový záložník a reprezentant, od ledna 2018 hráč klubu KSC Lokeren. Mimo ČR působil na klubové úrovni v Nizozemsku a Belgii.\n\nZačínal v roce 1996 v domovském Domašově (registrován od 29. května 1997), 30. března 1998 přestoupil do 1. FC Brno a postupem času se propracovával žákovskými a dorosteneckými týmy až do A-mužstva, kde poprvé do ligového zápasu nastoupil po zimní přestávce 17. února 2008 v Jablonci. V české lize odehrál za Zbrojovku Brno padesát zápasů, branku nevstřelil. Od ledna 2010 působil v klubu RSC Anderlecht Brusel, kde podepsal smlouvu do června 2014. Zde se ale příliš neprosadil a trenér Anderlechtu John van den Brom mu doporučil hostování v nizozemském Heerenveenu.\n\n29. srpna 2012 odešel na jednoleté hostování do klubu nizozemské Eredivisie SC Heerenveen. Tady se dokázal prosadit do základní sestavy a rozehrával dokonce standardní situace. Vedl jej zde trenér Marco van Basten, Mareček v klubu vstřelil své první ligové góly v kariéře. Po skončení hostování se vrátil do Anderlechtu (Heerenveen neuplatnil opci).\n\nV srpnu 2013 přestoupil do AC Sparta Praha. 5. září 2013 vstřelil jedinou branku v přípravném zápase se Slovanem Bratislava. V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Mareček svůj pokus neproměnil.\n\n22. července 2014 se představil v odvetě 2. předkola Ligy mistrů UEFA proti estonskému klubu FC Levadia Tallinn (remíza 1:1), v utkání vstřelil vedoucí branku. Sparta nakonec s celkovým skóre 8:1 pohodlně postoupila do 3. předkola.\n\n25. únor 2016 se výrazně podílel na postupu do osmifinále Evropské ligy přes ruský tým FK Krasnodar, když vstřelil první branku letenských v odvetném zápase v Rusku. Utkání skončilo 0:3. S týmem se dostal až do čtvrtfinále Evropské ligy, kde následovalo vyřazení španělským Villarrealem. 13. března 2016 se v utkání se Sigmou Olomouc poprvé zapsal mezi střelce nejvyšší české fotbalové ligy (ve svém 105. zápase), jednalo se o kuriózní gól, když byl střílejícím spoluhráčem Lukášem Váchou trefen do zadnice, od které se míč odrazil do protipohybu brankáře. Na začátku roku 2018 s ním klub přestal počítat.\n\nV lednu 2018 přestoupil ze Sparty do belgického prvoligového klubu KSC Lokeren.\n\nDne 21. ledna 2020 přestoupil z klubu KSC Lokeren\n\nLukáš Mareček nastupoval za české mládežnické výběry od kategorie do 16 let. Hrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2). Od srpna 2010 působil v reprezentaci ČR do 21 let.\n\n24. 3. 2016 debutoval pod trenérem Pavlem Vrbou v A-mužstvu ČR v přátelském utkání v Praze proti reprezentaci Skotska (porážka 0:1).\n\nGóly Lukáše Marečka v české reprezentaci do 21 let\n"}
{"id": "296845", "url": "https://cs.wikipedia.org/wiki?curid=296845", "title": "Dar es Salaam", "text": "Dar es Salaam\n\nDar es Salaam (arab. دار السلام (dár as-salám – dům míru), historický název Mzizima) je město v Tanzanii, ležící na východě země na pobřeží Indického oceánu. V letech 1974 až 1992 bylo hlavním městem Tanzanie, od roku 1992 je hlavním městem Dodoma. Dar es Salaam je nejlidnatějším městem země (2 698 651 obyvatel), je ekonomickým a kulturním centrem Tanzanie.\n\nPrvním Evropanem, který se dostal na území dnešního města, byl v roce 1859 Němec Albrecht Roscher. Německý vliv v oblasti sílil, město se stalo důležitým obchodním centrem Německé východní Afriky. Ekonomický význam se upevnil výstavbou železnice do vnitrozemí v roce 1900. Po porážce Německa v první světové válce přešlo celé území pod britskou správu a Dar es Salaam se stal správním centrem kolonie Tanganika.\n\nPočet obyvatel roste průměrným tempem 4.39% ročně (to je 3. největší město v Africe a 9. na světě). Podle odhadu bude v roce. 2020 ve městě žít 5,12 milionu obyvatel.\n\n\n"}
{"id": "296846", "url": "https://cs.wikipedia.org/wiki?curid=296846", "title": "Lunar Embassy", "text": "Lunar Embassy\n\nLunar Embassy je společnost kolem Dennise Hopea, která podle práva státu Kalifornie vlastní a po celém světě prostřednictvím licencovaných ambasád nabízí k prodeji pozemky nejen na Měsíci, ale i na ostatních tělesech Sluneční soustavy.\n\nDennis Hope využil zákona v USA, podle kterého každý může libovolný pozemek prohlásit za vlastní, když podá veřejnou žádost vývěskou nebo zasláním výzvy. Dennis Hope v USA v roce 1980 uplatnil nárok na celý povrch Měsíce u US Office of Claim Registries (obdoba katastrálního úřadu) v San Francisku a poté, co mu bylo vlastnictví potvrzeno a vydány příslušné listiny, se Dennis Hope prohlásil za jediného vlastníka celého měsíčního povrchu. Mezinárodní Pakt o Měsíci a jiných nebeských tělesech z roku 1967 sice stanoví, že si povrch mimozemských kosmických těles nemohou jednotlivé státy přivlastnit, avšak neomezuje nároky soukromých fyzických a právnických osob a nezakazuje státům, aby taková práva soukromých osob uznávaly a registrovaly. Dennis Hope oznámil své vlastnictví vládám USA, Sovětského svazu a OSN, ale nedostal žádnou odpověď. Na radu právníků ještě tři roky počkal a pak začal prodávat pozemky na Měsíci a ostatních planetách Sluneční soustavy. Pozemky prodal již 3,5 miliónům lidí, z toho osmi tisícům občanů České republiky.\n\nDohoda o činnosti států na Měsíci a jiných nebeských tělesech z roku 1979, jejíž článek 11 odstavec 3 nově zakázal i přivlastnění si kosmických prostor i fyzickou nebo právnickou osobou a měl obecně vyloučit využívání přírodních zdrojů na Měsíci i jakékoliv nároky soukromých fyzických a právnických osob, podpořilo při hlasování jen 6 zemí ze 185. Vstoupila v platnost roku 1984, podle článku blogera Gabzdyla z roku 2005 ji podepsalo 9 států, z nichž žádný se neúčastní kosmického výzkumu.\n\nRegistrací vlastnictví u úřadů USA však podle Gabzdyla nejsou jiné státy vázány a Hope podle Gabzdyla nesplňoval některé podmínky, které Homestead Act, o nějž Hope údajně své nároky opíral, vyžaduje. Gabzdyl rovněž dovozuje, že USA registrací převedly na Hopea nějaká svá údajná práva, která neměly, a nikoliv že jen registrovaly práva Hopea.\n"}
{"id": "296848", "url": "https://cs.wikipedia.org/wiki?curid=296848", "title": "Izidie", "text": "Izidie\n\nIzidie (singulár zřídka \"izidium\") jsou malé (asi 0,5-1 mm) výrůstky stélky na kůře lišejníků. \nSlouží k vegetativnímu rozmnožování. Oddělují se od mateřské stélky. \nIzidie obsahují fotobionta i mykobionta a ty jsou do vrstev uspořádány shodně s mateřskou stélkou. Bývají granulovité, někdy pokryté výrůstky, jehlicovitého či prstovitého tvaru, méně často lopatkovitého či šupinkovitého tvaru, někdy složitě větvené. \n\nNavenek podobné ale anatomicky odlišné jsou tzv. izidiomorfy. Tento pojem zahrnuje např. pseudoizidie (bez fotobionta a bez souvislé kůry) a mnoho jiných struktur.\n\nZcela nepodobné jsou soredie, velmi drobné částice, které tvoří prášek. \n\n"}
{"id": "296852", "url": "https://cs.wikipedia.org/wiki?curid=296852", "title": "Adana (provincie)", "text": "Adana (provincie)\n\nAdana je tureckou provincií, nachází se v jižní části Malé Asie. Rozloha provincie činí 14 030 km², v roce 2007 zde žilo 2 300 112 obyvatel. Provincie je bohatá hlavně na památky, jelikož se zde nachází mnoho starých hradů.\n\nProvincie Adana se administrativně člení na 14 distriktů:\n"}
{"id": "296856", "url": "https://cs.wikipedia.org/wiki?curid=296856", "title": "Automatický kanón", "text": "Automatický kanón\n\nAutomatický kanón je střelná zbraň s větší ráží než kulomet (tj. obvykle 20 mm a víc), ale menší než polní kanón nebo další artilerie. Kromě ráže se automatické kanóny někdy odlišovaly tím, že střílely granáty, explozivní munici. Jsou vybaveny automatickým nabíjením munice a mají větší kadenci než např. houfnice či další velké střelné zbraně. \n\nVětšina automatických kanónů pracuje na dvou odlišných principech:\n\n"}
{"id": "296857", "url": "https://cs.wikipedia.org/wiki?curid=296857", "title": "Peter Gallagher", "text": "Peter Gallagher\n\nPeter Killian Gallagher (* 19. srpna 1955, New York, USA) je americký herec, vítěz Zlatého glóbu.\n\nGallgher se narodil a vyrůstal ve státě New York. V herectví prorazil filmem \"Hráč\" v roce 1992, objevil se ve filmech \"Zatímco jsi spal\" se Sandrou Bullock, \"Americká krása\", \"Mr. Deeds – Náhodný milionář\". Hrál také na Broadwayi. V letech 2003-2007 hrál postavu Sandyho Cohena v seriálu O.C.\n\n"}
{"id": "296859", "url": "https://cs.wikipedia.org/wiki?curid=296859", "title": "Indicko-pákistánská válka (1971)", "text": "Indicko-pákistánská válka (1971)\n\nIndicko-pákistánská válka 1971 byla vojenským konfliktem mezi Indii a Pákistánem. Indické, bangladéšské a mezinárodní zdroje považují za začátek války operaci Čingischán, pákistánský preemptivní útok na 11 indických leteckých základen. Válka skončila během 13 dní a je považována za jednu z nejkratších v historii. V průběhu války se indické a pákistánské jednotky střetly na východní i západní frontě. Válku ukončila kapitulace Východního velitelství Pákistánských ozbrojených sil 16. prosince 1971, po níž následovalo odtržení Východního Pákistánu co by nezávislého Bangladéše. Podle odhadů bylo během války zabito mezi 2 až 3 miliony civilistů a čtyři sta tisíc žen znásilněno pákistánskou armádou. Deset milionů lidí uprchlo ze země do sousední Indie.\nNová válka byla vyvolána na druhé straně indických hranic. Pákistán se snažil potlačit povstání ve vznikajícím Bangladéši. Probíhaly masakry příslušníků Lidové fronty a do pohybu se dalo až 10 milionů uprchlíků. Z Bangladéše odcházeli do Indie, což se příliš nelíbilo Indiře Gándhíové a po bezúspěšném vyžadovaní uklidnění situace se rozhodla pro zásah vojenskou silou v Pákistánu. Ten chtěl využít momentu překvapení a 3. prosince 1971 letecky zaútočil na základny v Indii, ta však byla připravena a útok úspěšně odrazila.\n\nIndie pak provedla invazi do Východního Pákistánu, který byl 16. prosince definitivně zbaven pákistánských vojsk. O 4 dny později musel abdikovat Jahjú Chán a moci se chopil Zulfikár Alí Bhutto. Jahjú Chán pak byl 5 let v domácím vězení.\n\nMír je mezi Gándhíovou a Bhuttem uzavřen ve dnech 28. června až 2. července 1972 v Simle na základě dohody, která řeší věc hranic Indie a Pákistánu pouze dočasně. Dělící čára bude nazývána „Line control“, spor bude řešen pouze bilaterálně. Státy se zavázaly dodržovat linii „Line control“ dokud nepřinesou konečné řešení. Indie na rozdíl od Pákistánu souhlasí s pozorovateli OSN, ale neuznává jejich soudní pravomoci. Dalším bodem dohody byla repatriace pákistánských válečných zajatců a výměna civilního obyvatelstva mezi Bangladéšem a Pákistánem. Pro tyto potřeby následně OSN zřídila letecký most (většina z deseti milionů uprchlíků se sice vrátila, ale pouze do Bangladéše, leteckého mostu využilo málo lidí).\n\nPředchozí události jsou popsány v článku Meziválečné období v indicko-pákistánském sporu.\n\n\n\n"}
{"id": "296860", "url": "https://cs.wikipedia.org/wiki?curid=296860", "title": "E-mej-šan", "text": "E-mej-šan\n\nE-mej-šan () je hora v čínské provincii S’-čchuan, jedna ze čtyř posvátných buddhistických hor a za jejího patrona bývá označován bódhisattva Samantabhadra. Dosahuje výšky 3099 metrů. Na jejich svazích se nacházejí kláštery, v současné době slouží jako levné ubytování pro turisty. Poblíž se nachází lešanský Buddha, největší socha Buddhy na světě. V roce 1996 byla hora i se sochou zařazena ke světovému dědictví UNESCO.\n\n\n"}
{"id": "296863", "url": "https://cs.wikipedia.org/wiki?curid=296863", "title": "Ardahan (provincie)", "text": "Ardahan (provincie)\n\nArdahanská provincie ( , ) je tureckou provincií, nachází se ve východní části Malé Asie. Rozloha provincie činí 5661 km², v roce 2006 zde žilo 119 172 obyvatel. Provincie sousedí s Arménií a Gruzií. Povrch provincie je velice kopcovitý.\n\nArdahanská provincie se administrativně člení na 6 distriktů:\n"}
{"id": "296868", "url": "https://cs.wikipedia.org/wiki?curid=296868", "title": "Kelly Rowan", "text": "Kelly Rowan\n\nKelly Rowan (26. říjen 1965, Ottawa, Ontario, Kanada) je kanadská televizní a filmová herečka, bývalá modelka. Nejlépe známá je díky roli Kirsten Cohenové v seriálu O.C.\n\nZačala se zabývat modelingem během studia, aby si vydělala nějaké peníze. Její herecká kariéra začala po roce 1980. Objevila se ve filmech jako \"Vrata do podsvětí\", \"Hook\", \"Tři do tanga\", \"187\". Objevovala se také v televizních seriálech jako \"Dallas\" nebo \"Kriminálka Las Vegas\". V letech 2003-2007 hrála Kirsten Cohenovou v seriálu \"O.C.\"\n\n"}
{"id": "296869", "url": "https://cs.wikipedia.org/wiki?curid=296869", "title": "Daniel Brandenstein", "text": "Daniel Brandenstein\n\nDaniel Charles Brandenstein (* 17. ledna 1943 ve Watertownu, Wisconsin, USA) je americký vojenský pilot a astronaut z letů s raketoplány. \n\nPo základní a střední škole pokračoval ve studiích na wisconsinské univerzitě (University of Wisconsin), kde v roce 1965 získal titul inženýra matematicko-fyzikálních věd. Pak odešel do armády, stal se zde námořním letcem ve stíhací peruti One Four Fice, Oak Harbor, Washington. V roce 1978, kdy byl vybrán do NASA, byl poručíkem námořního letectva, ženatým, s jedním dítětem. \nKoncem léta roku 1983 se stal 124. člověkem ve vesmíru, když na palubě raketoplánu Challenger odstartoval k misi STS-8 na oběžnou dráhu naší planety. Šestidenního letu se zúčastnila tato pětičlenná posádka: velitel Richard Truly, dále pak Daniel Brandenstein, Guion Bluford, Dale Gardner a William Thornton. Na naléhání armády start z Kennedyho vesmírného střediska na mysu Canaveral i přistání na základně Edwards byly v noci kvůli plánovaným vojenským expedicím. V noci také vypustili indickou telekomunikační družici Instat 1B.\n\nDruhá Danielova mise byla sedmidenní STS-51-G na jaře roku 1985. Letěl na palubě Discovery spolu s touto posádkou: John Creighton, Steven Nagel, John Fabian, Shannon Lucidová, francouzský kosmonaut Patrick Baudry a synovec saúdskoarabského krále princ Sultán Saiman Abdelazíz al-Saud. Vypustili na orbitě celou řadu družic − Spartan 1, Morelos 1A, Arabsat 1B ,Telstar 3D. Provedli také experimenty pro program Hvězdných válek.\n\nTřetí let se uskutečnil na třetím typu raketoplánu. Tentokrát to byla Columbia s desetidenní misí STS-32 v roce 1990. Kapitánem opět Daniel Brandenstein, v posádce byli James Wetherbee, Bonnie Dunbarová, Marsha Ivinsová a George Low. Při letu vypustili obrovskou vojenskou družici Syncom 4 F-5. Podařilo se jim stáhnout z oběžné dráhy družici LDEF, které hrozil zánik v atmosféře. V nákladovém prostoru ji vrátili na Zem.\n\nPočtvrté a naposledy se do vesmíru vydal na palubě čtvrtého, tehdy nového amerického raketoplánu Endeavour. Na osmidenní misi letěla posádka ve složení velitel raketoplánu kapitán Daniel Brandenstein, Kevin Chilton, Richard Hieb, Bruce Melnick, Pierre Thuot, Kathryn Thorntonová, Thomas Akers. Byl to vlastně let zkušební, přesto doplněný splněným úkolem stáhnout, opravit a zpět vypustit družici Intelsat 6.\n\nStart všech čtyř letů byl z Kennedyho vesmírného střediska (mys Canaveral), přistání v Kalifornii na základně Edwards na dně vyschlého Rogersova jezera v Mojavské poušti v Kalifornii. Během svých 4 letů strávil ve vesmíru 32 dní.\n\n\nPo odchodu z NASA v říjnu 1992 byl zaměstnán u IBM, Federal Systems Co. v Houstonu, v roce 1996 byl viceprezidentem společnosti Kistler Aerospace Corp. ve městě Kirkland. \n\n\n\n"}
{"id": "296871", "url": "https://cs.wikipedia.org/wiki?curid=296871", "title": "Lecanoromycetidae", "text": "Lecanoromycetidae\n\nLecanoromycetidae je podtřída vřeckovýtrusných hub, do níž se dnes zařazuje většina lichenizovaných hub (tzv. lišejníků).\n\nVe stélce lišejníků jsou přítomny plodničky (sporokarpy), a to buď přilnuté k povrchu, bebo na stopce, bývají kotoučovitého tvaru. Vnější pletivo těchto plodnic (tzv. excipulum) je průsvitné nebo pigmentované. Sterilní hyfy (parafýzy) jsou rovné nebo rozvětvené. Vřecka (asci) obsahují nejčastěji 8 spor, to se ale může lišit. Askospory jsou průsvitné nebo hnědé.\n\nMnoho zástupců podtřídy Lecanoromycetidae žije v symbióze se zelenými řasami nebo se sinicemi. Houba se označuje jako mykobiont, řasa a sinice jako fotobiont.\n\nSystematika se v poslední době velmi měnila. Podtřída Lecanoromycetidae byla popsána v roce 2007, její správnost prokázala sekvenace DNA.\n\nPodle jsou dnes známy 3 řády:\n\n\n"}
{"id": "296874", "url": "https://cs.wikipedia.org/wiki?curid=296874", "title": "Ben McKenzie", "text": "Ben McKenzie\n\nBenjamin „Ben“ McKenzie Schenkkan (* 12. září 1978, Austin, Texas, USA) je americký herec. K jeho nejvýznamnějším rolí patří postava Ryana Atwooda v seriálu \"O.C.\" o bohatých teenagerech s bouřlivým osobním životem z Orange County v Kalifornii.\n\nNarodil se a vyrůstal v Texasu. Hrát začal během studia na univerzitě, kvůli tomu se přestěhoval do Los Angeles. Již před \"O.C.\" se objevil v několika malých rolích, ale známějším se stal až právě díky tomuto seriálu. V roce 2009 získal hlavní roli v seriálu \"Policajti z L. A.\", v letech 2014–2019 působil v seriálu \"Gotham\".\n\nV roce 2017 si vzal herečku Morenu Baccarin, se kterou má dceru Frances, narozenou o rok dříve.\n\n"}
{"id": "296877", "url": "https://cs.wikipedia.org/wiki?curid=296877", "title": "Bingöl (provincie)", "text": "Bingöl (provincie)\n\nBingölská provincie ( , ) je tureckou provincií, nachází se ve východní části Malé Asie a regionu Východní Anatolie. Rozloha provincie činí 8 125 km, v roce 2006 zde žilo 245 243 obyvatel. Hlavním městem je Bingöl.\n\nBingölská provincie se administrativně člení na 8 distriktů:\n"}
{"id": "296880", "url": "https://cs.wikipedia.org/wiki?curid=296880", "title": "Bag", "text": "Bag\n\nBag je pomocná jednotka vyjadřující množství zboží, plodiny nebo suroviny, které se vyjadřuje v jednotkách hmotnosti. V češtině by tomuto slovu nejlépe odpovídalo slovo žok nebo i pytel, v angličtině třeba sack, což je zdejší jednotka užívaná pro uhlí.\n\nJednotka jako taková nemá pevně stanovené hodnoty, liší se nejen podle místa, ale i podle komodity respektive druhu zboží.\n\n\n\n\n\n\n\n"}
{"id": "296882", "url": "https://cs.wikipedia.org/wiki?curid=296882", "title": "Daedalia Planum", "text": "Daedalia Planum\n\nDaedalia Planum je rozsáhlá rovina na povrchu Marsu, která se nachází na jižní polokouli v jihozápadní části oblasti Tharsis. Na severu je rovina ohraničena štítovou sopkou Arsia Mons, severovýchodně se nachází Syria Planum, Sinai Planum a Solis Planum, které od Daedalia Planum odděluje zlomový systém Claritas Fossae. Na jihu je to pak rovina Icaria Planum a Icaria Fossae přecházející do hornaté oblasti Terra Sirenum. Na západě je přírodní hranicí Sirenum Fossae a Memnona Fossae. Rovina se rozkládá na území přesahující 1800 km.\n\nJejí povrch je pokryt lávovými proudy a výlevy, které jsou rozrušeny jen malými krátery, což napovídá, že zde sopečná aktivita probíhala poměrně nedávno. Na jejím povrchu se nenacházejí žádné významnější topografické útvary, které by vystupovaly nad okolní povrch. Pojmenována byla v roce 1982.\n\n\n"}
{"id": "296884", "url": "https://cs.wikipedia.org/wiki?curid=296884", "title": "Obuv", "text": "Obuv\n\nObuv slouží především k ochraně chodidla a nohy proti úrazu, poranění, chladu, nečistotě, vodě nebo sněhu. Kromě toho podléhá módě a spoluvytváří image svého nositele. Ačkoli většina lidí v minulosti chodila bosa, v moderní době se obuv nosí venku, v zaměstnání i doma (střevíce, bačkory). Specializovaná obuv je nezbytná pro některé sporty (bruslení, lyžování, horolezectví atd.), ortopedická obuv kompenzuje vady nohou a chůze. \n\nOd válek 19. století se především vojenská obuv vyrábí průmyslově, světově známý český velkovýrobce obuvi byl Tomáš Baťa. Známé obuvnické firmy specializované na sportovní obuv jsou Adidas, Nike, Puma atd.\n\nNejstarší dochovaná obuv je stará asi 10 tisíc let, jenže obuv se vždycky vyráběla z málo odolných materiálů (kůže, sláma, dřevo), takže většinou zetlela. Američtí vědci z Washingtonovy univerzity v St. Louis se ale domnívají, že člověk nechodil bos už před 40 tisíci lety. Žádné obutí z té doby se sice nezachovalo, ale dokladem jsou podle vědců kosterní ostatky tehdejších lidí. Nošení obuvi, ať už jakéhokoliv tvaru se projeví na kostech chodidla, které reagují na mechanický tlak. Profesor Erik Trinkaus na teorii o první obuvi přišel náhodou, když si totiž všiml, že palce na lidské noze se před desítkami tisíc let začaly nápadně rychle zmenšovat. První lidé měli velké silné kosti palců na nohou, aby mohli nosit těžké věci, lézt po stromě a také proto, že víc chodili. Větší byly i ostatní kosti na nohou, což platilo jak pro neandrtálce, tak pro prvního moderního člověka. Při procesu rychlé změny prstů na nohách však zůstávaly silné kosti, což znamená, že byl odstraněn tlak na chodidla, nikoliv však na nohu a jediné možné vysvětlení by byla obuv. Obuv tak před čtyřmi desítkami tisíc let změnila způsob lidské chůze a rozložení jeho váhy při chůzi.\n\nK nejstarším typům obuvi patří kožené, slaměné nebo plastikové sandály, běžně nošené hlavně v teplejších krajích, doma nebo na pláži. Římští vojáci nosili boty s ovinovačkami až pod kolena, sedláci ve středověku hrubé škorně. Lucemburkové patrně uvedli do Čech lehké městské střevíce, vojáci nosili holínky. Masové armády 19. století si vynutily hromadnou výrobu pevných vysokých bot, která zlikvidovala řemeslné obuvníky, a ve 20. století se v obuvnictví prosadila guma (holínky, galoše) a plasty (žabky). \n\nObutí mění tvar lidské nohy i dnes, např. člověk, který chodí bos, má širší chodidla a mezi palcem a ukazováčkem větší mezeru; naopak ženy, které tráví více času v botách na vysokých podpatcích, mívají menší svaly na lýtkách.\n\nPodle konstrukce lze obuv rozdělit na tři hlavní typy:\n\n\n\n\n\n\n\n"}
{"id": "296885", "url": "https://cs.wikipedia.org/wiki?curid=296885", "title": "Sack", "text": "Sack\n\nSack je stará anglická jednotka hmotnosti a objemu, jež byla používána pro různé druhy zboží. Nejvíce podobná je jí jednotka zvaná žok, popřípadě bag. Pro různé druhy zboží a různá místa se tato jednotka liší.\n\n\n\n\n\n"}
{"id": "296887", "url": "https://cs.wikipedia.org/wiki?curid=296887", "title": "Boty", "text": "Boty\n\nBoty (z franc. \"la botte\") jsou pevná, tradičně kožená obuv, obvykle určená k nošení venku. Skládá se z tvarovaného a šitého svršku, z plochého rámu se stélkou, z podešve a podpatku. Na nohu se upevňuje vázáním (šněrováním), případně sponami nebo přezkami. Lehčí městské, vycházkové, případně i domácí boty se nazývají také střevíce.\n\nBoty se vyrábějí v mnoha různých typech, tvarech, pro různá použití atd., jejich konstrukce je ale podobná. Teprve koncem 19. století začala do výroby bot vstupovat guma (vodotěsné holínky, galoše) a ve 20. století plastické hmoty, které umožnily lisování nejrůznějších tvarů a konstrukci boty radikálně změnily.\n\n\n\n\n"}
{"id": "296889", "url": "https://cs.wikipedia.org/wiki?curid=296889", "title": "Giresun (provincie)", "text": "Giresun (provincie)\n\nGiresunská provincie je tureckou provincií, nachází se ve východní části Malé Asie. Rozloha provincie činí 6 934 km, v roce 2006 zde žilo 523 819 obyvatel. Hlavním městem je Giresun. Provincie leží u Černého moře a může se pyšnit krásnou přírodou.\n\nGiresunská provincie se administrativně člení na 16 distriktů:\n\n"}
{"id": "296890", "url": "https://cs.wikipedia.org/wiki?curid=296890", "title": "Minometná kopule", "text": "Minometná kopule\n\nMinometná kopule je označení pro pevný pancéřový prvek budovaný v rámci stálého železobetonového opevnění, jehož výzbroj tvořily minomety. Přeneseně se také jedná o označení celého železobetonového objektu, v němž je tato kopule osazena.\n\nPůvodní projekty počítaly v rámci československého opevnění budovaného před druhou světovou válkou v letech 1935–1938 s minometnou otočnou a výsuvnou věží, která měla být paralelou k dělostřelecké otočné a výsuvné věži. Ředitelství opevňovacích prací (ŘOP) zadalo vývoj věže Škodě Plzeň, která měla do konce srpna 1937 předložit předběžný projekt. Samotná věž měla být tvořena pevně zabetonovaným předpancířem a výsuvnou a otočnou střeleckou místností se dvěma 9cm minomety (tzv. zbraň G). Mělo se tedy jednat o stejnou koncepci jako v případě dělostřelecké věže. Zachoval se výkres z 25. srpna 1937 a dále jeho upravená varianta ze 14. září 1937, kde byly změněny některé technické parametry. Zároveň v té době probíhal vývoj samotného 9cm minometu, který ale poznamenala těžká nehoda při zkušebních střelbách v říjnu 1937. Kvůli ní musela být konstrukce minometu upravena, což si vyžádalo zpoždění minimálně do května roku 1938.\n\nRovněž projekt věže byl vzhledem k ostatním pevnostním prvkům značně opožděn, výkres z 22. ledna 1938 zobrazuje zcela přepracovaný projekt již pouze otočné věže bez vysouvacího mechanismu. Následují další dva výkresy upravené konstrukce otočné minometné věže z 2. února a 1. března 1938.\n\nÚspěšné zkoušky 9cm minometu v červenci 1938 znamenaly jeho zavedení do výzbroje armády. Při těchto zkouškách ale Škoda předvedla i nový 12cm polní minomet, o který se vojsko zajímalo již od jeho projektu na konci roku 1937. Vojenská správa byla touto zbraní natolik zaujata, že projektanti ŘOPu začali zpracovávat zcela odlišný projekt minometné kopule pro 12cm minomety. Jednalo se o pevně zabetonovaný předpancíř, který měl otočný pouze vrchlík, do něhož by ústily oba minomety ukryté pod touto pancéřovou kopulí a upevněné v otočné lafetě. Dochovaly se celkem tři různé výkresy odlišného technického zpracování (z 20. srpna, nedatován a z 14. října 1938). 21. září byl ze strany ŘOP ukončen projekt G/RO (tedy otočné minometné věže) s tím, že bude dále bude zpracováván pouze projekt B12/JA (minometná kopule s otočným vrchlíkem). Po obsazení pohraničí německým vojskem začátkem října 1938 byl projekt kopule zastaven, Škoda ale přesto dokončila a zpracovala připomínky ŘOPu ze září toho roku a 14. října vydala upravenou dokumentaci kopule.\n\nO projekt kopule i samotného 12cm minometu se po vzniku protektorátu začali zajímat Němci. Škoda si proto ponechala dřevěný model střelecké místnosti kopule B12/JA, model věže G/RO však byl jako nepotřebný zrušen. Nakonec byl projekt v únoru 1940 zcela ukončen, žádná kopule nebyla vyrobena a 12cm minomet existoval pouze v jediném předváděcím kuse v polním provedení.\n\nMinometné věže byly plánovány výhradně pro dělostřelecké tvrze. Bylo to dáno především technickou i finanční náročností takových objektů. Po přepracování projektu na kopuli se ale ŘOP rozhodlo o využití tohoto prvku i v samostatných objektech, které měly nahradit zamýšlené minometné sruby.\n\nTvrzové objekty pro minometnou kopuli měly být vystavěny zcela pod úrovní zemského povrchu, viditelný by tak byl pouze železobetonový strop, který by dosahoval až 3,5metrové tloušťky. V tomto stropu by existovala šachta pro samotnou pancéřovou kopuli, kde by byly umístěny hlavní zbraně objektu, tedy dvojice minometů (v případě tvrzí Jírová hora a Poustka měl mít objekt dvě kopule). Pro blízkou obranu mohl mít objekt ještě pancéřový zvon pro lehký kulomet.\n\nCelkem měl mít objekt tři patra. Horní bylo tvořeno pouze střeleckou místností krytou pancéřovou kopulí. Do ní byl přístup po žebříku ze středního patra, kde se nacházelo především příruční skladiště munice (tzv. skladiště M3), a do kterého ústilo schodiště i výtah z podzemí. Spodní patro objektu (rovněž přístup ze schodiště a výtahu) by bylo půdorysně menší, byly by zde zřízeny ubikace osádky či filtrovna.\n\nTvrzové objekty neměly mít samostatný východ na povrch, byly by pouze napojeny schodišťovou a výtahovou šachtou na podzemí tvrze. Výjimkou měl být pouze objekt tvrze Orlík, která měla být zcela atypická bez podzemí, neboť se primárně mělo jednat o výcvikový tábor.\n\nV rámci tvrze byly minometné věže (kopule) vzhledem k nepřímým palbám horní skupinou úhlů navrhovány do skryté polohy na svazích odvrácených od nepřítele tak, aby nemohly být ohroženy přímou palbou. Dostřel poslední uvažované zbraně, 12cm minometu, měl být v rozmezí od 250 do 7 500 m, objekty tak mohly svou palbou chránit jak sruby vlastní tvrze, tak i vzdálené pevnosti. Hlavním úkolem ale bylo postřelování hluchých prostor v pevnostní linii v okruhu 360°.\n\nObjekty stojící samostatně za hlavní obrannou linií měly v hornatých oblastech doplňovat minomety umístěné v běžných pěchotních srubech. Jelikož se ale projektová dokumentace nedochovala a také samotný projekt byl v kritickém období září a října 1938 zřejmě v počátcích, neexistuje věrohodný zdroj, jak měl takový objekt vypadat. Podle dostupných informací lze soudit, že izolovaný objekt pro minometnou kopuli měl vzniknout spojením tvrzového objektu pro minometnou kopuli a části vchodového srubu, neboť stejným způsobem byl vyprojektován izolovaný dělostřelecký srub.\n\nZapracováním minometných kopulí i do samostatných objektů tak zanikl problém minometných srubů, které by měly pouze konstantní palebný vějíř 60°. Minometné kopule naopak mohou postřelovat okolí v okruhu 360°.\n\nObjekty pro minometné věže a později kopule byly plánovány pro většinu tvrzí československého opevnění. Ačkoliv se žádný objekt nepodařilo vybudovat, nejdále stavba pokročila v případě tvrze Adam, která až na objekt pro minometnou kopuli byla jinak stavebně zcela dokončena. Bylo též vyraženo a vybetonováno podzemí s muničními sály pro minomety a schodišťovou a výtahovou šachtou s plánovanému objektu.\n\nNásledující tabulka zobrazuje počet a umístění minometných kopulí dle stavu, který byl plánován v září 1938:\nDalší minometné věže byly plánovány v rámci tvrzí Milotický vrch a Kronfelzov, jejichž stavba ale byla zrušena již v roce 1937.\n\nO výstavbě konkrétních samostatných objektů pro minometné kopule na severní hranici nebylo do září 1938 rozhodnuto. Na jižní Moravě měly izolované minometné kopule a dělostřelecké sruby nahradit dělostřelecké tvrze, proto bylo zde bylo naplánováno celkem pět objektů pro minometnou kopuli (MJ-S 6a, 14a, 31a, 36a a 40a).\n\n"}
{"id": "296892", "url": "https://cs.wikipedia.org/wiki?curid=296892", "title": "Mischa Barton", "text": "Mischa Barton\n\nMischa Anne Marsden Barton (* 24. ledna 1986, Londýn, Anglie, Spojené království) je britská herečka, nejlépe známá díky roli Marissy Cooperové v seriálu \"O.C.\"\n\nNarodila se v Londýně. Její matka pochází z Irska a otec z Anglie. Celá rodina se v roce 1990 přesunula do New Yorku. Hrát začala již v osmi letech. Nejdříve v několika divadelních představeních, na plátně si odbyla svůj debut v roce 1997, kdy si zahrála ve snímku \"Law Dogs\", jenž získával ocenění na po celém světě. Potom se objevila i v takových hitech, jako třeba \"Notting Hill\" a \"Šestý smysl\", i když tam na plátně nestrávila moc času. V roce 2003 přišel zlom v její kariéře – získala roli Marissy Cooperové v seriálu \"O.C.\", který ji zapsal do povědomí mnoha diváků. Ze seriálu odešla po třech sezónách, v dalším roce byl zrušen. Další její filmy \"Tajemství prstenu\" nebo \"Divoká jízda\" nebyly příliš úspěšné. Kromě herectví se věnuje také modelingu.\n\n"}
{"id": "296896", "url": "https://cs.wikipedia.org/wiki?curid=296896", "title": "1. česká hokejová liga 2002/2003", "text": "1. česká hokejová liga 2002/2003\n\n1. česká hokejová liga 2002/2003 byla 10. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Osm nejlepších týmů postoupilo do play-off, které se hrálo na 3 vítězné zápasy. Vítěz finále play off postoupil do baráže o extraligu s nejhorším extraligovým celkem.\n\nTýmy, které skončily na 11. až 14. místě, hrály dvoukolově o udržení. Do skupiny o udržení se započítávaly všechny výsledky ze základní části. Nejhorší dva celky této skupiny musely svoji prvoligovou příslušnost hájit v pětičlenné baráži o první ligu, do které postoupily nejlepší tři týmy play off 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nKladno postoupilo do baráže o extraligu, ve které narazilo na tým HC Havířov Panthers. V baráži zvítězilo 4:2 na zápasy, a tak postoupilo do dalšího ročníku extraligy, zatímco Havířov sestoupil.\n\n\nTým HC Berounští Medvědi se udržel. HC Hvězda Brno sestoupila do dalšího ročníku 2. ligy. Do 1. ligy postoupil tým HC Olomouc.\n"}
{"id": "296898", "url": "https://cs.wikipedia.org/wiki?curid=296898", "title": "Kırıkkale (provincie)", "text": "Kırıkkale (provincie)\n\nProvincie Kırıkkale je tureckou provincií, nachází se ve východní části Malé Asie. Rozloha provincie činí 6 934 km, v roce 2006 zde žilo 523 819 obyvatel. Hlavním městem je Kırıkkale. Provincií vede hlavní dálnice na sever Ankary.\n\nProvincie Kırıkkale se administrativně člení na 9 distriktů:\n\n Oficiální stránky provincie\n"}
{"id": "296899", "url": "https://cs.wikipedia.org/wiki?curid=296899", "title": "Hockenheimring", "text": "Hockenheimring\n\nHockenheimring je německý závodní okruh umístění nedaleko města Hockenheim v Bádensko-Württembersku. V současné době je mimo jiné využíván zejména jako závodní okruh Formule 1.\n\nHockenheimring byl původně postaven v roce 1932 na lesních silnicích, jako náhrada za nebezpečný a zakázaný okruh Wildpark v Karlsruhe. V první řadě se okruh používal jako závodiště pro motocykly a testovací dráha pro Mercedes-Benz a Auto Union. Mezi lety 1938 až 1947 byl Hockenheimring přejmenován na \"Kurpfalzring\". Po druhé světové válce bylo používání okruhu velmi omezeno. Závody motocyklů se nějakou dobu nesměly konat vůbec, aby byl později Hockenheim do závodního kalendáře vždy jednou za dva roky vrácen. Původní okruh byl téměř osm kilometrů dlouhý, ale později došlo k jeho zkrácení.\n\nPrvní rekonstrukce okruhu započala v roce 1965, prioritou bylo zejména zvýšení diváckého komfortu. Radikálnější přestavba okruhu přišla po fatální smrtelné nehodě Jima Clarka, kdy přibylo několik zatáček, ale zejména započala první instalace bezpečnostních prvků. Tato nová verze byla velmi rychlá a obsahovala vysoké množství dlouhých pasáží, které bylo možno jet na plný plyn. Okruh byl stále hodnocen jako vysoce nebezpečný a bezpečností technici pohrozili v roce 1999 organizátorům vyškrtnutím závodu z kalendáře, pokud nedojde k výrazné modernizaci...\n\nPřesunu závodu na jiný konkurenční okruh zabránili organizátoři najmutím architekta Hermanna Tilkeho, který se rozhodl ponechat jen minimum z původní verze a okruh výrazným způsobem přizpůsobil současným normám. V první fázi došlo k vyrovnání terénu a navržení kratší varianty s množstvím bezpečného prostoru pro výjezd monopostu z trati. Dalším rozhodnutím bylo přidání ostrých zatáček, které zvýšily množství prostorů vhodných k předjíždějí. Přestavba okruhu si krom financí vyžádala též přidání nových tribun, z nichž některé zafinancovala domácí automobilka Mercedes-Benz, díky čemuž se můžeme setkat též s tribunou pojmenovanou na jeho počest. Současná verze okruhu nabízí 120 000 míst k sezení...\n\nNa Hockenheimring formule poprvé zavítala v roce 1970, když se závodní piloti rozhodli během Grand Prix Francie bojkotoval start na nebezpečném Nürburgringu. Nicméně po rekonstrukci původního okruhu byl Hockenheimring opět na sedm let z kalendáře odstraněn. Od té doby se Grand Prix Německa konala vždy krom roku 1985 právě na Hockenheimu. V sezoně 2000 se jel závod poprvé na zmodernizované verzi okruhu, výhru si připsal brazilský pilot Rubens Barrichello na Ferrari.\n\nV červenci roku 2006 oznámil Bernie Ecclestone, že si již nepřeje konání dvou velkých cen na německém území během jednoho roku (od roku 1995 hostila Grand Prix Evropy Nürburgring). Z toho důvodu bylo rozhodnuto, že Nürburgring a Hockenheimring se budou v jednotlivých ročnících formule 1 střídat (stejně jako u Grand Prix Japonska od roku 2009 Suzuka s Fuji).\n\n\n\n"}
{"id": "296901", "url": "https://cs.wikipedia.org/wiki?curid=296901", "title": "Urban VIII.", "text": "Urban VIII.\n\nUrban VIII., rozený \"Maffeo Barberini\" (křtěn 5. dubna 1568 – 29. července 1644) byl papežem od roku 1623 do roku 1644. Byl poslední papež, který rozšiřoval území státu vojenskou silou a významný patron umění. Obrovské dluhy, vzniklé během jeho pontifikátu, značně oslabily jeho nástupce, kteří byli neschopni udržet politický nebo vojenský vliv v Evropě. Účastnil se také sporu s Galileem a jeho teorií heliocentrismu. Během jeho pontifikátu byl potlačen jansenismus.\n\nMaffeo Barberini se narodil ve významné florentské rodině. Byl vzděláván jesuity a obdržel právnický doktorát na univerzitě v Pise roku 1589.\nRoku 1601 Maffeo využil vlivu svého strýce u Klementa VIII. a stal se papežským legátem na dvoře Jindřicha IV. Navarrského. Roku 1604 jej papež jmenoval arcibiskupem v Nazarethu a stal se pronotářem a papežským nunciem na francouzském dvoře. Pavel V. jej jmenoval kardinálem a papežským legátem v Bologni. 6. srpna roku 1623 se stal nástupcem Řehoře XV. a přijal jméno Urban VIII..\n\nV době Urbanova pontifikátu proběhlo 21 let třicetileté války a sám pontifikát byl nabitý událostmi. Kanonizoval Alžbětu Portugalskou a Andrea Corsiniho a vydal papežskou bulu, která předznamenala kanonizaci Ignáce z Loyoly a Františka Xaverského jeho nástupcem na papežském stolci. V roce 1626, po smrti posledního člena vévodského rodu della Rovere, se prohlásil z titulu lenního pána dědicem urbinského panství a připojil Urbino k papežskému státu.\n\nPřestože byl jako kardinál velmi otevřený a tolerantní k novým vědeckým poznatkům (především v astronomii a ve fyzice), jako papež zastával striktně ortodoxní stanovisko. Ani vzájemné přátelství s Galileem a počáteční podpora jeho myšlenek nezabránila Urbanu VIII. povolat astronoma roku 1633 do Říma, kde se musel veřejně zříci výsledků své práce.\n\nJako poslední papež uplatňoval nepotismus ve velké míře: mnoho členů jeho rodiny získalo díky němu značné bohatství. Urban také psal latinskou poezii, která byla hojně publikována.\n\nPapež Urban VIII. přijal tři včely do svého znaku, protože včela představovala pro křesťany v době, kdy nebyl ještě znám její způsob rozmnožování, jako symbol panenství.\n\n"}
{"id": "296908", "url": "https://cs.wikipedia.org/wiki?curid=296908", "title": "Tyč", "text": "Tyč\n\nTyč (zdrobněle tyčka nebo i tyčinka) je dlouhé a tenké těleso, strojní nebo stavební součástka, může se jednat i o běžný předmět všední denní potřeby. Tyče se užívají v mnoha oborech lidské činnosti. Jedná se vlastně o velmi obecné označení, které může v praxi odpovídat celé řadě jiných velice podobných předmětů – \"hůl\", \"táhlo\", \"plaňka\", \"bidlo\", \"nosník\", \"sloup\", \"stožár\", \"rukojeť\", \"žerď\", \"ukazovátko\", \"násada\", \"laťka\", \"kůl\", \"oj\" atd. apod.\n\nTyč může mít různou délku, tvar průřezu a provedení. Může být vyrobena ze dřeva, plastu, kovu, může být dutá nebo plného průřezu apod. \n\nPrizmatická tyč je tyč s konstantním průřezem po celé délce.\n\n\n\n\n\n"}
{"id": "296910", "url": "https://cs.wikipedia.org/wiki?curid=296910", "title": "Polotvrdá dřevovláknitá deska", "text": "Polotvrdá dřevovláknitá deska\n\nPolotvrdá dřevovláknitá deska (anglicky , MDF) je multifunkční alternativou masivního dřeva. Používá se na konstrukce nábytků a vnitřního vybavení. Je vhodná pro povrchovou úpravu laminací, vysokotlakým laminátem, lakováním, dýhováním, frézováním v ploše i hraně.\n\nVyrábí se suchou cestou, rozsekáním zbytků tvrdého a měkkého dřeva do dřevěných vláken, které se díky obsahu ligninu dobře zkombinují s voskem a pryskyřicovým pojidlem. Poté se za vysokého tlaku a teploty naformují do desek. Používá se jako náhrada za třískovou desku. Výhoda je dobrá pevnost a výborná opracovatelnost – lze je profilovat a to jak plochu tak i boky. Tyto desky jsou oboustranně hladké a vyrábí se v těchto úpravách: Surové, Dýhované přírodní dýhou, Upravené folií a to jednostranně, nebo oboustranně.\n\n\nStandardními dřevoobráběcími stroji a nástroji od nejjednodušších ručních, až po plně automatické (robotické) výrobní linky. \n\n"}
{"id": "296911", "url": "https://cs.wikipedia.org/wiki?curid=296911", "title": "Letharia vulpina", "text": "Letharia vulpina\n\nLetharia vulpina je žlutý keříčkovitý lišejník, který se vyskytuje v Severní Americe, Eurasii a přilehlé severní Africe. Latinské i anglické ukazuje na fakt, že se dříve v Evropě používaly do jedových návnad na vlky a lišky, obsahuje totiž jedovatou kyselinu vulpinovou . Tento lišejník se však používal také na výrobu barviv a indiáni využívali jedů na výrobu otrávených šípů. Kmen Okanagan z tohoto lišejníku vyráběl slabý léčivý čaj .\n\n\"Letharia vulpina\" se rozmnožuje sorediemi, pohlavně jen zřídka. Dosahuje velikosti od 1 do 12 cm. Vyskytuje se v suchých jehličnaých lesích. Upřednostňuje staré stromy.\n\n"}
{"id": "296913", "url": "https://cs.wikipedia.org/wiki?curid=296913", "title": "Barchet", "text": "Barchet\n\nBarchet je stará soukenická a krejčovská jednotka délky užívaná v jižním Německu. Její přesná hodnota ale není doposud známa.\n\n\n"}
{"id": "296916", "url": "https://cs.wikipedia.org/wiki?curid=296916", "title": "Slavíč (Moravskoslezské Beskydy)", "text": "Slavíč (Moravskoslezské Beskydy)\n\nSlavíč je hora v Moravskoslezských Beskydech, nacházející se na území Lysohorské hornatiny, východně od vodní nádrže Morávka.\n\nVrchol ve výšce 1055 m n. m. je zalesněný, s omezenými výhledy na okolní masivy a na Slezské Beskydy. Na vrchol nevede žádná značená cesta, jen neznačená cesta od stejnojmenné turistické chaty (3 km) nebo z druhé strany od vodní nádrže Morávka (4 km).\n\nNa zmíněné cestě, na souřadnicích , tj. asi v půlce cesty mezi hlavním vrcholem a chatou Slavíč, se nachází i vedlejší vrchol, nazvaný autory projektu Tisícovky Čech, Moravy a Slezska jako Slavíč - JV vrchol, s výškou 1011 m n. m. Alternativní název je Nad Loryškou, podle lovecké chaty Loreška v severovýchodním svahu.\n\nTuristy je navštěvována zejména východní část masivu, kde se nachází zmíněná Kolářova chata Slavíč, kolem které vede červená, zelená a modrá turistická značka. V letních měsících jsou svahy Slavíče hojně porostlé borůvkami.\n\n"}
{"id": "296919", "url": "https://cs.wikipedia.org/wiki?curid=296919", "title": "BK Mladá Boleslav", "text": "BK Mladá Boleslav\n\nBK Mladá Boleslav (celým názvem: Bruslařský klub Mladá Boleslav) je český klub ledního hokeje, který sídlí v Mladé Boleslavi ve Středočeském kraji. Založen byl v roce 1908. Svůj současný název nese od roku 2004. Od sezóny 2014/15 působí v Extralize, české nejvyšší soutěži ledního hokeje. Klubové barvy jsou zelená a bílá. Poprvé se Boleslav dostala do extraligy v roce 2008. Dne 8. 1. 2019 se stal sportovním ředitelem odchovanec klubu Radim Vrbata.\n\nBK Mladá Boleslav své domácí zápasy odehrává v ŠKO-ENERGO Aréně s kapacitou 4 200 diváků.\n\nPředchůdcem byl Bruslařský a veslařský klub, založený již roku 1878 jako jeden z vůbec nejstarších sportovních kroužků na území dnešní České republiky. Hokejový oddíl byl zřízen v roce 1908 jakožto jeden ze zakládajících členů Českého svazu ledního hokeje. V letech 1936–1938 klub působil v nejvyšší hokejové soutěži ČSR, v níž obsadil nejdříve poslední 8. místo bez jediného bodu, pak se však zachránil v baráži vítězstvím 1:0 nad Slavií Praha. Následující sezóna dopadla lépe, na 6. místě.\n\nZa německé okupace se liga nehrála. Tři účastníci z osmi odpadli kvůli odtržení Slovenska a Sudet. Po válce se v Boleslavi hrála střídavě 1. česká hokejová liga a 2. národní hokejová liga (do 70. let zvaná \"divize\"). Klub několikrát (v letech 1952, 1954 a 1969) neúspěšně v baráži bojoval o návrat do nejvyšší soutěže. Setrval tedy v 1. národní lize až do roku 1993, kdy sestoupil. V 70. letech se jedna sezóna musela hrát v Nymburce kvůli rekonstrukci stadionu.\n\nNa začátku 90. let se úsilí činovníků klubu zaměřilo na samo zachování mladoboleslavského hokeje, neboť mu hrozil úplný zánik. Po roce 2000 se klub opět přihlásil o slovo, zkonsolidoval se, zprofesionalizoval se, a pod taktovkou trenéra Horešovského v roce 2002 vybojoval postup do 1. národní ligy, kde si v prvních sezónách nepočínal vůbec špatně. Z BK Mladá Boleslav se stala akciová společnost a vytyčila si za cíl postup do nejvyšší soutěže v horizontu několika let. V roce 2008, když klub oslavil 100leté výročí, se postup do extraligy podařil.\n\nV ní však na úspěch pouze čekal, neboť se mu nikdy nepovedlo odlepit se ode dna tabulky. Ve všech čtyřech ročnících skončil tým po play out poslední a hájil svoji účast v baráži. Záchrana se povedla 3x, když Bruslaři v ročníku 2008/2009 smetli Ústí nad Labem 4:0 na zápasy, v roce 2009/2010 uhájili příslušnost proti Chomutovu stavem 4:1 na zápasy a v ročníku 2010/2011 přehráli Ústí nad Labem těsným poměrem 4:3. V ročníku 2011/2012 však podlehli v 7. utkání na svém ledě Pirátům Chomutov 2:4 a prohráli baráž 3:4 na zápasy. To znamenalo po 4 sezónách v nejvyšší soutěži sestup do 1. ligy.\n\nPo sestupu týmu z nejvyšší soutěže byl kompletně změněn realizační tým, od ročníku 2012/2013 vedl tým z pozice hlavního trenéra František Výborný. K němu se pak v závěru sezony jako asistent trenéra připojil Marian Jelínek. V baráži sezony 2012/2013 utekl týmu postup o pouhý jeden bod. Trenérská dvojice, která v minulosti dovedla extraligu ke dvěma titulům, nakonec přece jen dokázala v následujícím ročníku 2013/2014 s Boleslaví postoupit zpět do nejvyšší soutěže.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "296923", "url": "https://cs.wikipedia.org/wiki?curid=296923", "title": "Pching-jao", "text": "Pching-jao\n\nPching-jao (čínsky: pchin-jin Píngyáo, znaky ) je staré čínské město dynastií Ming a Čching (14. – 20. století), centrum stejnojmenného okresu, který patří k prefektuře Ťin-čung v provincii Šan-si. Je příkladem dobře zachované, typicky čínské architektury. Město je obklopeno mohutnými obrannými hradbami a jeho jádro ukazuje vývoj architektonických stylů a územního plánování za posledních 500 let. Obzvláště zajímavé jsou budovy spojené s bankovnictvím. Pching-jao bylo totiž v průběhu 19. a 20. století bankovním centrem proslulým po celé zemi.\n\nV roce 1986 určila Čínská lidová republika Pching-jao jedním z čínských kulturních a historických měst. A v roce 1997 bylo město zahrnuto do světového kulturního dědictví UNESCO.\n\nImpozantní hradby města byly postaveny v roce 1370. Mají půdorys čtverce, dosahují asi 12 metrů výšky a 5 metrů šířky, obvod měří více než 6 kilometrů. Stěny mají šest bran, severní a jižní strana každá jednu bránu a západní a východní strana každá po dvou branách. Kromě čtyř věží v rozích je zde i 72 strážních věží a více než 3000 cimbuří. Říká se, že tvar městských hradeb má připomínat obrys želvy. Její hlava leží u jižní brány, čtyři nohy u východní a západní brány a ocas u té severní. Díky této podobě má Pching-jao přezdívku „Želví město“. Roku 2004 se část jižní zdi zhroutila, ale byla opět zrekonstruována. Zbytek městských hradeb je dosud neporušený a je považovaný za jednu z nejvíce zachovalých památek tohoto rozsahu.\n\nOkolí Pching-jaa je osídleno lidmi již od neolitických časů. Během čínské dynastie Čou, za panování krále Süana, bylo město opevněno první hliněnou hradbou. Se zaváděním systémů prefektur, kolem roku 220 př.nl, se Pching-jao stává správním sídlem a v této roli po mnoho let pokračuje. V roce 1370, během dynastie Ming, bylo město velmi rozšířeno. Byla postavena obrovská obranná zeď a také se velmi změnilo vnitřní uspořádání města. Od té doby se město stalo významným centrem bankovnictví, řemesel i sídlem mandarína, který spravoval provincii. A obzvláště se z města stalo jedno z vedoucích obchodních měst v severní Číně. Když však dynastie Čching nesplatila půjčky, nechala banky bez prostředků a odstoupila, začalo Pching-jao upadat. Přesunen státních financí do Šanghaje a Hongkongu město téměř upadlo v zapomnění a zastavil se jeho rozvoj. A díky tomu se nakonec uchoval jeho osobitý ráz.\n\nMěsto Pchig-jao se nachází v čínské provincii Šen-si, asi 715 km jihozápadně od Pekingu a 80 km od hlavního města provincie Tchaj-jüan. Leží na východním břehu řeky Fen. Ekonomiku města zahrnuje převážně zemědělství, region je známý pro své hovězí maso. Dalšími produkty z oblasti jsou obilí, bavlna a typické lakované zboží.\n\nPching-jao se stalo populární turistickou atrakcí. Hradby města uzavírají plochu 2,25 km², která zahrnuje šest velkých chrámových komplexů. Ulice města jsou uspořádány symetricky a přímočaře a lemuje je bezpočet tradičních čínských budov a rodinných sídel, včetně soudních dvorů a více než 3000 starobylých obchodů. Ty se díky pozdějšímu poklesu postavení města na rozdíl od jiných čínských měst dochovaly a ukazují nám, jaký byl kulturní, sociální, ekonomický a náboženský vývoj v průběhu jednoho z nejvíce klíčových období čínské historie. Z vrcholu velké městské zdi máme pohled z ptačí perspektivy na kompletní staré město, postavené před téměř třemi tisíci lety.\nJako populární turistické město má Pching-jao na svou celkem malou rozlohu velké množství hotelů. Můžeme zde navštívit mimo jiné rozsáhlé muzeum čínského bankovnictví Ž'-šen-čchang, muzeum typického nábytku nebo muzeum Tchien-ťi-siang Po-wu-kuan, které pečuje o nevelkou sbírku místních artefaktů.\n\nJízdní kola jsou zde hlavním způsobem přepravy po městě, protože doprava auty je omezena.\n\n\n"}
{"id": "296929", "url": "https://cs.wikipedia.org/wiki?curid=296929", "title": "Program MOL", "text": "Program MOL\n\nProgram MOL (\"\"), byl program vojenského letectva Spojených států amerických, jehož cílem bylo postavit a vypustit vojenskou orbitální stanici s dvoučlennou posádkou.\n\nPo zrušení vývoje malého raketoplánu X-20 DynaSoar americké vojenské letectvo považovalo za potřebné mít vojenskou stanici na oběžné dráze Země určenou především k výzvědným účelům – pozorování a fotografování vojenských cílů v jiných zemích. Program vývoje takové stanice byl veřejně vyhlášen 10. prosince 1963 ministrem obrany Spojených států Robertem S. McNamarou a schválen prezidentem Spojených států\nv srpnu 1965. V první polovině roku 1964 Kosmické velitelství letectva USA (\"Air Force Space Command\") sestavilo požadavky na stanici. Od června 1964 na návrhu stanice pracovaly společnosti Douglas Aircraft, General Electric a Martin. V únoru 1967 byl vybrán projekt Douglasu, po podepsání kontraktu společnost začala se stavbou maket a modelů stanice a zkouškami konstrukce.\n\nStanice měla být postavena z upravené palivové nádrže druhého stupně rakety Titan 3C. Astronauti měli letět v současně vynášené dvoumístné lodi Gemini B, odvozené od kosmické lodi Gemini. Hlavní rozdíl nové verze byl v přidání průlezu, kterým měli astronauti procházel do stanice. Umístěn byl ve dnu lodi, v tepelném štítu. Muselo být proto jak upraveno uspořádání křesel astronautů, tak pečlivě ověřena funkčnost štítu.\n\nStanice měla být dlouhá 12,7 metrů, s průměrem 3,05 m a 11,3 m³ obyvatelného prostoru. Sestávat měla po řadě z pěti částí – pracovního, obytného a experimentálního modulu, všech hermetických a dvou nehermetických modulů – přístrojového a motorového. Vážit měla 8620 kg, vybavení mělo mít 2700 kg.\n\nStanice s lodí Gemini B a astronauty měla být vynášena nosnou raketou Titan 3C z nově budované (od března 1966) rampy SLC-6 na Vandenbergově letecké základně v Kalifornii. Po vzletu měli astronauti přejít do stanice, maximální délka letu měla být 40 dní. Poté měli přistát v Gemini B.\n\nJediný start programu proběhl 3. listopadu 1966, kdy nosná raketa Titan 3C vynesla na oběžnou dráhu Země model stanice dlouhý 10 metrů o průměru 3 metry a kosmickou loď Gemini 2, která při přistání ověřovala funkčnost tepelného štítu s průlezem. Gemini 2 byla použita při testu tepelného štítu už 19. ledna 1965, a svým druhým letem se stala první opakovaně použitou kosmickou lodí. Úspěšný let byl poslední v celém programu.\n\nPodle původního plánu měla první stanice programu MOL vzlétnout roku 1969, v poslední verzi z roku 1969 byly na prosinec 1970 a červen 1971 naplánovány bezpilotní starty a na únor 1972 první pilotovaný let. Nicméně vojáci nespokojení s průtahy, zjistili, že bezpilotní špionážní družice mohou plnit úkoly stanice s výrazně nižšími náklady a ztratili na programu zájem.\n\nZrušení programu bylo Pentagonem oznámeno 10. června 1969, vycházelo z politického rozhodnutí Nixonovy vlády o podpoře programu Apollo s cílem dosažení prvenství při dobytí Měsíce.\n\nPozději se Pentagon k vojenskému využití letů raketoplánů vrátil a proto se také na nákladech řady letů podílel. V roce 1981, po startu raketoplánu Columbia byl publikován plán dalších 57 letů do roku 1987. Z nich bylo 16 mělo být vojenského charakteru. Plány na využití raketoplánu převzalo středisko protivzdušné obrany NORAD.\n\nSSSR na plán vypustit MOL zareagoval několika vojenskými projekty založenými na variantách kosmické lodi Sojuzu, od roku 1962 rozpracovávanými v konstrukční kanceláři OKB-1. Roku 1964 dostala vývoj vojenských Sojuzů na starost Kujbyševská pobočka. Byla to „kosmická stíhačka“ Sojuz P, pak upravená na Sojuz PPK a loď Sojuz R, která měla vynášet kosmonauty k malé fotoprůzkumné stanici odvozené od lodi Sojuz 7K-TK. Roku 1965 je nahradil Sojuz VI, který však byl roku koncem 1967 zrušen. Současně od roku 1965 konstrukční kancelář CKBM vyvíjela komplex velké orbitální stanice Almaz a lodi TKS. V letech 1973–1976 byly vypuštěny tři stanice Almaz, dvě z nich byly obydleny za použití lodí Sojuz 7K-T. Program Almaz/TKS byl zrušen až na přelomu 70. a 80. let 20. století.\n\nK letům na stanici byl sestaven oddíl astronautů, převážně z pilotů letectva Spojených států. První byli vybráni v listopadu 1965. Z nich bylo šest pilotů letectva – Michael Adams, Albert Crews, Richard Lawyer, Lachlan Macleay, Francis Neubeck, James Taylor a dva piloti námořnictva – Richard Truly a John Finley (odešel v dubnu 1968). V červnu 1966 k nim přibylo dalších pět pilotů – Karol Bobko, Charles Fullerton a Henry Hartsfield z letectva, Robert Crippen z námořnictva a Robert Overmyer přišel od námořní pěchoty. V létě 1967 byli do oddílu zařazeni ještě čtyři inženýři letectva – James Abrahamson, Robert Herres, Robert Henry Lawrence a Donald Peterson. Robert Lawrence, první černošský astronaut ve Spojených státech, zemřel při leteckém neštěstí v prosinci 1967.\n\nPři zrušení programu dostali nabídku přejít do oddílu NASA. Herres odmítl, Bobko, Crippen, Fullerton, Hartsfield, Overmyer, Peterson a Truly přešli. Ostatní nesplňovali věkový limit a vrátili se k vojenské kariéře.\n\n\n"}
{"id": "296936", "url": "https://cs.wikipedia.org/wiki?curid=296936", "title": "Hans Sachs", "text": "Hans Sachs\n\nHans Sachs (5. listopadu 1494, Norimberk – 19. ledna 1576) byl německý meistersinger, básník, dramatik, původním povoláním obuvník.\n\nHans Sachs se narodil 5. listopadu 1494 do rodiny krejčovského mistra Jörga Sachse. V rodném Norimberku nejdříve navštěvoval latinskou školu, roku 1509 pak vstoupil do učení k obuvnickému mistrovi. Po vyučení roku 1511 se na pět let „vydal do světa“, jak tomu tehdy bylo u tovaryšů zvykem (tzv. \"Wanderjahre\"). Během vandru se mj. dostal na dvůr císaře Maxmiliána I. v Innsbrucku, což patrně výrazně ovlivnilo jeho rozhodnutí stát se meistersingerem. V Mnichově kvůli tomu vstoupil do učení k Lienhardu Nunnenbeckovi, tkalci ložního prádla. V roce 1516 se definitivně usadil v Norimberku a zůstal ve městě až do konce života.\n\n1. září 1519 se oženil s Kunigunde Creutzerovou (1502 – 1560). Po její smrti se 2. září 1561 oženil znovu s mladou vdovou Barbarou Harscherovou. Z prvního manželství měl pět dcer a dva syny, ale všichni zemřeli dříve než Sachs. S druhou manželkou přišlo do domu šest dětí.\n\nVelmi záhy po zveřejnění Lutherových tezí (1517) vyjádřil Sachs sympatie s kázáním a učením německého reformátora, jehož podpořil též v některých svých spisech, např. v básni \"Wittenberský slavík\" (\"Die Wittembergisch Nachtigall\") z roku 1523.\n\n\n\n\n"}
{"id": "296938", "url": "https://cs.wikipedia.org/wiki?curid=296938", "title": "Podtržítko", "text": "Podtržítko\n\nZnak „_“, normou ČSN 36 9050:1994 označený jako podtržení bývá též nazýván podtržítko. V odborné literatuře se též používá označení podtrhávací čára nebo dlouhá čára (oproti krátké čáře, která se využívá jako spojovník). Znak je umístěn vpravo na dolní písmenné řadě českého rozložení počítačové klávesnice. V tabulce ASCII má dekadickou hodnotu 95.\n\nZnak v délce pomlčky je umístěn pod základnou řádku. \n"}
{"id": "296939", "url": "https://cs.wikipedia.org/wiki?curid=296939", "title": "Latinská škola", "text": "Latinská škola\n\nLatinská škola existovala v Evropě škola pro ty zájemce, kteří se připravovali na univerzitní studium, zejména pro duchovní povolání. Jak už název napovídá, důraz byl kladen na latinu, která se dlouho pokládala za jediný jazyk pro vyšší vzdělanost. Latinské školy vznikaly nejprve při klášterech a biskupských kostelech, od 14. století i ve městech. Studium na těchto školách bylo bezplatné a v zásadě přístupné i prostým lidem.\n\nLatinské školy vyučovaly pouze latině a triviu, od 16. století k tomu přistoupila i filosofie. Tyto školy se nazývaly partikulární, protože byly přípravkami na skutečné studium. V Čechách byly v 16. století latinské školy vesměs podřízeny dozoru Pražské univerzity, která také vzdělávala jejich učitele. Latinské školy v katolických zemích významným způsobem reformovali jezuité (C. Aquaviva, 1599). Jezuitské střední školy byly pětileté nebo šestileté a měly úspěch i u nekatolíků. Kolem roku 1800 je nahradila humanitní gymnázia s širším programem, z nichž se pak v průběhu 19. století vyvinula jednak klasická gymnázia, jednak gymnázia reálná a reálky. V Rakousku byla od roku 1849 zavedena gymnázia osmiletá, rozdělená na nižší a vyšší.\n\n"}
{"id": "296945", "url": "https://cs.wikipedia.org/wiki?curid=296945", "title": "Berliner Fernsehturm", "text": "Berliner Fernsehturm\n\nBerliner Fernsehturm (\"Berlínská televizní věž\") je televizní věž v centru Berlína nedaleko náměstí Alexanderplatz na adrese Panoramastraße 1A. Byla postavena v letech 1965–1969 a k jejímu oficiálnímu otevření došlo 3. října 1969 v tehdejší socialistické Německé demokratické republice.\n\nVzhledem k poloze věže, která se nachází nedaleko od Alexanderplatz je také přezdívána jako \"Alex-Turm\", zejména návštěvníky Berlína.\nPůvodní výška věže byla 365 metrů, po instalaci antény v 90. letech 20. století se výška změnila na 368 metrů. Jedná se o nejvyšší volně stojící stavbu v Evropské unii a čtvrtou nejvyšší v Evropě, po moskevské věži Ostankino, kyjevské televizní věži a věži v Rize. Ve středu koule, jejíž průměr činí 32 metrů, se nachází ve výšce 203 metrů pozorovatelna a otáčející se restaurace Telecafé, která je umístěna o 4 metry výše. Viditelnost během jasného dne je až 42 km. Restaurace, která se otočí jednou za 20 minut, se nachází několik metrů nad pozorovatelnou. Původně se otáčela jednou za hodinu, rychlost byla nejdříve zdvojnásobena a poté ztrojnásobena.\n\nUvnitř se nachází dva výtahy, které vyvezou návštěvníky nahoru rychlostí 6 m/s. Třetí výtah slouží potřebám personálu. Kapacita pozorovatelny činí 120 osob a kapacita restaurace Telecafé činí 200 osob. Věž je členem asociace World Federation of Great Towers.\n\nVe vyšším podlaží (výška 207 metrů) byla zbudována restaurace s otočnou podlahou. Podnik se původně jmenoval Telecafé, po převratu byl přejmenován na Sphere. V dobách NDR byl o návštěvu restaurace velký zájem a proto býval pobyt hostů omezen na 1 hodinu, dobu jedné otočky. Rychlost otáčení je nastavitelná a pohybuje se v rozsahu 1–2 otočení za hodinu. Kuchyně restaurace se z bezpečnostních důvodů nachází v přístavbě pod věží. Připravené pokrmy se do restaurace dopravují výtahem. Místo v restauraci je třeba rezervovat předem, a to nákupem speciální vstupenky. Restaurace Sphere má 200 míst, stoly jsou rozmístěny ve dvou řadách.\n\nVěž byla za Východního Německa odpůrci komunistického režimu často posměšně označována jakožto „Papežova pomsta“. Když se ji totiž ateistická komunistická vláda rozhodla vybudovat, hodlala to i propagačně využít a (jak se později ukázalo, velmi nešťastně) přitom přišla s tezí, že věž, která výrazně převýší věže všech kostelů, je symbolem pokroku vítězícího nad středověkem. Když však byla věž postavena, dočkali se soudruzi nemilého překvapení: její struktura a použitý materiál totiž způsobují, že za jasného slunce vytváří světlo na kouli věže obrovský kříž, který se stal pro křesťany symbolem nezničitelnosti Kristovy církve.\nStejný důvod má i druhá posměšná přezdívka – \"Sankt Walter\", tedy \"Svatý Walter\", podle generálního tajemníka SED Waltera Ulbrichta.\n\n"}
{"id": "296946", "url": "https://cs.wikipedia.org/wiki?curid=296946", "title": "Operace Uran", "text": "Operace Uran\n\nOperace Uran byla vojenská operace Rudé armády za druhé světové války, která proběhla na východní frontě v oblasti Stalingradu.\nOperace byla naplánována v září 1942 Georgijem Konstantinovičem Žukovem, Alexandrem Vasilevským a Stalinem.\n\nŠlo o závěrečnou fázi bitvy u Stalingradu. Zahájena byla dne 19. listopadu 1942 útoky Jihozápadního a Donského frontu severně od Stalingradu na slabé postavení 3. rumunské armády. Hlavním účelem operace bylo osvobodit město a obklíčit silné německé vojenské uskupení ve Stalingradu. Maximální součinnost všech tři frontů (Jihozápadního, Stalingradského a Donského) během této mohutné vojenské operace zajišťovali z titulu své funkce zástupci Hlavního stanu vrchního velení Georgij Konstantinovič Žukov a Alexandr Vasilevskij. O den později se k útoku připojily i jednotky Stalingradského frontu jižně od města, které zaútočily na další rumunský úsek fronty (4. rumunský armádní sbor).\n\n23. listopadu se jednotky postupující oběma směry setkaly u města Kalač na Donu, následkem čehož německá 6. armáda zůstala obklíčena ve Stalingradu, což vedlo k její pozdější likvidaci a posléze i k její kapitulaci. Záchranná operace wehrmachtu, která měla vysvobodit obklíčená vojska 6. armády dostala název Operace Zimní bouře, sovětská likvidace vojsk obklíčené německé 6. armády pak nesla krycí název Operace Prsten.\n\nVe stalingradském obkličovačím kotli zůstalo přibližně 250 tisíc německých vojáků, které kromě útoků Rudé armády z vnějšku obkličovacího kotle velmi trápilo i nedostatečné letecké zásobování (podařilo se letecky přepravit pouze 94 tun materiálu namísto 500 tun požadovaných denně) a třeskutá ruská zima. Vojáci umírali hladem, vyčerpáním a v důsledků nemocí, zejména úplavice. Operace Zimní bouře, kterou se snažil wehrmacht vyprostit obklíčená vojska, byla Rudou armádou odražena.\n\nSovětská vojska kotel postupně zmenšovala, obklíčenou německou 6. armádu zatlačila až do stalingradských trosek, obkličovací kotel nakonec rozdělila na dvě části (jižní a severní), jižní část kotle se vzdala 31. ledna 1943, severní o dva dny později 2. února 1943. Do sovětského zajetí padlo přibližně 91 tisíc vojáků, z nichž byla většina ve velice zuboženém stavu. Pouze pět tisíc se po 2. světové válce vrátilo zpět domů do Německa.\n\n\n"}
{"id": "296947", "url": "https://cs.wikipedia.org/wiki?curid=296947", "title": "Jamie T", "text": "Jamie T\n\nJeho prvním počinem bylo EP \"Betty and the Selfish Sons\" vydané 6. března 2006. O čtyři měsíce později vyšel singl „Sheila“, jenž zaznamenal 22. místo v britské hitparádě. Autorem písní „Sheila“ a „Back in the Game“ je novozélandský DJ Zane Lowe, moderátor BBC Radio 1.\n\nDebutové album \"Panic Prevention\" je často přirovnáváno k tvorbě The Streets, Lily Allenové a The Libertines. Jamiemu bylo teprve 21 let, když byl nominován na Mercury Prize. Jen ve Velké Británii se prodalo více než 159 400 kopií a album obsadilo 100. příčku v hodnocení Top 100 britských desek.\n\nNa NME Awards 2007 byl vyhlášen zpěvákem roku, přičemž za sebou nechal taková jména jako Jarvis Cocker nebo Thom Yorke.\n\n\n\n\n"}
{"id": "296948", "url": "https://cs.wikipedia.org/wiki?curid=296948", "title": "György Konrád", "text": "György Konrád\n\nGyörgy Konrád (2. dubna 1933, Berettyóújfalu, nedaleko Debrecína, Maďarsko – 13. září 2019, Budapešť) byl maďarský spisovatel.\n\nKoncem druhé světové války utekl společně se svými sourozenci z rodného kraje do Budapešti, kde se ukrývali před nacisty, aby se vyhnuli deportaci do Osvětimi, byli totiž ze židovské rodiny.\n\nPo válce studoval maďarštinu a graduoval v roce 1956. V tomtéž roce probíhalo v Maďarsku protikomunistické povstání a on vstoupil do národní gardy. Po porážce povstání se věnoval práci na poli sociologie. V roce 1969 vyšel jeho první román \"Kurátor\". Později se dostal do konfliktu se státní mocí publikováním kritické filozofické studie \"Cesta inteligence k třídní moci\" (1974). Po uveřejnění románu \"Zakladatel města\" (1977) mu bylo v Maďarsku zakázáno publikovat, stáhl se tedy z veřejnosti, cestoval a jeho román \"Spoluviník\" vyšel v Maďarsku jen v samizdatu. V roce 1988 se podílel na založení politické strany Svaz svobodných demokratů. Po porážce komunismu vydal román \"Kamenné hodiny\" (1994). Mezi lety 1990–1993 byl prezidentem Mezinárodního PEN klubu. V letech 1993–1997 pracoval jako prezident Akademie umění v Berlíně. Byl dekorován mnoha cenami za literaturu a boj za lidská práva.\n\n\n"}
{"id": "296949", "url": "https://cs.wikipedia.org/wiki?curid=296949", "title": "Triton", "text": "Triton\n\nSlovo Triton má více významů:\n\n\n"}
{"id": "296953", "url": "https://cs.wikipedia.org/wiki?curid=296953", "title": "Akášagarbha", "text": "Akášagarbha\n\nAkášagarbha je jeden z osmi velkých bódhisattvů čínského buddhismu. V Japonsku, kde je znám pod jménem Kukúzó, bývá jeho kult rozšířen především mezi stoupenci školy Šingon. Jako mnoho dalších, i tento bódhisattva má své mantry, které slouží k jeho velebení. Někdy bývá vyobrazován společně se Samantabhadrou.\n\n"}
{"id": "296958", "url": "https://cs.wikipedia.org/wiki?curid=296958", "title": "Score (jednotka)", "text": "Score (jednotka)\n\nScore je stará anglická jednotka objemu, hmotnosti a byla také používána pro označení počtu kusů.\n\n\n\n\n"}
{"id": "296960", "url": "https://cs.wikipedia.org/wiki?curid=296960", "title": "Škopek (jednotka)", "text": "Škopek (jednotka)\n\nŠkopek je stará česká středověká jednotka objemu, jenž je známa už z dob panování císaře Karla IV.\n\n\n"}
{"id": "296965", "url": "https://cs.wikipedia.org/wiki?curid=296965", "title": "Dutohlávka", "text": "Dutohlávka\n\nDutohlávka (\"Cladonia\") je rod asi 350 druhů keříčkovitých lišejníků z čeledi dutohlávkovité (Cladoniaceae). Ve střední Evropě jich žije asi 70. Rod je primárním zdrojem potravy pro soby. Z některých druhů jsou extrahována antibiotika. Dutohlávky jsou také zdrojem potravy pro některé motýly, např. pro makadlovku \"Chionodes continuella\". Dutohlávka horská (\"Cladonia stellans\" neboli \"Cladonia stellaris\") prodávaná pod obchodním názvem \"islandský lišejník\" se používá k dekorativním účelům (slouží např. železničním modelářům při vytváření iluze zmenšené krajiny).\n\nNejznámějším českým druhem je pravděpodobně dutohlávka sobí (\"Cladonia rangiferina\").\n\n\n"}
{"id": "296966", "url": "https://cs.wikipedia.org/wiki?curid=296966", "title": "Čber", "text": "Čber\n\nČber nebo džber je označení pro dřevěnou nádobu a také stará česká jednotka objemu, jež byla užívána už ve středověku a je doložena již z doby panování císaře Karla IV. Byla užívána zejména v jižních Čechách. \n\n\n\n\n\n"}
{"id": "296969", "url": "https://cs.wikipedia.org/wiki?curid=296969", "title": "Quest for Glory I: So You Want To Be A Hero", "text": "Quest for Glory I: So You Want To Be A Hero\n\nQuest for Glory I: So You Want To Be A Hero je fantasy počítačová hra z roku 1989 z dílny společnosti Sierra. Žánrově se jedná o mix adventury a RPG. Roku 1992 společnost Sierra převedla původní EGA grafiku do nového VGA formátu a hra prodělala také několik dalších změn.\n\nHlavní hrdina přichází do města Spielburg zavaleného těsně potom sněhovou lavinou. Město má hned několik problémů, jak se hrdina časem dozví. Hlavním z nich je baba Jaga, která místnímu baronovi zaklela vojsko a také unesla dceru Elsu. Město také trápí početné tlupy zlodějů, banditů, goblinů a dalších příšer. Navíc se ztratil mladý a značně namyšlený baronet. Na hrdinovi je, aby tyto problémy vyřešil a stal se čestným hrdinou města Spielburg.\n\nHráč má na začátku výběr ze tří charakterů – bojovník, kouzelník a zloděj. Pro každého z nich má herní linie trochu jinou podobu a každý může mnoho problémů vyřešit odlišným způsobem než ostatní – kouzelník se v průběhu hry učí nová kouzla, zloděj vykrádá domy a kradené zboží prodává v cechu a bojovník má zase třeba jako jediný k dispozici brnění a štít. Po volbě se hráč ocitá ve městě, po kterém se může volně procházet a hovořit s místními. Při procházení lesem naráží na mnoho (povětšinou nepřátelských) lidských i méně lidských bytostí. Svět je poměrně otevřený a není většinou není třeba někam pospíchat. Nachází se v něm jen několik míst, kde může hrdina přespat a vyhnout se tak smrti. Pokud se hrdina dostane do konfliktu se znepřátelenou bytostí, nastává souboj, po jehož ukončení hráč (pokud nezemřel) může ohledat protivníkovu mrtvolu. Další spíše adventurní částí hry je klasické sbírání předmětů a jejich používání na správných místech.\n\nNa svou dobu byl revoluční systém statistik, kdy se jednotlivé vlastnosti zlepšovaly tím, že je hrdina prostě používal. Stejný systém je použit například v oblíbené herní sérii Elder Scrolls.\n\nDo paměti mnohých hráčů se zapsal nenapodobitelný styl hry. Už tady se měnil den s nocí, což v roce 1989 bylo něco převratného (zvláště pak uvědomíme-li si, že tuto vlastnost používají coby argument mnozí tvůrci her dodnes). Celá hra měla krásný pohádkový ráz se znatelnými germánskými prvky. Celou ji také prostupoval ostrý humor, který ji ale v žádném případě neubíral na vážnosti. V příběhu se taky objeví několik vypilovaných postav (Baba Jaga, kočičí lidé, baronet, poustevník Henry), které hře dodávají na zajímavosti. Tehdejší samozřejmostí byl nádherný a do detailů domyšlený příběh, jaký už se v dnešních hrách objeví málokdy.\n\nEGA verze vydaná roku '89 disponovala v té době povedenou 16 barevnou grafikou. Témata rozhovorů s jednotlivými postavami byla postupně doplňována a nebyla všechna dostupná od začátku. Celá hra se ovládala příkazovým systémem, kdy bylo nutné vypisovat zvlášť každý příkaz, který měla postava provést (typu \"climb tree\", \"open door\" a podobně) a hráč musel při každém rozhovoru dávat velký pozor na přesné formulace, které daná NPC použila, aby je později mohl v příkazech použít. Zároveň bylo nutné každý den jíst a spát, aby postava nezemřela. To vše zásadně zvyšovalo obtížnost a EGA verze je tak obecně právem považována za obtížnější.\n\nOproti tomu VGA verze ve své době zapůsobila překrásnou malovanou grafikou. Hrdina se již neovládal příkazy, ale pomocí myši, které se daly měnit jednotlivé režimy (\"prozkoumej\", \"dotkni se\" a podobně). Nutnost spát zůstala, jíst už nebylo třeba. Také rozhovory byly otevřené již od začátku a celková obtížnost značně poklesla.\n\n"}
{"id": "296976", "url": "https://cs.wikipedia.org/wiki?curid=296976", "title": "Amazonis Planitia", "text": "Amazonis Planitia\n\nAmazonis Planitia je planina na povrchu Marsu, která se nachází na severní polokouli mezi dvěma vulkanickými oblastmi Tharsis a Elysium Planitia. Na západě je planina ohraničena právě Elysium Planitia, která se nachází okolo štítové sopky Elysium Mons, přechod mezi těmito dvěma planinami tvoří Orcus Patera respektive Marte Vallis, na severu planina přechází volně v Arcadia Planitia a v západní části jejich rozhraní se nachází menší pohoří Erebus Montes. Východ planiny je ohraničen oblastí Lycus Sulci, která se rozkládá okolo nejvyšší hory sluneční soustavy Olympus Mons. Na jihu se pozvolna zvedají pahorkatiny jako například Lucus Planum či vzdálenější Daedalia Planum. V jižní části zasahují do planiny výběžky vyvýšených oblastí Gordii Dorsum, Amazonis Mensa a Eumenides Dorsum.\n\nOblast se táhne přes 2 800 km a někdy se řadí mezi severní planiny spolu s planinami Chryse Planitia, Acidalia Planitia a Utopia Planitia.\n\nPojmenována byla roku 1973 a byla použita i pro vznik stratigrafických jednotek Marsu, když se po ní jmenuje nejmladší období v historii planety - \"Amazonian\". Předpokládá se, že její hladký povrch je dán lávovými výlevy z okolních sopek a také vodní erozí, respektive ukládáním vodních sedimentů v oblasti. Objevují se i hypotézy, že se v oblasti Amazonis Planitia dříve nacházelo moře, nebo dokonce oceán kapalné vody. Současně je oblast vystavována silné větrné erozi a to převážně na kontaktu planiny s Medusae Fossae.\n\nVýchodní oblast planiny, která přechází do oblasti Lycus Sulci, nápadně připomíná erodované mořské pobřeží, což vedlo k hypotézám, že to tak i dříve bylo. Podrobnější výzkumy ale tyto závěry nepotvrdily a do současnosti nic nenasvědčuje tomu, že by tyto svahy byly způsobeny mořskou erozí.\n\n\n"}
{"id": "296988", "url": "https://cs.wikipedia.org/wiki?curid=296988", "title": "Společenské ostrovy", "text": "Společenské ostrovy\n\nSpolečenské ostrovy nebo též Ostrovy Společnosti (francouzsky \"Îles de la Société,\" tahitsky \"Tōtaiete mā)\" je souostroví v jižním Tichém oceánu na 15°-18° j.š., 148°-155° z.d. Administrativně patří pod Francouzskou Polynésii. I když je rozšířený názor, že kapitán James Cook ostrovy pojmenoval \"Society Islands\" na počest britské Královské společnosti, která sponzorovala průzkum těchto vod, Cook sám uvádí ve svém lodním deníku, že ostrovy pojmenoval Společenské, protože „leží souvisle jeden vedle druhého.\"\n\nSouostroví se dělí zeměpisně, politicky i administrativně na dvě části: Îles du Vent \"(Návětrné ostrovy)\" a Îles Sous-le-Vent \"(Závětrné ostrovy):\"\n\n\nOstrovy jsou dílem sopečného, dílem korálového původu.\n\nV roce 1843 se souostroví stalo francouzským protektorátem a v roce 1880 kolonií. Podle sčítání lidu v srpnu 2007 na nich žije 227 807 obyvatel.\n"}
{"id": "296992", "url": "https://cs.wikipedia.org/wiki?curid=296992", "title": "Camillo Mariani", "text": "Camillo Mariani\n\nCamillo Mariani (1565 Vicenza – 1611 Řím) byl italský barokní sochař.\n\nVyučil se v dílně prominentního benátského manýristického sochaře Alessandro Vittoria, a roku 1597 se přestěhoval do Říma. Jeho první římskou zakázkou byla štuková výzdoba kostelů San Bernardo alle Terme (1600) a Gesù. Typickou ukázkou jeho stylu je \"Sv. Kateřina z Alexandrie\". Jeden z jeho žáků, Francesco Mochi, převzal po smrti Marianiho jeho dílnu.\n\n"}
{"id": "297002", "url": "https://cs.wikipedia.org/wiki?curid=297002", "title": "Blinka", "text": "Blinka\n\nVesnice Blinka je jednou ze čtyř místních částí obce Plaňany v okrese Kolín. Vesnice leží asi 6 km západně od okresního města Kolín. V roce 2011 zde bylo evidováno 43 adres.\n\nBlinka je také název katastrálního území o rozloze 1,91 km.\n\nPrvní písemná zmínka o obci je z roku 1340.\n\n\n"}
{"id": "297007", "url": "https://cs.wikipedia.org/wiki?curid=297007", "title": "Zdeněk Kovář", "text": "Zdeněk Kovář\n\nZdeněk Kovář (26. ledna 1917, Vsetín, Morava – 21. června 2004, Zlín) byl český inženýr, průmyslový návrhář a sochař.\n\nVyučil se ve zlínských závodech nejprve ševcem, pak zámečníkem a konstruktérem. Po založení zlínské Školy umění vstoupil do ateliéru českého sochaře Vincence Makovského kde se vyučil průmyslovému návrhářství. Pokračoval svojí práci pro Baťu ve Zlíně kde navrhoval různá řešení tvarů strojů, například řešení vertikální frézky. V roce 1947 zakládal obor výuky tvarovaní strojů a nástrojů ve speciálním ateliéru zlínské umělecko-průmyslové školy. Po roce 1959 vyučoval na VŠUP v Praze. Jeho práce zahrnovala také sochařství a projekty pro řešení tvarů rukojetí nástrojů, šicích strojů, magnetofonů, promítaček a projekty pro automobilové závody Tatra, kde navrhl karoserie a vnitřní zařízení nákladních vozů T 137 a T 138 (1956–1958) a osobního vozu T 603 (1954).\n\n\npo roce 1952 po přemístění školy do Uherského Hradiště vedl oddělení tvarování strojů a nástrojů\n\n1952 je vyzván k účasti na výstavě Hand und Griff ve Vídni\n\n1947 získal čestné uznání na VIII. trienále v Miláně\n\n1956 udělen Řád práce\n\n1958 oceněn 4× Grand Prix na Expo 58 v Bruselu\n\n1959 založil a vedl jako mimořádný vysokoškolský profesor detašovaný ateliér tvarování strojů a nástrojů Vysoké školy uměleckoprůmyslové v Praze, detašovaný v Gottwaldově\n\n1961 jmenován řádným profesorem VŠUP\n\n1961-1966 pracoval jako konzultant Kaufmann International Awards New York\n\n1977 jmenován zasloužilým umělcem\n\n1981-1989 pracoval jako vedoucí profesor katedry tvarování strojů a nástrojů VŠUP v Gottwaldově\n\n1982 udělen titul národní umělec\n\n1989 opouští školu a zůstává tvořit ve vlastním ateliéru ve Zlíně\n\n\n"}
{"id": "297011", "url": "https://cs.wikipedia.org/wiki?curid=297011", "title": "The Libertines", "text": "The Libertines\n\nThe Libertines je anglická hudební skupina, založená v roce 1997 v Londýně.\n\nZnámými se stali počátkem 21. století, kdy se svými písněmi okupovali přední příčky britských hitparád. Jejich druhé eponymní album bylo magazínem NME zvoleno druhým nejlepším albem roku 2004. Obě studiová alba produkoval Mick Jones, zpěvák a kytarista punkové legendy The Clash.\n\nI přes velký komerční úspěch jejich nahrávek a rostoucího vlivu na britské nezávislé scéně se kapela v roce 2004 rozpadla. Oficiálním důvodem byly konflikty s Petem Dohertym, který byl údajně závislý na kokainu.\n\nKapela se dala dohromady znovu v roce 2010 kvůli koncertům na festivalech v Leedsu a Readingu.\n\nV prosinci 2014 kapela oznámila plnohodnotný comeback, společně s novou deskou vydanou roku 2015.\n\nV současnosti o sobě Pete tvrdí, že je vyléčený a realizuje se jako zpěvák a kytarista ve skupině Babyshambles, kterou v roce 2003 sám založil. Carl Barât a Gary Powell působí ve skupině Dirty Pretty Things, John Hassall založil vlastní kapelu Yeti.\n\n\n\n\n\n\n"}
{"id": "297018", "url": "https://cs.wikipedia.org/wiki?curid=297018", "title": "Tuamotu", "text": "Tuamotu\n\nTuamotu (francouzsky \"Îles Tuamotu,\" tahitsky \"Tūāmotu mā)\" je jeden z největších řetězů korálových atolů na světě, který pokrývá plochu zhruba odpovídající rozloze západní Evropy. Administrativně patří pod Francouzskou Polynésii.\n\nVšechny ostrovy v souostroví Tuamotu jsou nízké korálové ostrovy. Makatea je jedna ze tří velkých fosfátových skal v Tichém oceánu (další jsou Nauru a Banaba v Kiribati). Na atolech Fangataufa a Mururoa prováděla Francie v 60. až 90. letech 20. století pokusné výbuchy atomových zbraní.\n\nPřežití ostrovních komunit je většinou postaveno na soběstačném zemědělství a rybolovu. Dodatečné příjmy jsou zejména z produkce černých (tahitských) perel a přípravy kopry. Příjmy z turistiky jsou jen velmi slabé, protože infrastruktura a organizace je, na rozdíl od oblasti Společenských ostrovů velmi nízký. Na atolech jako Rangiroa nebo Minihi jsou vybudovány centra pro rekreační a sportovní potápění s výstrojí.\n\nI přes rozsáhle oblasti, kterou Tuamotu zabírá je celková rozloha souše pouze 885 kilometrů čtverečních. Klima je tropické bez výraznějších změn ročních období. Celoroční průměrná teplota dosahuje 26 °C. Prakticky vůbec se na atolech nevyskytují řeky nebo sladkovodní jezera. Zásoby pitné vody jsou získávány z deště nebo i odsolovacími továrnami, které jsou energeticky velmi náročné. Roční srážkový průměr je 1400 mm.\n\nGeologická stabilita oblasti je trvale stabilní, již po staletí nebyly zaznamenány žádné výraznější zemětřesení nebo výbuchy sopek.\n\nNedostatek půdy korálových atolů neumožňuje různorodou vegetaci. Nejběžnějším druhem je kokosovník ořechoplodý, který tvoří základ pro produkci kopry a je tedy velmi důležitým ekonomickým činitelem. Zemědělství slouží prakticky jen pro soběstačnost obyvatelstva. K nejčastěji pěstované zelenině můžeme zařadit yam , taro a chlebovník. Tropického ovoce se zde pěstuje široká škála.\n\nÚtesy jsou naopak na různorodost, zejména vodní faunu a flóru velmi bohaté. Ze živočichů vyskytujících se nad hladinou vodní ptactvo, hmyz a drobní plazi. Na Tuamotu žije asi 57 druhů ptáků, ale přibližně pětina z nich je endemická. Třináct druhů je ohrožených a jeden už vyhynul.\n\nVšechny korálové atoly jsou nízké ostrovy, tedy písečná vyvýšenina na povrchu korálového útesu. Jihozápadně od ostrova Palliser je ostrov Makatea, který je jeden ze tří fosfátových kamenných ostrovů v Tichém oceánu.\n\nNa severozápadě souostroví je kruhový atol Taiaro, který je jedním z mála příkladů zcela uzavřené laguny. Atol byl organizací UNESCO v roce 1977 prohlášen biosférickou rezervací.\n\nDávná historie souostroví zůstává tajemstvím, protože zde bylo nalezeno málo archeologických nálezů. Archeologické nálezy naznačují, že západní Tuamotu bylo osídleno v 7. století. Na atolech Rangiroa, Manihi a Mataiva se našly zbytky ceremoniálních plošin (nazývaných \"marae\") vytvořených z korálových bloků, ale přesný věk není znám.\n\nPrvním zdokumentovaným Evropským návštěvníkům byl portugalský mořeplavec Fernão de Magalhães, který oblast navštívil v rámci jeho objevitelské plavby kolem světa v roce 1521 ve službách španělské Koruny. Po něm následovaly:\n\n\nAni jedna z těchto návštěv neměla politické důsledky. Ostrovy zůstaly nadále pod vlivem Polynéské královské dynastie Pomar z Tahiti.\n\nToto vládnutí narušili až první křesťanští misionáři v 19. století. Následně začal vzkvétat i obchod s perlami, z nichž Evropští obchodníci udělali velmi lukrativní zboží. Francie donutila tahitského krále k abdikaci a obsadila ostrovy bez nutnosti anexe.\n\nTuamotu se dostalo do celosvětových titulků v roce 1947, kdy norský archeolog a dobrodruh Thor Heyerdahl po dlouhé plavbě na balsovém voru Kon-Tiki ztroskotal na atolu Raro. Naposledy byla část atolů středem pozornosti během francouzských nukleárních testů na atolech Mururoa a Fangataufa.\n"}
{"id": "297020", "url": "https://cs.wikipedia.org/wiki?curid=297020", "title": "Oulu (kraj)", "text": "Oulu (kraj)\n\nOulu (finsky \"Oulun lääni\", švédsky \"Uleåborgs\") byl jeden ze šesti finských krajů, které existovaly mezi roky 1997 a 2009. Ležel jižně od Laponska a severně od krajů Západní Finsko a Východní Finsko. Na východě pak hraničil s Ruskem a na západě s Botnickým zálivem.\n\nKraj Oulu byl vytvořen roku 1775. Po Fredrikshamnském míru se ke kraji připojilo Laponsko a v roce 1922 také dnes ruské Petsamo. Laponsko se od Oulu odtrhlo v roce 1936.\n\nOulský kraj se dělil na dvě provincie:\nNachází se zde 50 obcí, největší z nich jsou Oulu a Kajaani.\n"}
{"id": "297021", "url": "https://cs.wikipedia.org/wiki?curid=297021", "title": "Breakcore", "text": "Breakcore\n\nBreakcore je z hudebního hlediska odnož elektronické taneční hudby, která se z většiny vyžívá v extrémně zrychlených rytmických přechodech (\"amen break\") a jejich nepředvídatelných kombinacích, dekonstrukcích a rekonstrukcích beatů i celku. Obsahuje provokativní (zesměšňující) odkazy k ostatním hudebním stylům, zejména k Discu a Popu, avšak distorzuje je s Punkovou vervou k nepoznání. Všechno to dělá tak levně, jak to jen jde, a s maximálním smyslem pro humor či ironii. Najde se ale i spousta precizních producentů, kteří v posledních letech spíše převládají v tomto žánru. Všechny tyto poznatky by mohly vést k poznámce, že Breakcore je nejsvobodnější hudební styl. Další zkoumání by patrně prozradilo, že Breakcore vlastně ani není hudební styl, nýbrž strategie hudební perverze, rebelie, výsměch konvencím a spíše soběstačná kultura nedestruktivně parazitující na mainstreamových žánrech.\n\n\n"}
{"id": "297023", "url": "https://cs.wikipedia.org/wiki?curid=297023", "title": "Darkcore", "text": "Darkcore\n\nDarkcore může být:\n\n"}
{"id": "297024", "url": "https://cs.wikipedia.org/wiki?curid=297024", "title": "UK Hardcore", "text": "UK Hardcore\n\nUK Hardcore (zkr. UK-Core) vznikl na začátku devadesátých let na Britských ostrovech. Pochází přímo z ravu a je podobný Happy Hardcoru, který je vlastně jeho odnoží. UK Hardcore si vždycky zakládal na čistém, moderním zvuku. UK Hardcore producenti často využívali nejmodernější techniky. Častým prvkem v UK Hardcoru jsou MCs a také vokalistky. Na konci devadesátých let UK Hardcore přerostl přes hranice ostrovů a to konkrétně do Nizozemska a nizozemská scéna vytvářela svůj vlastní UK Hardcore, tentokrát však nazývaný jako \"Happy Hardcore\". UK Hardcore se stal velmi komerční záležitostí, na začátku své tvorby ho vytvářeli např. i Scooter.\n\n\n"}
{"id": "297025", "url": "https://cs.wikipedia.org/wiki?curid=297025", "title": "Štítary (Kolín)", "text": "Štítary (Kolín)\n\nŠtítary jsou částí města a jako Štítary u Kolína katastrálním územím Kolína v okrese Kolín. V roce 2011 zde bylo evidováno 172 adres.\n\nŠtítary leží v katastrálním území Štítary u Kolína o rozloze 2,33 km.\n\nŠtítary se poprvé připomínají v roce 1088 jako majetek vyšehradské kapituly, které náležely ještě v roce 1222. Po vzniku města Kolína připadly Štítary kolínským rychtářům. Poprvé je jejich majetek ve Štítarech doložen v roce 1327. V průběhu 14. století se vystřídala v držení Štítar řada kolínských měšťanů. Za husitských válek se Štítar zmocnil Mikuláš z Lapače a v roce 1439 poručníci jeho sirotků Ondřej Keřský a Matěj ze Zibohlav prodali Štítary tehdejšímu zástavnímu držiteli Kolína Bedřichovi ze Strážnice. Tehdy zbyl ze Štítar již jen dvůr, stojící východně od vsi, která zanikla zřejmě za husitských válek (tato zaniklá ves nestávala přímo v místech dnešní vsi, ale 1 km západně od ní v poloze Na starých Štitarech). Bedřich ze Strážnice postoupil ještě v roce 1439 dvůr Štítary svému bratrovi Šimonovi ze Strážnice (zemřel v roce 1461), který se stal předkem zemanů Štítarských ze Štítar.\n\nVe vsi Štítary (tehdy samostatná ves s 380 obyvateli se až později stala součástí Kolína) byly v roce 1932 evidovány tyto živnosti a obchody: cukrář, obecní elektrárna, 2 hostince, kovář, 11 rolníků, 2 sadaři, obchod se smíšeným zbožím, spořitelní a záložní spolek pro Štítary, trafika.\n\nZa dosud nejasných okolností (zřejmě v roce 1895) objevil A. Formánek, spolupracovník J. L. Píče, kostrový dvojhrob z pozdní doby bronzové. Jedná se o nejvýznamnější nález z pozdní doby bronzové v Čechách, neboť pochování dvou osob v jednom hrobě bylo v době bronzové naprosto neobvyklé a nález šestnácti keramických nádob byl natolik originální, že byla podle jejich tvaru pojmenována celá, tzv. štítarská kultura spadající do období 950–800 let př. n. l.\n\nŠtítarská kultura (950/920 až 800 př. n. l.) je nazvána podle nálezu souboru keramiky z kostrového hrobu u Štítar, který umožnil lépe poznat další vývoj mladší doby bronzové do její závěrečné fáze. Kultura je rozšířena na většině území předcházející knovízské kultury, na kterou v mnohých ohledech navazuje. Zdá se, že největší rozdíl od předchozího vývoje spočívá ve větším rozdělení tehdejší společnosti, neboť v sídlištích se setkáváme s uspořádáním objektů do skupin menších dvorců. Vedle sloupových staveb také existuje řada dalších typů objektů obytného a užitného charakteru, jejichž část je zahloubena pod povrch. Změna nastala i v pohřbívání zemřelých, neboť žárový způsob pohřbívání se změnil na pohřby těl, vybavených zbraněmi a dalšími atributy náčelnické či válečnické skupiny. Tyto pohřby jsou předobrazem následného vývoje v kultuře bylanské.\n\nV roce 1902 byly u silnice ke Kolínu nalezeny J. L. Píčem bronzové šperky z kostrových hrobů ze 4.–3. století př. n. l. a rotační žernov z 2.–1. století př. n. l. (uloženy v muzeu v Kolíně) z doby keltské. Ve 30. letech 20. století zajistil František Dvořák střepový materiál ze sídlištních jam ze 4.–1. století př. n. l. (uložen v kolínském muzeu) a v roce 1980 byl severozápadně od obce nalezen atypický střep a skleněný prsten z fialového skla s vtavenými žlutými nitěmi z 2. století př. n. l. (v soukromé sbírce).\n\nTvrz je poprvé doložena v roce 1501, kdy ji Jakub Štítarský ze Štítar spolu s dvorem postupoval Martinovi Smolíkovi z Radovesnic. Smolíkům z Radovesnic náležely Štítary až do roku 1587, kdy zemřela bez potomků Kateřina Smolíková, provdaná za Samuela Freusichselbsta, který rovněž zemřel v témže roce. O jejich dědictví došlo ke sporům a nakonec je koupilo město Kolín. Za městské vlády byla tvrz udržována a sloužila hospodářským potřebám dvora. Připomíná se ještě v roce 1753, kdy město Kolín pronajímalo štítarský dvůr měšťanům Janu Wildlovi a Antonínovi Neumanovi. Tehdy to byla jednopatrová zděná budova krytá šindelovou střechou, stojící uprostřed dvora. Byla nazývána parkán. V roce 1778 byl štítarský dvůr zrušen, pozemky rozparcelovány a budovy přestavěny na obydlí nových pozemkových vlastníků. Touto parcelací dvora vznikla dnešní ves Štítary, současně však zanikla tvrz.\n\n\n"}
{"id": "297026", "url": "https://cs.wikipedia.org/wiki?curid=297026", "title": "Newstyle Hardcore", "text": "Newstyle Hardcore\n\nNewstyle Hardcore (nebo také Nu Style Gabber, Mainstyle či Mainstream Hardcore) je hudební styl vzniklý na konci devadesátých let, kdy hardcore procházel krizí a stál na pomyslné křižovatce. Pár producentů začalo skládat nový, pomalejší, ale tvrdší hardcore, kterému dominuje velmi tvrdý kopák a vyvrátili tak pravidlo, že čím je skladba pomalejší, tím má menší energii. První track, který se dá označit za newstyle hardcore je skladba \"Intelligence Hardcore\" od Darkraver & DJ Vince. BPM se zpravidla pohybuje mezi 150 až 170. Pro newstyle jsou typické tvrdé basy a velmi výrazné, energické lead melodie, ať už ve formě rychlých nasekaných melodií nebo táhlých hymen (např. Neophyte – \"I Will Have That Power\"). Centrem tohoto stylu je Nizozemsko a Itálie. V dnešní době je to nejrozšířenější odvětví hardcoru. Svědčí o tom např. kompilace Masters Of Hardcore nebo megaakce stejného názvu.\n\n\n"}
{"id": "297029", "url": "https://cs.wikipedia.org/wiki?curid=297029", "title": "Dluh", "text": "Dluh\n\nDluh označuje povinnost splnit závazek, to co je někdo někomu povinen vyrovnat, protože si to dříve vypůjčil, za odebrané zboží či službu (ještě) nezaplatil atd. Je to předmět vztahu mezi věřitelem a dlužníkem, který zahrnuje oprávnění věřitele a povinnost dlužníka, aby dluh vyrovnal. Z hlediska věřitele se tento vztah označuje jako pohledávka, to znamená, že pohledávka je oprávnění věřitele požadovat od dlužníka vyrovnání dluhu, tedy takzvané plnění.\n\nDluh bývá často chápán jako určitá peněžní částka, ale může jít i o povinnost jiného plnění. Obvykle se prokazuje písemným potvrzením (směnkou, dluhopisem) dlužníka věřiteli a bývá doprovázen splátkovým kalendářem, který stanoví, jak se bude splácet. Dluh vzniká na základě nějakého právního titulu: půjčkou (úvěrem), nákupem s odloženou platbou etc. Dlužník tak získává prostředky nebo komodity, které splatí až později, většinou však za půjčené prostředky platí navíc úrok. Je-li dlužník v prodlení, opožděním platby a podobně, mění se pohledávka na (vymahatelný) nárok.\nPro makroekonomii jsou důležitými veličinami:\nPři dovozu či vývozu zboží se clo, daň a jiné poplatky, které je nutno zaplatit, označuje jako \"celní dluh\".\n\nDluh je historicky spjat s otroctvím (v Mezopotámii byla většina otroků z důvodu dluhu). Proto někteří vnímají současné zadlužování jako novodobé otroctví či neokolonialismus.\n\n\n"}
{"id": "297030", "url": "https://cs.wikipedia.org/wiki?curid=297030", "title": "Diego Ortiz", "text": "Diego Ortiz\n\nDiego Ortiz (asi 1510 – 1570) byl španělský hudební skladatel, hudebník a muzikolog působící v Itálii. Narodil se pravděpodobně v Toledu a zemřel v Neapoli.\n\nRoku 1553 v Římě uveřejnil pojednání \"Trattado de glosas sobre cláusulas y otros generos de puntos en la musica de violones nuevamente puestos en luz\" (zkráceně \"Trattado de glosas\") obsahující i sbírku skladeb pro violu da gamba a clavicembalo, které je dnes cenným zdrojem pro poznání tehdejší interpretační praxe. Roku 1565 v Benátkách sbírku 69 čtyřhlasých až sedmihlasých duchovních kompozic na chorální témata \"Musices liber primus hymnos, Magnificas, Salves, motecta, psalmos\" (zkráceně \"Musices liber primus\").\n\n"}
{"id": "297031", "url": "https://cs.wikipedia.org/wiki?curid=297031", "title": "Pawn", "text": "Pawn\n\nPawn (původně Small) je open source programovací jazyk určený hlavně pro tvorbu gamemodů/filterscriptů do módu SA-MP a módů AMXModX pro modifikace hry Half-Life (Counter Strike 1.6).\nPawn je dynamicky typovaný jazyk ovlivněný jazykem Small-C s C-like syntaxí.\n\nnew promenna1;//Celočíselná proměnná\nnew promenna2[10]; //Pole celých čísel o velikosti 10\nnew bool: promenna3; //Logická proměnná vada a hradba\n\nnew Float: promenna4; //Desetinné číslo s plovoucí desetinnou čárkou\nnew Fixed: promenna5; //Desetinné číslo s pevnou desetinnou čárkou\n\nfunkce(parametr1, parametr2)\n\n// Tento řádek nám přidá tuto funkci\nforward test();\n\n// Zde máme funkci\npublic test()\n// Tělo funkce\nreturn 1;\n\nnebo\n\ntest()\n// Tělo funkce\nreturn 1;\n\nProgram začíná funkcí main.\n\nTradiční program „Hello world“ vypadá takto:\n\nPříklad kódu, který vypíše 4 náhodná čísla:\nPawno je editor skriptovacího jazyka Pawn pro mód SA-MP. Tento editor je považován za oficiální editor, protože je vydáván vždy s novou verzí překladače jazyka Pawn a je přikládán k SA-MP Windows Server balíčku. Soubory jazyku Pawn mají obyčejně příponu .inc (includy, které mohou obsahovat vlastní definice a funkce) a .pwn (skripty, módy).\nVýstupem překladače jazyka Pawn je soubor .amx, tento soubor obsahuje množinu hexadecimálních čísel, které lze zpětně editovat pomocí patřičného editoru. Na soubory .amxx existují různé dekompilátory, ze kterých je možno získat skoro totožný kód. Ovšem proměnné se nazývají jinak. Kvůli těmto 'fintám' se začaly vytvářet AntiDeAMX skripty, které se přidávají přímo do módu / filterscriptu (skript).\n\nPawno má nějaké ty nevýhody, jako například: Jedno okno, jeden soubor(Pouze jedna karta za okno), Je hrozně primitivní, nelze skoro vůbec nastavit podle sebe...\n\nScripting Machine - Je program napsán v jazyce platformy .NET, který napsal The_Chaoz speciálně pro SA-MP komunitu, který sám o sobě obsahuje nějaké ty lepší vlastnosti pro SA-MP GM/FS vývojáře.\n\nNotepad++(Pawn syntax + NPPExec plugin) - Tento způsob není až tak moc používán, ale je to podle mně ten divnější způsob, protože si ho musíte nakonfigurovat.\n\nOriginální tutoriál naleznete zde.\nnpp_save\ncd $(CURRENT_DIRECTORY)\n\"C:\\Users\\Sevenisko\\Desktop\\samp\\Pawno\\pawncc.exe\" \"$(FILE_NAME)\" -; -(\n</syntaxhighlight>Poznámka - Přepište si cestu, kde máte nainstalovaný Pawn Compiler/Pawno (SA-MP Server), a ujistěte se, že ve složce \"includes\" máte potřebné .inc soubory.\nTohle je vše, co se týče Notepad++.\n"}
{"id": "297032", "url": "https://cs.wikipedia.org/wiki?curid=297032", "title": "Cher (departement)", "text": "Cher (departement)\n\nCher je francouzský departement ležící v regionu Centre-Val de Loire.\n\nCher je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "297033", "url": "https://cs.wikipedia.org/wiki?curid=297033", "title": "Ikarus 435", "text": "Ikarus 435\n\nIkarus 435 je model maďarského městského kloubového autobusu, který byl vyráběn společností Ikarus v letech 1985 až 2002.\n\nIkarus 435 je kloubový vysokopodlažní autobus, vycházející z řady 400. Model 435 je třínápravový autobus se samonosnou karoserií, která se skládá ze dvou částí. Ty jsou navzájem spojeny kloubem a krycím měchem. Zadní náprava je hnací, motor a převodovka se nachází v zadní části vozu. Kabina řidiče je uzavřená.\n\nPrvní prototyp Ikarusu 435 byl vyroben v roce 1985 a následně byla zahájena sériová výroba, přičemž v letech 1993 a 1998 byla celá vývojová řada 400 modernizována. V roce 1998 ovládl firmu Ikarus holding Irisbus, který se v roce 2003 rozhodl nabízet pouze holdingové autobusy Irisbus Citybus, což mělo za následek neúspěch ve výběrovém řízení na 100 nových autobusů do budapešťského dopravního podniku Budapesti Közlekedési. Kvůli tomu byl uzavřen celý výrobní závod a firma se dále soustředila jen na výrobu náhradních dílů. V roce 2006 byl ale výrobní závod odkoupen maďarským podnikatelem, který má v budoucnu v plánu obnovit výrobu Ikarusů řad 200 a 400, čímž se teoreticky mohou opět vyrobit i nové autobusy Ikarus 435.\n\nIkarusy 435 zdaleka nedosáhly rozmachu svého předchůdce, Ikarusu 280. Kromě domovského Maďarska byly dodávány ve větší míře jen na Slovensko a do východních zemí (Ukrajina, Rusko). V České republice se objevily pouze v počtu tří vozů v Karlových Varech, kde již všechny dojezdily. Příbuznou nízkopodlažní variantu Ikarus 417 najdeme pouze v Táboře.\n\n\n"}
{"id": "297037", "url": "https://cs.wikipedia.org/wiki?curid=297037", "title": "Vladimír Novotný (kameraman)", "text": "Vladimír Novotný (kameraman)\n\nVladimír Novotný (17. října 1914 Tábor - 14. dubna 1997 Praha) byl český filmový kameraman, specialista na animovaný film a na trikové scény.\n\nNarodil se v Táboře v domě čp. 507 v rodině obchodníka střižním zbožím Františka Novotného (pocházel z Rosovic u Dobříše) a Heleny, roz. Štětinové (z rodiny táborského restauratéra). Vyrůstal se starším bratrem Antonínem (15. března 1913 - 24. dubna 2005), pozdějším hercem a výzkumníkem-Dr.Ing.chemie. V Táboře chodil do obecné i měšťanské školy, koncem dvacátých let 20. století se rodina přestěhovala do Prahy. Zde se jako sedmnáctiletý student zúčastnil (1931) spolu s Antonínem filmového výběru pro kompars filmu \"Před maturitou\" (1932) – v něm si pak zahrál maličkou roli jednoho z asi 25 studentů. Antonín v konkurzu na malou roli studenta obstál natolik, že potom ve filmu hrál hlavní roli.\n\nMezi kameramanskými osobnostmi českého filmu zaujímá zvláštní postavení jak samostatnou cestou i kariérou v animovaném filmu, tak ve filmech hraných svými ojedinělými kameramanskými nápady; byl fenomenálním průkopníkem komplikovaných trikových technik. Z dnešního pohledu se jeho postupy už jeví ve srovnání s postupy digitálními jako „klasické“.\n\nZačal v roce 1932 jako osmnáctiletý asistent kamery, spolupracoval s Karlem Deglem a Václavem Víchem (1898-1966); během vojenské presenční služby (1934-1935) ve Vojenském technickém ústavu začal s animací titulků, grafů a v roce 1935 založil vlastní ateliér (spolu s J. Váchou) \"AFIT-Ateliér trikových filmů\". Pracoval na prvním českém dokonalém kresleném filmu Svatba v korálovém moři, po roce 1955 pracoval jako kameraman u Jiřího Trnky. Touto svojí tvorbou se Novotný zařadil mezi kameramany - osobnosti české školy loutkové animace: Emanuel Franek, Ludvík Hájek, Jiří Vojta, Jiří Šafář a mistr kamery loutkových filmů Vladimír Malík.\nV hraných filmech uplatnil mnohé své nápady sám nebo jiní kameramani (např. ve filmu \"Císařův pekař a Pekařův císař\" (1951)) to byl historický primát–dvojexpozice V době vzniku filmu \"Ať žijí duchové\" (1977) ještě nebyla skoro žádná triková technika, a tak Novotný prováděl například triky s trpaslíky tak, že vymyslel a použil systém nastavování zrcadel a hodně využil perspektivy–různých vzdáleností snímaných herců od kamery.\n\nTaké zde se významně zařadil mezi kameramany hraného filmu - z jeho desítek filmů vynikl zejména Obchod na korze (1965), vyznamenaný cenou Americké Akademie Oscar (režie Ján Kadár – Elmar Klos); \"Limonádový Joe aneb Koňská opera\" (1964); trikově náročná \"Dívka na koštěti\" 1971) a \"Jak utopit dr. Mráčka\" (1974) nebo televizní \"Arabela\" (1980) a \"Rumburak\" (1984).\n\nKameraman:\n\n\n\n\n\n\n\n"}
{"id": "297039", "url": "https://cs.wikipedia.org/wiki?curid=297039", "title": "MagSafe", "text": "MagSafe\n\nMagSafe je magnetický DC konektor užívaný u napájecích adaptérů notebooků značky Apple. Byl uveden s jednou z verzí MacBook Pro dne 10. ledna 2006 na Macworld Expo v San Franciscu. Konektor je uzpůsoben tak, aby se při zatáhnutí za napájecí kabel odpojil konektor od počítače a zamezil tak pádu a poškození laptopu. Výhody magnetického konektoru jsou vtipně znázorněné v jedné z Apple reklam z řady Get A Mac.\n\nPiny konektoru jsou rozloženy tak, aby se obdélníkový konektor dal zapojit v obou možnostech natočení. Při zapojení MacBooku do elektrické sítě se na MagSafe konektoru rozsvítí LED dioda. Probíhající nabíjení signalizuje konektor žlutým světélkem, plné nabití pak zeleně.\n\nMagSafe je dodáván se všemi verzemi MacBooku, vždy je však kompletně v bílé barvě, což neocení zejména uživatelé stříbrných MacBooků Pro a MacBooků Air. Ačkoli se vzhledově nijak neliší verze dodávané s MacBooky Pro a klasickými MacBooky, výkon adaptéru je rozdílný (60 W u MacBooku, respektive 85 W u MacBooku Pro).\n\nPro MacBook Air je MagSafe konektor včetně adaptéru vyráběn v menší uzpůsobené velikosti. Výrobce samozřejmě doporučuje používat pouze tu verzi, která je pro daný model MacBooku určena a nepoužívat výkonnější, nebo slabší adaptéry od ostatních modelů.\n\nLze dokoupit i Apple MagSafe Airline Adapter pro napájení notebooků Apple v letadle.\n\nKonektor má 5 pinů (viz obrázek).\n"}
{"id": "297043", "url": "https://cs.wikipedia.org/wiki?curid=297043", "title": "Ikarus (rozcestník)", "text": "Ikarus (rozcestník)\n\nSlovo Ikarus může označovat :\n\n"}
{"id": "297049", "url": "https://cs.wikipedia.org/wiki?curid=297049", "title": "Corrèze (departement)", "text": "Corrèze (departement)\n\nCorrèze je francouzský departement ležící v regionu Nová Akvitánie.\n\nCorrèze je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "297052", "url": "https://cs.wikipedia.org/wiki?curid=297052", "title": "Xanthoria", "text": "Xanthoria\n\nXanthoria (terčovník) je rod lišejníků s lupenitou stélkou, která nebývá větší než 10 cm (často však i méně než 1 cm). Lupeny jsou poměrně úzké, většinou ne více než 1-3 mm. Svrchní kůra mívá odstín žluté či oranžové, vzácně do zelena nebo až bílá ve stínu. Oba povrchy – spodní i svrchní – jsou pokryté kůrou.\n\nXanthoria se rozmnožuje sorediemi či blastidiemi (blastidie jsou kulovité fragmenty vznikající \"pučením\"). Spodní kůra bývá bílá, žlutá či oranžová, s rhiziny nebo s krátkými hapterami. Apothecia jsou lecanorovitého typu. Fotobiontem je řasa \"Trebouxia\".\n\nZnámými zástupci jsou například:\n\n\n\n"}
{"id": "297056", "url": "https://cs.wikipedia.org/wiki?curid=297056", "title": "Pavel Rytíř", "text": "Pavel Rytíř\n\nIng. Pavel Rytíř (* 15. října 1949 Hradec Králové) je český analytik a informatik. Žije v Hradci Králové. V letech 2006 až 2010 byl předsedou Strany pro otevřenou společnost (SOS), nástupkyně někdejších Svobodných demokratů. Absolvent Obchodní akademie (tehdy SEŠ) Hradec Králové 1969 a VŠE Praha 1974. Spoluzakladatel a spoluvlastník IT firmy ORTEX Hradec Králové, autor první verze software Orsoft. Od třinácti let je členem atletického oddílu TJ Sokol Hradec Králové (dříve Spartak).\n\nV roce 1989 začal pracovat v Občanském fóru. Na návrh klubu Obroda byl členem okresní rady OF. Po jeho rozdělení vstoupil do Občanského hnutí, přejmenovaného na Svobodné demokraty a později sloučené do strany Svobodných demokratů - Liberální strany národně sociální. Z ní vystoupil roku 1997 a v roce 1998 stal se zakládajícím členem Strany pro otevřenou společnost. Jejím předsedou se stal v dubnu roku 2006 a ve funkci skončil v lednu 2010. Od založení je předsedou krajské organizace SOS v kraji Královéhradeckém (a Pardubickém) až do 1.6.2010, kdy své členství v SOS ukončil. Nyní není členem žádné politické strany. Organizuje činnost Hradeckého demokratického klubu a neformálního sdružení sos-OF.\n\n"}
{"id": "297066", "url": "https://cs.wikipedia.org/wiki?curid=297066", "title": "Corse-du-Sud", "text": "Corse-du-Sud\n\nCorse-du-Sud je bývalý francouzský departement ležící v regionu Korsika. Rozkládá se na jižní polovině ostrova Korsika. Departement vznikl 15. září 1975. K 1. lednu 2018 se sloučil se svým severním sousedem Haute-Corse.\n\n\n"}
{"id": "297068", "url": "https://cs.wikipedia.org/wiki?curid=297068", "title": "Svrčov", "text": "Svrčov\n\nSvrčov je jednou ze dvou místních částí obce Lazníky v okrese Přerov. V roce 2008 se ve vsi nalézalo 19 domů. \n\nVesnice leží cca 7 km severně od města Přerov. Poblíž obce se nachází zatopený lom v nedalekých Výklekách, kam se každý rok v létě sjíždí lidé z celého okolí.\n\nV obci se nalézá dřevěná zvonička a socha Panny Marie.\n\nVe vesnici a jejím okolí vedou cyklotrasy.\n\n"}
{"id": "297074", "url": "https://cs.wikipedia.org/wiki?curid=297074", "title": "Jaroslav Průcha", "text": "Jaroslav Průcha\n\nJaroslav Průcha (24. dubna 1898, Skvrňany, nyní Plzeň 3 – 25. dubna 1963, Praha) byl český herec, režisér, příležitostný dramatik a divadelní organizátor.\n\nVyučil se lakýrníkem, avšak pracoval jako zámečník ve Škodových závodech v Plzni. Po několika peripetiích v ochotnických spolcích, válečném divadle během vojenské služby za první světové války, několika angažmá u kočovných divadelních společností, neúspěšném pokusu založit vlastní divadelní společnost, angažmá v různých oblastních divadlech (zejména v divadle na Kladně (1924 –1928), které pak na jeho počest společně s divadlem v Mladé Boleslavi neslo jeho jméno), krátkém působení v Osvobozeném divadle, v Olomouci (1929) a  v brněnském Národním divadle (1930), nakonec zakotvil po nabídce K. H. Hilara v roce 1931 v pražském Národním divadle. Zde působil až do roku 1958, kdy v důsledku těžkého onemocnění musel přestat hrát, členem Národního divadla byl až do své smrti. V letech 1944 až 1945, kdy Národní divadlo kvůli nacistickému zákazu nehrálo, se pokoušel i o vlastní dramatickou tvorbu, dále zde také působil jako režisér.\n\nVzhledem ke svému levicovému smýšlení a své tehdejší politické angažovanosti působil v Národním divadle i jako šéf činohry (v letech 1951 až 1953) a dále také jako hlavní režisér. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\nDne 21. prosince 1928 se v Pardubicích oženil s Amalií Kubicovou (1906–??), členkou činohry v Pardubicích, se kterou měl syna Jiřího (* 1. března 1929) , v roce 1949, se však rozvedli, pak se oženil podruhé s jistou paní Bělou (1900–1988).\n\nJednalo se o výrazného a dosti typického představitele výrazných charakterních postav, často hrál prosté a moudré chlapíky pocházející z lidu. Ve filmu hrál od roku 1928 téměř do smrti.\n\n\n\n\n"}
{"id": "297075", "url": "https://cs.wikipedia.org/wiki?curid=297075", "title": "Haute-Corse", "text": "Haute-Corse\n\nHaute-Corse [\"ót korz\"], česky Horní Korsika je bývalý francouzský departement v severovýchodní části ostrova a regionu Korsika . K 1. lednu 2018 se sloučil se svým jižním sousedem Corse-du-Sud.\n\n\n\n"}
{"id": "297076", "url": "https://cs.wikipedia.org/wiki?curid=297076", "title": "Cryolophosaurus ellioti", "text": "Cryolophosaurus ellioti\n\nCryolophosaurus ellioti („zmrzlý ještěr s hřebenem“) byl druh masožravého dinosaura objeveného na území Antarktidy v roce 1991. Žil v období rané spodní jury (geologické stupně sinemur a pliensbach, asi před 188 miliony let).\n\nDélka tohoto středně velkého teropoda se na základě analýzy dochovaného fosilního materiálu odhaduje zhruba na 6 metrů a hmotnost na 350 kilogramů. \"Cryolophosaurus ellioti\" je charakteristický zejména kostěným hřebenem, který je formován kostmi nosními a slzními. K čemu hřeben sloužil je nicméně otázkou diskuzí.\n\nSystematická pozice kryolofosaura je vzhledem k přítomnosti primitivních i pokročilých znaků dosud nejasná. Na základě posledních studií (Smith a kol., 2007) se zdá, že společně se třemi dalšími druhy, původně řazenými k nadčeledi bazálních teropodních dinosaurů – Coelophysoidea (\"Dilophosaurus wetherilli\", „Dilophosaurus“ \"sinensis\" a \"Dracovenator regenti\"), tvoří monofyletický klad, který dosud postrádá název i fylogenetickou definici.\n\n\"Cryolophosaurus\" byl rok před oficiálním popisem nazván „Elvisaurus“, a to díky jeho hřebenu, který poněkud připomínal účes populárního zpěváka Elvise Presleyho. Jedná se také o prvního dinosaura, popsaného z Antarktidy. Nebyl ovšem prvním objeveným antarktickým dinosaurem, tím se stal v roce 1986 ankylosaur druhu \"Antarctopelta oliveroi\", formálně popsaný až roku 2006.\n\n\n"}
{"id": "297077", "url": "https://cs.wikipedia.org/wiki?curid=297077", "title": "Rabac", "text": "Rabac\n\nRabac (italsky \"Portalbona\") je původně rybářská vesnice ležící ve stejnojmenné zátoce na poloostrově Istrie v Kvarnerském zálivu. Žije zde 1 393 obyvatel. Náleží k opčině Labin, jejíž stejnojmenné správní město leží ve vzdálenosti 5 km ve vnitrozemí.\n\n\nPůvodní název města byl Port Albona (překladem přístav města Labin).\n\nRabac byl významný především pro těžbu bauxitu a nejvýznamnější těžba probíhala mezi světovými válkami. Těžba bauxitu byla ukončena.\n\n"}
{"id": "297079", "url": "https://cs.wikipedia.org/wiki?curid=297079", "title": "Côte-d'Or", "text": "Côte-d'Or\n\n\n\n"}
{"id": "297081", "url": "https://cs.wikipedia.org/wiki?curid=297081", "title": "Edwardsova letecká základna", "text": "Edwardsova letecká základna\n\nEdwardsova letecká základna ( ) je vojenská základna letectva USA využívaná i pro kosmonautiku.\n\nEdwards Air Force Base je známá základna předurčená k testování vojenských letadel. Všechny nejznámější americké letouny od 40. let zde prodělaly zkoušku ohněm. Zde překonal koncem čtyřicátých let Chuck Yeager poprvé hranici rychlosti zvuku. Byla zbudována v Kalifornii, Mohavské poušti (Mojave Desert), na dně vyschlého solného Rogersova jezera. Nachází se v nadmořské výšce přibližně 700 m, v oblasti s velice stálým počasím, nízkými srážkami a celoročně vynikající viditelností.\n\nNejprve zde byla v roce 1933 otevřena střelnice \"Muroc Lake Bombing and Gunnery Range\", určená pro výcvik posádek bombardérů (byla zde postavena i maketa japonského těžkého křižníku třídy Mogami). Původní název vlastní letecké základny, který byl \"Muroc Dry Lake\", si základna udržela do roku 1949, kdy byla přejmenována na \"Edwards AFB\". Jméno získala po tragické nehodě prototypu bombardéru Northrop YB-49 kapitána Glena Edwardse a jeho posádky dne 5. června 1948.\n\nAsi nejdůležitější z řady organizací, které na letišti fungují, je \"Air Force Flight Test Center\" (AFFTC - Středisko letových zkoušek amerického letectva), založeno v roce 1951. Základna je i místem fungování Drydenova leteckého výzkumného střediska (), jež zde například zkouší různé experimentální letouny. V prostoru základy je zkušebna raketových motorů \"Rocket Propulsion Laboratory\". Edwards AFB je také záložním letištěm mezinárodního letiště v Los Angeles v případě zemětřesení.\n\nVzletové a přistávací základny se nacházejí na dnech jezer Rosamond Dry Lake (jen dráhy s přírodním povrchem) a Rogers Dry Lake. Hlavní vzletová a přistávací dráha na dně Rogersova jezera má betonový povrch a délku 4500 metrů. Doplňuje ji kratší betonová dráha a řada drah s přírodním povrchem.\n\nEdwards Air Force Base slouží především jako Testovací centrum Letectva Spojených států amerických. Během programu Space Shuttle, v období před dostavbou ramp pro přistávání amerických raketoplánů u mysu Canaveral, byla tato základna hlavním místem, kde raketoplány přistávaly. Ze 135 provedených Space Shuttle misí (všechny odstartovaly z Kennedy's Launch Complex 39) se na Edwards Air Force Base uskutečnilo 54 přistání raketoplánů (na Kennedy Space Center to bylo 78 přistání). Odtud pak byly dopravovány zpět na Floridu, kde po nezbytných úpravách startovaly k dalším letům. V areálu základny jsou také muzea NASA.\n\nNa letišti je vystavena řada vojenských a experimentálních letounů. Například:\n\n"}
{"id": "297085", "url": "https://cs.wikipedia.org/wiki?curid=297085", "title": "Třešně", "text": "Třešně\n\nTřešně jsou druh ovoce, které se řadí mezi peckoviny. Jde o plod některých dřevin z rodu slivoň (\"Prunus\") Je to měkký kulovitý plod, který má uvnitř, zpravidla uprostřed, pecku. Okolo ní je sladká dužnina, přibližně bílé, žlutavé až narůžovělé barvy, obsahující vysoký podíl vody a ohraničená slupkou. Zralý plod má slupku červenou až tmavě rudou a měří v průměru 1 až 2 cm. Nezralý plod je zelený.\n\nTřešně je většinou kulového tvaru se slabou rýhou na jedné straně a ve spodní části s malým hrotitým výběžkem. Dužnina je tvořena více než z 80 % vodou, dále ovocnými cukry a je bohatým zdrojem jak minerálů tak i vitamínů. Tmavší druhy třešní jsou bohatým zdrojem hořčíku, železa, jódu, fosforu, zinku, vápníku, draslíku a křemíku. Z vitamínů obsahují ve významné míře vitamín A či betakaroten, vitamín P, vitamín C, vitamín E, vitamín B.\n\nTřešně mají blahodárný vliv na lidský organismus, jelikož pomáhají čistit krev, játra a ledviny. Jejich konzumace podporuje vyměšování trávicích šťáv a moči. Novější studie naznačují, že konzumace třešní má blahodárný vliv na léčení cukrovky pomocí barviva antokyan, které v laboratorních testech podporovalo produkci inzulínu, a současně fungují i jako antioxidanty. Díky vysokému obsahu jódu mají příznivý vliv na problémy se štítnou žlázou a bolestmi páteře. Díky vysokému podílu vápníku jsou také dobrým zdrojem pro růst kostí a zubů. Pomáhají chránit tělo proti různým druhům zánětů, parodontóze a artritidě.\n\nJsou vhodným dietním jídlem, jelikož podporují vylučování a tedy jsou doporučovány pro hubnutí.\n\nTřešně (slov. a rus. \"čerešňa\", něm. \"Kirsche\", ang. \"cherry\", fran. \"cerise\") pochází z praslovanského \"čerš[ň]a\", a to z latinského \"cerasus\", které opět vzniklo z íránsko-tureckého \"keras\" (podle města \"Kérason\").\n\nPlané třešně čili ptáčnice jsou patrně evropského původu a pecky se nacházejí po celé Evropě v archeologických vrstvách od doby bronzové. Tyto nálezy vyvrátily chybné a dosud tradované tvrzení římského přírodovědce Plinia, podle něhož je z Malé Asie do Evropy přivezl římský vojevůdce Lucullus v 1. století př. n. l. Někteří vědci se ovšem domnívají, že Pliniův údaj se netýká plané třešně, nýbrž už šlechtěných kultivarů. Na území Česka je pěstování třešní prvně doloženo ve 12. století.\n\nTřešně patří do široké skupiny stromů a keřů (blumy, slivoně, špendlíky, švestky, višně atd.), které se mezi sebou snadno kříží a vědci je proto dnes řadí do jediného rodu \"Prunus\". Mnohé z nich se po staletí pěstují a šlechtí, takže v současnosti se nabízí hodně přes tisíc různých kultivarů (třešní, višní a sladkovišní) v široké škále barev od žluté, červené, růžové až po tmavě rudé a černočervené druhy, které se liší i chutí a dalšími vlastnostmi.\n\nTřešně vzniká z bílého až narůžovělého květu, jehož semeník se po odkvetení zvětšuje a objevuje se malá zelená peckovice, která postupně roste. Během zrání dochází ke změně barvy. Plod začíná pomalu žloutnout a v době uzrálosti červenat až rudnout. Během zrání jsou plody často napadány ptáky (špačky), kteří je konzumují. Dalším škůdcem je hmyz, který do třešní klade vajíčka a způsobuje červivost plodů.\n\nLidově zvaná \"ptáčnice\" je druh třešně, která má velmi malé a ve zralosti černé plody příjemné aromatické chuti.\nOproti ostatním druhům má měkkou a šťavnatou dužninu. Hlavní odrůdy jsou \"Rivan\" (nejranější, zraje v 1. třešňovém týdnu), \"Karešova\" (původní česká odrůda, nejpěstovanější) a \"Kaštánka\" (tmavá barva).\nMá pevnou dužninu a žlutočervenou, červenou až temně červenou barvu, velká je asi 2 centimetry. Plody mají výraznou chuť a často se i zavařují. Dělí se na chrupky a polochrupky. Zrají většinou od 4. třešňového týdne do 6., jsou tedy napadány vrtulí třešňovou. Hlavní odrůdy jsou \"Kordia, Burlat, Granát, Napoleonova, Sam, Vanda, Van\".\n\nDruh původem z Dalmácie, který je typický pro svojí hořkou chuť a malé červenočerné plody. Jsou využívány pro přípravu alkoholického nápoje maraskino.\n\nTřešně se nejčastěji jedí za syrova, bez úpravy. V kuchyni se používají na ovocné knedlíky nebo koláče a mimo to se také zavařují do kompotů, či se zmrazují pro pozdější využití. Dají se i tepelně zpracovávat na pokrmy, pro pečení či do marmelád. Zvlášť oblíbený je višňový džem. V Česku je nejznámějším pečivem třešňová bublanina. Třešně se používají se i jako dekorační prvek u dortů. Jelikož podléhají rychlému kažení, je potřeba jejich rychlá konzumace. Případné skladování by mělo být v chladném a tmavém prostředí a jen po krátkou dobu. \n\nTřešně se využívají pro výrobu jak nealkoholických (např. \"Cherry Cola\", ovocné šťávy atd.), tak i alkoholických nápojů (pivo, likéry) a destilátů v širokém zastoupení.\n\nNačervenalé a tvrdé třešňové dřevo, zejména dřevo planých třešní, je cenný materiál, užívaný k výrobě dýh i masivního luxusního nábytku, hudebních nástrojů a podobně. Plody jsou využívány i v kosmetice, jelikož mají schopnost dehydrovat buňky a zpomalovat stárnutí pokožky.\n\nV některých případech se dají využívat i pecky z třešní, jež po vysušení a umístění do pytlíku fungují jako absorbent a emitor tepla.\n\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrových třešních.\n\nTřešně jsou hojně rozšířeny a konzumovány, což se projevuje i v jejich častém výskytu v kultuře, ať už jako potraviny k jídlu, tak jako častý námět. Například Waldemar Matuška je využívá jako ústřední motiv svojí písně \"Jó, třešně zrály\", či se objevují v názvu filmu \"Buldoci a třešně\". Třešně jsou od roku 1990 symbolem Komunistické strany Čech a Moravy, která je využívá ve svém logu.\n\n"}
{"id": "297087", "url": "https://cs.wikipedia.org/wiki?curid=297087", "title": "Svarog", "text": "Svarog\n\nSvarog (praslovansky Svarogъ, též Svaroh) je nebeským bohem Slovanů, byl jedním z prvotních indoevropských bohů, kterého si Slované s nejvyšší pravděpodobností přinesli ze své prastaré domoviny. Podobně jako jiní indoevropští bohové nebe, byl i Svarog později považován za pasivního a zastíněn bohy mladší generace - zvláště pak bohem hromovládcem, jakým zřejmě byl Perun. Dosud nebyla doložena žádná Svarogova svatyně ani modla, jako prvotní bůh nebe zřejmě ani podobu mít nemusel. V reformovaném panteonu knížete Vladimíra v Kyjevě v 9. století se již Svarog nevyskytuje, nejvyšším bohem je zde právě Perun. Svarog pravděpodobně plnil funkci boha řemesel, především pak kovářství, ale také byl zřejmě dárcem a ustanovitelem prvních zákonů. Dnes bývá Svarog obecně považován za stvořitele světa (popřípadě slunce?), boha nebeského světla a ohně, který poté, co stvořil svět, odešel na nebesa a od té doby se již nestaral o pozemské záležitosti. Sluneční bůh (Dažbog/Svarožic) bývá zpravidla považován za jeho syna. Jako bůh řemesel a kovářství měl zřejmě vyzbrojit Peruna kovovými zbraněmi za účelem boje s nebeským drakem (Zmejem), který je představitelem zla ve slovanské mytologii.\n\nPůvod jména je všeobecně shledáván jako indoevropský, není však jasné jestli je slovanský nebo indoíránský. První možnost jej vykládá z kořene \"svar\" a přípony -\"og\", význam by pak byl „svárlivý oheň“. Jiný výklad chápe toto slovo jako „hněvající se oheň“ či „hněvající se bůh“.\n\nVýklad z perštiny jej spojuje se slovy \"chvar\" „slunce, světlo nebes, záře, kruh světla“ a \"chvarnah\" „božský lesk“, ze sanskrtu se slovy \"svar\" „jas, lesk, světlo, nebe, slunce“, \"svarga\" „nebe“ a \"Svarai\", přídomkem Indry.\n\nV souvislosti s mýtem o unaveném stvořiteli bývá pokládán za božstvo typu deus otiosus a je srovnáván s pra-indoevropským bohem jménem Djaus. Stejně jako on přestal nejspíše být objektem kultu, to ho přibližuje i Helmondem zmiňovanému nebeskému bohu:\n\"Majíce různotvaré bytosti bohů, jimž pole, lesy, žaly i rozkoše přidělují, uznávají, že jeden bůh na nebesích ostatním vládne, a jsa velmi mocný, toliko o nebeské věci pečuje, ostatní pak bohové, majíce přiděleny jiné úkoly, poslouchají ho. Z krve jeho prý pošli, a každý z nich tím je vznešenější, čím bližší je onomu bohu bohů\".\nTo že byl znám i Polabským Slovanům napovídá i teonymum Svarožic. Dále ho lze srovnat s litevským bohem Telavelem, který vykoval slunce a usadil jej na oblohu.\n\nPokud je správná etymologie ze slova svarga je možné jej chápat i jako původce světla a přemožitele původní temnoty, který umožnil vládu bohů. V rámci trojfunkční teorie je solárním představitel první funkce, analogickým védskému Mitrovi či severskému Týrovi, v bylině o Iljovi Muromcovi mu odpovídá postava obra Svjatogora Kolyvanyče.\n\nHlavním pramenem o tomto bohu jsou poznámky k překladu kroniky Jana Malala, obsaženém v Ipaijevském letopisu, tj. třetí redakci Pověsti dávných let. Není jasné, zda poznámky vznikly v bulharském či ruském prostředí. Píše se v nich o mýtických dějinách Egypta a jména egyptských bohů jsou nahrazena řeckými a slovanskými.\n\n\"Po smrti Héfaista, kterého také Svarogem nazývají, panoval Egypťanům syn jeho Slunce (Hélios), kterého nazývají také Dažbog...Slunce pak car, syn Svaroga, jenž je Dažbog, byl muž silný...nechtěl porušit zákon otce svého Svaroga...Jak říkal Homér o něm, že Dažbog obvinil Afroditu z cizoložství s Areem...Po smrti pak Dažboga, syna Svaroga, panoval Egypťánům Sosis.\n\n\"Ustanovil ženám zákon vdávat se pouze za jednoho muže a být zdrženlivé vůči jiným mužům a ty, které by tento manželský svazek porušily, přikázal potrestat. Proto byl nazván bohem Svarogem. Neboť předtím žily smilně s jakýmikoliv muži, kteří se jim líbili, a byly jako dobytek ve svém smilstvu. Když se dítě narodilo, které bylo ženě milé, řekla: „To je tvé dítě“; on pak uspořádal slavnost a uznal ho za své. Feosta (tj. Héfaistos) ale zrušil tento zákon a přikázal, aby jeden muž měl jednu a žena aby si směla vzít pouze jednoho muže; a kdo by ten zákon porušil, ten musel být vržen do ohnivé pece. Proto byl nazván Svarogem a byl uctíván Egypťany.\n\n\"V čase vlády Feosta v Egyptě spadly kleště z nebe a začaly se kout zbraně, neboť se dříve bojovalo s kyji a kameny.\"\n\nZ tohoto textu lze usuzovat na strukturální podobnost mezi Svarogem a Héfaistem, na otcovství Dažboga a možná i na funkci ustanovitele monogamie.\n\nSvarogovo jméno se objevuje na nádobách z bulharského města Veliko Tarnovo pocházejících z 12.-14. století. Jistou souvislost můžou mít i některá místní jména jako polská Swarawa, český Svarišov a další, existují však i jiné výklady.\n\nVe střípcích slovanské mytologie byla odhalena jistá důležitá postava nebeského kováře, která vyzbrojila Peruna kovovými zbraněmi. Do té doby byl Perun vyzbrojen pouze kamením, které házel z nebe v podobě blesků. Tento kovář byl s nejvyšší pravděpodobností právě Svarog. Díky novým zbraním od Svaroga mohl zřejmě Perun porazit nebeskou saň či draka (viz Zmej), tím zřejmě Svarog sehrál i ústřední roli v zachráně světa před zlem.\n\n\nV keltském prostředí se koncept boha nebe jako nejvyššího vládce nevyskytuje, nejvyšší bohové jsou zde spíše spojováni s jiným světem, nejčastěji s podsvětím (irský Dagda, popřípadě galský Cernunnos). Podle citace z Caesarových Zápisků o válce galské (VI:18) měli všichni Galové odvozovat svůj původ od Dispatera, což je jméno římského boha podsvětí a v tomto případě (\"interpretatio romana\") by sloužilo zástupně pro nějakého galského boha, avšak jedná se pouze o Caesarovu interpretaci.\n"}
{"id": "297088", "url": "https://cs.wikipedia.org/wiki?curid=297088", "title": "Acanthocephalus anguillae", "text": "Acanthocephalus anguillae\n\nAcanthocephalus anguillae je živočich z kmene vrtejši. Tento druh parazituje v trávicí soustavě úhořů, kde způsobuje zánětlivou zarudlost střeva.\n"}
{"id": "297091", "url": "https://cs.wikipedia.org/wiki?curid=297091", "title": "Leon Greenman", "text": "Leon Greenman\n\nLeon Greenman (10. prosince 1910, Londýn – 7. března 2008, Londýn) – jediný Angličan, který byl vězněm koncentračního tábora Auschwitz - Birkenau, autor knihy \"\"An Englishman in Auschwitz\"\"\n\nNarodil se v Londýně, ale od pěti let vyrůstal v Rotterdamu, kam se přestěhoval se svými rodiči. V roce 1935 se oženil s Holanďankou Esther van Dam, v roce 1940 se jim narodil syn Barney. Po obsazení Holandska Němci v roce 1940 byl Leon Greenman s celou rodinou v říjnu 1942 internován v sběrném táboře Westerbork. Po čtyřech měsících v tomto táboře byl deportován do Auschwitz - Birkenau. Jeho žena a syn zahynuli v plynové komoře. On sám pracoval v táboře jako holič. V září 1943 byl poslán do tábora v Auschwitz III - Monowitz, kde pracoval jako dělník při rozšiřování továren. Během evakuace osvětimských táborů v lednu roku 1945 byl po pochodu smrti převezen do KL Buchenwald, kde byl 11. dubna 1945 osvobozen.\n\n\n"}
{"id": "297092", "url": "https://cs.wikipedia.org/wiki?curid=297092", "title": "Galleria Nazionale d'Arte Antica", "text": "Galleria Nazionale d'Arte Antica\n\nGalleria Nazionale d'Arte Antica, česky Národní galerie klasického umění, je umělecká galerie v Římě, umístěná v paláci Barberini a paláci Corsini.\n\nPalác Barberini byl postaven pro papeže Urbana VIII., člena rodu Barberini, italským architektem Carlem Madernem (1556–1629) na místě Villy Sforza. Roku 1949 ho odkoupil stát pro uměleckou sbírku založenou v roce 1893.\nPalác Corsini, původně zvaný Palazzo Riario, je palác z 15. století, který byl přestavěn v 18. století architektem Ferdinandem Fugou pro kardinála Neri Corsiniho.\n\nSbírka zahrhuje díla Berniniho, Caravaggia, Giovanni Bagliona, Hanse Holbeina, Perugina, Nicolase Poussina, Giulio Romana, Raffaela, Carla Saraceniho Tiepola, Tintoretta a Tiziana. Počet shromážděných obrazů převyšuje 1700 kusů.\n\n"}
{"id": "297093", "url": "https://cs.wikipedia.org/wiki?curid=297093", "title": "Karel Šíp", "text": "Karel Šíp\n\nKarel Šíp (* 1. června 1945 Praha) je český baskytarista, moderátor, humorista, scenárista a písňový textař.\n\nPochází z umělecké rodiny, jeho otec Karel Hugo Feuerfeil (umělecky Šíp) byl operetní herec a zpěvák v ostravském divadle. Od dětství příležitostně vystupoval v ostravské televizi. Po studiu na Střední průmyslové škole filmové v Čimelicích, kde maturoval v roce 1963, se stal zaměstnancem Československé televize. Pracoval tam jako produkční v letech 1963 až 1973.\n\nV roce 1971 založil skupinu Faraon, která byla postavena na zpěvákovi Jiřím Schelingerovi. Kapela nahrála několik singlů, mezi nimi i hit české populární hudby - Holubí dům. V roce 1973, po jeho odchodu k Františku Ringo Čechovi, byl s kapelou v podstatě konec. Karel Šíp na muzikantskou minulost zanevřel a začal se věnovat televizní zábavě.\n\nDo povědomí televizních diváků vstoupil v pravidelném televizním pořadu \"Hitšaráda\", který úspěšně moderoval společně s hudebním skladatelem Jaroslavem Uhlířem, na tento pořad pak přímo navázala zábavní show \"Galasuperšou\". Uváděl i pořad \"Klip klap\" a několik silvestrovských televizních estrád. V nedávné době také úspěšně moderoval několik pořadů na TV Nova, jako byly \"Horoskopičiny\" a \"Skopičiny,\" nebo \"Rozjezdy pro hvězdy\". Společně s Jiřinou Bohdalovou moderoval pořad \"Za oponou s Jiřinou\". Později moderoval pořad \"Za oponou\".\n\nSpolupracuje také s komikem a bavičem Josefem Náhlovským. Je autorem zhruba 500 písňových textů.\n\nV současné době moderuje v České televizi pořad \"Všechnopárty.\" Tento pořad běží v České televizi přes 10 let. Moderoval také několikrát anketu Týtý a to v letech 2009, 2010, 2012, 2013 a 2014.\n\nJeho první manželka byla zpěvačka Marcela Holanová, se kterou má syna Karla (* 1981). S druhou manželkou, která se jmenuje Iva, má syna Jana (* 2003).\n\nseznam není úplný\n\n\n\n\n\n"}
