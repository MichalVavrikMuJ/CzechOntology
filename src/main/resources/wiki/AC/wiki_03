{"id": "222439", "url": "https://cs.wikipedia.org/wiki?curid=222439", "title": "Ortel (Cvikovská pahorkatina)", "text": "Ortel (Cvikovská pahorkatina)\n\nOrtel (německy \"Ortelsberg\", 554 m n. m.) je výrazný znělcový vrch nacházející se ve Cvikovské pahorkatině v severních Čechách. Údajně zde bývalo popraviště města Cvikova. Na vrcholu se nachází skalní vyhlídka s omezeným rozhledem, jemuž brání vzrostlý les.\n\nKopec, kterému se podle tvaru říkalo i Klobouk, se tyčí zhruba 3 kilometry jižně od města Cvikov a 1,5 km na severozápad od jeho místní části Lindava. Nalézá se na katastru \"Lindava\" 683833.\n\nZ okolních křídových pískovců, které se nacházejí v okolí hory, byl oddělen znělcový lakolit, jenž zde v současnosti tvoří hlavní stavební prvek. Hora vystupuje poměrně markantně nad své okolí, které převyšuje až o 250 metrů. Z jižního úbočí kopce vystupují skály s výraznou deskovou odlučností a strmé svahy pod vrcholem vyplňuje znělcová suť. Pod horou se nachází starý znělcový lom. Les pokrývající svahy kopce je převážně listnatý s převahou buku, v jehož stínu se daří několika teplomilným druhům rostlin (tolita lékařská, konvalinka vonná).\n\nK vrcholu Ortelu se lze dostat po žlutě značené stezce od severozápadu (1,5 km), ze silnice spojující Cvikov a Sloup v Čechách. Od jihozápadu vede k vrcholu druhá žlutě značená stezka, která se po 1 km na rozcestí spojuje s první cestou a na samotný vrchol vystupuje pouze jedna. V zimě, kdy na stromech není listí, je z vrcholu výhled především k jihu a jihozápadu. Z několika pasek ve svahu hory lze také zahlédnout horu Klíč nad obcí Svor a Jezevčí vrch nad obcí Heřmanice v Podještědí.\n\nNa jižním svahu Ortelu jsou mohutné skalní stěny a staré znělcové lomy, které představují vhodní terén pro horolezeckou činnost. Vyznačených 17 lezeckých cest na fonolitové skále se řadí převážně k cestám s větší obtížností (obtížnost 7 až 8+).\n\nOrtel je podle psychotroniků jedno z nejnegativnějších míst v Čechách, z hory prý vycházejí negativní vibrace. Její suťový vrchol byl prý již v prehistorických dobách uměle dosypán, zřejmě aby zakryl jeskyni nebo obětní šachtu do vnitřku hory. V minulosti údajně bylo na vrcholu či na úbočí popraviště města Cvikova.\n\n"}
{"id": "222440", "url": "https://cs.wikipedia.org/wiki?curid=222440", "title": "Jon Fosse", "text": "Jon Fosse\n\nJon Fosse (* 29. září 1959 Haugesund, Norsko) je norský spisovatel a dramatik. Věnuje se tvorbě dramatické, prozaické, poetické, esejistické i dětské. Od svého debutu v roce 1983 vydal více než 40 knih. Na poli dramatickém je v Norsku považován za nejvýraznějšího norského dramatika po Henriku Ibsenovi.\n\nJeho hry jsou uváděny doslova po celém světě, někdy dokonce dříve než v rodném Norsku. Úspěchy sklízejí nejen v Evropě, ale i v Americe a v Japonsku. Také český divák se již s několika jeho hrami mohl seznámit. Tvorba prozaická zaujímá v jeho dosavadním díle podobně významné místo jako jeho dramatika, velké úspěchy zaznamenal mj. v Německu, Francii, Rakousku.\n\nJeho dramatická i prozaická tvorba se vyznačuje výraznou poetizací všedního jazyka a všednosti obecně. Tematicky se rozpadá na dvě základní období, milníkem je přibližně rok 2000 a vydání románu \"Ráno a večer\" (česky 2007). V dřívější tvorbě se zabývá v první řadě základními mezilidskými vztahy, jejich fungováním, resp. nefungováním, ale též možnostimi mezilidské komunikace. V tvorbě novější se soustředí na témata obecně lidská a existenciální, jako například téma smrti, zrození či lásky. \n\nMezi výrazné vlivy lze počítat poetiku Thomase Bernharda a postmoderní myšlení v literatuře.\n\nZa prozaickou trilogii \"Mámení\", \"Sny Olavovy\" a \"Na sklonku dne\" získal v roce 2015 nejvyšší celoskandinávské literární ocenění Cena Severské rady za literaturu.\n\nJon Fosse je\nv současné době pravděpodobně nejznámějším norským dramatikem a často je přirovnáván k norskému velikánovi Henrikovi Ibsenovi. Jeho hry jsou v současnosti přeloženy do více než 20 jazyků a od  druhé poloviny 90. let je jedním z nejhranějších současných dramatiků nejen v rodném Norsku, ale v celé Evropě (autorovi hry byly víckrát uvedeny také na českých scénách).\n\nV rámci dramatické tvorby mu okamžitý úspěch přinesla hned jeho první hra\ns názvem \"A nikdy se nerozejdeme\" (Og aldri skal vi skiljast, 1994). V tomto období již měl za sebou několik sbírek poezie a originálních modernistických\npróz, díky kterým se proslavil v rodném Norsku. Poté následovala\nřada dalších her, kde tvoří ústřední motiv vztah mezi dvěma lidmi. Například ve\nhře \"Jméno\" (Namnet, 1995), která je\njednou z nejčastěji uváděných her, se setkáváme s mladou dvojicí,\nkterá s obavami očekává narození potomka. \n\"Někdo přijde\" (Nokon kjem til å komme, 1996) je hra, kde stojí\nv centru dění opět pár, tentokrát hledající útočiště v opuštěném domě\nv Norsku.  Rozcházející se pár je motivem\nhry \"Noc zpívá své písně\" (Natta syng\nsine songar, 1997) a ve hře \"Spánek\"\n(Svevn, 2005) se setkáváme s několika páry, které postupně obývají tentýž\nbyt. Mezi nejčastější témata her patří existencionální úzkost, vyděděnost\njednotlivce – sociální či psychická a také neschopnost lidí kontrolovat svůj\nosud a vyrovnat se s tím, co přináší život. \n\nPro všechny hry jsou typické jednoduché zápletky, banální dialogy a postavy obyčejných\nlidí. Autorův minimalismus je záměrný a na úspornost textů zdůrazňuje převažující pocity odcizení a úzkosti. Fosseho dramatika je založená na rytmickém opakování\nreplik a struktur, čímž připomíná poetiku absurdního divadla. Na organizaci\ntextu je znát, že autor je původem lyrik. Repliky mají často kvalitu i stavbu verše.\nV rámci vývoje Fosseho dramatiky je možno na díle pozorovat, že v pozdějších\nhrách upouští od úplně jednoduchého děje. Ve hře \"Podzimní sen\" (1999) a následujících dílech autor často tříští jednotu\nčasu, prostoru a postav, čímž se děj samotných her značně komplikuje.   \n\nFosseho hry\nse téměř vždy dotýkají těch nejcitlivějších bodů v rodině a partnerství a\ntaké je z nich často cítit autorův feministický postoj. Kladné mužské\npostavy lze ve hrách najít jen stěží, zato ženy jsou téměř vždy vykreslovány\njako postavy kladné nebo oběti. Dramata\nse vyznačují naléhavostí a často mají mystický rozměr, který vyplývá\nz Fosseho koncentrace na přítomnost, každodennost a subjektivní prožíváni\nreality. \n\n\nJe laureátem mnoha domácích i zahraničních literárních cen, za zásluhy na poli literatury byl jmenován komandérem královského norského řádu Sv. Olava. V roce 2011 mu král Harald V. přidělil čestnou rezidenci Grotten v parku královského zámku v Oslu, určenou nejdůležitějším norským kulturním osobnostem. Píše menšinovým norským jazykem nynorsk.\n\n\n\n\n\n"}
{"id": "222441", "url": "https://cs.wikipedia.org/wiki?curid=222441", "title": "Michail Alexandrovič Karcev", "text": "Michail Alexandrovič Karcev\n\nMichail Alexandrovič Karcev (23. května 1923 Kyjev, SSSR – 22. dubna 1983 Moskva, SSSR) byl nepříliš známý sovětský konstruktér počítačové techniky a patřil k průkopníkům vývoje počítačů v tehdejším východním bloku. Napsal i řadu knih o aritmetice, a výpočetní technice. Nutno podotknout že M. A. Karcev by byl v dnešní době nazýván workoholikem protože veškerý svůj volný čas vyplňoval prací nebo studiem.\n\nKarcev se narodil v učitelské rodině. Jeho otec zemřel krátce po jeho narození a už od malička se neustále stěhoval (Charkov, Oděsa). V letech 1934–1941 vystudoval v Kyjevě střední školu a po vstupu SSSR do druhé světové války vstoupil do armády v září 1941 a sloužil v ní až do roku 1947 kdy byl demobilizován. Po ukončení své služby v armádě začal studovat externě na Radiotechnické fakultě Moskevského energetického institutu. S zvládnutím učiva neměl vážné problémy a proto začal od roku 1950 v laboratořích Energetického institutu akademie věd SSSR, kde na vývoji počítačové techniky pracoval až do své smrti.\n\nJako student pracoval na sestrojení jednoho z prvních ruských počítačů – M-1 a od roku 1952 vyvíjel první elektronický počítač M-2, který byl díky jeho tvůrčím schopnostem vytvořen nepočetným kolektivem vědců za omezeného rozpočtu poměrně rychle, během jednoho a půl roku. \nV roce 1957 začal jako vůbec první konstruktér v SSSR zabývat vývojem tranzistorového počítače, známého jako M-4 (sériově vyráběn od roku 1964). Nejzajímavější na tomto zařízení bylo uspořádání operační paměti. jedna část určená pro data a druhá pro programy a data. Dále následoval vývoj na počítači s označením M-9, kde změnil stávající výpočetní architekturu. Začal používat nové metody pro výpočty, místo s hodnotami operoval s funkcemi – tyto procesy nazýval „funkční sady“. Tato metodika výpočtu se podobala dnešním architekturám RISC. Ale stejně jako Charles Babbage i on předběhl svou dobu takže na konstrukci M-9 nebyly technické možnosti. \nKarcevovým posledním zkonstruovaným počítačem byl M-13. Jednalo se o jeden z víceprocesorových vektorových počítačů provádějící výpočty v reálném čase, na kterém začal pracovat v roce 1979 a zakomponoval do něho některé nevyužité myšlenky z M-9 a jeho sériové výroby v roce 1984 se již nedočkal.\n"}
{"id": "222450", "url": "https://cs.wikipedia.org/wiki?curid=222450", "title": "Alexander Babraj", "text": "Alexander Babraj\n\nAlexander Babraj (7. února 1948 Opava – 21. června 2007 Ostrava) byl český scénograf, výtvarník a šéf výpravy Národního divadla moravskoslezského. \n\nVystudoval Střední uměleckoprůmyslovou školu v Uherském Hradišti. Po maturitě pracoval mj. v uherskohradišťském a českotěšínském divadle. Od roku 1975 až do své smrti pracoval ve Státním divadle v Ostravě. Jako výtvarník se podílel na stovkách titulů všech žánrů – baletních, operních, operetních, činoherních a muzikálových děl. Posledních sedmnáct let byl v NDM šéfem výpravy. Mimo to pracoval jako výtvarník a scénograf pro další česká i zahraniční divadla, angažoval se také ve filmové a televizní tvorbě. Byl např. autorem scény a kostýmů pro muzikály na ledě \"Mrazík\" a \"Romeo a Julie\". Jako výtvarník se věnoval především malbě a grafice. Jeho díla byla vystavena v mnoha zemích světa a získala několik prestižních cen.\n\n"}
{"id": "222453", "url": "https://cs.wikipedia.org/wiki?curid=222453", "title": "Ageplay", "text": "Ageplay\n\nAgeplay (anglicky \"hra s věkem\") je typ sexuální roleplay a praktikou BDSM, při níž jeden z partnerů, fyzicky i psychicky dospělý, hraje roli dítěte. Většinou se považuje za krajní formu BDSM na hranici společenské přípustnosti, podobně jako roleplay, napodobující incest, protože se jedná více méně o napodobení pedofilie. V takové situaci většinou dominantní partner zůstává v roli dospělého, přičemž hraje roli osoby dominantní vůči dítěti (učitel, lékař, rodič apod.), hrané dítě je mimoto často neposlušné a vzpurné (respektive hraje roli tohoto) a klade psychický ci fyzický odpor, přičemž tato hraná neposlušnost dává záminku k dalším BDSM praktikám. Je samozřejmě nesmírně důležité dodržovat pravidla bezpečnosti.\n\nPraktiky ageplay dále mohou být kombinovány se spankingem, oblékáním plenek, ponižujícími lékařskými praktikami, jako měřením teploty v konečníku, používáním čípků a klystýru.\n\nTermín ageplay nemusí být používán jen v souvislosti s BDSM a sexuálními praktikami, může jít i o pouhý „návrat do dětství“ na úrovni psychické a emoční, spojený s dětinským jednáním.\n"}
{"id": "222456", "url": "https://cs.wikipedia.org/wiki?curid=222456", "title": "Červeno-černý strom", "text": "Červeno-černý strom\n\nČerveno-černý strom (též ) je binární vyhledávací strom. Jedná se o datovou strukturu často používanou pro implementaci asociativního pole. Autor algoritmu, Rudolf Bayer, jej nejprve nazval \"symetrický binární B-strom\", své moderní jméno získal až v práci Lea J. Guibase a Roberta Sedgewicka z roku 1978.\nČerveno-černý strom musí splňovat následující pravidla:\n\n\n\n"}
{"id": "222458", "url": "https://cs.wikipedia.org/wiki?curid=222458", "title": "Hygiea (planetka)", "text": "Hygiea (planetka)\n\n(10) Hygiea je čtvrtá největší planetka hlavního pásu. Objevil ji 12. dubna 1849 Annibale de Gasparis v italském městě Neapol.\n\n\n"}
{"id": "222461", "url": "https://cs.wikipedia.org/wiki?curid=222461", "title": "Renoir", "text": "Renoir\n\nPříjmení Renoir [\"renuár\"] nosí více různých osobností:\n\n\n"}
{"id": "222463", "url": "https://cs.wikipedia.org/wiki?curid=222463", "title": "Akční skupina", "text": "Akční skupina\n\nAkční skupina, nebo také úkolová (pracovní) skupina, je v sociologii a antropologii chápána jako dočasně vytvořená skupina lidí, která má splnit nějaký úkol, nebo se zúčastnit organizované kolektivní činnosti.\n\nPředstavme si, že v hypotetické kultuře se svatebního obřadu vždy účastní čtyři družičky, které jsou vybírány podle určitých požadavků (musí to být mladé ženy s příbuzenským vztahem k nevěstě). Jen několik lidí může spadat do takto definované sociální kategorie: nemají sice žádné automatické oprávnění pro výkon této role, jsou však schopni si ji osvojit, pokud jsou k tomu vybráni. Většina lidí spadající do této kategorie však vybrána není. Neexistují žádná kriteria, které by blíže specifikovala druh příbuzenství, preferovaný věk a ostatní požadavky, které jsou na členy této sociální kategorie kladeny. Družičky jsou tak vybrány na základě účelnosti nebo náhody a vytvoří tak akční skupinu.\n\nTuto skupinu nemůžeme považovat za regulérní sociální skupinu, protože její členové ji tvoří jen na základě příležitosti splnění jediného úkolu. Poté se skupina rozpadá, nedochází k žádné pravidelné interakci na základě sociální identity jejích členů, jak tomu bývá u ostatních sociálních skupin.\n\nNa Kubě a v ostatních zemích Latinské Ameriky, se pojmem akční skupina chápe skupina aktivistů, kteří se shromáždili za účelem vykonání násilných partyzánských aktivit (například Antonio Guiteras, Fidel Castro, Emilio Tro, Lauro Blanco a Rolando Masferrer ve svých studentských letech).\n\n(Martin, Lionel. The Early Fidel: Roots of Castro's Communism. 1978. Lyle Stuart, Secaucus New Jersey; 1st ed, p. 25). ISBN 0-8184-0254-7. \n"}
{"id": "222465", "url": "https://cs.wikipedia.org/wiki?curid=222465", "title": "Olga Dabrowská", "text": "Olga Dabrowská\n\nOlga Dabrowská, rozená Hájková (* 11. srpna 1968 Praha), je česká scenáristka, dramaturgyně, režisérka a pedagožka. \n\nV roce 1996 absolvovala obor scenáristika a dramaturgie na pražské FAMU. Jako scenáristka, dramaturgyně (tvůrčí skupina Heleny Slavíkové a Alice Nemanské) nebo režisérka je podepsána pod několika autorskými dokumenty a publicistickými pořady vytvořenými pro Českou televizi (\"Chikopelo\", \"Hornby – jiná realita\", \"Tři lekce nezávislosti\", \"Odsun\", \"Cesta do Paříže\", \"Muž, kterého chtějí\", \"Nejtajnější přání\", \"Kukačky\"). S Petrem Zelenkou spolupracovala na filmech \"Mňága – Happy End\" (1996), \"Knoflíkáři\" (1997) a \"Samotáři\" (2000). V \"Knoflíkářích\" si v povídce \"Civilizační návyky\" také zahrála dvojici s Davidem Černým. Jako producentka se podílela na snímku \"Cabriolet\" (2001) režiséra Marcela Bystroně, supervizi vytvořila pro celovečerní dokument HBO \"Za světlem Tmou\" (2012).\n\nPrvním celovečerním filmem Olgy Dabrowské se stal snímek \"Kuličky\" (2008), za který dostala na festivalu české filmové komedie cenu Zlatý prim. Následovaly snímky \"Alma\" (2010) a \"Roznese tě na kopytech\" (2013). V současné době připravuje televizní minisérii \"Děti samotářů\" a krátký autorský dokument \"Tři dědečci\". \n\nVyučuje na písecké FAMO, zasedala i v několika mezinárodních porotách.\n\nByla zpěvačkou punkrockové skupiny \"Zbytky charismatu\" (k členům patřil i režisér Petr Zelenka (kytara, zpěv), herec Jiří Bábek (bicí, zpěv), publicista Martin Schulz (kytara), baskytaristka Eva Turnová (baskytara, zpěv), vynálezce Ondřej Míchal (kytara), soukromé očko Karel Zelenka (bicí), dramaturg Filip Novák (housle)). Skupina vydala jediné CD s názvem \"Nad svý možnosti\", jehož hudba doprovodila i film \"Knoflíkáři\".\n\nMá dvě děti, které se také věnují umění. \n\n\n\n\n\n\n"}
{"id": "222467", "url": "https://cs.wikipedia.org/wiki?curid=222467", "title": "Obchodní právo", "text": "Obchodní právo\n\nObchodní právo (\"komercialistika\") je soubor právních norem především soukromého práva upravující postavení obchodníků (podnikatelů) a vztahy, do nichž obchodníci (podnikatelé) vstupují (včetně vztahů, na jejichž druhé straně stojí i \"neobchodníci\").<ref name=\"pelikanova1dil2vydani-22/23\"></ref> Konkrétně se jedná zejména o úpravu obchodních společností, obchodního rejstříku, obchodních knih (účetnictví), obchodů, smluv mající obchodní povahu (například pojištění, bankovní smlouvy, komisionářské smlouvy, obchodní zastoupení, přepravní smlouvy, obchody s cennými papíry, ale i smluv kupních nebo smluv o dílo), směnek a dalších cenných papírů, nekalé soutěže, kapitálového trhu, průmyslového vlastnictví.\n\nPočátky obchodního práva jsou nalézány již ve starověkých civilizacích (Babylón, Féničané). Za jeho kolébku jsou však považována až středověká italská města, kde vznikla většina pozdějších obchodněprávních institucí. Středověké partikulární (cechovní) právo obchodníků, jemuž podléhaly pouze vztahy mezi obchodníky navzájem, vedlo v období překonávání právního partikularismu (od konce 18. století) ke vzniku obchodního práva v moderním slova smyslu, jež zahrnuje právní vztahy obchodníků nejen s dalšími obchodníky, ale i vůči \"neobchodníkům\" (včetně například státu). Tomu v kontinentálním právu významně přispěly obchodněprávní kodifikace, zejména francouzský Code de commerce (1807), Všeobecný obchodní zákoník (ADHGB), jenž platil od roku 1863 v zemích Německého spolku (tedy včetně Rakouska a s tím až do roku 1950 i na našem území), a Německý obchodní zákoník (HGB) z roku 1897.\n\nV nově vzniklém Československu byl recepčním zákonem převzat rakousko-uherský dualistický právní řád, co se týče obchodního práva, v českých zemích tedy dále platil všeobecný občanský (ABGB) a obchodní (ADHGB) zákoník, na Slovensku uherský obchodní zákoník z roku 1875 a na území Hlučínska přechodně do 1. května 1920 německý obchodní zákoník z roku 1897. Vedle toho byla obchodněprávní materie upravena řadou dalších zákonů převzatých z období Rakouska, ty byly postupně doplňovány nebo nahrazovány zákony novými. Celkově platí, že obchodněprávní zákonodárství Rakouska a první republiky bylo moderní, na vysoké legislativní úrovni a dodnes je cenným zdrojem inspirace. Ve stejné době nastal i nebývalý rozvoj komercialistické doktríny, jejíž nejvýraznějšími představiteli byli Antonín Randa, Karel Hermann-Otavský, František Rouček a Arnošt Wenig.\n\nV letech 1992 až 2013 byl hlavním pramenem československého a následně i českého obchodního práva obchodní zákoník, který byl nahrazen zejména zákonem o obchodních korporacích a v oblasti závazkového práva novým občanským zákoníkem. Mimo hlavního pramene se v tehdejším období subsidiárně používal občanský zákoník, případně obchodní zvyklosti a nebylo-li jich, pak zásady, na kterých obchodní zákoník spočíval.\n\nO obchodním právu vychází i nadále mnoho odborné literatury, a to i přes to, že Obchodní zákoník přestal být účinný. Příkladem je časopis Obchodní právo, který vychází od roku 1992 a který přináší aktuální informace/články týkající se oboru obchodního práva a také relevantní judikaturu (i Evropskou). Jeho vydavatelem je nakladatelství Wolters Kluwer, a.s. Předsedou redakční rady je advokát v Praze JUDr. Mgr. Michal Pospíšil, Ph.D, LL.M. a členy redakční rady jsou význační právníci – soudci a pedagogové.\nSystém obchodního práva zahrnuje obecnou a zvláštní část. Obecná část upravuje například:\n\nZvláštní část upravuje:\n\n"}
{"id": "222469", "url": "https://cs.wikipedia.org/wiki?curid=222469", "title": "Paleocén", "text": "Paleocén\n\nPaleocén (66,0–55,8 Ma před současností) je nejstarším obdobím třetihorní éry (66,0–2,6 Ma před současností) a počátkem „věku savců“. Ekosystémy se vzpamatovávají z vymírání K-Pg a v prvních milionech let v podstatě neexistují žádní velcí tvorové s hmotností zhruba nad 100 kilogramů. Teprve asi po 700 000 letech od katastrofy na konci křídy se objevují savci o hmotnosti zhruba 50 kg (např. rod \"Ectoconus\"), jak ukazují objevy z lokality Corall Bluffs v americkém Coloradu. \n\nV tomto období nicméně postupně dochází k velkému rozmachu různých savčích vývojových linií, kromě toho však také ptáků a kvetoucích rostlin. Vznikají mnohé \"moderní\" vývojové linie savců a také vývojově pokročilých ptáků (Neornithes). Je také možné, že alespoň někteří neptačí dinosauři přežili z pozdních druhohor i do nejstaršího paleocénu (stupeň dan).\n\nV tomto období (před 60 až 58 miliony let) žil například také největší dosud známý had v dějinách planety (kolumbijský rod \"Titanoboa\" o délce asi 13 až 15 metrů).\n"}
{"id": "222471", "url": "https://cs.wikipedia.org/wiki?curid=222471", "title": "Dějiny Lvova", "text": "Dějiny Lvova\n\nZápadoukrajinské město Lvov, které střídavě patřilo pod několik mocností (Haličsko-volyňské knížectví, Polsko, Habsburská monarchie, Sovětský svaz, Ukrajina), má více než 700 let dlouhou historii.\n\nÚzemí dnešního města bylo osídleno nejpozději v 5. století. V 9. století sem zasahovalo území Velkomoravské říše. V 10. století se území střídavě patřilo Polskému království a Kyjevské Rusi.\n\nLvov byl založen v polovině 13. století knížetem Danilem Romanovičem Haličským (první haličsko-volyňský král v 1253–1264) a byl pojmenován podle jeho syna Lva. V roce 1356 dostal Lvov městská práva podle západoevropského stylu. Měšťany byli zejména Němci, kteří také město nazývali německy Lemberg (latinsky Leopolis). V 15. a 16. století se Lvov rozvíjel obchodně, řemeslnicky, architektonicky, kulturně. Město bylo mnohonáboženské, římské katolictví, pravoslaví, arménská církev a židovské obce.\n\nBěhem válek v polovině 17. století Lvov nebyl dobyt a zničen, na rozdíl od Varšavy, Krakova a tehdy též polského Vilna (nyní litevský Vilnius). V roce 1648 vydržel obléhání Kozáků Bohdana Chmelnického, kterým pomáhali Tataři i obléhání Kozáků s moskevskými vojsky v roce 1655. Celopolská hospodářská krize druhé poloviny 17. století však neblaze ovlivnila i situaci ve Lvově. Lvov byl vyrabován teprve Švédy v roce 1704. Po prvním dělení Polska v roce 1772 připadl Lvov Rakousku. Rakušané zpočátku pronásledovali Poláky a podporovali Němce, ale lvovští Němci byli polskými vlastenci a polonizovali se. Podobně se stávalo i s rakouskými úředníky, kteří sem byli posíláni, takže se polský charakter Lvova spíš posiloval.\n\nV roce 1867 obdržela Halič od vídeňské vlády rozsáhlou autonomii a Lvov se stal hlavním městem tohoto správního celku. Ve městě působil sněm provincie, vláda a školní rada. Ve všech institucích byla zavedena polština.\n\nV roce 1914 obsadili Lvov Rusové, ale v roce 1915 se vrátili Rakušané. Ke konci 1. světové války byl cítit blízký rozpad Rakouska-Uherska a Poláci i Ukrajinci se připravovali na střetnutí o město a celou východní Halič.\n\nPo obnovení polského státu v roce 1918 se rozpoutaly boje o Lvov. Ve městě tehdy žilo asi 250 tisíc lidí, z toho 50 % bylo Poláků, 30 % Židů, 15 % Ukrajinců a zbytek byli zejména Němci a Arméni. Ve městě dominovala polská kultura, ale okolní vsi byly skoro výlučně ukrajinské, což vedlo k tomu, že Ukrajinci chtěli nad Lvovem převzít kontrolu, kdežto Poláci ho zoufale bránili. Poláci si v roce 1918 neuměli představit Polsko bez tohoto města, proto na obranu města přijely jako jedni z prvních i oddíly z Poznaně, která leží daleko na západě. Žádná mírová jednání pod patronátem mocností nevedla k řešení nebo spravedlivému rozdělení. Na území Ukrajiny bojovaly Rudá armáda, vojska bílých a Poláci. Rudá armáda dobyla Kyjev a v polovině roku 1919 byla celá Halič v polských rukou. Ukrajinci přestali věřit, že se jim podaří vytvořit nezávislou Ukrajinu, takže všechno měl rozhodnout výsledek války mezi Polskem a bolševickým Ruskem. V roce 1920 sovětská ofenzíva uvízla na předpolí Varšavy a Lvova, kde obránci zastavili nápor slavné jezdecké armády Buďonného (bolševickým komisařem na tomto úseku byl Josef Stalin). Svázání značných sovětských sil u Lvova pomohlo polské protiofenzívě na vojska Tuchačevského u Varšavy. V roce 1921 obě strany uzavřely mír v Rize, kde byla též rozhodnuta hranice mezi oběma státy a Lvov se ocitl v obnoveném Polsku.\nPoláci tvrdili, že Haličská Rus (Červená Rus) byla už od doby polského krále Kazimíra Velikého (vládl v letech 1333-1370) součástí polského království, takže proto by měla patřit Polské republice. Ukrajinci zase brali rozdělení Ukrajiny mezi Polsko a sovětské Rusko, tak jako bylo rozebráno Polsko koncem 18. století mezi Prusko, Rusko a Rakousko. Rusíni se často považovali za „Poláky rusínského či ruského původu“ a byli s to být loajální vůči Polsku, pokud jejich kultura zůstane zachována (a proto je Ukrajinci nenáviděli jako „odpadlíky“).\n\nV září 1939 si Třetí říše a Sovětský svaz na základě paktu Ribbentrop-Molotov rozdělily Polsko, z pohledu Ukrajiny však nastalo sjednocení jejich země. Během první fáze 2. světové války, ještě před válkou německo-sovětskou, část Poláků utekla na západ pod německou okupaci, část byla deportována do hloubi SSSR (Sibiř, Kazachstán…), část vyvražděna Ukrajinci (zejména Ukrajinskou povstaleckou armádou, UPA). Zbytek byl vysídlen v roce 1945 v rámci „výměny obyvatelstva“ do Polska a z Polska zas přešli do SSSR Rusíni a Ukrajinci. Tím skončila 600letá polská přítomnost ve Lvově.\n\nOd roku 1991 je město součástí nezávislé Ukrajinské republiky a vedle Kyjeva hlavním centrem ukrajinské kultury. V roce 2004 byl Lvov jedním z epicenter Oranžové revoluce.\n\n"}
{"id": "222477", "url": "https://cs.wikipedia.org/wiki?curid=222477", "title": "Lakadivy", "text": "Lakadivy\n\nLakadivy – jinak též Lakadivské ostrovy nebo Lakšadvíp – jsou souostroví v Arabském moři a tvoří spolu s souostrovím Amindivy a ostrovem Minicoy indické svazové teritorium Lakadivy. Souostroví je vzdálené asi 200 – 300 km od indického pobřeží. Tvoří je čtyři obydlené ostrovy Andrott (4,84 km²), Kavaratti (4,22 km²), Agatti (3,84 km²) a Kalpeni (2,79 km²) a několik malých, neobydlených ostrovů. Počet obyvatel byl v roce podle sčítání v roce 2002 32 200. Ostrov Kavaratti je sídlem správy teritoria.\n\nOd sousedních Malediv jsou \"Lakadivy\" odděleny průlivem Osmého stupně.\n"}
{"id": "222491", "url": "https://cs.wikipedia.org/wiki?curid=222491", "title": "Indigové děti", "text": "Indigové děti\n\nIndigové děti je výraz, jímž zejména příznivci hnutí New Age označují děti, které mají být nadprůměrně inteligentní, s vyvinutou schopností intuice, kreativní; někdy jsou jim připisovány i parapsychologické a léčitelské schopnosti.\n\nTermín „indigové děti“ pochází od Nancy Ann Tappeové, která se považuje za parapsycholožku a médium. Tento koncept vytvořila v sedmdesátých letech minulého století. Tappeová publikovala v roce 1982 knihu \"Understanding Your Life Through Color\", kde popisuje tento koncept a vysvětluje, že v polovině 60. let minulého století si začala všímat, že mnoho dětí se rodilo s indigovou aurou (v jiných publikacích Tappeová říká, že indigová aura pochází ze „životních barev“ dětí). Myšlenka byla zpopularizována později, v roce 1999, knihou \"The Indigo Children: The New Kids Have Arrived\", kterou napsali Lee Carroll a Jan Toberová.\n\nStoupenci hnutí Nového věku věří, že tento nový druh dětí se objevil z nějakého důvodu: „Jejich přítomnost na Zemi má způsobit příchod Nového věku, takže by po roce 2012 měly převzít budoucnost planety Země.“\n\nCarroll a Toberová uvedli deset atributů, které indigovým dětem připisují:\n\n\nCharakteristické vlastnosti podle „The Care and Feeding of Your Indigo Child“ (česky: „Péče o vaše Indigové dítě“):\n\n\nPokud vaše dítě má většinu těchto vlastností, je indigovým dítětem.\n\nSkeptikové upozorňují, že Indigové hnutí postrádá jakékoli ověřitelné důkazy, které by existenci těchto dětí podpořily, a proto tuto teorii považují za pavědu, za nebezpečný esoterický výmysl. Někteří z autorů literatury o indigových dětech sice vystudovali psychologii, \"indigové dítě\" však není uznávaným pojmem psychologie.\n\nPodle některých odborníků, jako je např. Russell Barkley, profesor psychiatrie, „tyto teorie nestojí na vědeckých základech. Nejsou dostupné žádné výzkumy.“ Barkley také vyjádřil znepokojení z toho, že problémové děti bývají jednoduše označeny jako „indigové“, což může oddalovat odpovídající diagnózu a následnou péči, která by jim mohla pomoci. Barkley také tvrdí, že běžně uváděná definice indigových dětí je natolik vágní, že se zde uplatňuje Barnumův (Forerův) efekt.\n\nMnoho z dětí, která jsou svými rodiči označena za indigová, má diagnostikovánu poruchu pozornosti s hyperaktivitou (ADHD). Psycholog David Cohen upozorňuje, že některým rodičům může vyhovovat označit dítě jako indigové, spíše než aby připustili, že jejich potomek má neurovývojovou poruchu.\n\n\n"}
{"id": "222492", "url": "https://cs.wikipedia.org/wiki?curid=222492", "title": "Bogdgegén", "text": "Bogdgegén\n\nBogdgegén (mongolsky \"Богдгэген\"), někdy též Chalcha Džebcundampa Chutuchtu či Bogd-chán, je hlava lámaistické školy Gelugpa v bývalém Vnějším Mongolsku. Bogdgegén je považován za vtělení buddhy Čänräziga a tedy za \"živého buddhu\".\n\nPrvním Bogdgegénem byl Zanabazar, syn Tušetu chána.\n\nTermínem \"Bogdgegén\" je obvykle míněn 8. Bogd-chán (Džebcundampa Chutuchtu), který byl v letech 1911 - 1921 rovněž vládcem Vnějšího Mongolska. Zemřel roku 1924. Někdy bývá označován jako \"slepý buddha\", protože ve stáří oslepl.\n\n9. Bogdgegén byl kvůli odporu komunistické strany intronizován až roku 1999.\n"}
{"id": "222499", "url": "https://cs.wikipedia.org/wiki?curid=222499", "title": "Český ekumenický překlad", "text": "Český ekumenický překlad\n\nČeský ekumenický překlad (často nazýváno pouze ekumenický překlad, zkratkou ČEP, zřídka jako ČBS podle České biblické společnosti, samotný text nese ve většině vydání název Písmo svaté Starého a Nového zákona) je český překlad bible, pořízený v letech 1961–1979 (a později několikrát revidovaný), aby tak vznikl moderní biblický text, uznávaný všemi křesťanskými církvemi (z toho ekumenický).\n\nMyšlenka společného mezikonfesního českého překladu celé Bible začala vznikat již za 2. světové války. Přípravné práce trvaly až do 60. let. Vlastní překlad byl zahájen v roce 1961 pod vedením a z iniciativy profesorů Evangelické teologické fakulty UK Miloše Biče (starozákonní skupina) a J. B. Součka (novozákonní skupina). Pracovaly na něm dva týmy odborníků, kteří spolupracovali i s konzultanty ze Spojených biblických společností.\n\nV roce 1970 byla publikována první část překladu, kniha Genesis. V roce 1973 čtyři evangelia, v roce 1975 žalmy, v roce 1978 druhá část Nového zákona a v roce 1979 konečně celá Bible. Vychází ve dvojí verzi, bez deuterokanonických knih anebo (podle katolického a pravoslavného kánonu) s nimi.\n\nEkumenický překlad se prosadil velmi rychle; katolická církev jej doporučila k užívání prostřednictvím kardinála Tomáška v roce 1985.\n\nSamostatně Nový zákon vyšel v ekumenickém překladu poprvé v roce 1987 s barevnými fotografiemi, podruhé, opatřený výkladovými poznámkami, v roce 1991. Autorská práva k překladu vlastní Česká biblická společnost.\n\nVedle vlastního biblického textu vyšly ve zvláštním svazku několikrát také deuterokanonické knihy (pod názvem České deuterokanonické knihy).\n\nTento překlad vychází z iniciativy protestantských církví, nicméně je uznáván a používán všemi křesťanskými církvemi včetně pravoslaví a římskokatolické církve, což bylo také jeho účelem. Text byl tedy překládán tak, aby vyhovoval všem církvím.\n\nJe pořízen přímo z originálních jazyků (hebrejština, aramejština, řečtina) do moderní, srozumitelné češtiny (překlad ale uchovává biblickou dikci a styl), což způsobuje jeho velkou čtivost oproti ostatním biblickým překladům. Respektuje také původní metriku biblické poezie, tedy básnické části překládá veršem a ne prózou. \n\nČeský ekumenický překlad je, zdá se, nejcitovanější v moderní literatuře, patří k nejrozšířenějším a platí také za standardní zdroj biblických citací (vedle bible kralické, která je ale pro svou archaičnost méně užívána).\n\nPřekladatelé Starého zákona postupovali tzv. metodou konkordantnosti (pokud možno překládat tentýž hebrejský výraz stejným výrazem v češtině).\n\nPřeklad Nového zákona je pořízen metodou tzv. dynamické ekvivalence, tedy nahrazování myšlenky myšlenkou. Je tedy poměrně volný. Přesto se ale i novozákonní překladatelé u teologicky významných pojmů (např. \"milost\") snažili o konkordantnost, tedy aby byl přeložen na všech místech textu shodným českým termínem.\n\n"}
{"id": "222504", "url": "https://cs.wikipedia.org/wiki?curid=222504", "title": "Steve Angello", "text": "Steve Angello\n\nSteve Angello (vlastním jménem Steve Josefsson Fragogianni * 22. října 1983 Athény) je řecko-švédský diskžokej a hudební producent. Je jedním ze tří členů skupiny Swedish House Mafia. Tento projekt se po pěti letech opět vrátil 25. března 2018 v Miami na Ultra Music Festival kde uzavírali celý festival svým setem. Jeho solo debutové album je ,Wild Youth\".\n\nVyrůstal v kriminálnické rodině v Athénách a když mu bylo 14 let, byl svědkem smrti svého otce. Začínal ve Stockholmu jako diskžokej, který spojil hudební žánry hip hopu, breakbeatu a popové muziky 70. let. Později se přeorientoval na house music.\n\nNahrával pod pseudonymem \"Who's Who?\", pod kterým vydal hity \"Not So Dirty\" a \"Sexy F**k\". Spolupracoval také se svým přítelem Sebastianem Ingrossem na projektech vydávajíce pod aliasy \"Buy Now\", \"Fireflies\", \"General Moders\", \"Mode Hookers\", \"Outfunk\" a \"The Sinners\". Kromě toho spolupracoval s Erikem Prydzem pod jmény \"A & P Project\" a s Axwellem pod jménem \"Supermongo\", které se později přejmenovalo na \"Supermode\". Tato spolupráce dala vzniknout hitu \"\"Tell my why\"\", který se objevil i na prvním albu \"Until one\" skupiny Swedish House Mafia.\n\nPozději se stal členem produkční skupiny \"First Optional Deal\", dalšími členy byli Sebastian Ingross, DJ Flex a Sandy Wilhelm. Do roku 2007 byl vydán zatím pouze jeden song pod touto přezdívkou, a to „\"Stockholm 2 Paris\"“.\n\nV současné době vlastní nahrávací společnost \"Size\". Jeho dosud poslední hitem je Lights (Ft. Third Patry) a Yeah. Jeho nejvýznamnější produkce je houseové \"\"Summer Noize\"\", \"\"Yeah\"\" a elektro „\"Raining Again\"“. V roce 2014 také poprvé zahrál na \"ULTRA MIAMI 2014\" skladbu \"Children of the Wild\" a \"Prisoner\". V té době se začalo spekulovat o jeho debutovém albu. Album dostalo název \"Wild Youth\" a vyšlo 22. ledna 2016.\n"}
{"id": "222517", "url": "https://cs.wikipedia.org/wiki?curid=222517", "title": "Vincenc Prasek", "text": "Vincenc Prasek\n\nVincenc Prasek (9. dubna 1843 Milostovice – 31. prosince 1912 Napajedla) byl slezský pedagog, jazykovědec, spisovatel, novinář a národní buditel. Přispíval do Opavského besedníku, Opavského týdenníku, Novin Těšínských a byl v letech 1883–1895 prvním ředitelem českého gymnázia v Opavě.\n\nSvou učitelskou kariéru zahájil roku 1868 v Olomouci na místním Slovanském gymnáziu. Byl zvolen do prvního výboru tamní Matice školské a v letech 1876–1877 stál u vzniku Matice opavské, jíž se později stal předsedou. V jejím rámci se zabýval především publikováním prací zaměřených na politickou historii, etnografii, jakož i historický místopis Moravy a Slezska. Roku 1870 se stal profesorem reálného gymnázia v Chrudimi. Roku 1888 začal vlastním nákladem vydávat nedokončenou \"Vlastivědu Slezskou\". V letech 1883–1895 byl prvním ředitelem českého gymnázia v Opavě. V letech 1902–1909 redigoval časopis \"Selský archiv\", zaměřující se na obecné i kulturní dějiny selského stavu na Moravě a ve Slezsku.\n\nPůvodním vzděláním klasický a slovanský lingvista vydal i několik jazykovědných prací, zabýval se především slovanským zvukoslovím (fonetikou) a skladbou (syntaxí). Prasek byl zakladatelem Vlastivědného muzea v Olomouci (1883) a Muzea Matice opavské (1884). Napsal cca tři a pul tisíce novinových a časopiseckých článků. V Opavě, Olomouci a Ostravě je po něm pojmenována ulice \"Praskova\".\n\nV rámci ediční řady \"Vlastivěda Slezská\"\n\nJazykovědné práce\n\n"}
{"id": "222521", "url": "https://cs.wikipedia.org/wiki?curid=222521", "title": "Židovské svátky 2000–2050", "text": "Židovské svátky 2000–2050\n\nToto je almanach nejdůležitějších židovských svátků od roku 2000 do roku 2050. Všechny židovské svátky začínají soumrakem, tzn. večer před datem, jež je uvedeno. Během svátků, označených hvězdičkou (*) jsou zakázány určité druhy práce. Díky fixaci židovského kalendáře je možné určit na které datum v gregoriánském kalendáři jaký svátek připadne v dohledné budoucnosti.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "222522", "url": "https://cs.wikipedia.org/wiki?curid=222522", "title": "Lichva", "text": "Lichva\n\nLichva neboli úžera (z lat. usuria; z germ.: got. leihwan = leihen) je obecně závazek nepřiměřený k zisku závazkem získanému. Nejčastějším příkladem jsou půjčky s obrovskými úroky, například 100 % za každý den. Termín je často spojován s nebankovními společnostmi.\n\nPodle Ottova slovníku naučného má slovo „lichva“ slovanské kořeny a pochází z výrazu lichý, tedy nesprávný, nerovný, lichva jako činnost je tudíž jazykově označena za jednání nesprávné, nemravné. Latinský termín \"usura\" označující lichvu původně znamenal jakýkoliv úrok získávaný za půjčku v penězích nebo ve věcech určených podle druhu. Až později, zejména pod vlivem středověkého církevního náhledu na půjčku, se pojem \"usura\" stal synonymem pro lichvu v dnešním významu, znamená tedy půjčování peněz nebo jiných věcí na přemrštěný úrok, na úrok vyšší, než povoluje zákon.\n\nVe druhé polovině 19. století dospěl pohled na lichvu k tomu, že její definici nelze omezovat na smlouvu o půjčce. Ustálil se názor, že jde o jakýkoliv právní vztah, v němž silnější strana zneužívá určitých omezujících vlastností slabší strany k tomu, aby od ní získala plnění, které je k jejímu vlastnímu protiplnění ve výrazném nepoměru.\n\nÚrok a půjčka vycházely v období starověku z potřeb zemědělské společnosti. Nejčastěji se půjčovaly zemědělské produkty, méně již peníze. Doba trvání úvěrového vztahu byla většinou krátká a kopírovala jednotlivé zemědělské cykly mezi setbou a sklizní. Úroky byly na dnešní poměry nezvykle vysoké, vzhledem k rizikovosti celé transakce a charakteru předmětu, který byl půjčován – zemědělský produkt.\n\nV Indii se za osobu provozující lichvu pova­žoval každý, kdo půjčoval peníze na jakýkoliv úrok. Tento názor byl zastáván až do období 1500 let př. n. l., kdy byl tento koncept pozměněn v tom smyslu, že za lichvu se považoval každý úrok, který překračoval taxu povolenou zákonem. Rovněž ve starém Egyptě bylo známo půjčování na úvěr a existovala vrstva osob živící se překračováním povolených sazeb úroků, což bylo považováno za jednání společensky zavrženíhodné. Ve starém Babylonu bylo nadměrně vysoké úrokování považováno za lichvu. Většinou se financovaly zemědělské práce, ale i obchodní námořní plavby. Předmětem půjček bývaly drahé kovy i zemědělské produkty, v tomto období se typizovala první písemná úvěrová smlouva s přesně vymezenými náležitostmi. Ve starověkém Řecku nebo Římě se většinou považovalo za lichvu spíše jen poskytování půjček na přemrštěný úrok, který se neshodoval se zákony.\n\nPro další evropský vývoj byla však nejdůležitější a do budoucnosti nejvíce rozebíraná úprava lichvy obsažená v Bibli – ve Starém zákoně. Nejčastěji jsou citovány kniha Leviticus 25,35–37 – „Když tvůj bratr zchudne a nebude moci vedle tebe obstát, ujmeš se ho jako hosta a přistěhovalce a bude žít s tebou. Nebudeš od něho brát lichvářský úrok, ale budeš se bát svého Boha. Tvůj bratr bude žít s tebou. Své stříbro mu nepůjčuj lichvářsky, na poskytované potravě nechtěj vydělávat.“; kniha Exodus 22,24 – „Jestliže půjčíš stříbro někomu z mého lidu, zchudlému, který je s tebou, nebudeš se k němu chovat jako lichvář, neuložíš mu úrok.“; kniha Deuteronium 23,20 – „Svému bratru nebudeš půjčovat na úrok, na žádný úrok ani za stříbro, ani za pokrm, ani za cokoli, co se půjčuje na úrok. Cizinci můžeš půjčovat na úrok, ale svému bratru na úrok půjčovat nesmíš.“ První příkaz jednoznačně zakazuje lichvu a zapovídá jakýkoliv úrok (myšleno ovšem tak, že lichva není dovolena mezi příslušníky židovského náboženství – tj. „mezi bratry“), druhý příkaz zakazuje kořistění ze sociálních problémů jiného. Třetí příkaz povoloval provozovat lichvu, ale pouze vůči příslušníkům nežidovského náboženství, tzv. cizincům. S tímto ospravedlněním lichvy bylo pak Židy i jejich odpůrci operováno po celý starověk i středověk.\n\nS nástupem křesťanství se začal měnit pohled na samotné základy úvě­rového vztahu a lichvy. Křesťanské autority chápaly lichvu jako jakékoliv půjčování peněz na úrok, a jejich postoj vůči lichvě byl od samého začátku naprosto zamítavý. Již rané církevní koncily v Arles (314) a Nikai (325) zakázaly půjčování na úrok všem osobám duchovním. V době, kdy již platily absolutní zákazy pro osoby duchovní, se začínaly vytvářet i zákazy pro osoby laického stavu. Významným plošným zákazem pro laiky bylo nařízení Karla Velikého. Další zesílení církevních zákazů vůči lichvě je spojeno s boji mezi papeži a císaři o investituru (ukončených roku 1222 tzv. Konkordátem wormským) a Gratiánovým dekretem – sbírkou církevních textů tvořících součást kanonického práva (kolem roku 1140). V něm jsou formulována základní stanoviska církve vůči lichvě. Základní teze, kterou používá ve vztahu k půjčování na úvěr, zní: „Cokoli je požadováno nad jistinu, je lichva“ \"(Quicquid ultra sortem exigitur usura est).\" Vrchol církevního zákazu lichvy znamenaly koncily lateránské (1159, 1179, 1215), koncily v Lyonu roku 1274 a ve Vienne roku 1312,  přičemž posledním z těchto shromáždění byla lichva dokonce prohlášena za hřích rovný kacířství a kaž­dá osoba, která se lichvy dopouštěla, měla být vyobcována z církve, v dů­sledku čehož přicházela například o možnost dosáhnout odpuštění hříchů prostřednictvím zpovědi a byl jí zapovězen i křesťanský pohřeb. Tímto došlo k definitivnímu dotvoření tzv. usurární doktríny, podle které měla být půjčka považována za bezúplatný vztah a i nepatrný úrok byl považován za lichvu. Účinnost této doktríny trvala pak až do roku 1830, přičemž v průběhu 14. až 17. století se vytvořily mechanismy, jak tvořit právní vztahy v podstatě suplující půjčování peněz na úrok, avšak neporušující církevní zákazy.\n\nV Koruně české byla lichva křesťanům povolena až roku 1484 Vladislavem II. Jagellonským. Na počátku 16. století se výše úroku pohybovala mezi 10-35 %. Roku 1545 ji legalizoval Jindřich VIII.\n\nV 16. století se prudce změnilo chápání peněz a obchodních vztahů, neboť došlo k všeobecnému rozvoji mezinárodního obchodu prostřednictvím zámořských plaveb a k rozvoji oběhu peněz díky získání nových zdrojů zlata a stříbra po objevení Ameriky Kolumbem (1492) a po dobytí Mexika (1519– 1521) a Peru (1532–1534) Španěly. Kromě toho se s nástupem humanismu, renesance a reformace objevily filozofické, teologické a právní názory, které otevřeně nahlodávaly náboženské, právní i ekonomické základy usurární doktríny. Již nebylo pochybností o tom, že půjčování peněz je činnost, která může být úplatná. Různé evropské země v tomto období upravily ve svých kodexech výši úrokových sazeb tolerovanou při peněžních nebo zbožních půjčkách, nicméně platnost usurární doktríny stále trvala. Tento rozpor se jednotlivé právní úpravy snažily řešit tak, že nenazývaly věci pravým jménem a neupravovaly půjčku v dnešním slova smyslu. Kazuistickým způsobem však stanovily okruh právních vztahů, na které se vztahovala ustanovení o lichvě a které nebyly dovoleny a zároveň upravily nejvyšší přípustnou úrokovou míru, přičemž tato úroková míra se podle určení jednotlivých zákonodárců týkala buď jen speciálně vyhrazených typů popsaných vztahů, nebo se týkala všech peněžních vztahů obecně.\n\nToto období se vyznačuje neustálým kolísáním mezi uvolněním právních omezení lichvy pod vlivem liberálních učení a zachováním tradičního přístupu se stanovením a vynucováním nejvyšší přípustné úrokové sazby. Přetrvává nadále chápání lichevních smluv toliko ve vztahu k překročení maximálních zákonných sazeb při sjednání smlouvy o půjčce. Pokud jde o jiné právní vztahy, dochází k zákazu a omezení některých postupů při úvěrování nebo při smlouvách smlouvu o půjčce obcházejících. Stále však jsou zakázaná jednání vyjmenována v zákoně kazuistickým způsobem, není obecně vymezen pojem lichevní smlouvy zohledňující subjektivní hledisko (stav mysli a vůle na straně poškozené a vůle kořistit z tísně nebo slabosti jiného na straně zvýhodněné).\n\nV některých západoevropských státech je hranice lichvy stanovena jako procentuální odchylka od průměrných tržních úroků, v jiných státech je stanovena pevně, například ve Švýcarsku je maximální hranice u spotřebních úvěrů stanovena na 15 %. V Česku takováto hranice stanovena není.\n\nV současnosti je lichva problémem hlavně těch, kteří neumějí odhadnout následky půjček s vysokými úroky. V Česku je známa zejména lichva mezi Romy, která je v mnohých případech příčinou bídy, ze které se dlužníci bez vnějšího zásahu nemohou již nikdy dostat.\n\nNovodobá lichvářka obvykle nevypadá jako Alena Ivanovna, odpudivá stařena z Dostojevského \"Zločinu a trestu\". Může mít tvář mladé přívětivé ženy vystupující v televizní reklamě coby dobrosrdečná rodinná přítelkyně, která vám peníze osobně přinese až domů. Někteří věřitelé půjčují bez záruk sociálně slabým lidem, kteří v řadě případů nejsou schopni dluh během svého života splatit. Věřitel následně získává nárok na hrazení dluhů ze sociálních dávek. Původní dluh včetně neustále rostoucího penále sice není nikdy splacen, současná hodnota (present value) dlouhodobě strhávaných srážek však převýší původní půjčku.\n\nZákon č. 89/2012 Sb., občanský zákoník zná přímou úpravu lichvy – lichevní smlouvy, která v § 1796 říká, že neplatná je smlouva, při jejímž uzavírání někdo zneužije tísně, nezkušenosti, rozumové slabosti, rozrušení nebo lehkomyslnosti druhé strany a dá sobě nebo jinému slíbit či poskytnout plnění, jehož majetková hodnota je k vzájemnému plnění v hrubém nepoměru.\n\nTato úprava má však také své nedostatky. Občanský zákoník např. zakazuje jednání proti dobrým mravům a upravuje neúměrné zkrácení a lichvu, avšak na druhé straně u jednotlivých institutů umožňuje stranám jednání nedílně spojená s lichevními smlouvami – dovoluje brát úroky z úroků, sjednat propadnou zástavu, stanovit nepřiměřeně vysokou výši smluvní pokuty, umožňuje libovolně stanovit výši úroku z prodlení, ustanovení o lichvě a neúměrném zkrácení navíc nechrání podnikatele a v neposlední řadě tento zákon výslovně dovoluje prakticky jakýkoliv občanskoprávní spor vyjmout z působnosti obecných soudů a projednat ho v rozhodčím řízení. Nadále je také možné stanovit výši úroků u zápůjčky a úvěru prakticky v jakékoliv výši.\n\nObčanský zákoník pracuje i s institutem neúměrného zkrácení – \"laesia enormis.\" Ustanovení § 1793 odst. 1 uvádí, že zaváží-li se strany ke vzájemnému plnění a je-li plnění jedné ze stran v hrubém nepoměru k tomu, co poskytla druhá strana, může zkrácená strana požadovat zrušení smlouvy a navrácení všeho do původního stavu, ledaže jí druhá strana doplní, oč byla zkrácena, se zřetelem k ceně obvyklé v době a místě uzavření smlouvy. Hrubý nepoměr zákon jednoznačně nedefinuje a rozumně výklad tohoto pojmu ponechává judikatuře. Předně je nutné konstatovat, že hrubý nepoměr je nutno posoudit z hlediska současných objektivních směnných hodnot obou plnění, je však nutné taktéž přihlédnout i dalším okolnostem, jako je např. doba, na kterou byla půjčka uzavřena. Přesto pro právní laiky má největší vypovídací hodnotu stanovení hrubého nepoměru procenty, tedy výše procentního navýšení za konkrétní (dohodnutou) dobu vůči jistině.\n\nLichevní smlouva je neplatná, jedná se však o relativní neplatnost. Neplatné bude jen to jednání, jehož neplatnosti se poškozená strana dovolá (§ 586 odst. 2 občanského zákoníku). Tato skutečnost tak může nahrávat lichvářům a lichevním smlouvám, jelikož se jedná o ideální stav pro silnější smluvní stranu, aby slabší vnutila svoji vůli a následně se důvodně spoléhala na to, že slabší strana nebude mít prostředky nebo schopnosti ke své obraně, což může vést u lichevních kontraktů k ještě většímu znevýhodnění poškozené strany.\n\nLichva jako skutková podstata trestného činu je upravená ve zvláštní části zákona č. 40/2009 Sb., trestní zákoník, v hlavě V. trestné činy proti majetku, a to konkrétně v § 218. Skutková podstata má dvě alternativy možného jednání:\n\nZa tíseň ve smyslu ustanovení § 218 odst. 1 tr. zákoníku se považuje tíživá situace poškozeného mimořádné povahy, která je vyvolána určitou naléhavou potřebou, jejíž uspokojení není v momentálních možnostech poškozeného. Je to např. situace, kdy v důsledku neschopnosti okamžitě splatit dříve vzniklý závazek, může poškozený přijít o celý majetek. Z hlediska posouzení trestní odpovědnosti osoby, která jedná za podmínek § 218 tr. zákoníku a zneužívá tísně jiného, není podstatné, zda poškozený si takový stav tísně zapříčinil sám, nebo k němu došlo pod vlivem okolností na jeho vůli nezávislých. Pokud jde o okamžik stavu tísně, resp. uvědomění si stavu tísně poškozeného pachatelem, pak se lze trestného činu lichvy dopustit i tam, kde původní lichvářská pohledávka nebyla sjednávána při vědomí dlužníkovy tísně, je však třeba zkoumat existenci takové vědomosti obviněného v době uplatnění lichvářské pohledávky v občanskoprávním řízení.\n\nRozumová slabost je vnímána jako neschopnost poškozeného rozpoznat hodnotu svého plnění nebo slibu k hodnotě vzájemného plnění pachatele. Příčinou může být slabomyslnost, nedostatek či ztráta intelektových schopností i jiné poruchy psychiky v důsledku duševní poruchy nebo choroby, případně opožděného vývoje, projevující se zejména v neschopnosti logického uvažování a myšlení.\n\nNezkušenost spočívá např. v nedostatečné znalosti cen, nákupních možností, zpravidla ve spojení s důvěřivostí vůči pachateli. Jde tady především o nezkušenost při vyřizování majetkových záležitostí. Ta může vyplývat z nezkušenosti poškozeného v širším smyslu, resp. z jeho nezkušenosti v určité oblasti lidské činnosti, která má dopad na majetkovou sféru člověka, např. při podnikání, při vyřizování osobních a rodinných záležitostí apod. Nezkušenost může být průvodním znakem nízkého věku, zejména u nezletilců.\n\nNaději na zlepšení současné situace dává zákon č. 257/2016 Sb., o spotřebitelském úvěru, díky kterému lze lépe regulovat trh poskytování úvěrů nebankovními subjekty. U poskytovatelů a zprostředkovatelů je podmínkou pro vstup do odvětví získání licence od České národní banky. Pro nebankovní poskytovatele půjček je podmínkou také počáteční kapitál minimálně ve výši 20 000 000 Kč. Česká národní banka rovněž vykonává dohled a vede i registr všech subjektů, ve kterém je možné dohledat informace o konkrétním poskytovateli či zprostředkovateli. Pokud se některý ze subjektů dopustí správního deliktu, může mu být uložena pokuta od 500 000 do 20 000 000 Kč.\n\nČeská národní banka však dohlíží pouze na licencované subjekty. Případnou činnost v tzv. černé zóně – tedy bez oprávnění a tím za hranou zákona – je třeba řešit v trestněprávní rovině.\n\n\n\n"}
{"id": "222525", "url": "https://cs.wikipedia.org/wiki?curid=222525", "title": "Žovkevský rajón", "text": "Žovkevský rajón\n\nŽovkevský rajón () je územně-správní jednotka Lvovské oblasti na západní Ukrajině. Rozkládá se na severní straně vysočiny Roztoččja mezi hranicí s Polskem a okrajem Lvova. Kromě historického města Žovkva (13 500 obyv.) sem spadá ještě město Dubljany, pohraniční přechodové město Rava-Ruska a množství vesnic. V roce 2001 zde na 1294 km² žilo 108 863 osob (84/km²). Okresem prochází mezinárodní silnice Lvov–Lublin.\n"}
{"id": "222527", "url": "https://cs.wikipedia.org/wiki?curid=222527", "title": "Rolls-Royce Merlin", "text": "Rolls-Royce Merlin\n\nRolls-Royce Merlin byl dvanáctiválcový (s válci svírajícími úhel 60°), kapalinou chlazený pístový letecký motor o objemu 27 litrů vyráběný během druhé světové války britskou firmou Rolls-Royce Ltd. a v licenci americkou automobilkou Packard jako V-1650. Motor Rolls-Royce Merlin je považován za jednu z nejzdařilejších konstrukcí leteckého pístového motoru, které kdy vznikly.\n\nPrototyp motoru P.V.12 (\"Private Venture\" — fa Rolls-Royce zahájila vývoj motoru bez jakéhokoli oficiálního zájmu a také bez jakékoli státní dotace, zcela ve vlastní režii; číslice značí počet válců), budoucího proslaveného Merlinu, se poprvé rozběhl na brzdě 15. října 1933.\n\nMotor dostal jméno podle druhu sokola (dřemlík tundrový, lat. \"Falco columbarius\"), což bylo v souladu s „tradičními“ jmény pístových leteckých motorů firmy Rolls-Royce podle dravých ptáků (mj. Falcon, Hawk, Condor, Kestrel, Goshawk, Vulture, Griffon, Eagle), nikoliv podle Merlina, kouzelníka z legendy o králi Artušovi.\n\n\nZákladní data společná pro všechny řady\n\n\n\n\n"}
{"id": "222529", "url": "https://cs.wikipedia.org/wiki?curid=222529", "title": "Sudlice", "text": "Sudlice\n\nSudlice je středověká dřevcová sečná i bodná zbraň na českém území proslavená zejména husity. Evropskou pěchotou ale byla používána od 13. do 17. století. Prvním typem sudlice je kůsa (viz níže). Husitská sudlice nejdříve vznikla, podobně jako velká část jejich zbraní, přeměnou zemědělského nástroje, kdy byla na dřevěnou násadu přidělána železná část kosy hrotem vzhůru. Teprve později začali husitští kováři kovat speciální typy sudlic, takzvané ušaté – ty měly po stranách dva hroty připomínající uši.\n\n\n\n"}
{"id": "222530", "url": "https://cs.wikipedia.org/wiki?curid=222530", "title": "Vinylshakerz", "text": "Vinylshakerz\n\nVinylshakerz byl německý dance projekt, který se proslavil především remixem hitu „One Night In Bangkok“, původně složená Murrayem Headem. Producenti také remixují materiál pro ostatní hudebníky, především pro dance kompilace.\n\n\n\n"}
{"id": "222531", "url": "https://cs.wikipedia.org/wiki?curid=222531", "title": "Georg Büchner", "text": "Georg Büchner\n\nKarl Georg Büchner (17. října 1813 v Goddelau, Hesenské velkovévodství – 19. února 1837 v Curychu) byl německý, respektive hesenský spisovatel, lékař, vědec a revolucionář. Navzdory tomu, že stačil za svůj krátký život napsat pouze několik děl, patří k nejvýznamnějším spisovatelům tzv. doby předbřeznové (tj. doby před březnem 1848) a německé literatury vůbec.\n\nGeorg Büchner byl nejstarší ze šesti dětí obvodního lékaře Ernsta Karla Büchnera a jeho ženy Louise Caroline Büchnerové, rozené Reußové. Všem se během života dostalo uznání:\n\nV roce 1816 se rodina přestěhovala do Darmstadtu, kam otec nastoupil jako obvodní lékař. Od roku 1821 učila osmiletého Georga jeho matka, a to čtení, psaní a počítání. Přiblížila mu základy Bible a učila jej také mnoho lidových písní, které později hrály důležitou roli v jeho dílech. Díky své matce se seznámil s díly Friedricha Schillera, s jehož náhledem na svět se měl Büchner v průběhu života kriticky zaobírat.\n\nPoněkud obtížný vztah měl naproti tomu Georg Büchner k otci. Ernst Büchner byl přesvědčený stoupenec Napoleona, a to proto, že ukončil revoluční bouře. Místo ve zdravotní radě získal svou vlastní pílí, a proto byl i ke svým dětem přísný.\n\nPřestože se v gymnaziálním vysvědčení Georga Büchnera objevují dobré známky z latiny a řečtiny, nezajímal se příliš o tyto starověké jazyky. O to víc si vážil v té době ve školách zanedbávaných přírodních věd, až na matematiku, ve které vykazoval pouze podprůměrné snažení. Jednou si zapsal na okraj sešitu: „Živote! K čemu je třeba těch mrtvých hloupostí?“ Nejintenzivněji se věnoval historii, především historii Francouzské revoluce, která později našla uplatnění v jeho díle \"Dantonova smrt\". Nejspíše v zimních měsících přelomu roku 1829/30, sepsal Büchner v rámci rétorického cvičení v hodině němčiny kompozici „Smrt čtyř set hrdinů z Pforzheimu“. Koncem září roku 1830 přednesl u příležitosti školní oslavy „Řeč na obranu Cata z Utiky“, jenž byl vášnivým zastáncem Římské republiky. Cato spáchal z lásky ke svobodě sebevraždu, přesněji proto, že podle něj byli lidé pod Césarovou vládou pouze otroky.\n\n9. listopadu 1831, ve věku 18 let, se Georg Büchner zapsal na fakultu medicíny na univerzitě ve Štrasburku, aby zde do roku 1833 studoval anatomii. Bydlel v domě evangelického faráře Johanna Jakoba Jaeglého, známého rodiny z matčiny strany, a seznámil se zde s jeho dcerou Vilemínou (Wilhelmine). V prosinci zažil ve Štrasburku příjezd poražených generálů polského povstání, které bylo potlačeno carskými oddíly. Tyto a další události popsal v listech rodičům. Büchner zastával čím dál častěji názor politické svobody. Jedním z takových případů byla jeho přednáška z 24. května 1832 o politických poměrech v Německu, pronesená před studentským spolkem.\n\nTéhož roku se tajně zasnoubil s Vilemínou Jaeglé (1810-1880), které psal tzv. \"Fatální dopisy\". V nich formuluje Büchner svůj program člověka jako „Subjektu“ dějin: Člověk nemůže aktivně zasáhnout do všepohlcujícího procesu dějin, nýbrž stává se pouhou hračkou, „pěnou na vlně“.\n\nRoky strávené ve Štrasburku nazval později Büchner svými nejšťastnějšími, neboť ve Francii v době Červencové revoluce bylo politické klima mnohem otevřenější než v Darmstadtu. Není prokázané, zda byl členem francouzské \"Společnosti lidských práv\", jisté však je, že mu byla předlohou pro společnost, kterou později založil.\n\nV listopadu 1833 přestoupil Georg Büchner na univerzitu v Gießenu, protože byly povoleny pouze dva roky studia v zahraničí (mimo Hesensko-Darmstadtsko). Zde v Hesenském velkovévodství bezprostředně zažil šikanu a násilnosti ve státě. Od této chvíle již nemohl událostem pouze přihlížet.\n\nV tomto období začínají Büchnerovy zdravotní potíže. Nepoznamenal ho pouze odchod od jeho milé, ale především ho neuspokojovala celková situace. V porovnání se Štrasburkem mu učitelé v Gießenu neměli co nabídnout. Sice zde vyučoval Justus Liebig chemii, ale Büchner se zajímal pouze o filosofii a medicínu. Později mu byl jeden z jeho učitelů, doktor Johann Bernhard Wilbrand, předlohou k omezenému a nelidskému Doktorovi v dramatu \"Vojcek\".\n\nAni se studenty nebyl spokojen. Sice se zde objevovaly opoziční snahy, ty však nebyly pro Büchnera dostatečně radikální. Krom toho kritizoval, že studenti nechtějí svůj spolek rozšiřovat. Büchner se přimlouval za to, aby byli přizváni i měšťané. Proto založil spolu s bývalými kamarády ze studií v Darmstadtu (kteří v té době stejně jako on studovali v Gießenu), dalšími studenty – mezi nimi August Becker a Friedrich Jacob Schütz – a několika řemeslníky tzv. „Společnost pro lidská práva“. Tato tajná organizace byla založena podle francouzského příkladu a za cíl si kladla převrat politických poměrů. Připojilo se však jen málo členů.\n\nJiž na počátku roku 1834 byl Büchner představen Friedrichu Ludwigu Weidigovi, vůdci opozice Hesensko-Darmstadtska. Docházelo však čím dál častěji k neshodám. Weidig se přikláněl k tomu, aby ve spolku byli také majetní liberálové, průmyslníci a obchodníci, protože jen tak byla prý šance realizovat revoluční myšlenky. Naproti tomu Büchner zastával názor, že hlavním problémem byla materiální nerovnost a chudoba lidí na venkově. A právě proto byl oponentem koalice s majetnými.\n\nV červenci 1834 vyšel \"Posel hesenského venkova\" (\"Der Hessische Landbote\"), který sepsal Büchner v době pobytu v Badenburgu (Gießen) a který byl proti jeho vůli kompletně přepracován F.L.Weidigem. Jedná se o leták, který pod heslem \"„Mír chýším! Válku palácům!“\" vybízel hesenské venkovany k revoluci proti útlaku. Weidig vyškrtl pasáže, které byly v konfliktu s názory liberálních spojenců, čímž vzal spisu podle Büchnera jeho základní záměr. I přes zmírnění Weidigovými škrty byl spis mnohými liberálními a průmyslovými odpůrci ostře kritizován. U venkovanů měl však úspěch, pročež byl v září 1834 vydán druhý náklad, jehož obsah však byl ještě více zmírněn členem Společnosti Leopoldem Eichelbergem. Spis se vyznačuje tím, že používá statistiky a tím jasně a přehledně ukázal venkovanům, že svými daněmi financují přemrštěné výdaje dvora. V srpnu byl Karl Minnigerode, jeden z členů Společnosti, chycen se 150 výtisky a uvězněn. 4. srpna byl na příkaz univerzity Büchnerův pokoj v jeho nepřítomnosti prohledán. Den poté byl Büchner vyslýchán, avšak ne uvězněn.\n\nRoku 1835 sepsal Büchner během pěti týdnů \"Dantonovu smrt\" (\"Dantons Tod\") a poslal rukopis Karlu Gutzkowi s prosbou o rychlé publikování. Potřeboval totiž peníze na plánovaný útěk. \"Dantonova smrt\" popisuje ztroskotání Francouzské revoluce. V rozporu s historickým Dantonem, který neuspěl kvůli taktické chybě, rozpozná literární Danton už od začátku nesmyslnost svého počínání. Poté, co Georg Büchner nereagoval na obsílku friedberského vyšetřujícího soudce, byl na něj vystaven zatykač, a tak 9. března utekl přes Weißenburg do Štrasburku. Peníze na útěk však neměl z \"Dantonovy smrti\", protože vyšetřování se vyostřila již před uzavřením dohody. Na poslední chvíli se svěřil Büchner své matce, která mu peníze dala. Jeho otec s ním po útěku sice přerušil veškeré kontakty, dovolil však matce, aby ho i nadále finančně podporovala.\n\n\"Dantonova smrt\" byla publikována na konci července 1835. Ještě toho léta přeložil dvě dramata: \"Lucretia Borgia\" a \"Marie Tudorovna\" od Victora Huga. Na podzim se zabýval povídkou \"Lenz\", ve které popisuje duševní utrpení spisovatele Jakoba Michaela Reinholda Lenze.\n\nV zimě roku 1835 se věnoval znovu výzkumu. Zkoumal nervový systém ryb a následující rok dokončil svou disertaci „Pojednání o nervovém systému parmy obecné“. Na jaře představil svou práci během několika přednášek Společnosti pro přírodní vědu. Na základě toho byl přijat jako člen a práce byla společností publikována. V tomtéž období vznikla veselohra \"Leonce a Lena\", se kterou se chtěl zúčastnit soutěže vyhlášené vydavatelstvím Cotta’sche Verlagsbuchhandlung. Zmeškal ale uzávěrku a rukopis obdržel zpět nepřečtený.\n\nKoncem července 1836 předložil Büchner filozofické fakultě Univerzity Curych svou práci pod francouzským názvem: \"„Mémoire sur le systéme nerveux du barbeau“\" (Cyprinus Barbus L.) a byl 3. září 1836 na základě posudku profesorů Lorenze Okena, Heinricha Rudolfa Schinze, Carla Löwiga a Oswalda Heera v nepřítomnosti jmenován doktorem filozofie. 18. října 1836 se přesunul do Curychu, 5. listopadu 1836 měl zkušební přednášku \"„O lebečních nervech“\" a byl jmenován soukromým docentem. Jeho přednášku \"„Zootomické demonstrace“\", během které vyučoval na základě vlastnoručně připravených preparátů anatomii ryb a obojživelníků, navštěvovalo jen málo studentů. Jeden z nich, August Lüning, na ně však ještě o 40 let později nadšeně vzpomínal.\n\nJeště ve Štrasburku, před přestěhováním do Curychu, začal Georg Büchner pracovat na \"Vojckovi\". Náčrtky vzal s sebou do Švýcarska, dílo však zůstalo pouze ve fragmentech.\n\nNa následující semestr plánoval Büchner další přednášku, ke které však již nedošlo. 2. února 1837 těžce onemocněl na tyfus, možná se nakazil při práci na svých preparátech. Jeho sousedi, němečtí uprchlíci Caroline a Wilhelm Schulzovi, se kterými se přátelil od doby, kdy opustil Štrasburk, se o něj starali a zpravili o situaci Vilemínu Jaeglé. Georg Büchner zemřel 19. února za přítomnosti své nevěsty a manželů Schulzových. Pohřben byl na městském hřbitově „Krautgarten“ v Curychu, na místě současného Domu umění. Rozloučit se s ním přišlo několik stovek lidí, krom jiných také kolegové z univerzity a oba curyšští starostové. Ostatky z původního hřbitova byly roku 1875 přemístěny na tzv. „Germaniahügel“ (Germánský vrch).\n\n\n\nČtrnáct let po smrti Georga Büchnera vydal jeho bratr Ludwig \"Spisy z pozůstalosti\". \"Vojcek\" mezi nimi nebyl, krom jiného proto, že písmo bylo vybledlé a z větší části nečitelné. Rakouský spisovatel Karl Emil Franzos publikoval roku 1879 dílo \"Georg Büchner: Sebrané spisy a ručně psaná pozůstalost\", čímž byl fragment poprvé v silně přepracované úpravě zpřístupněn veřejnosti. Na základě sporů Vilemíny Jaeglé a Büchnerových sourozenců o pozůstalost zveřejnil domněnku, že Büchnerova snoubenka zničila dílo \"Pietro Aretino\" z odporu k ateistickým tendencím díla. K tomu však neexistují žádné podklady. Ona sama uvedla, že získala zpět výhradně osobní korespondenci.\n\n\n\n"}
{"id": "222536", "url": "https://cs.wikipedia.org/wiki?curid=222536", "title": "Svenson &amp; Gielen", "text": "Svenson &amp; Gielen\n\nSvenson & Gielen je belgická trancová skupina složená ze Svena Maese a Johana Gielena. Tato skupina je také známá jako Airscape a pod mnoha jinými pseudonymy.\n\nJméno Airscape bylo poprvé užito Svenem Maesem při jeho spolupráci s dalšími DJs, především Josem Borremansem. Maes a Gielen spolu začali nahrávat roku 1994 pod pseudonymem Body Heat. Tuto přezdívku používali do roku 1997, kdy znovu použili jméno Airscape a od roku 2000 používají jméno Svenson & Gielen.\nJsou známí svým songem „L'Esperanza“, který se dostal do German Top 100, více ale možná svými remixy jako „Turn the Tide“ od Sylver, „Kiss (When the Sun Don't Shine)“ od Vengaboys, „Halcyon“ od Chicane a „Hymn“ od Mythos N' DJ Cosmo.\nRoku 2003, Maes a Gielen oznámili, že rozpouštějí Svenson & Gielen a každý se vydávají na sólo dráhu. Jejich poslední singl „Sosei“ byl uveden roku 2004.\nV roce 2017 si spolu zahrali po 14 letech na Tomorrowlandu v Belgickém Boomu na Trance Energy stage.\n\n\n\n\n\n\n\n\n"}
{"id": "222537", "url": "https://cs.wikipedia.org/wiki?curid=222537", "title": "Šot (solná pláň)", "text": "Šot (solná pláň)\n\nŠot (arabsky šott) je solná pláň, bezodtoká pánev z větší části roku vyschlá. Nachází se zejména v jižním Tunisku, Alžírsku a jihovýchodním Maroku. Její obdobou ve Střední Asii je tzv. takyr.\n\nPovrch šotů tvoří materiály jako je jíl a hlíny, jsou pokryty povlaky solí a sádrovce – po deštích se mění v slaniska nebo jezerea.\n\n"}
{"id": "222538", "url": "https://cs.wikipedia.org/wiki?curid=222538", "title": "Arthur Adamov", "text": "Arthur Adamov\n\nArthur Adamov (23. srpna 1908 – 15. března 1970) byl francouzský dramatik, jeden z nejvýznamnějších představitelů absurdního divadla.\n\nAdamov (původně Adamjan) se narodil v Kislovodsku v Rusku v bohaté arménské rodině, nicméně o veškerý majetek jeho rodina přišla v roce 1917. Jako většina bohatých Rusů té doby Adamov uprchl do Francie a v roce 1924 se přestěhoval do Paříže.\n\nV Paříži se Adamov scházel se surrealisty a vydával surrealistický časopis \"Discontinuité\" (Nesouvislost).\n\nDramata začal psát po 2. světové válce, jeho prvním dramatem byla hra \"La Parodie\" (Parodie, 1947). Jeho dílo bylo ovlivněno Bertoltem Brechtem, často velmi snové, později s politickými motivy. Titulní postava jedné z jeho nejznámějších her, \"Le Professeur Taranne\" (Profesor Taranne, 1953) je například obviněna z celé řady činů (nahota na veřejnosti, odhazování odpadků, plagiátorství), nicméně všechno popírá. Jeho popírání se ale obrací proti němu. Tato hra je inspirována snem, který Adamov měl.\n\nMéně veřejně známá je jeho tvorba prozaická, převážně povídky jako \"Fin Août\" (Konec srpna, ve sbírce \"Je… Ils…\" – česky Já…Oni…, 1969). Jeho náměty se často týkají věcí jako je masochismus, který Adamov označoval jako „navykání smrti“.\n\nV roce 1970 Arthur Adamov spáchal sebevraždu předávkováním barbituráty.\n"}
{"id": "222543", "url": "https://cs.wikipedia.org/wiki?curid=222543", "title": "Allegro", "text": "Allegro\n\nAllegro má mnoho významů:\n\n\n\n\n"}
{"id": "222555", "url": "https://cs.wikipedia.org/wiki?curid=222555", "title": "Tašlich", "text": "Tašlich\n\nTašlich (: , doslova „odhodíš“) je výraz označující symbolické odhození hříchů na Roš ha-šana na znamení individuálního pokání. Kořeny tohoto zvyku bývají datovány do raného středověku. Mnozí velcí učenci (např. Gaon z Vilna) dokonce tento zvyk v minulosti zavrhovali a označovali jej jako pověrčivý zvyk. V řadě komunit je ale dnes praktikován.\n\nTašlich se koná první den svátku Roš ha-šana, obvykle po odpolední bohoslužbě (\"mincha\"), nebo druhého dne, jestliže první připadne na šabat. Spočívá ve shromáždění se u vod řeky, rybníka nebo moře, do kterých symbolicky odhazujeme své hříchy a odříkání pasáží proroctví:\n\nJako vysvětlení tohoto zvyku můžeme uvést proroctví Micheáše. Samotné odříkání tohoto proroctví však není nic platné, pokud si dotyčný nevezme jeho obsah a smysl k srdci. Existují ale i jiné názory, proč se chodí o \"Roš ha-šana\" k vodě. Jeden z názorů je ten, že v minulosti bývali židovští králové korunováni u vody (\"Roš ha-šana\" je den korunovace). Další názor je poukázání na pokoru, jež voda představuje svým stálým směřováním dolů, k zemi. Další za důležitou chápou přítomnost ryb, které jsou symbolem úspěšného nového roku.\n\nZvyk recitovat tašlich není založen na starověkých pramenech, vznikl teprve ve středověku mezi Aškenázy, i když se od té doby rozšířil mezi většinu židovských komunit. Lidé si často plní kapsy drobky, které po odříkání veršů vysypou do vody, aby se zdůraznilo „odhození“ přestupků kajícího se hříšníka.\n\n"}
{"id": "222557", "url": "https://cs.wikipedia.org/wiki?curid=222557", "title": "Girsu", "text": "Girsu\n\nGirsu, současné \"Tello\" v governorátě Dhíkár v jižním Iráku, bylo jedním z nejstarších sumerských měst, jež leželo 25 km severozápadně od Lagaše. V době politické moci městského státu Lagaš bylo jeho náboženským střediskem. Za vlády krále Gudey v době gutejské nadvlády nad většinou Sumeru bylo Girsu faktickým hlavním městem lagašského státu.\n\nMěsto Girsu bylo prvním objeveným a prozkoumaným městem Sumeru. Jeho objevitelem je francouzský konzul v Basře Ernest de Sarzec (1832–1901). Když se ve svém úřadě začal nudit, rozhodl se na radu přátel zajet na „nedaleký“ (200 km vzdálený) kopec Tello, odkud prý řada lidí přiváží staré předměty. Když po několika dnech objevil část kolosální sochy, rozhodl se požádat o povolení k vykopávkám.\n\nJiž předtím se ojedinělé nálezy z Tella dostaly na Západ. Byl to fragment dioritové sochy \"Hlava s turbanem\", který byl r. 1870 prodán univerzitnímu muzeu v Bostonu v USA, také Britské muzeum v téže době získalo jiné torzo z Tella, tabulka z Tella byla od r. 1873 v pařížském Louvru. 5. března 1877 začal s vykopávkami na Tellu Sarzec. První dvě sezóny (jaro 1877 a jaro 1878) pracoval nesystematicky až diletantsky. Pak mu však francouzská vláda poslala na pomoc konzervátora Louvru Léona Heuzeye (1831–1922). Tak začala systematická práce, která trvala dvacet let do roku 1900.\n\nSarzec narážel v neklidné oblasti, kde kopal, na nesčetné problémy s místními lidmi. Když totiž beduíni zjistili, že nálezy z Tella mají svoji cenu, začali s vykopávkami na vlastní pěst a cennosti prodávali na místních bazarech. Proti dotěrným domorodcům Sarzec povolal četníky a rozpoutala se bitva. Nakonec spoustu exponátů poničily silné přívalové deště.\n\nV té době se současně objevuje i politický a obchodní činitel, z archeologických nálezů se stává dobré zboží, a proto přední státy (USA, Francie, Velká Británie) začínají soupeřit o získávání koncesí na kopání různými cestami. Například v době, kdy se Sarzec zdržoval ve své vlasti, přijela na Tello kopat anglická expedice vedená Hormuzdem Rassamem a než se Sarzec vrátil, uchvátila část nálezů pro Britské muzeum.\n\nVětšina nálezů Sarzeca a Heuzeye se stala významnými exponáty muzea v Louvru. Nejznámější jsou dvě sochy lagašského vládce Gudey. Sarzec si svou práci zamiloval a doslova ho stála život, když zemřel na následky bahenní zimnice. Společně s Heuzeyem napsali rozsáhlé dílo o svých vykopávkách na Tellu \"Objevy v Chaldejsku\" (1884–1912).\n\nDalší expedice pracovaly v Girsu v sezonách 1903, 1909, 1929 a v letech 1931–1933 zde zkoumala ruiny expedice vedená francouzským archeologem André Parrotem.\n\nSarzec a Heuzey vykopali řadu velkých soch z černého a tmavozeleného dioritu. Dvanáct z těchto soch představuje vládce Lagaše Gudeu, jedna jeho předchůdce Urbabu. První vykopaná socha (leden 1880) zobrazovala muže takřka v životní velikosti se zkříženýma rukama a v dlouhém plášti, která postrádala hlavu, další sochou je hlava muže s čepicí připomínající turban. Řada soch byla popsána klínovým písmem. Tyto sochy jsou velmi realistické a tvořené jednotným stylem – postavy měly úzká ramena a dolní část těla značně menší než horní.\n\nPodobný výraz mají i postavy na reliéfech zdobících některé tabulky. Na tvářích z profilu vynikal dlouhý nos, z profilu měly osoby i nohy, ale tělo vždy zepředu. Klínové znaky byly jednodušší než předtím nalezené písemné dokumenty z doby Asýrie a Babylónie a více připomínaly obrázky. Nejznámější reliéfy náleží velké desce s bojovníky a bradatým mužem v jejich čele, která byla podle jedné scény na ní zobrazené nazvána \"Supí stéla\". Po rozluštění znaků bylo zjištěno, že je na ní zobrazen bůh Ningirsu vlekoucí v síti zajatce. Supí stélu nechal vytesat panovník Eannatum.\n\nVynikly i dva velké hliněné válce s hymny na stavbu chrámu. Stejně významný jako umělecké památky byl však archív asi 50 000 hliněných tabulek z 25.–21. st. př. n. l. Sarzec odkryl. Nápisy na výtvarných dílech z Tella doložily poprvé zcela jednoznačně existenci vládců, kteří se titulovali ensiové a vládli sumerským městům.\nMěsto Girsu bylo osídleno nejpozději během 3. fáze obeidské kultury v 5. tisíciletí př. n. l. Hlavní sláva se datuje do raně dynastického období Sumeru, tj. k 25.–24. st. př. n. l. Za vlády lagašského ensiho Urukaginy v 1. polovině 24. st. bylo Girsu, kde se vypínal hlavní chrám boha Ningirsua, opevněno silnými hradbami. V těchto hradbách se Urukagina ukryl, když byl Lagaš vládcem Ummy Lugalzagezzim, který se jako první sumerský panovník pokusil sjednotit celý Sumer. Od bran Lugalzagezzi odtáhl s neúspěchem, protože na severu se objevil vážný protivník, město Akkad.\n\nSvou důležitost Girsu ztratilo brzy po vyhnání Gutejců za nadvlády státu 3. dynastie urské v Sumeru. Osídleno bylo ještě do 2. st. př. n. l.\n\n"}
{"id": "222558", "url": "https://cs.wikipedia.org/wiki?curid=222558", "title": "Interitus", "text": "Interitus\n\nSkupina Interitus vznikla na jaře roku 1993 v Plzni. Po téměř dvouletém hledání názvů, vyhovujících muzikantů… (vždyť to znáte) si dala konečně název Interitus. V následujícím období se kapela sice pilně scházela a zkoušela, ale na veřejnosti vystupovala jen velice zřídka. Na podzim roku 1996 začala Interitu vynucená přestávka způsobená odchodem několika důležitých hráčů včetně kapelníka. Zůstal jen bubeník Vraník, violista Vítek a kytarista a zpěvák Ioannes, který jako jediný ze tří zbylých stál u zrodu skupiny a tak (i když nejen proto) se stal jejím novým šéfem.\n\nBěhem příštích asi dvanácti měsíců doplnila skupina Interitus své prořídlé řady o flétnistku, klávesáka a dalšího kytaristu. V této sestavě vytvořila a nazkoušela nový materiál a na jaře 1998 ho zvěčnila na svém prvním demosnímku s názvem Interitus´98. Po křtu dema, na kterém měl premiéru i nový basák (do té doby jsme živě vystupovali bez basy, na kazetu ji nahrál Ioannes), přišlo ještě několik různých zkušeben, změnil se muž za bicími a později i dívka s flétnou, a jako zcela nový prvek se v Interitu objevila zpěvačka. V této sestavě kapela natočila na jaře 2000 i první oficiální nosič Deborah vydaný na CD a MC u plzeňského Aviku.\n\nBěhem let 2000–2002 kapela hraje na všech českých podiích a na spoustě českých festivalech…. Je rozprodán celý náklad CD i MC „Deborah“ a tak se skupina rozhodla natočit další, v této době již můžeme říci, že neméně úspěšné CD, jehož pracovní název zněl „Srdce Krále“. Samozřejmostí bylo vyměnění několika hráčů ( kytara Martin, vrátil se námi obdivovaný Roman). Na jaře 2002 je dopilován materiál na CD, které nese pyšný název „Srdce Krále“. Samozřejmě, že nesmíme opominout změnu oproti „Interitus ´98“ a „Deborah“ a tou je výměna bubeníka za automat, jehož programování se ujal Ioannes. Skupina „Interitus“ se po delší pauze vrátila ke svému černobílému makeupu, který ještě zdůrazňuje jejich živou pódiovou show…\n\nDne 11.7.2002 se plzeňským klubem Pod Lampou rozeznělo srdce… Srdce Krále… Ten den skupina pokřtila své nové CD, po kterém se vydala na další dobývání nejen českých pódií.\n\nPodzim roku 2002 přináší do skupiny Interitus menší personální krizi. Odchází flétnistka, klávesák a kytarista. Vše je však brzy zažehnáno a přichází nová hráčka na klávesy Andrea. Kytara je pouze jedna a hraje se v obsazení bez flétny. Nový materiál je připravován pro tento „pětičlenný orchestr“. Na jaře 2003 přibírá skupina opět živé bicí. Tohle posouvá kapelu daleko dopředu a poctivě se připravuje na letní vystupování. V létě ještě doplňujeme instrumentář znovu o flétnu, která na konci roku také začíná zpívat, protože odchází dlouholetí členové zpěvačka s basákem, takže změna i na postu baskytaristy – přichází Honza.\n\nRok 2004 je pro Interitus v jistém smyslu zlomový. Kvůli neobvyklému nástrojovému obsazení, z toho vyplývajících problémů se zvučením a při vidině důležitých koncertů navazujeme trvalou spolupráci se zvukařem Rolandem, když před ním nás nějakou dobu zvučil bývalý kytarista Martin. Dalším novým mužem v řadách Interitu se stává manažer Richard, který by nám měl pomoci se stále složitější organizací a fungováním kapely vůbec. Kvůli loňskému novému obsazení důležitých postů mírně odkládáme natočení nové desky, ale o to více se ukazujeme na jevištích. Objevujeme se jako předkalela na koncertech U.D.O., Helloween, Rage, několikrát také máme možnost vystupovat s Arakainem.\n\nPočátkem roku 2005 konečně vstupujeme do mrazivé temnoty, tedy pořizujeme nahrávku s názvem Frozen Darkness, která spatřuje světlo světa v nahrávacím studiu Kdyně a částečně také ve studiích Českého rozhlasu Plzeň. Nové CD vydává Élysion a v květnu je uvedeno na trh. To už máme za sebou opět několik významných koncertů, největší porce je však teprve před námi. Jako hosté vystupujeme na všech dvanácti čtvrtfinálových kolech České rockové ligy, semifinále na Basinfire festu, i finále na Vlčtejně. Mezitím ještě Noc plná hvězd a Masters of Rock. Také se objevujeme v jednom z pořadů televize Óčko. Na podzim tu máme výměnu bubeníka, když jsme už předtím během léta stihli dva jiné klávesáky, a již s novými borci předskakujeme na české části turné Helloween a účastníme se mj. i zimního Masters of Rock.\n\nRok 2006 přináší výraznou změnu ve zvuku a vzhledu kapely. V první polovině roku definitivně odchází zpěvačka-flétnistka, je tedy potřeba obsadit dvě velmi výrazná místa. Místo flétny se objevují housle a s nimi Adam a role zpěvačky se po poměrně složitém výběru ujímá Radka. Z praktických důvodů rušíme v obsazení klávesy, ještě jednou měníme bubeníka, nastupuje Jarda, a takto obnoveni pokračujeme v produkci. Opět máme možnost hrát na společném podiu s českými (Arakain, Krucipüsk…) i zahraničními (Axxis, ProPain…) hvězdami, koncertujeme na velkých mezinárodních festivalech a vydáváme se i za hranice naší republiky.\n\nV roce 2007 rozšiřujeme naši mediální prezentaci. Spouštíme novou verzi oficiálních stránek a postupně rozjíždíme také paralelní stránky na Bandzone, Myspace a Stage. Natáčíme videoklip, se kterým se, díky hlasům fanoušků, poměrně úspěšně umisťujeme ve Výtahu na Óčku. Koncem roku připravujeme promofotky v aktuální sestavě, která opět prodělala během roku změny. Odešel dlouholetý výrazný basák Honza a s ním zpěvačka Radka a kytarista Ota. Jejich místa zaujímají Roman (basa), Jirka (kytara) a Petra se svým krásným hlasem. Později ještě bubeníka Jardu střídá Radek. Nehledě na změny pokračujeme v koncertování, absolvujeme velké turné po ČR s Hevein, letní MOR, předskakujeme na jediném českém koncertě Scorpions a na podzim hrajeme s Korpiklaani a znovu s U.D.O. K tomu přirozeně mnoho menších koncertů nejen pro věrné fanoušky. Pečlivě také připravujeme nový materiál, který se chystáme v příštím roce natočit a vydat na CD.\n\n2008 – koncertování a tvorba nového materiálu na nové CD\n\n2009 – zdravotní problémy houslisty Adama Pakosty , kterého nahrazuje Jaroslav Brož ,vydání new CD Iny My Hands + koncerty po evropě s kapelou U.D.O, Crematory a velký koncert s ALice Cooper\n\n2010 – výměna na kytarovém postu za Jirku Presla  přichází Jan \"Nedy\" Nedoma\n\n2011 – tvorba nových písní , koncerty s Crematory a Wizard\n\n 2012 – výměna na postu zpěvačky, přichází stará (mladá) známá Jana Zahradníková a s ní na záskok za Radyse za bicí stejně dobrý starý známý Jarda Stejskal.\n\nTvorba nového materiálu\n\n 2013 – za kytaristu Nedyho naskočil kytarista Vojta, tvorba nového materiálu, aktivní koncertování po klubech a festivalech i za hranicemi ČR\n\n2014 – příchod flétnistky Báry, kapela Interitus opět s flétnami a \"symfonická sekce\" se tak rozrostla na tři lidi\n\nNatáčení nového materiálu(k poslechu zde na Bandzone), natočení mini klípku pro Německou kapelu Schandmaul. Aktivní koncertování po klubech a festivalech, vč. dvou akusitkcých koncertů\n\n2015 – výměna na postu zpěvačky, jako posila k nám přichází nádherně zpívající Julie Těťálová, na záskok za Jardu přichází Štěpán Benda alias \"Béďa Šedifka\".\n\nV současné době probíhá aktivní tvorba nového materiálu a příprava na nadcházející letošní koncerty, jsme v plné síle připravení zdolat celou řadu pódií\n\n"}
{"id": "222559", "url": "https://cs.wikipedia.org/wiki?curid=222559", "title": "Šot (film)", "text": "Šot (film)\n\nŠot (z anglického \"shot\") je obrazová zpráva a časově nejkratší a základní žánr audiovizuálního žurnalistického nebo propagačního projevu. Je to nejmenší formálně uzavřené dokumentární televizní nebo filmové dílo patřící ke zpravodajským žánrům.\n"}
{"id": "222560", "url": "https://cs.wikipedia.org/wiki?curid=222560", "title": "Šot", "text": "Šot\n\nŠot má více významů:\n\n"}
{"id": "222563", "url": "https://cs.wikipedia.org/wiki?curid=222563", "title": "Obchodní firma", "text": "Obchodní firma\n\nObchodní firma, nebo jen firma, je v právním pojetí název, pod kterým je podnikatel zapsán v obchodním rejstříku. Je jedním ze základních atributů právní subjektivity podnikatele a základních pojmových znaků podnikání. Je ochranným označením, které je předmětem práva duševního vlastnictví a jako zvláštní druh „nehmotného statku“ vyznačuje osobitost podnikatele. Podnikatel je povinen právně jednat vždy pod svou firmou. Firmou člověka je jeho plné osobní jméno a příjmení. Pojem firmy je však polysémantický a v ekonomii se používá jako synonymum k pojmům \"podnik\" či \"společnost\".\n\nObchodní firma se obecně skládá z \"kmene\" a z \"dodatků\". \n\nU fyzických osob je plné jméno a příjmení firemním kmenem a současně (celou) firmou. K zápisu do obchodního rejstříku jsou (nově dle NOZ) však přijatelné i pseudonymy nebo jiné jméno než vlastní, takový název ovšem nesmí být klamavý a zaměnitelný s firmou právnické osoby. Je-li již zapsán podnikatel se stejným jménem i příjmením, pak je každý další žadatel o zápis povinen podat návrh na zápis s rozlišujícím dodatkem. Dodatek může podnikající fyzická osoba ke svému jménu dodat i kdykoli později. \n\nFirmy obchodních korporací jsou obligatorně složeny z firemního kmene a firemního dodatku. Dodatek označuje druh korporace a musí mít zákonem předepsanou formu (např. společnost s ručením omezeným musí mít v dodatku buď „společnost s ručením omezeným“, „spol. s r.o.“ nebo „s.r.o.“). Další dodatky jsou fakultativní. \n\nFiremní kmeny firmy obchodních korporací se dají řadit do několika kategorií:\n\nExistuje několik zásad, dle kterých se doporučuje volit název firmy. Měl by být snadno zapamatovatelný - v rozumné délce a bez cizích slov s obtížnou výslovností. Při tvorbě názvu se můžete inspirovat například činnostmi, které provozujete a z nich pak vytvořit zkratky nebo složeniny. Vyvarujte se vtipných hlášek a ověřte si, že váš název je dostatečně unikátní.\n\nJe-li podnikatelem fyzická osoba, která své jméno změní, může i nadále ve své firmě používat své dřívější jméno, ale jen s dodatkem, který bude obsahovat jméno nové. Pokud je součástí firmy právnické osoby jméno společníka nebo člena, který již ve společnosti nefiguruje, lze dále jeho jméno používat jen s jeho souhlasem.\n\nSamotnou firmu převést na jiného nelze, naopak pokud přechází obchodní závod, vždy s ním přechází i jeho firma, jestliže ale má nástupnická právnická osoba jinou právní formu, je třeba změnit dodatek firmy, aby se dostal do souladu s touto právní formou (např. „Švec, s. r. o.“ → „Švec, a. s.“). Jestliže dojde k přechodu firmy na základě dědictví, lze dosavadní firmu využívat pouze s nástupnickým dodatkem, aby nedošlo k záměně s původními podnikateli, a navíc pouze s výslovným souhlasem buď zůstavitele, nebo jeho dědiců.\n\nFirma je jako součást duševního vlastnictví podnikatele a pod ochranou zákona, proto pokud ji někdo neoprávněně užívá, může se dotčený podnikatel u soudu domáhat, aby:\nTím navíc není dotčena možnost se kromě toho domáhat i náhrady škody. Poměrně specifickým oprávněním poškozeného je, že mu soud může přiznat právo, aby na náklady neoprávněného uživatele zveřejnil daný rozsudek.\n\nTím se ale celá ochrana obchodní firmy nevyčerpává. Pokud je totiž její neoprávněný uživatel zároveň soutěžitelem, účastníkem hospodářské soutěže, a naplní jednu ze skutkových podstat nekalé soutěže, která spočívá v tom, že jeho jednání bude způsobilé vyvolat u třetích osob nebezpečí záměny nebo klamnou představu o spojení s podnikem poškozeného podnikatele, pak ten může v dalším soudním řízení požadovat opětovně to samé. Za jedno neoprávněné užití tedy může být neoprávněný uživatel, jestliže je soutěžitelem, sankcionován dvakrát, vždy ale v jiném režimu.\n"}
{"id": "222564", "url": "https://cs.wikipedia.org/wiki?curid=222564", "title": "Stromová topologie", "text": "Stromová topologie\n\nV počítačových sítích pojem stromová topologie označuje propojení počítačů do útvaru tvarem připomínající strom. Vycházejí z hvězdicové topologie spojením aktivních síťových prvků, které jsou v centrech jednotlivých hvězd. Takovéto propojení se používá především v rozsáhlých počítačových sítích ve velkých firmách. Jednotlivé hvězdice často představují jednotlivá oddělení firmy, patra budovy nebo celé budovy. Tyto hvězdice jsou pak znovu spojeny hvězdicovitým způsobem. \n\n\n"}
{"id": "222567", "url": "https://cs.wikipedia.org/wiki?curid=222567", "title": "Takyr", "text": "Takyr\n\nTakyr nebo také bajir je rozlehlá solná pláň, bezodtoká pánev, plochá hlinitá oblast ve Střední Asii, kde v létě vysychají vodní plochy a dochází k postupnému zasolování půdy – na vyschlých místech je možné pozorovat slané výkvěty a barchany nahromaděné soli. Na jaře, kdy taje v horách sníh, dochází naopak k zaplavení těchto oblastí.\n\nObdobou takyru na Sahaře je šot.\n"}
{"id": "222571", "url": "https://cs.wikipedia.org/wiki?curid=222571", "title": "Arabela (jméno)", "text": "Arabela (jméno)\n\nArabela je ženské křestní jméno nejasného původu. Patrně odvozeno z latinského slova \"orabilis\" a vykládá se jako „věnující se modlitbě, nádherný oltář“. Podle jiného výkladu pochází ze španělštiny a znamená „malá Arabka“.\n\nPodle maďarského kalendáře má svátek 7. srpna.\n\n\n\n"}
{"id": "222572", "url": "https://cs.wikipedia.org/wiki?curid=222572", "title": "AA strom", "text": "AA strom\n\nAA strom (Arne Andersson strom) je červeno-černý strom s jedním přídavným pravidlem. Na rozdíl od červeno-černého stromu mohou být červené uzly vkládány pouze do pravého potomka, což znamená, že žádný červený uzel nemůže být levý potomek. Takto získáme strom izomorfní s B-stromem třetí úrovně (2-3 strom). Značně se tak usnadní implementace stromových operací.\n\nPro správné vyvážení červeno-černých stromů musí vyvažovací algoritmy uvažovat sedm různých tvarů:\n\nDíky omezení, že pouze pravé hrany mohou být červené, stačí u AA stromů brát v potaz jen dva případy:\n\nPodobným způsobem k zjednodušení úlohy přistupují tzv. left-leaning červeno-černé stromy, které zakazují červené pravé potomky určitého vrcholu s tou výjimkou, kdy je červený zároveň i levý potomek toho vrcholu. Tak vzniká struktura izomorfní s 2-3-4-stromem.\n\nPro další úvahy budeme předpokládat, že je v každém uzlu uložena proměnná \"úroveň\", uchovávající počet levých hran, které musíme sledovat, než narazíme na nulový ukazatel. Listy tedy budou mít úroveň jedna.\n\nPůvodní strom:\ncodice_1\nstrom, ve kterém jsou uloženy úrovně:\ncodice_2 \na strom zaznamenaný v notaci červeno-černých stromů (B – černá, R – červená): \ncodice_3\n\nPro AA strom platí následující pravidla:\n\n\nPokud bychom chtěli tato pravidla zapsat v terminologii červeno-černých stromů, zněla by následovně:\n\n\nDíky vlastnostem AA stromu, kdy může být pouze pravý potomek červený, jsou dva výše zmíměné zápisy pravidel ekvivalentní a budeme je v článku různě střídat. \n\nNa vyvažování AA stromu stačí pouze dvě operace: split a skew. Skew je pravá rotace, pokud vkládání nebo mazání vytvoří levou červenou hranu. Split je levá rotace, když vkládání nebo mazání vytvoří dvě po sobě jdoucí červené hrany.\n\nAA stromy se snadněji implementují, pokud se k označení konce stromu použijí uzly se zarážkami, které se lépe testují, místo nulových ukazatelů. Je relativně snadné převést kód se zarážkami na kód s ukončováním pomocí nulových ukazatelů. Jediné v čem bude rozdíl, je implementace operací split a skew.\n\nPo vkládání je stejně jako u ostatních binárních vyvážených stromů nutné zkontrolovat vyvážení stromu. Pokud se zvýší úroveň pravého potomka (protože nový uzel byl vložen napravo, nebo se zvýšila úroveň pravého potomka, nebo přibyl nový levý potomek s vyšší úrovní), mohou se objevit dva po sobě jdoucí červené uzly, které musí být ošetřeny operací split, která ovšem může způsobit zvýšení úrovně nového rodiče. \n\nPokud se zvýší úroveň uzlu, je potřeba vykonat operaci skew. Může se stát, že předchozí rodič uzlu (nyní potomek) a nebo jeho předchozí potomek (nyní prapotomek) jsou červení. Tím pádem jsme opět v situace, kdy musíme provést split. \n\nJako názornou ukázku vybudujeme AA strom. Nejdříve vložíme 0 do prázdného stromu, tím neporušíme žádné pravidlo a úroveň tohoto uzlu bude 1. Následně vložíme uzel 1 a opět nejsou porušena žádná pravidla. Po vložení uzlu 2 už musíme použít operaci split, neboť je porušeno druhé pravidlo. Split provede levou rotaci a zvýší úroveň uzlu 1 o 1.\ncodice_4\nPřidáním uzlu 3 se žádné pravidlo neporuší. Přidáním uzlu 4 se opět poruší druhé pravidlo tentokrát vzhledem k uzlu 2 a musíme použít operaci split:\ncodice_5\nPřidání 5 projde bez komplikací, ale 6 znovu poruší druhé pravidlo a je potřeba využít split. Tentokrát však jeden split nebude stačit, neboť rozdělení 4, 5 a 6 způsobí, že se zvýší úroveň 5 a dojde k porušení druhého pravidla uzly 1, 2 a 5:\ncodice_6\nPro vyvážení stromu musíme provést split na uzlu 1.\ncodice_7\nTento příklad je umělý, uzly jsme přidávali ve vzestupném pořadí a nebylo potřeba využít operace skew. V dalším příkladu budeme vkládat uzly sestupně. \nDo prázdného stromu vložíme 6, není potřeba žádného zásahu a hned přidáme 5. Tímto jsme porušili první pravidlo, neboť levý potomek nesmí mít stejnou úroveň jako jeho předek. Problém spravíme pomocí skew, která provede pravou rotaci a udělá z levé červené hrany pravou červenou:\ncodice_8\nPo vložení 4 vznikne další červená levá hrana a znovu použijeme skew. Skew však vytvoří dvě po sobě jdoucí červené hrany, které musí být rozděleny pomocí split.\ncodice_9 \nDále vložíme 3 provedeme vyvážení pomocí skew.\ncodice_10\nPo vložení 2 musíme použít skew i split.\ncodice_11\nTato situace, ale porušuje první pravidlo, neboť 3 je levá hrana 5 a má stejnou úroveň. Strom znovu vyvážíme použitím operace skew.\ncodice_12\nNa vyvážení stromu po vkládání může použít následující proceduru: \nOdstranění uzlu v AA stromu je postavené na jednoduchém principu. Pokud odstraňovaný uzel není list, najdeme takový list, který je v pořadí těsně před nebo za odstraňovaným uzlem. Vlastnosti AA stromu nám zaručují, že takový list skutečně existuje. Následně tyto dva uzly vyměníme a odstraníme list. U rodiče levého potomka musíme snížit úroveň a u pravého potomka se musíme ujistit, zda dva po sobě jdoucí uzly nejsou červené.\n\nAlgoritmus odstranění si předvedeme na následujícím vyváženém stromu.\ncodice_13\nPo odstranění 0 musíme snížit úroveň uzlů 1 a 3 o jedna. Obejdeme se bez operací skew a split.\ncodice_14\nNásledně odstraníme 3.\ncodice_15\n3 je nahrazena svým in-order následníkem 2. V tomto případě se neporuší pravidla a není potřeba provádět vyvážení. Pokud však odstraníme 1, způsobíme nevyvážení a u listu 2 a 5 musí být snížena úroveň.\ncodice_16\nPro vyvážení musíme nyní použít skew následovaný split.\ncodice_17\nKompletní algoritmus odstranění v jazyce C vypadá následovně:\nVýkon AA stromu je ekvivalentní s výkonem červeno-černého stromu. Přestože AA provádí více rotací, jednodušší algoritmy bývají rychlejší a vyrovnají tak ztrátu výkonu. \nČerveno-černý strom podává vyrovnanější výsledky, ale AA strom je často plošší, což znamená rychlejší hledání.\n\n\n"}
{"id": "222573", "url": "https://cs.wikipedia.org/wiki?curid=222573", "title": "Prokura", "text": "Prokura\n\nProkura (ang., latin. \"procuration\", něm. \"Prokura\", pol. \"prokura\") je institut obchodního práva, zakotvený v občanském zákoníku (§ 450–456), jímž podnikatel zmocňuje prokuristu ke všemu právnímu jednání, k němuž dochází při provozu obchodního závodu nebo jeho pobočky, i když se k nim jinak vyžaduje zvláštní plná moc. Je tedy zvláštní formou plné moci, jež nabývá účinnosti již samotným udělením, a tedy zápis prokuristy v obchodním rejstříku je toliko deklaratorní.\n\nProkuristou, který má povinnost jednat s péčí řádného hospodáře, může být jen fyzická osoba, která je plně svéprávná. Prokuru může udělit pouze podnikatel, který je sám do obchodního rejstříku zapsán. Omezení prokury vnitřními pokyny nemá právní následky vůči třetím osobám, prokurista ale už nemůže udělit prokuru, ani ji přenést na jiného. Prokura zanikne převodem nebo pachtem obchodního závodu, smrtí podnikatele ale nezaniká, ledaže ten při udělení prokury stanovil, že má trvat pouze za jeho života. Po smrti podnikatele však může prokurista činit jen úkony v rámci obvyklého hospodaření a další úkony nad tento rámec jen se souhlasem dědiců a se svolením soudu.\n\nProkurista se podepisuje tím způsobem, že k firmě podnikatele, za kterého jedná, připojí dodatek označující prokuru a svůj podpis. Dodatek může mít různou formu, nejčastěji však půjde o slovní vyjádření \"in procura\", \"per procura\" nebo o zkratky „Ppa“ či „p.p.“ Byla-li udělena jen pro pobočku obchodního závodu či jen pro jeden závod z více, musí být specifikována i tato okolnost.\n\nPodnikatel může udělit prokuru jedné osobě (tzv. \"prokura individuální\") nebo více osobám (tzv. \"prokura hromadná\"). Pokud byla prokura udělena více osobám, musí návrh na zápis do obchodního rejstříku obsahovat i určení, zda musí jednat společně, jinak platí, že každý podnikatele zastupuje samostatně.\n\nPokud to není v udělené prokuře výslovně stanoveno, prokurista není oprávněn zcizovat nemovité věci a zatěžovat je (tzv. \"prokura základní\"). Je-li zmocněn alespoň k jednomu z uvedených úkonů, jedná se o tzv. \"prokuru rozšířenou\".\n\n"}
{"id": "222575", "url": "https://cs.wikipedia.org/wiki?curid=222575", "title": "Vádí", "text": "Vádí\n\nVádí (z arabštiny, wadi, nachal v hebrejských názvech) jsou vyschlá koryta řek.\n\nVádí je údolí vzniklé erozí občasného vodního toku v aridních (suchých) oblastech pouští a polopouští. Vádí zůstávají po většinu doby suchá, voda jimi protéká nárazově jen po deštích či ve vlhčím období roku a často vytváří strmé stěny ohraničující údolí a dno pokryje horninovou sutí.\n\nOznačení vádí se užívá zvláště v Severní Africe a v Jihozápadní Asii.\n\n\n\n\n"}
{"id": "222576", "url": "https://cs.wikipedia.org/wiki?curid=222576", "title": "Obchodní podíl", "text": "Obchodní podíl\n\nObchodní podíl představuje účast společníka v obchodní společnosti a z ní plynoucí práva a povinnosti. \"Každý společník může mít pouze 1 podíl v téže obchodní korporaci; to neplatí pro účast v kapitálové společnosti a podíl komanditisty.\" Při navýšení vkladu se společníkovi výše jeho podílu zvyšuje, stejně tak se může i snížit.\n\nJestliže obchodní zákoník nebo zakladatelský dokument společnosti nestanoví jinak, lze podíl smlouvou převádět na jiného, je předmětem dědictví a oceňuje se mírou účasti společníka na čistém obchodním majetku společnosti, jež připadá na jeho podíl. Při odchodu ze společnosti má dosavadní společník právo na \"vypořádací podíl\", pokud se společnost ruší s likvidací, vzniká právo na \"podíl na likvidačním zůstatku\".\n\nPodíl má kvalitativní a kvantitativní stránku. Kvalitativní stránka podílu je dána souhrnem práv a povinností plynoucích z účasti společníka ve společnosti (zahrnuje např. míru, v níž je možné s podílem disponovat). Kvantitativní stránka podílu zahrnuje: \n"}
{"id": "222580", "url": "https://cs.wikipedia.org/wiki?curid=222580", "title": "Mistrovství světa ve fotbale 1990", "text": "Mistrovství světa ve fotbale 1990\n\nMistrovství světa 1990 bylo v pořadí 14. Mistrovství světa ve fotbale, probíhalo v Itálii od 8. června do 8. července. Itálie byla federací FIFA vybrána za pořadatele 19. května 1984. Sovětský svaz se ucházel o uspořádání MS jako rival Itálie. Ve finále na sebe opět narazily celky NSR a Argentiny stejně jako před čtyřmi roky v Mexiku. Tentokrát ale Maradonova Argentina nestačila na takticky dobře připravený tým Německé spolkové republiky. NSR tak získalo potřetí titul mistrů světa a trenér Franz Beckenbauer se stal prvním, který získal titul mistrů světa jako hráč i jako trenér. Nejlepší hráči mistrovství světa: Salvatore Schillaci (Itálie), Lothar Matthäus (SRN), Diego Maradona (Argentina)\n\nKvalifikace se zúčastnilo 114 fotbalových reprezentací, které bojovaly o 22 místenek na závěrečném turnaji. Pořadatelská Itálie spolu s obhájcem titulu - Argentinou měli účast jistou.\n\nTři týmy se kvalifikovaly poprvé – Kostarika, Irsko a Spojené arabské emiráty. Spojené státy americké se vrátily na MS po čtyřiceti letech.\n\nMexiko bylo vyloučeno z kvalifikace MS 1990, neboť Mexická fotbalová federace připustila start staršího hráče na předcházejícím šampionátu juniorů. Chile bylo rovněž diskvalifikováno poté, co brankář Roberto Rojas předstíral zranění způsobené světlicí vystřelenou z ochozů v zápase proti Brazílii, načež muselo být utkání předčasně ukončeno a odloženo.\n\nFormát soutěže zůstal stejný jako v roce 1986: 24 kvalifikovaných týmů bylo rozděleno do šesti skupin po čtyřech. Celkem šestnáct týmů postoupilo do vyřazovací části, a to: šest vítězů skupin, šest týmů z druhých míst a čtyři nejlepší týmy, které se umístily na třetích místech. Rozlosování do skupin se konalo 9. prosince 1989 v Římě.\n\nMistrovství světa začalo rozpačitě. Obhajující šampion, Argentina, podlehl v zahajovacím utkání 0:1 Kamerunu. Tento zápas se konal v Miláně, kde byl Diego Maradona, argentinský a neapolský útočník, hluboce nenáviděn fanoušky, což vyústilo v neočekávanou veřejnou podporu Kamerunu. Gól vstřelil François Omam-Biyik hlavou. Kamerun kráčel dál a stal se překvapením turnaje. Jako první africký tým došel až do čtvrtfinále, dokonce průběžně nad svým posledním soupeřem – Anglií 2:1 vedl, ale nakonec po prodloužení podlehl poměrem 2:3. Kamerunský hráč Roger Milla, který se po ukončení kariéry kvůli mistrovství světa vrátil na trávník, se stal mezinárodní hvězdou ve věku 38 let, tedy dlouho poté, co většina fotbalistů na nejvyšší úrovni s fotbalem skončí.\n\nTurnaj byl posledním vystoupením společné československé reprezentace na závěrečném světovém turnaji. Československo postoupilo ze skupiny po výhrách nad Spojenými státy a Rakouskem a prohře s Itálií. V osmifinále zdolalo Kostariku 4:1, ve čtvrtfinálovém zápase pak podlehlo Německu 0:1.\n\nArgentina se z porážky zotavila a prošla celým turnajem až do finále. Na své cestě porazila v osmifinále Brazílii 1:0 a v semifinále se stala společně s Anglií jedním z dvou mužstev\n\nkterý vstřelil branku pořadatelské Itálii. Zápas, který skončil 1:1 po prodloužení, vyhrála díky penaltovému rozstřelu. Argentinský brankář Sergio Goycochea chytil dva pokutové kopy. NSR porazila ve druhém semifinále Anglii také až na penalty v zápase, ve kterém se staly památnými slzy Paula Gascoigna po obdržení žluté karty, která by v případě postupu Anglie do finále znamenala jeho distanc.\n\nFinále bylo jedním z nejkontroverznějších zápasů MS všech dob. Jeho mdlé atmosféře nepřispěla četná sporná rozhodnutí mexického sudího Edgara Codesala, který odepřel penalty nejprve německému hráči Klausovi Augenthalerovi a poté argentinskému hráči Pedro Monzónovi, jenž byl později vyloučen za bránění Jürgena Klinsmanna, aniž by byl dříve napomenut žlutou kartou. Šest minut před koncem nařídil Codesal velmi diskutabilní pokutový kop pro Německo, který proměnil Andreas Brehme. Spolková republika Německo zvítězila 1:0 a zápas končil scénami bezprecedentního chaosu, kdy Argentina dohrávala v devíti hráčích poté, co byli vyloučeni Monzón a Gustavo Dezotti.\n\nDobytím svého třetího titulu (a třemi umístěními na druhém místě) se SRN stala na 4 roky nejúspěšnější zemí v historii MS, než v roce 1994 vyhrála svůj čtvrtý titul Brazílie. Trenér SRN Franz Beckenbauer se stal po brazilském Mário Zagallovi druhým fotbalistou, který vyhrál MS jako hráč (1974) i jako trenér. Zároveň byl také prvním kapitánem vítězného týmu, který později vítězný tým koučoval. Ital Salvatore Schillaci vyhrál se šesti góly Zlatou kopačku pro nejlepšího střelce turnaje i Zlatý míč jako jeho nejlepší hráč. Pikantní je, že před turnajem „Totó“ reprezentoval Itálii jen jedinkrát.\n\nMS 1990 je považováno za jeden z nejhorších šampionátů vůbec. Padl v něm rekordně nízký průměrný počet branek na zápas a bylo v něm rozdáno (tehdy) rekordních 16 červených karet. Většina týmů spoléhala na hluboké bránění a tvrdé napadání, stejně jako agresivní spílání rozhodčím. Ve vyřazovací části raději hrála „na jistotu“ po celých 120 minut a zkoušela štěstí v penaltovém rozstřelu, než aby riskovala vysunutí dopředu.\n\nTři ze čtyř čtvrtfinálových zápasů, obě semifinále, zápas o třetí místo i finále bylo rozhodnuto v penaltovém rozstřelu nebo vítězným pokutovým kopem. Poražený finalista, Argentina, byl nejlepším příkladem tohoto trendu, když vstřelil pouze 5 gólů v sedmi zápasech (polovina týmu ovšem ve finále chyběla pro zranění či karty) a ve finálovém zápase dokázali vystřelit jen jednou na branku. Vítězné Západní Německo bylo jedním z mála týmů, které zvolily útočný styl hry, i když s pokračujícím turnajem i oni stále více bránili.\n\n\n\"Pozn\": Druhé místo Irska bylo určeno losem.\n\nVyřazovací fáze se hrála podle pravidla pro vytvoření pavouka play-off se 16 týmy, které postoupily z 6 skupin na fotbalových mistrovstvích.\n\n"}
{"id": "222582", "url": "https://cs.wikipedia.org/wiki?curid=222582", "title": "Socket AM2", "text": "Socket AM2\n\nSocket AM2 (původně \"socket M2\") je procesorová patice navržená pro desktopové procesory od společnosti AMD všech cenových segmentů. Vydána byla 23. května 2006 jako náhrada socketu 939 a socketu 754. Ačkoliv má 940 pinů, není kompatibilní se socketem 940, poněvadž ten nepodporuje dvojkanálové paměti typu DDR2.\n\nSocket AM2 podporuje operační paměti typu DDR2, které jsou schopny během jednoho hodinového cyklu přenést více dat, přičemž spotřebovávají méně elektrické energie než paměti typu DDR.\nSocket AM2 podporuje procesory Sempron 64, Athlon 64 jedno i dvoujádrové, Athlon FX a Opteron. Procesory pro socket AM2 podporují SSE3 instrukce a jsou vyráběny 90 nebo 65 nm technologií.\n\nPoužívá HyperTransport 2.0 s frekvencí až 1 GHz.\n\nSocket AM2 byl nahrazen socketem AM2+, který se liší hlavně podporou HyperTransport 3.0. Procesory do socketu AM2+ jsou zpětně kompatibilní s AM2, ale v tom případě poběží pouze s HyperTransportem ve verzi 2.0.\n\nV 1Q roku 2009 byl nahrazen socketem AM3, který umožňuje osadit DDR3.\n\n"}
{"id": "222585", "url": "https://cs.wikipedia.org/wiki?curid=222585", "title": "Aram", "text": "Aram\n\nAram je mužské křestní jméno hebrejského nebo arménského původu. U hebrejského původu se uvádí význam \"vznešený\", u arménského \"klid, mír\".\n\nPodle českého kalendáře má svátek 26. listopadu.\n\nPodle Bible byl Aram jeden z pěti synů Šéma, syna Noemova.\n\n\n"}
{"id": "222587", "url": "https://cs.wikipedia.org/wiki?curid=222587", "title": "Alien (software)", "text": "Alien (software)\n\nAlien je software, který konvertuje různé linuxové formáty balíčků. Podporuje konverzi mezi balíčky Linux Standard Base, RPM, deb, Stampede (.slp) a Slackware (tgz).\n\n \n"}
{"id": "222590", "url": "https://cs.wikipedia.org/wiki?curid=222590", "title": "Aram (rozcestník)", "text": "Aram (rozcestník)\n\nAram může znamenat:\n"}
{"id": "222591", "url": "https://cs.wikipedia.org/wiki?curid=222591", "title": "Arnošt Procházka", "text": "Arnošt Procházka\n\nArnošt Leopold Antonín Procházka (15. listopadu 1869, Praha – 16. ledna 1925, Praha) byl český literární a výtvarný kritik a překladatel moderní evropské literatury. Patří k čelním představitelům české literární dekadence.\n\nV roce 1894 spolu s Jiřím Karáskem ze Lvovic založil dekadentně zaměřený časopis \"Moderní revue\".\n\nKrátce poté, co Kamilla Neumannová začala vydávat své \"Knihy dobrých autorů\", se stal hlavním redaktorem této knižnice. Na vydávání se podílel editorsky i překladatelsky, stanovil náklad svazku 1 000 výtisků a pevný den vycházení 25. každého měsíce, inicioval založení dalších knižnic, jednal s autory a s vydavatelkou úzce spolupracoval až do své smrti v roce 1925.\n\n\nPřekládal z germánských a románských jazyků a dále z ruštiny a polštiny. Překlady otiskoval pod nejrůznějšími pseudonymy (např.: Rudolf Bláha, Norbert Fomeš, Ludvík Havelka, Emerich Hladký, Robert Hořan, Lambert Lakosil, Alois Landa, Katuše Lobčová, Jindřich Morávek, Leopold Pudlač, Julius Skružný, Ferdinand Studnička, Helena Vracelová a další). Procházkovy překlady byly některými kritiky (např. František Xaver Šalda, František Chudoba) ostře kritizovány.\n\nVybudoval obsáhlou a rozmanitou sbírku grafických prací, vzácných francouzských tisků. První prodal sám z peněžní tísně, chtěl pomoci své přítelkyni prostitutce. Žena od něj později utekla. Pak shromáždil obdobnou sbírku, která se však po jeho smrti ztratila, část knihovny byla prodána v dražbě a zůstal po ní jen katalog.\n\nJeho nevlastním synovcem byl Alois Wachsman,\nArnoštova matka byla sestrou otce nevlastní matky Aloise Wachsmana.\n\n\n\n"}
{"id": "222592", "url": "https://cs.wikipedia.org/wiki?curid=222592", "title": "Aranka", "text": "Aranka\n\nAranka je ženské křestní jméno maďarského původu. Pochází z latinského jména Aurélie a vykládá se jako „zlatá“. Jeho českou obdobou je jméno Zlata, Zlatica nebo Zlatuše.\n\nPodle maďarského kalendáře má svátek 8. února.\n\n\n"}
{"id": "222595", "url": "https://cs.wikipedia.org/wiki?curid=222595", "title": "Ptáčov", "text": "Ptáčov\n\nPtáčov je část města Třebíče. Nachází se zde v podstatě jen rodinné domy, mimo ně též zemědělské budovy. Ptáčov a jeho okolí spadá do Přírodního parku Třebíčsko, najdeme zde i přírodní památku \"Ptáčovský kopeček\". Ve vesnici žije obyvatel.\n\nZastavěné území místní části Ptáčov je od místní části Nového Města vzdáleno vzdušnou čarou 1,6 km. Z Nových Dvorů od pekárny vede do Ptáčova cesta dlouhá zhruba 2 km, vede kolem vodní nádrže Lubí. Ptáčov je napojen na silnici č. 23 přípojkou o délce 1,8 km.\n\nV okolí Ptáčova bylo založeno několik rybníků; ve směru na Třebíč Starý rybník, Hrachovec, ve směru na Pocoucov Nový rybník a Židloch. Na západ od Ptáčova teče přes vodní nádrž Lubí stejnojmenný potok, východně pak teče Klapovský potok; oba se pak vlévají do Jihlavy.\n\nU Ptáčova byly nalezeny kosti pravěkých zvířat: mamuta, soba, divokého stepního koně a pratura.\n\nPtáčov býval vyhledávaným místem umělců. Pobýval zde několikrát Vítězslav Nezval nebo malíř Bedřich Vaníček, národní umělec Josef Brož.\n\nOd svých sedmi let zde v letech 1919–1927 žil u Josefa a Bernardy Mitiskových – sourozenců své zemřelé matky, budoucí parašutista a člen paraskupiny Anthropoid Jan Kubiš.\n\nIntegrovanou částí Třebíče se Ptáčov stal k 1. lednu 1980. Cílem tehdy bylo, že se Ptáčov rozroste řadovou výstavbou i dalšími rodinnými domy, pro ně měla vzniknout další zařízení občanské vybavenosti.\n\nMístní dominantou návsi je kaple sv. Cyrila a Metoděje postavená ptáčovskou obcí v roce 1908. K tisícímu výročí smrti Svatého Václava postavili Ptáčovští sochu sv. Václava. Mimo ně zde najdeme několik zachovalých starých rustikálních budov. Na Klapovském potoce je starý mlýn.\n\n\n"}
{"id": "222597", "url": "https://cs.wikipedia.org/wiki?curid=222597", "title": "Areta", "text": "Areta\n\nAreta je ženské křestní jméno řeckého původu. Často je spojováno se jménem řeckého boha války Árese, nebo se určuje jako odvozené od řeckého slova \"areté\" a vykládá se jako „dobrodinec“.\n\nPodle maďarského kalendáře má svátek 11. dubna.\n\n\n"}
{"id": "222598", "url": "https://cs.wikipedia.org/wiki?curid=222598", "title": "Ariel", "text": "Ariel\n\nAriel může být: \n\n"}
{"id": "222599", "url": "https://cs.wikipedia.org/wiki?curid=222599", "title": "Monica Sweetheart", "text": "Monica Sweetheart\n\nMonica Sweetheart (* 23. června 1981, Beroun) je česká pornoherečka, která vystupovala ve více než 260 pornofilmech. Kariéru pornoherečky zahájila krátce po svých osmnáctých narozeninách. Začínala natáčet v Praze, krátce na to v celé Evropě, později i USA. V současnosti pracuje převážně v Los Angeles. Ve velkém množství filmů praktikuje anální sex.\n\nJako její pravé jméno je podle mnohých zdrojů udáváno Monika Listopadová, avšak Internet Movie Database udává Monika Rakoczyova.\n\n"}
{"id": "222602", "url": "https://cs.wikipedia.org/wiki?curid=222602", "title": "Jan Rychlík (skladatel)", "text": "Jan Rychlík (skladatel)\n\nJan Rychlík (27. dubna 1916 Praha – 20. ledna 1964 Praha) byl český skladatel v oboru jazzovém, ale i klasickém.\n\nNarodil se v rodině městského stavebního inženýra (stavebního rady) Viléma Rychlíka (1882–1937) a matky Josefy, rozené Jakubíčkové (* 1884), jako starší ze dvou synů. Rodina žila v tehdejší Praze VII. Po maturitě na reálce v Praze-Holešovicích vystudoval Vysokou školu obchodní. V letech 1940–1945 studoval na Pražské konzervatoři skladbu u Jaroslava Řídkého a v roce 1946 absolvoval u téhož profesora i mistrovskou školu. Spolupracoval s orchestrem Gramoklubu, Blue Music a na bicí hrál i u začínajícího orchestru Karla Vlacha.\n\nSvou skladatelskou činnost zahájil v oblasti populární hudby. Brzy však komponoval i klasickou hudbu komorní a symfonickou. Volně přecházel od žánru k žánru a cítil se dobře ve všech oborech hudební tvorby. Významnou složkou jeho tvorby se stala filmová hudba. Zkomponoval hudbu k více než šedesáti filmům. Mezi nejpopulárnější patří \"Limonádový Joe aneb koňská opera\", \"Hudba z Marsu\", \"Stvoření světa\" či \"Kavárna na hlavní třídě\". \n\nV oblasti hudby vážné komponoval v duchu neoklasicismu. V 60. letech se přiklonil k tzv. nové hudbě.\n\nJeho syn Jan Rychlík mladší je český historik.\n\n\n"}
{"id": "222603", "url": "https://cs.wikipedia.org/wiki?curid=222603", "title": "Porto-Vecchio", "text": "Porto-Vecchio\n\nPorto-Vecchio (korsicky \"Porti Vechju\") je město na Korsice v departementu Corse-du-Sud ve Francii. Se svými 10 326 obyvateli je 3. největším městem Korsiky po Ajacciu a Bastii. Je také centrem stejnojmenného kantonu se 4 městy a 12 904 obyvateli:\n\nMěsto leží na pobřeží u Zálivu Porto-Vecchio, který je 8 km dlouhý a 1,5-2,5 km široký a do kterého ústí Stabiacco.\n\nPoblíž města zemřel na dovolené Karel Zich, když po potápění dostal infarkt.\n\nMěstu Porto-Vecchio se často přezdívá \"Město Soli\", protože bylo vystavěno na slanovodních močálech. Ty však byly později odvodněny, aby se město, a především přístav mohly rozvíjet.\n\nZ doby nadvlády Janova se dochovala pouze část městského opevnění a hradební věže \"Bastion de France\". Zato z městské brány (\"Porte Génoise\") je daleký výhled na celý přístav a záliv.\n\nV roce 2013 město hostilo start první etapy jubilejního 100. ročníku cyklistického závodu Tour de France.\n\nPoslední starostové:\n\nPřestože má Porto-Vecchio pouze přibližně 10 000 obyvatel, jedná se o třetí největší město Korsiky. V porovnání s Bastií, která je druhým největším městem Korsiky s 50 000 obyvateli, je pětkrát menší.\n\nV létě se ale přílivem turistů počet obyvatel zečtyřnásobí na přibližně 40 000. Město je velmi oblíbené turisty ze všech koutů světa, a to především z Itálie, Německa a Nizozemska. Oblast je hojně navštěvovaná především kvůli tomu, že se jedná o druhý největší přístav na jihu ostrova (po Ajacciu) a turisté sem mají dobré spojení trajektem.\n\nDalším důvodem může být to, že se zde nachází velké množství pláží, které bývají většinou turistů považovány za jedny z nejkrásnějších na světě.\n\nVelkou část (zejména turistické) dopravy zajišťuje přístav.\n\nKolem města také prochází evropská silnice E25\n\n\n\n"}
{"id": "222609", "url": "https://cs.wikipedia.org/wiki?curid=222609", "title": "Jan Rychlík", "text": "Jan Rychlík\n\nJméno a příjmení Jan Rychlík nosí více významných osobností:\n\n"}
{"id": "222612", "url": "https://cs.wikipedia.org/wiki?curid=222612", "title": "Prsten čistoty", "text": "Prsten čistoty\n\nPrsten čistoty či prsten cudnosti (angl. \"purity ring\" či \"chastity ring\") je označení symbolu v podobě prstenu, který začal být používán v polovině 90. let 20. století mladými evangelikály v USA a posléze se začal šířit i do dalších křesťanských skupin a zemí, zejména anglofonního světa. Jeho nošením dávají mladí lidé najevo rozhodnutí respektovat křesťanské učení o sexualitě a zdržet se sexuálních aktivit až do manželství. \n\nPrsten se obvykle nosí na levé ruce na prsteníčku nebo prostředníčku (i když to není zcela pravidlem). Neexistuje žádný jednotný vzhled prstenu, nicméně v anglosaských zemích obvykle nese symbol kříže nebo několika křížů či stručný nápis typu \"Love waits\" (láska počká). Občas se vyskytuje i úlomek diamantu či jiného drahého kamene.\n\nV Polsku se mezi katolíky ujalo ztvárnění označované \"prsten blahoslavené Karoliny\" (podle bl. Karoliny Kózky), které má podobu stříbrného prstýnku s liliovým květem.\n\nPrsten čistoty původně vzešel z evangelikálního hnutí v USA, nicméně časem se rozšířil i do jiných oblastí a církví. Někdy je jeho nošení čistě soukromým rozhodnutím, jindy je jeho prosazování součástí kampaní různých náboženských skupin, které prosazují sexuální abstinenci před svatbou (často i jako formu sexuální výchovy). V USA pak je v křesťansky orientovaných rodinách poměrně rozšířený zvyk, že prsten dostávají dívky jako dar od svých rodičů. Nejvýznamnější organizací prosazující programy sexuální abstinence před svatbou, která věnuje prsten čistoty těm, kteří absolvují její kurzy sexuální výchovy a rozhodnou se jej nosit, je Silver Ring Thing působící v USA, Jihoafrické republice a Spojeném království. Není však jediná – existuje řada podobných organizací a hnutí, byť nejsou tak velké a často nemají tak propracovaný výchovný program. \n\nV České republice působí cca od poloviny prvního desetiletí 21. století katolické Společenství čistých srdcí, které sdružuje mladé lidi zavazující se k sexuální abstinenci a propagující tento styl života – i její členové nosí jako znak prostý stříbrný prstýnek. Snaží se chápat sexualitu jako Boží dar člověku, ne jako konzumní záležitost a žít v souladu s 6. a 9. přikázáním Desatera.\n\nNošení prstenu cudnosti může být v některých zemích za určitých okolností problematické. Ve Velké Británii vzbudil velikou pozornost případ Lydie Playfoot, které její škola (\"Millais School in Horsham\") pod hrozbou vyloučení zakázala prsten nosit, neboť podle ní narušuje jednotnou politiku školní uniformy (k níž škola obecně zakazuje nosit jakékoliv šperky kromě jednoho páru náušnic), přičemž jeho nošení nepředstavuje nepominutelnou součást náboženských povinností (na rozdíl od náramků, které toleruje sikhským dívkám, či hidžábu u muslimek). Nebyl to jediný případ ve Velké Británii, ovšem na rozdíl od jiných, dívka a její rodina argumentaci školy odmítly a označili postup školy za nezákonný a porušující Lydiina náboženská práva. Lydia sice kvůli hrozbě vyloučení přestala prsten nosit, vznesla však proti své škole zároveň žalobu pro porušení práva na svobodné vyjádření své víry a diskriminaci křesťanů. V červnu 2007 se případem začal zabývat Nejvyšší britský soud. V červenci pak žalobu odmítl a dal za pravdu argumentaci školy.\n\n"}
{"id": "222616", "url": "https://cs.wikipedia.org/wiki?curid=222616", "title": "Polynomická regrese", "text": "Polynomická regrese\n\nPolynomická či polynomiální regrese představuje proložení (aproximaci) zadaných hodnot polynomem a jde o zvláštní případ lineární regrese. Koeficienty hledaného polynomu jsou metodou nejmenších čtverců vypočteny tak, aby součet druhých mocnin odchylek původních hodnot od získaného polynomu byl minimální.\n\nCílem je proložit hodnotami formula_1, formula_2 polynom formula_3-tého stupně formula_4. Koeficienty formula_5 jsou přitom voleny tak, aby součet druhých mocnin odchylek \n\nbyl minimální, tj.\n\nÚloha vede na problém nejmenších čtverců.\n\nDosazením hodnot formula_1 do polynomiálního modelu formula_9 přímo dostaneme aproximační problém. Z definice odchylky formula_10 zřejmě platí formula_11. (Uvědomme si, že formula_10 tak vlastně reprezentuje chybu vzniklou při měření veličiny formula_13 přičemž předpokládáme, že veličiny formula_14 jsou známy přesně.) V maticovém zápisu\n\nkde\n\nformula_17 jsou neznámé koeficienty hledaného polynomu a cílem je dosáhnout takového řešení, aby norma vektoru formula_18 byla minimální. Úloha se řeší metodou nejmenších čtverců.\n\nMinimum (pozitivně semidefinitního) funkcionálu formula_19 můžeme hledat klasicky pomocí derivací. Protože veličiny formula_14, formula_13 jsou předem známy, odchylka formula_10 je funkcí koeficientů polynomu formula_24, tj. formula_25. Minimalizace součtu kvadrátů odchylek formula_10 vede na hledání minima funkcionálu \n\nFunkcionál tvoří součet druhých mocnin, je tedy zřejmě nezáporný a nemůže obsahovat žádná lokální maxima ani sedlové body. Bod splňující podmínky\n\nje tedy vždy lokálním minimem, které je zároveň minimem globálním. Vyjádříme-li jednotlivé parciální derivace, dostáváme soustavu lineárních algebraických rovnic, kterou můžeme maticově zapsat ve tvaru\n\nŘešením této soustavy jsou hledané koeficienty formula_30. Pokud má matice formula_31 lineárně nezávislé sloupce, koeficienty polynomu jsou dány jednoznačně a lze je formálně vypočítat podle vztahu\n\nJak vidíme, soustava získaná z parciálních derivací funkcionálu formula_19 není nic jiného než soustava normálních rovnic odpovídající problému nejmenších čtverců z předchozího odstavce. Poznamenejme, že se úloha zpravidla (z numerických důvodů) \"neřeší\" pomocí soustavy normálních rovnic formula_34, ale například QR faktorizací rozšířené matice formula_35 původního problému nejmenších čtverců.\n\n\"Kvadratická regrese\" je případ polynomické regrese, kdy stupeň polynomu formula_24 je roven dvěma. Jako taková je tedy speciálním případem lineární regrese. Soubor daných hodnot je proložen (aproximován) kvadratickou funkcí (parabolou). Koeficienty polynomu (paraboly) jsou opět vypočteny metodou nejmenších čtverců.\n\nOdvození problému nejmenších čtverců i nalezení minima funkcionálu je zcela analogické předchozímu případu. Místo obecným polynomem formula_37 prokládáme data parabolou, tedy polynomem druhého řádu formula_38. Součet čtverců odchylek formula_39 (funkcionál formula_19) závisí na parametrech formula_41, konkrétně\n\nMinimum funkcionálu formula_19 opět nalezneme pomocí parciálních derivací (v místě lokálního extrému jsou rovny nule),\n\nSpočtením derivací dostaneme soustavu normálních rovnic\n\nze které již formálně není problém (za předpokladu regularity matice soustavy) vypočítat koeficienty formula_41.\n\n"}
{"id": "222618", "url": "https://cs.wikipedia.org/wiki?curid=222618", "title": "Prsten", "text": "Prsten\n\nPrsten je šperk v podobě malého kroužku navlékaného na prst ruky nebo nohy, podobně jako se náramek navléká na zápěstí a předloktí paže.\n\nPrsten je nejčastěji vyroben z kovu:\n\nPrsten může být celý \n\nPrsten se skládá z obroučky a hlavy, je-li hlava tvořena drahokamem, pak se nazývá osazna či krapna. Prsten bývá na obroučce zdoben různými plastickými motivy, zvláště ornamenty, hlavičkami šelem, pletencem, lístkovými motivy nebo rytými nápisy (které mohou být na vnější nebo vnitřní straně obroučky). Hlava prstenu může být osazena drahými kameny broušenými do podoby pečetní plochy tzv. intaglie, nebo do nejrůznějších tvarů brusů. Od středověku se drahokamy v prstenech někdy nahrazovaly dubletami (tabulky křišťálu s barevnou fólií) nebo imitacemi, tj. skelnými pastami.\n\nPrsteny odedávna neslouží primárně jako ozdoba, ale jako nositelé určitého významu: ochranného, záslibného, magického či náboženského.\nNapříklad podle řecké mytologie mají prsteny připomínat hrdinství Titána Prométhea, který pro lidi ukradl božský oheň a za to byl potrestán přikováním ke skále; poté, co ho hrdina Héraklés osvobodil, musel jako připomínku svého trestu nosit na prstě kovový článek řetězu, jež ho poutal, se vsazeným kamínkem ze skály, ke které byl přikován. Na Prométheovu počest pak lidé začali nosit prsteny.\n\nVe starověkém Řecku měly prsteny vždy symbolickou hodnotu a v mytologii měly některé zvláštní prsteny magickou moc, kterou propůjčovaly svým nositelům jako například králi Gýgovi.\n\n\nPři výběru prstenu je třeba dát pozor na jeho správnou velikost. Tu pomohou určit ve zlatnictví pomocí měřicích kroužků. Doma lze určit velikost pomocí provázku, který omotáme kolem prstu a následně změříme jeho délku nebo pomocí papírových proužků s předtištěnými hodnotami.\n\n\n\n"}
{"id": "222624", "url": "https://cs.wikipedia.org/wiki?curid=222624", "title": "Druhová rozmanitost", "text": "Druhová rozmanitost\n\nDruhová rozmanitost (též druhová diverzita) je biodiverzita na úrovni druhů. Jejím měřítkem je celkový počet živočišných a rostlinných druhů na Zemi a jeho růst.\n\nPočet všech druhů na Zemi není lidmi zdaleka znám - odhady se pohybují mezi 10 miliony a 2 miliardami. Pouze 1,4 milionu druhů je pojmenováno a vědecky popsáno a zařazeno. Stejně jako celkový počet máme jen mlhavé představy o jeho pohybu - tedy přibývání resp. ubývání (mizení, vymírání) druhů. Podle jen za období 1965 - 1990 vymizelo okolo 50 000 druhů. Podle jiné studie z roku 2014 však k úbytku druhů nedochází. Vymírání druhů je jeden ze způsobů měření vlivu člověka na biosféru.\n\nBiodiverzita je základním předpokladem pro udržení druhu. Snižování druhové rozmanitosti se nazývá genová eroze. Pokud se v populační genetice počítá s druhovou rozmanitostí, je tím myšlen počet druhů v populaci. Pokud odpovídají fenotypy organismů jejich genotypům, je druhová rozmanitost přímo úměrná s rozmanitostí \"genetickou\" (která odpovídá počtu různých alel v populaci).\n\nZ evolučního hlediska jsou za druhovou rozmanitost zodpovědné mechanismy jako inbrední deprese a speciace, naopak směrem k druhově méně rozmanité populaci vede outbrední deprese a většinou také šlechtění.\n\nK největšímu vymírání druhů dochází v prostředích s největší biodiverzitou a biologickou aktivitou - v deštných pralesích, korálových útesech a mokřadech. Všechny tři jmenované ekosystémy, zejména v posledních letech, strádají přímým či nepřímým vlivem člověka.\n\nMíra vymírání (ale i zvyšování počtu) druhů se dá poměrně přesně stanovit ze změny rozlohy jejich přirozených biotopů. Empiricky bylo zjištěno, že při úbytku přirozeného prostředí na 1/10 přežije polovina druhů. Po odhadu původního počtu druhů v daném prostředí a ze změny rozlohy jejich biotopu lze tedy stanovit odhad současného počtu druhů v dané lokalitě.\n\n"}
{"id": "222626", "url": "https://cs.wikipedia.org/wiki?curid=222626", "title": "Net primary production", "text": "Net primary production\n\nNPP je základem všech potravních řetězců, neboť naprosto každý živý tvor na Zemi se živí buď rostlinami, nebo organismy, jež se živí rostlinami, nebo organismy, jež se živí organismy, jež se živí rostlinami a tak dále. NPP tak definuje vstup (zřídlo) energie, jež pohání nejen celou živočišnou, ale i rostlinnou říši.\n\nLidstvo jako celek přímo spotřebuje asi 3 % NPP souše. Dalších více než 36 % spotřebuje nepřímo na odpady ze zemědělství, vypalování lesů, mýcení, přispívání k vytváření pouští a přeměnu přírodních oblastí na lidská sídla.\n\nTeprve v posledních letech se zjistilo, že ne všechna energie v živých organismech musí přímo nebo nepřímo pocházet ze slunečního záření. V hlubinách oceánů byla objevena společenstva, která veškerou svou energii získávají z geotermální činnosti - viz černý kuřák.\n\n\n"}
{"id": "222628", "url": "https://cs.wikipedia.org/wiki?curid=222628", "title": "Cachoeira do Sul", "text": "Cachoeira do Sul\n\nCachoeira do Sul je město státu Rio Grande do Sul v jihovýchodní Brazílii. Založeno bylo v roce 1820\n\nMěsto má 83 827 obyvatel (údaj ze sčítání v roce 2010) a rozkládá se na 3 765 km².\n"}
{"id": "222634", "url": "https://cs.wikipedia.org/wiki?curid=222634", "title": "Jaroslav Volek", "text": "Jaroslav Volek\n\nJaroslav Volek (15. července 1923 Trenčín – 23. února 1989 Praha) byl významný český estetik,muzikolog a sémiotik. Po Mnichovu se jeho rodina přestěhovala do Prahy, J. V. studoval na konzervatoři a po válce muzikologii a estetiku na FF UK. Psal hudební kritiky do Mladé fronty.\nUčil na Katedře estetiky a obecné teorie umění na FF UK, po smrti J. Sychry se stal roku 1969 jejím vedoucím, 1972 byl sesazen. Až do své smrti měl pak zapovězen styk se studenty z FF UK, ale vyhozen nebyl, na katedře dožil důchodu.\n\nV roce 1979 přijal čestné členství v ineditnín spolku Societas Incognitorum Eruditorum (první učená společnost toho jména existovala v Olomouci 1746 – 52). Od května 1976 do prosince 1988 SIE (12 – 18 přátel, převážně absolventů FF UK a MFF UK) vydávala v 10 exemplářích strojopisný kulturně-politický měsíčník Acta incognitorum. (Dnes v Libri Prohibiti J. Gruntoráda.) J. V. v SIE přednášel a v AI též publikoval, např. nekrolog zakázaného brněnského estetika Olega Suse.\n\nJ. Volek rozvinul teorii modální hudby, která obsahuje myšlenku polymodality a modifikace hudebního záznamu. Tu nazývá „ohyb“, ze které vzešel systém tzv. flexibilní diatoniky. Svoji teorii aplikoval na díla Leoše Janáčka a Bély Bartóka.\n\nZabýval se problematikou základních hudebních pravidel, jejich vývojem a novými možnostmi. Těžiště jeho práce spočívá v nauce o hierarchii tonálních funkcí. Jednotlivé standardní atributy hudební skladby podle něj vytvářejí společně její tektoniku, kterou je dílo rozšířeno o další vlastnost. Svazek standardních součástí, který představuje tonální funkčnost hudební skladby nazývá „zodpovědnou“ komponentou, její tektonika je pak vlastní strukturou tohoto svazku. To ve svém důsledku znamená, že standardní součásti jsou dominantními jednotkami okamžiku, jejich spojení (tedy spojení tónů, akordů, melodického tématu) vytváří pak celý tvar a napětí díla. Tato myšlenka je blízká Schoenbergově předpokladu, že jednotlivé noty mají strukturální funkci. Podle něj je dominantní tektonickou silou v klasické hudbě harmonie, uvnitř této obecné vlastnosti existuje popsaný fenomén coby jedinečný výběr, který dovoluje či určuje individuální flexibilitu hudebního výrazu.\nMimo jeho dílo muzikologické jsou významné především \"Základy obecné teorie umění\" (Státní pedagogické nakladatelství, Praha 1968), práce založená na jeho sémiotické koncepci.K osmdesátému výročí narození vyšla studie Hranice pojmu umění (P. Pavlovský – J. Volek, in Divadelní revue XIV, 2003, 3) rozvíjející některé jeho myšlenky z této knihy. Dále Kapitoly z dějin estetiky (Panorama, Praha 1969)\nJe zakladatelem české taxonomie umění (Otázky taxonomie umění, Estetika VII, 1970, 3, 4 a Estetika VIII, 1971, 1, 2).\n"}
{"id": "222635", "url": "https://cs.wikipedia.org/wiki?curid=222635", "title": "Socket 479", "text": "Socket 479\n\nSocket 479 je patice procesoru pro Intel Pentium M, mobilní procesor, který se běžně používá v noteboocích. Používá jiné uspořádání pinů než socket 478 a tudíž není možné použít Pentium M v základní desce se socketem 478.\n\nDo tohoto socketu je možné vložit procesory, které používají FSB na frekvenci 400 MHz nebo 533 MHz.\n\n\nZákladních desek používajících tento socket není mnoho a jsou mnohem dražší než základní desky pro jiné, běžně používané, sockety. Vzhledem k tomu, že použité procesory mají nízkou spotřebu elektrické energie, jsou vhodné v případech, kdy je vyžadována buď nízká hlučnost, nebo nízké náklady na elektřinu (např. kancelářská PC nebo málo zatěžované servery, které jsou ale neustále zapnuté). Vzhledem k tomu, že se z důvodu nízké hlučnosti používají v HTPC, mají často bohatou multimediální výbavu (např. možnost propojení s televizí nebo kvalitní zvukovou kartu).\nSeznam některých základních desek:\n\n\n\n"}
{"id": "222637", "url": "https://cs.wikipedia.org/wiki?curid=222637", "title": "Měnič", "text": "Měnič\n\nMěnič v elektrotechnice je zařízení sloužící ke změně parametrů elektrické energie. Základními parametry elektrické energie jsou velikost elektrického napětí, proudu, u střídavých napájecích systémů také frekvence. Z fyzikální podstaty vyplývá, že účinnost přeměny energie je vždy menší než 100%, každý měnič má tedy ztráty. Měniče elektrické energie většinou pracují s velmi dobrou účinností, ztráty v okolí pracovního bodu typicky kolem 5%, pokud je však zařízení nezatížené relativní ztráty bývají vyšší.\n\nNejpoužívanějším typem měniče je transformátor, což je zařízení umožňující měnit velikost střídavého napětí. Velkou výhodou transformátoru je možnost galvanického oddělení primárního a sekundárního obvodu, které je u mnoha zařízení nezbytné pro splnění požadavků na bezpečný provoz zařízení. To je často důvodem jeho použití i v jiných měničích, kde by z ryze fyzikálního hlediska nebylo použití transformátoru nezbytné. Pro změnu velikosti stejnosměrného napětí se kdysi používaly elektromechanické rotační měniče, které byly sestaveny z stejnosměrného elektromotoru a dynama na společné hřídeli.\n\nStále ještě se i v praxi používají mechanické měniče:\n\nNejčastějšími měniči jsou dnes polovodičové měniče. Termínem měnič se dnes v praxi míní především polovodičové měniče napětí nebo frekvence. Měnič může být podle funkce:\n\nPolovodičové měniče dnes najdeme téměř v každém elektrickém zařízení, ať jsou to:\nJednou z nejdůležitějších aplikací polovodičových měničů jsou aplikace v regulovaných elektrických pohonech, kde dovolují zásadní zvýšení účinnosti, dynamiky, stability, přesnosti a užitné hodnoty pohonu.\n\nDá se očekávat, že v budoucnosti význam měničů poroste, protože umožňují připojení alternativních zdrojů elektřiny, jako jsou větrné elektrárny, fotovoltaické články do běžné elektrické sítě, hudbou blízké budoucnosti je jejich použití v elektromobilech nebo v automobilech s hybridními pohonnými systémy. Rovněž se nedávno otevřely značné technologické možnosti rozvoje oboru, protože se vyvíjejí polovodičové spínače na bázi SiC (silikon-karbidu), které dovolují provoz na vyšších napěťových hladinách s nižšími ztrátami a současně při vyšších teplotách, než klasické křemíkové polovodiče. Rovněž začínají být komerčně realizovány rezonanční měniče, dovolující chod na vyšších frekvencích při zachování ztrát na spínacím prvku.\n\n\n"}
{"id": "222644", "url": "https://cs.wikipedia.org/wiki?curid=222644", "title": "Commodus", "text": "Commodus\n\nLucius Aurelius Commodus (31. srpna 161 Lanuvium – 31. prosince 192 Řím) byl římský císař panující v letech 177–192, nejprve jako spoluvládce svého otce Marka Aurelia, po 17. březnu 180 jako samovládce. Třebaže moc získal díky svému původu a ne díky adopci, bývá řazen k tzv. adoptivním císařům. Před svou císařskou proklamací užíval od 12. října 166 titulu \"caesar\" a od 7. července 175 i titulu předák mládeže (\"princeps iuventutis\"), udělovaného císařským princům. Stal se po Titovi druhým císařem, který nastoupil na trůn po svém vlastním otci, a byl prvním císařem, který se narodil vládnoucímu panovníkovi.\n\nCommodus a jeho bratr-dvojče Antoninus přišli na svět jako desáté a jedenácté dítě císaře Marka Aurelia a jeho ženy Faustiny mladší. Vyrůstali v paláci na Palatinu, kde se sbíhaly všechny nitky moci z rozlehlého impéria římského. Ve věku pěti let byl Commodus s o rok mladším bratrem Anniem Verem prohlášen za \"caesara\" (Antoninus mezitím zemřel) a po Verově smrti (169) se z něj stal jediný žijící mužský potomek císaře. Marcus Aurelius mu zajistil nejlepší učitele své doby, takže princ nabyl slušné znalosti v řečtině i rétorice.\n\nDne 19. května 175 odjel Commodus do římsko-germánského pohraničí, aby navštívil místa markomanských válek, a po zprávě o vzpouře Avidia Cassia se odebral spolu s otcem do Sýrie a Egypta. Odtud se vrátil koncem roku 176 do Říma, kde oslavil – opět spolu s otcem – triumf. Svůj vzestup k nejvyššímu postavení v říši završil imperátorskou aklamací v roce 176, řádným konzulátem od 1. ledna 177 a provoláním za císaře v polovině téhož roku. Současně ho Marcus Aurelius oženil s Bruttií Crispinou, dcerou konzula Gaia Bruttia Praesenta.\n\nDne 3. srpna 178 se Commodus a Marcus Aurelius opět vypravili do boje s Germány, které pak trvaly až do Markovy smrti 17. března 180. Commodus, jenž se stal v osmnácti letech samovládcem, zařídil vše potřebné kolem otcova pohřbu, uzavřel s Germány mír a v srpnu odcestoval zpátky do Říma, kde oslavil triumf. Ze strany dějepisců je rychlé ukončení války často kritizováno, nakolik se však odchylovalo od Markových plánů, je nejasné.\n\nV širokých vrstvách římského lidu byl Commodus zprvu populární, a to nejen kvůli vzpomínkám na Markovu vládu. Oceňovala se na něm velkorysost a přísné naplňování zásady chléb a hry (\"panem et circenses\"). U senátu naopak vyvolaly zvýšené požadavky císařského fisku, vynucené sanováním dluhů z dob markomanských válek, určitou nevoli, k níž se přidala i nespokojenost nad protežováním některých osob, zejména z řad vedení pretoriánské gardy.\n\nPro celkové směřování Commodovy politiky mělo zásadní význam nezdařené spiknutí na podzim roku 182, do něhož byla zapletena císařova sestra Lucilla, někdejší manželka Lucia Vera. I když byly pohnutky zúčastněných osobní, atentátník napadl Commoda se slovy: \"To ti posílá senát\", což panovníka popudilo proti aristokracii. Následným represím padlo za oběť mnoho osob, mezi nimi i Lucilla, její příbuzný Marcus Ummius Quadratus a prefekt pretoriánů Tarrutenius Paternus. Veškerou moc posléze uchvátil nový prefekt pretoriánů Tigidius Perennis, který si získal Commodovu důvěru a fakticky vládl římské říši až do roku 185.\n\nV době, kdy stál v čele impéria Perennis, byly potlačeny nepokoje v Mauretánii, Dákii a nakonec i v Británii, kde Piktové narušili Hadriánův val. Císař se státním záležitostem příliš nevěnoval a stále více času trávil na svých statcích poblíž Říma, přičemž běžnou správu nechával na jiných. To se nezměnilo ani po Perennově pádu a popravě na jaře 185, neboť vládní agendu ihned převzal nový oblíbenec Marcus Aurelius Cleander, někdejší otrok z Frýgie, který se vyšvihl až na post císařského komorníka.\n\nZa Cleandera bylo počátkem roku 187 potlačeno další spiknutí proti císaři, zorganizované jistým Maternem, a nepokoje v Africe rozdrtil tamní prokonsul Publius Helvius Pertinax. Commodův zájem se zcela otevřeně přesunul na pořádání různých slavností, gladiátorských zápasů a závodů v cirku, jež velmi zatěžovaly státní pokladnu. V centru moci se rozmohly intriky a korupce, na prodej byly nejen senátorské hodnosti a velitelská místa v armádě, ale dokonce i konzuláty pro daný rok. Koncem roku 189 vyvolaly potíže se zásobováním v hlavním městě lidové bouře a následné zavraždění Cleandera s řadou jeho přívrženců. Commodus byl nucen zřídit zásobovací flotilu, aby zabránil podobným krizím.\n\nPo Cleanderově smrti už žádný jednotlivec nenabyl tak silného vlivu na císaře a praktickou politiku svorně vykonávali komorník Eclectus, prefekt pretoriánů Quintus Aemilius Laetus a milenka Marcia. Commodus stále více propadal náboženskému mysticismu, ztělesňovanému kulty Matky bohyně, Mithry a Serápida, k čemuž přistupovala i stylizace do role nového Herkula. Jeho hlavní zábavou se staly zápasy gladiátorů a boje s divokou zvěří v amfiteátru, v nichž navzdory svému postavení někdy i osobně vystupoval.\n\nÚpadek režimu, v devadesátých letech již nepřehlédnutelný, dovršily vážné finanční obtíže, vyvolané rozhazovačnou politikou předchozích let. V senátu dosáhla opozice takové intenzity, že se dokonce objevily mince zesměšňující samotného císaře. Bylo jen otázkou času, kdy dojde k novému pokusu o státní převrat, neboť císař nejevil snahu změnit svůj přístup k vladařským povinnostem. Konečný úder Commodovi zasadili lidé z jeho nejbližšího okolí – Laetus, Eclectus a Marcia.\n\nDne 31. prosince 192 podala Marcia Commodovi jed, a když po jeho požití císař nezemřel, uškrtil ho na návod Marcie a jejích spoluspiklenců přivolaný atlet Narcissus. Podle kronikáře Herodiana byly bezprostřední příčinou vraždy Commodovy plány zahubit své blízké – ti ho totiž zrazovali od nápadu zahájit slavnosti nového roku z gladiátorských kasáren. Cassius Dio k tomu dodává, že Commodus měl v úmyslu zabít i oba nastupující konzuly, Sosia Falcona a Erucia Clara, a doplnit svou titulaturu o přídomek \"syn Diův, vítězný Herkules\". Za nového císaře vybrali spiklenci bývalého konzula Helvia Pertinaka, jednoho z mála přátel Marka Aurelia, který byl dosud naživu. Commodova památka byla oficiálně zatracena (\"damnatio memoriae\"), za vlády Septimia Severa ho však rehabilitovali a prohlásili za boha.\n\n\n\n"}
{"id": "222652", "url": "https://cs.wikipedia.org/wiki?curid=222652", "title": "Heliogabalus", "text": "Heliogabalus\n\nHeliogabalus či Elagabalus, původním jménem \"Varius Avitus Bassianus\", jako císař \"Marcus Aurelius Antoninus\" (204 patrně Řím – 11. března 222 Řím) byl římský císař ze severovské dynastie panující od 16. května 218 až do svého zavraždění v březnu 222. Přezdívka Heliogabalus / Elagabalus vznikla latinizací jména syrského boha \"Élá-gabála\", jehož byl tento panovník knězem.\n\nHeliogabalovo jméno se stalo pro současníky i potomky symbolem dekadence a úpadku římských mravů, popř. důkazem postupující „orientalizace“ římské společnosti. Velkou část těchto zjednodušených soudů moderní bádání již delší dobu odmítá a většina autorů se snaží o mnohem diferencovanější pohled. Složitý konflikt mezi konzervativním hodnotovým světem Římanů a syrskou náboženskou tradicí, který mladý panovník ztělesňoval, poznamenal zásadně jeho vládu i vystupování. Heliogabalus ztroskotal především na malé ochotě ke kompromisům a na nepochopení, co s sebou císařská důstojnost přináší; přesto se dynastie, k níž náležel, udržela u moci i po jeho násilné smrti.\n\nHeliogabalus byl z matčiny i z otcovy strany syrského původu. Jeho otec Sextus Varius Marcellus, římský jezdec z města Apameie v provincii \"Syria\", působil za Septimia Severa v různých správních funkcích v Římě a udělal zde rychlou kariéru. Za Caracally ho přijali do římského senátu a pověřili významnými úřady. Nakonec se stal místodržitelem provincie \"Numidia\" v severní Africe, v kteréžto funkci také roku 217 zemřel.\n\nHeliogabalova matka Iulie Soaemias, starší dcera Iulie Maesy, sestry císařovny Iulie Domny, pocházela z kněžského rodu v syrském městě Emesa, regionálně velmi významného. Heliogabalus tedy nebyl přímým potomkem Septimia Severa, zakladatele dynastie, nýbrž jen potomkem jeho švagrové. Ani toto vzdálené příbuzenství se ale nedalo brát na lehkou váhu, neboť Severovi synové neměli mužské dědice.\n\nDne 8. dubna 217 byl vojáky velmi oblíbený císař Caracalla zavražděn při komplotu, který patrně zorganizoval prefekt Macrinus, jeden ze dvou velitelů pretoriánské gardy. Macrinus se prohlásil novým císařem a nařídil Iulii Maese, aby se z Říma odebrala do rodného města Emesa, což se prakticky rovnalo vyhnanství. Spolu s ní odešla i její dcera Iulie Soaemias a tehdy třináctiletý Heliogabalus, dosud vychovávaný v metropoli.\n\nV Emese převzal Heliogabalus podle rodové tradice funkci kněze boha \"Élá-gabála\", kterou zastával až do své smrti. Údajně na všechny v jeho okolí již tehdy působila jeho mimořádná tělesná krása, jíž náboženský úřad dodával i patřičný důraz. Iulie Maesa zatím využívala veškerého svého vlivu v oblasti, aby podkopala Macrinovu pozici a získala na svou stranu místní vojenské jednotky. Jejím záměrem bylo získat hodnost císaře pro Heliogabala, jehož vydávala za nemanželského syna císaře Caracally. Vojáci 3. galské legie, nespokojení s Macrinovou úspornou finanční politikou (která jim nezajišťovala mimořádné odměny), se nechali nakonec strhnout a 16. května 218 provolali Heliogabala císařem. Macrinova snaha uzurpaci potlačit ztroskotala při střetnutí u Antiochie, kde ho stihla porážka; sám zahynul na útěku. Zhruba čtrnáctiletý Heliogabalus dosáhl nyní lehce všeobecného uznání v říši.\n\nPo svém vítězství v občanské válce se Heliogabalus vydal na cestu do Říma, kam dorazil teprve v létě roku 219. Vzhledem k jeho věku převzala Iulie Maesa fakticky funkci regentky. Velké obtíže však od počátku působila císařova tendence oslavovat svého oficiálního otce Caracallu, který byl senátorskou aristokracií nenáviděn. Senát kdysi Caracallovu smrt zcela nepokrytě přivítal a jeho údajného syna i z tohoto důvodu nejprve vyhlásil za veřejného nepřítele; šlo tedy o zbytečně nediplomatické chování.\n\nNový panovník nebyl nicméně ochoten akceptovat mínění senátu ani zájmy a zvyklosti vedoucích římských kruhů – místo toho necitlivě prosazoval syrské obyčeje, ačkoli sám vyrostl v Římě. Oblékal se do orientálního kněžského oděvu místo do tógy, což pobuřovalo veřejnost. V roce 219 se oženil s urozenou Římankou Iulií Cornelií Paulou, ale již v příštím roce ji zase zapudil. Pak si vzal za ženu vestálku Iulii Aquilii Severu, krok, který se rovnal provokaci; za to byl ve městě obvykle trest smrti. Na naléhání babičky vestálku v roce 221 opustil a oženil se s Annií Faustinou, již koncem roku se však vrátil k Iulii Aquilii Seveře.\n\nHotové pozdvižení způsobilo protežování vozataje jménem Hieroklés, někdejšího otroka z Kárie, s nímž císař udržoval sexuální styky, a chtěl mu prý dokonce udělit titul \"caesara\". Nejpozději v okamžiku, kdy se k tomu přidala i snaha učinit z \"Élá-gabála\" hlavní říšské božstvo, začalo Heliogabalovo počínání ohrožovat postavení celé dynastie. Zasáhla tedy Iulia Maesa a donutila císaře, aby adoptoval syna její druhé dcery, Iulie Mamaey, tj. svého vlastního bratrance – ten byl jako Alexander Severus 26. června 221 ustanoven \"caesarem\" a de facto designován za následníka.\n\nTento krok chápal Heliogabalus jako ohrožení vlastních pozic, neboť Alexander byl oblíben u veřejnosti i u vojska. Pokoušel se marně svého spoluvládce sesadit, popř. zavraždit, krize se postupně vyhrocovala. Heliogabalova situace se stala beznadějnou ve chvíli, kdy ztratil oporu v armádě. Dne 11. března 222 se vojáci vzbouřili, zabili císaře i s Iulií Soaemias a jeho tělo hodili do Tibery. Senát nato vyhlásil nad mrtvým damnatio memoriae a uznal za nového vládce Alexandra. Tím se podařilo zajistit kontinuitu dynastie.\n\nZásadní vnitropolitická či zahraničněpolitická rozhodnutí Heliogabalus neučinil. Nejdůležitějšími událostmi jeho krátké vlády se tak staly dvě vzpoury v Sýrii, které byly v zárodku potlačeny.\n\n\n"}
{"id": "222657", "url": "https://cs.wikipedia.org/wiki?curid=222657", "title": "Mikrotonální hudba", "text": "Mikrotonální hudba\n\nMikrotonální hudba nebo též mikrotonalita je hudba, která záměrně pracuje s různými typy ladění se vzdálenostmi mezi tóny odlišnými od intervalů běžně používaných, nejčastěji s intervaly menšími než půltón. Jako mikrotonální je však dnes možné označit jakoukoli hudbu používající jiné než rovnoměrně temperované ladění.\n\nMikrotonální hudba není originálním novodobým produktem. Nacházíme ji nejen v téměř všech mimoevropských kulturách (např. v arabské, perské, indické, thajské, africké, indonéské, indiánské, ad. hudbě), ale běžně i v evropské hudbě lidové, např. na Moravském Slovácku. Pramenem teoretických základů evropské mikrotonality je antické Řecko, kde užití odlišných intervalů bylo běžné.\n\nV artificální evropské hudbě se mikrotonalita objevuje již v 16. století, kdy Guillaume Costeley v písni „Seigneur Dieu ta pitié“ z roku 1558 i ve své teoretické práci použil 1/3-koma středotónové ladění a oktávu dělil na 19 stejných dílů. Italský renesanční skladatel Nicola Vicentino (1511-1576) experimentoval s mikrotonalitou v rámci svého zkoumání jejího antického originálu. Vyrobil nástroj s 36 klávesami pro jednu oktávu, který se nazýval archicembalo.\n\nV novodobé umělé hudbě se mikrotonalita objevuje ve druhé dekádě 20. století a posléze se stává základem pro tvorbu celé řady moderních skladatelů, z nichž nejvýznamnějšími jsou Alois Hába, Giacinto Scelsi, Glenn Branca, Milan Guštar, Charles Ives, Harry Partch, Ivor Darreg, Eugen Ysaye, Nicola Vicentino, Adriaan Fokker, Paul Erlich, Ivan Wyschnegradsky, Joseph Schillinger, Valeri Brainin či Yuri Landman (Moodswinger), v soudobé české hudbě mikrotonalitu užívají Martin Smolka či Vladimír Hirsch.\n\n 7/4\n"}
{"id": "222658", "url": "https://cs.wikipedia.org/wiki?curid=222658", "title": "Seznam antropologů", "text": "Seznam antropologů\n\nSeznam významných sociálních a kulturních antropologů, představitelů antropologického myšlení, podle roku narození. Kritériem pro uveřejnění antropologa v seznamu je jeho významnost podle hledisek Wikipedie.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "222659", "url": "https://cs.wikipedia.org/wiki?curid=222659", "title": "Antoninus Pius", "text": "Antoninus Pius\n\nTitus Aurelius Fulvus Boionius Arrius Antoninus (19. září 86 poblíž Lanuvia – 7. března 161 v Loriu), všeobecně známý jako Antoninus Pius, byl římským císařem v letech 138 až 161. Z adoptivních císařů vládl jako čtvrtý, přičemž se stal zakladatelem antoninovské dynastie. Přízvisko „Pius“ obdržel patrně proto, že přesvědčil senátory, aby prohlásili bohem jeho adoptivního otce Hadriana. V Historii Augustě jsou však zmíněny alternativní výklady, podle nichž si Antoninus toto přízvisko vysloužil zachráněním senátorů, které Hadrianus odsoudil k smrti během své nemoci.\n\nDlouhé období Antoninova panování je často popisováno jako éra míru, politické stability a hospodářské prosperity, což výstižně vyjadřovalo heslo \"felicitas temporum\" („šťastný věk“), ražené na soudobých mincích. V okrajových oblastech říše sice došlo k několika povstáním a cizím nájezdům, Antoninus přesto opatrně rozšířil Hadrianem vytyčené hranice. Na rozdíl od Hadriana udržoval výtečné vztahy se senátem a valnou část své vlády strávil v Itálii, kde v roce 148 oslavil devítisté výročí založení Říma.\n\nAntoninus Pius se narodil 19. září 86 nedaleko latinské obce Lanuvium jako syn Tita Aurelia Fulva, jenž zastával konzulát v roce 89, a Arrie Fadily. Rodina jeho otce pocházela z města Nemausus (dnešní Nîmes) v provincii Gallia Narbonensis, nicméně jeho děd Titus Aurelius Fulvus v Římě dvakrát vykonával úřad konzula a působil taktéž jako městský prefekt. V brzkém věku přišel Antoninus o otce, načež byl vychováván v Loriu v Etrurii Gaiem Arriem Antoninem, svým dědem z matčiny strany, bezúhonným a vzdělaným mužem, který byl dvojnásobným konzulem a přítelem Plinia mladšího. O Antoninově životě před tím, než se ujal vlády, toho není mnoho známo, neboť se dochovalo pouze málo písemných pramenů zmiňujících se o tomto císaři. V díle Cassia Diona se k Antoninově životopisu vztahuje jen pár nesouvisejících fragmentů textu. Více podrobností týkajících se Antonina obsahuje Historia Augusta, jejíž věrohodnost a spolehlivost jsou ovšem historiky silně zpochybňovány. Někdy mezi léty 110 až 115 se Antoninus oženil s Annií Galerií Faustinou, dcerou konzula Marca Annia Vera. Společně zplodili dva syny a dvě dcery, z nichž se ale kromě mladší dcery Annie Galerie Faustiny nikdo nedožil otcova nástupu na trůn.\n\nAntoninova politická dráha začala zřejmě v roce 112, kdy měl zastávat úřad quaestora. O pět let později působil jako praetor. V obou těchto funkcích si vedl mimořádně úspěšně, za což mu byl v roce 120 přiřčen jeho první konzulát. Hadrianus ho posléze ustavil jedním ze čtyř konzulárů odpovědných za správu Itálie a učinil ho také členem svého poradního sboru. Svoji vynikající reputaci si Antoninus dále vylepšil svým počínáním v hodnosti prokonzul Asie kolem roku 134. Antoninova výjimečná kariéra se zdánlivě chýlila ke svému konci, když smrt Hadrianova adoptivního syna Lucia Aelia Caesara zásadním způsobem ovlivnila jeho budoucnost. Při zasedání senátu na počátku roku 138 oznámil Hadrianus svůj záměr adoptovat Antonina, čímž by ho určil za svého nástupce. Po důkladném zvážení Antoninus tuto nabídku přijal a na oplátku se zavázal adoptovat Marca Annia Vera, svého synovce známého spíše pod jménem Marcus Aurelius, a Lucia Ceionia Commoda, syna nedávno zemřelého Aelia Caesara. 25. února 138 Hadrianus Antonina oficiálně adoptoval a současně mu udělil prokonzulské imperium a tribunskou moc (\"tribunitia potestas\"). Antoninovi bylo tehdy už přes padesát let, takže se neočekávalo, že by jeho vláda měla mít dlouhého trvání.\n\nPoté, co Hadrianus 10. července 138 skonal, dohlédl Antoninus na přepravu jeho těla do Říma. K uctění svého adoptivního otce dal vystavit velkolepý štít a ustanovil mu kněze. Navzdory značné opozici senátorů si od nich vyžádal a zajistil potvrzení Hadrianova zbožštění. Antoninova oddanost Hadrianově památce byla zřejmě důvodem, proč mu bylo uděleno přízvisko „Pius“ („zbožný“, „uctivý“). Podle jiných vysvětlení však toto čestné jméno obdržel za to, že podpíral svého letitého tchána v senátu, případně za záchranu mužů, jež Hadrianus přikázal popravit v závěru života. Po prvotním odmítnutí Antoninus v roce 139 přijal titul „Otec vlasti“ (\"Pater patriae\") a souhlasil, aby jeho manželka byla nazývána Augustou. Po Faustinině smrti v roce 141 ji senát prohlásil za bohyni a odhlasoval zasvětit jí chrám. Po vzoru předchozích císařů zavedl Antoninus podpory určené pro osiřelé dívky, nazývané \"Puellae Faustinianae\" („Faustininy dívky“).\nPo uchopení moci vrátil Itálii všechny peněžní prostředky darované mu při příležitosti adopce a polovinu příspěvku odevzdaného provinciemi. Antoninova fiskální politika se vyznačovala konzervativní umírněností, protože císař se zdráhal plýtvat penězi kvůli přepychu, nicméně podporoval výstavbu veřejných budov majících praktický účel. Prokurátory nabádal, aby při výběru daní jednali s provinciály ohleduplně, díky čemuž se provincie za Antoninova panování těšily prosperitě. Antoninův přínos je zmíněn v Historii Augustě následovně: \"„Poddaným národům vládl tak svědomitě, že se o všechno a všechny staral jako o své.“\" Ačkoli se stavěl proti zvyšování daňové zátěže, pravidelně poskytoval peněžní dary poddaným a vojákům. Nechal rovněž pořádat velkolepé hry, při nichž byla předváděna různá exotická zvířata, a na své vlastní náklady rozdílel v dobách hladu bezplatně olej, obilí a víno. Úctu a oblibu obyvatelstva si získal i svou snahou o odčinění důsledků různých přírodních pohrom. Ze svých soukromých prostředků hradil výdaje spojené s rekonstrukcí zhroucených tribun v Circu Maximu, a financoval nápravu škod způsobených zemětřesením v Asii a na Rhodu, nebo požáry v Římě a v jiných metropolích říše.\n\nPřestože některé zdroje naznačují, že se osobně vypravil do Egypta a Sýrie, Antoninus řídil stát téměř výhradně z Říma a ze svých statků v okolních oblastech, čímž se zásadně odlišoval od Traiana, jenž vedl po dlouhý čas rozsáhlá tažení ve vzdálených zemích, a Hadriana, který procestoval provincie celé říše. Itálie a Řím si upevnily své postavení centra říše, k čemuž přispěla i císařova nechuť vyčerpávat provincie přítomností svého doprovodu. Nadřazená pozice Říma byla ještě zdůrazněna při oslavách devítistého výročí založení města, konaných v roce 148. Třebaže vláda jeho dvou bezprostředních předchůdců se vyznačovala čilou stavební aktivitou v Římě a na jiných místech, Antoninus se v tomto ohledu choval méně marnotratně a především dal dokončit díla zahájená nebo přislíbená jeho otcem. Završil tudíž výstavbu Hadriánova mauzolea (nynější Andělský hrad) a vybudoval chrámy božskému Hadrianovi na Martově poli a Faustině na Foru Romanu. Taktéž nechal obnovit nejstarší římský most Pons Sublicius, Koloseum a vyhořelé graecostadium. Mimo hlavní město opravil lázně v Ostii, akvadukt v Antiu, dále četné silnice a přístavy v několika městech, včetně Alexandrie.\n\nVůči senátu zaujal Antoninus vstřícnější postoj než Hadrianus, jehož pronásledovala vytrvalá zášť ze strany senátorů. Jejich náklonnost si Antoninus zajistil tím, že jim umožnil více se podílet na fungování státu. Stíhání a popravy senátorů za jeho vlády takřka ustaly, přičemž pouze dva muži byli obžalováni z pokusu zmocnit se trůnu. Antoninus však nenesl přímou odpovědnost za smrt ani jednoho z nich, neboť Atilius Titianus, první z nich, byl odsouzen samotným senátem, zatímco Priscianus spáchal sebevraždu. V obou případech císař odmítl pátrat po dalších účastnících spiknutí.\nAntoninovo panování je často pokládáno za období míru a všeobecné prosperity, ve skutečnosti si ale legie počínaly v polovině 2. století poměrně aktivně. Přestože sám císař pravděpodobně nestál v čele žádné vojenské výpravy, jeho legáti se účastnili řady střetnutí. Kolem roku 142 vedl Quintus Lollius Urbicus v Británii úspěšné tažení na sever od Hadriánova valu, jímž rozšířil hranice římské moci do Kaledonie. Podél severní linie výbojů byl mezi zálivy Firth of Forth a Firth of Clyde zbudován nový systém opevnění, pojmenovaný Antoninův val, což nasvědčuje tomu, že Římané uvažovali o trvalé okupaci kaledonské nížiny v dnešním jižním Skotsku. Také Limes Romanus byl v Horní Germánii posunut hlouběji na východ. Říše zůstala ušetřena závažnějších krizí, v pohraničí docházelo ovšem i za Antonina k lokálním konfliktům a povstáním. Maurové byli zpacifikováni a donuceni požádat o mír. Nájezdy Germánů, Dáků a Alanů byly zdárně odraženy, revolty v Achaji a Egyptě potlačeny. Desetiletí trvající odpor Židů namířený proti císařské vládě byl konečně zdolán. Hranice impéria na středním Dunaji byla zabezpečena, když Antoninus dosadil do čela kmene Kvádů Římanům nakloněného krále. V Orientu vzrostlo koncem jeho vlády napětí ve vztazích s Parthy kvůli Arménii. Ačkoli císař pouhým svým dopisem odradil parthského krále od vpádu do této země, zhruba od roku 158 posilovali Římané stavy svých vojsk na východní hranici. Krátce po Antoninově smrti vypukla válka s Parthy a nedlouho nato museli Římané čelit energickému náporu barbarů na Dunaji. Moderní historikové se přou o to, zda tomuto neblahému vývoji mohl Antoninus předejít.\n\nPo téměř dvacet tři let trvajícím panování zemřel Antoninus Pius 7. března 161 v Loriu nedaleko Říma. Kromě Augusta doposud žádný jiný císař nevládl Římanům po tak dlouhou dobu. Antoninova smrt vyvolala zármutek ve všech vrstvách římské společnosti. Nástupnictví proběhlo zcela podle Hadrianových intencí, pročež moc ve státě přešla bez obtíží na Marca Aurelia a Lucia Vera, Antoninovy adoptivní syny. V předchozích letech byli oba připravováni k vládě, jelikož opakovaně zastávali nejvyšší úřady. Již v roce 145 navíc Antoninus provdal svoji dceru Faustinu mladší za Marca Aurelia. Po Antoninově skonu byly jeho ostatky uloženy v Hadriánově mauzoleu a na jeho počest byl na Martově poli vztyčen sloup, z něhož se dochoval jenom podstavec. Záhy poté byl Antoninus senátem deifikován, načež byl chrám vystavěný na Foru Romanu pro jeho zesnulou manželku zasvěcen božskému Antoninovi a božské Faustině. Třebaže nedosáhl proslulosti dobytím velkolepých vítězství, Antoninovu vládu lze vyzdvihovat jako výjimečně příznivé a klidné období postrádající skandály, korupci a vojenské pohromy. Svým adoptivním synům zanechal v římské státní pokladně enormní sumu 675 milionů denárů. V díle \"Hovory k sobě\" vyjádřil Marcus Aurelius svůj obdiv a úctu vůči Antoninovi těmito slovy: \"„Ve všem buď žákem Antoninovým. Osvoj si jeho vytrvalé úsilí jednat uvážlivě, jeho duševní rovnováhu za všech okolností, jeho zbožnost, jeho přívětivou tvář, jeho vlídnost, jeho lhostejnost k slávě a jeho upřímnou snahu o správné chápání věcí.“\"\n\n"}
{"id": "222663", "url": "https://cs.wikipedia.org/wiki?curid=222663", "title": "SABMiller", "text": "SABMiller\n\nSABMiller (\"South African Breweries-Bavaria Brewery-Miller Brewing\") byla do 10. října 2016 - po společnosti Anheuser-Busch InBev - druhou největší pivovarskou skupinou na světě. Firma pod tímto názvem vznikla v roce 2002 po spojení jihoafrického pivovaru South African Breweries a americké společnosti Miller Brewing. V roce 2005 se skupina spojila ještě s Bavaria Brewery. Společný koncern přenesl své sídlo do Londýna. Jeho akcie byly obchodovány na tamní burze (\"London Stock Exchange\"), přičemž byly jejich kurzovní pohyby započítávány do tvorby vůdčího britského indexu FTSE 100. Firmu převzal 10. října 2016 koncern Anheuser-Busch InBev, čímž zanikla.\n\nV roce 2002 se jihoafrická společnost South African Breweries sloučila s firmou Miller Breweries z USA. Tím byl vytvořen jihoafricko-americký koncern SABMiller, který pak měl centrálu v Londýně. Byla to tehdy druhá největší akciová společnost na světě, zabývající se vařením piva. Měla dominantní postavení na trzích v Africe, Severní Americe, Střední a Východní Evropě. V Česku ovládala nadpoloviční část trhu prostřednictvím akciové společnosti Plzeňský Prazdroj, jejímž byla 100 % vlastníkem. Nejvýznamnějším akcionářem samotné skupiny SABMiller byl tabáčnický koncern Altria Group s podílem 27 %, který v minulosti působil pod názvem Philip Morris Companies Inc.\n\nV průběhu roku 2015 se objevily zprávy, že o koupi celé společnosti SABMiller projevil zájem americko-belgický koncern Anheuser-Busch InBev (zkráceně AB InBev). Tento největší pivovarský koncern světa se sestává z belgického InBevu a celosvětově známého podniku Anheuser Busch z USA. AB InBev nabízel akcionářům SABMiller postupně až 42 anglických pencí za jednu akcii, což by rezultovalo v kupní cenu 104 miliard dolarů za celou společnost. Dozorčí rada SABMiller se tomuto převzetí dlouho bránila resp. požadovala 45 pencí za akcii, čímž by se prodejní cena společnosti zvýšila na celkem 111 miliard dolarů. Velkoakcionář společnosti SABMiller, tabáčnický koncern Altria Group, však byl převzetí brzy nakloněn.\n\nVe středu 14. října 2015 měla vypršet lhůta daná akcionářům SABMiller podle britského práva k tomu, aby se vyjádřili k nabídce převzetí skupinou AB InBev. Tato společnost prohlásila ve čtvrtek 8. října 2015, že vyjádření dozorčí rady konkurenta o nedostatečnosti této nabídky a podcenění hodnoty akcií SABMiller „postrádá důvěryhodnost“. Zároveň koncern AB InBev apeloval na akcionáře SABMiller, aby se k jeho nabídce zavčas vyjádřili. Aby akcionáře SABMiller získal na svou stranu, zvýšil koncern AB InBev v pondělí 12. října 2015 svou nabídku ceny za jednu akcii na 43,50 anglických pencí. Důležití velkoakcionáři SABMiller (kromě tabáčnického koncernu Altria), především miliardářská rodina Santo Domingo z Kolumbie, britská finanční skupina Aberdeen a jihoafrický státní fond PIC, zůstávali v ten den ke zvýšené nabídce ještě skeptičtí. Po dalším zvýšení ceny za akcii na 44 pencí v noci téhož dne však změnili svůj názor.\n\nBěhem úterý 13. října 2015 bylo oznámeno, že sloučení obou pivovarnických skupin bylo dohodnuto. Kupní cena za všechny akcie SABMiller byla podle zpráv 99 miliard eur, při zohlednění zároveň přebíraných dluhů více než 110 miliard eur. Svým finančním objemem byla tato megafúze třetí největší ve světových hospodářských dějinách. Po sloučení měla vzniknout pivovarská společnost, která by vařila skoro třetinu piva na celém světě (obě slučované společnosti měly v roce 2014 celkový podíl 30,6 % na světovém výstavu piva). Součástí této transakce byl Plzeňský Prazdroj. Po zásahu úřadů EU však musel AB InBev část získaných pivovarnických kapacit prodat jiné společnosti, což postihlo mj. právě Plzeňský Prazdroj. Novým majitelem Prazdroje se stala největší japonská pivovarnická skupina Asahi Breweries, Ltd. se sídlem v Tokiu.\n\n\n\n"}
{"id": "222666", "url": "https://cs.wikipedia.org/wiki?curid=222666", "title": "Linoleum", "text": "Linoleum\n\nLinoleum, lidově zkracováno na lino, je druh podlahové krytiny,\nvyrobené z obnovitelných materiálů, jako je ztuhlý lněný olej, borovicová kalafuna, korkový prach, dřevitá moučka a z minerálních plniv, jako je uhličitan vápenatý. Nejčastěji je položeno na jutové tkanině nebo na plátěné podložce, do materiálu se často přidávají různé pigmenty.\n\nČasto je zaměňováno za podlahovou krytinu z PVC, linoleum je však tlustší, měkčí, více připomíná gumu.\n\nPůvodně se linoleum chápalo jako korkový koberec, u kterého byly korkové části spojovány kaučukem nebo gutaperčou.\n\nPoprvé bylo vyrobeno v roce 1844 Elijahem Gallowayem. V roce 1860 použil Frederick Walton (1834–1928) jako pojiva korku místo kaučuku lněný olej a kalafunu (borovicová pryskyřice), které se staly základem pro výrobu linolea. Namísto korku se nyní používají dřevitá moučka a jutová tkanina.\n\nLinoleum i v dnešní době představuje 100% přírodní produkt. Je biologicky odbouratelné a nenarušuje přírodní prostředí. Od poloviny 20. století mu silně konkurují podlahoviny z polyvinylchloridu (\"PVC\"). Ty jsou sice méně hořlavé, ale na druhé straně při jejich hoření vznikají zdraví velmi nebezpečné chemické zplodiny. Navíc obsahuje zdraví škodlivé ftaláty.\n\nLinoleum je pro své hygienické a nealergické vlastnosti využíváno k pokrytí podlah v prostorách, kde žijí alergici, v nemocnicích a zdravotnických zařízeních. Rozmanitost vzorů a intarzií různých barev a zrcadlových tvarů je ceněna jako vysoká řemeslná dovednost, zvyšující vzhled interiérů.\n\n\n"}
{"id": "222667", "url": "https://cs.wikipedia.org/wiki?curid=222667", "title": "Subaru (rozcestník)", "text": "Subaru (rozcestník)\n\nSlovo Subaru má několik významů.\n"}
{"id": "222670", "url": "https://cs.wikipedia.org/wiki?curid=222670", "title": "Trojhvězda", "text": "Trojhvězda\n\nTrojhvězda je systém tří hvězd, které jsou vázány vlastní gravitací do jednoho celku a obíhají kolem společného těžiště. Jednou z nejznámějších trojhvězd je systém kolem hvězdy Alfa Centauri, známé i pod názvem Toliman. Vidět ji můžeme jen na jižní polokouli a je známá především proto, že se jedná o nejbližší hvězdný systém (4,3 světelných let). Alfa Centauri je jasná hvězda, která se skládá ze dvou složek, ta jasnější žlutá se velice podobá našemu slunci, kolem nich obíhá další nenápadná hvězdička viditelná ze Země jen dalekohledem, známá jako Proxima Centauri. Na své dráze kolem společného těžiště (asi 1 světelný měsíc od Alfa Centauri) je momentálně na spojnici mezi Alfou Centauri a naším Sluncem, a proto je naší nejbližší hvězdou. Až se za mnoho tisíc let dostane na druhou stranu své dráhy, stane se nejbližší hvězdou Alfa Centauri.\nPři pozorování hvězdného pole se také může stát, že hvězdy, které se nacházejí v různých vzdálenostech a které nejsou vázány gravitací do společného systému, se promítají do společného bodu. Takový systém tří hvězd se nazývá optická trojhvězda. Nejedná se tedy o skutečnou trojhvězdu.\n"}
{"id": "222672", "url": "https://cs.wikipedia.org/wiki?curid=222672", "title": "Radikál", "text": "Radikál\n\nRadikál je v chemii vysoce reaktivní částice, která má jeden nebo více nepárových elektronů. Vícenásobné radikály se označují předponami; např. radikál se dvěma volnými elektrony se označuje jako biradikál.\n\nJako radikál nebo volný radikál se ve fyziologii označuje chemický radikál, který zvyšuje oxidativní charakter a posiluje redoxní reakce vnitřního prostředí organismu (krve, tkání, orgánů, buňky), snižuje hladinu antioxidantů (antioxidační rezistenci) vnitřního prostředí organismu a stává se tak radikálem biologickým.\n\nJako \"radikál\" je také někdy nesprávně označována funkční skupina (odtud pak zmiňovaný \"volný radikál\" jako protiklad).\n\nElektron radikálu se v chemickém zápisu obvykle označuje tečkou CH (znak \"bullet\" v horním indexu).\n\nV organické chemii se radikál označuje koncovkou \"-yl\". Například radikál methanu se označuje jako methyl (viz výše), alkanová koncovka \"-an\" se tedy vypustí. Pokud se nejedná o alkan, je koncovka zachována – radikál od ethenu se tedy bude nazývat ethenyl (triviální název vinyl).\n\nBiradikál má koncovku \"-ylen\" (vyjadřující, že se jedná o dvojvazný radikál).\n\nV anorganické chemii pro radikály neexistuje specifické názvosloví a pojmenovávají se opisně; např. O je biradikál kyslíku.\n\nVolné radikály mohou v organismu vznikat v důsledku fyziologických (normálních) i patologických procesů a mohou se podílet jak na fyziologických, tak i na patologických dějích. Dokonce podle typu může být jejich zásah do patologie pro organismus pozitivní nebo naopak škodlivý. Jejich pozitivní či negativní vliv na stárnutí organismu je také nejasný.\n\nNejznámějším radikálem podílejícím se na fyziologických regulacích je oxid dusnatý (NO). Vzniká cíleně metabolizací aminokyseliny argininu, receptor pro něj je spojen s G-proteiny.\n\nNO je známý především pro svůj vazodilatační efekt, tedy pro relaxační vliv na hladkou svalovinu stěny cév a tím pro uvolnění stahu cév. Z toho důvodu se podává i terapeuticky při záchvatu anginy pectoris např. v podobě nitroglycerinových podjazykových tabletek (lingvet). Oxid dusnatý hraje roli i v mechanismu erekce, proto se někdy látky uvolňující jej po delší dobu zneužívají jako látky podporující erekci (amylnitrit) navzdory riziku hypotenzního kolapsu způsobeném generalizovanou dilatací cév.\n\nDalším volným radikálem, který se v těle objevuje v důsledku fyziologických dějů, je oxid uhelnatý. Jde o odpadní produkt degradace hemoglobinu, nicméně je možné, že by mohl působit jako antagonista oxidu dusnatého.\n\nVysoká a poměrně nespecifická chemická reaktivita činí volné radikály nebezpečné pro všechny živé struktury. Volné radikály jsou z toho důvodu nespecifickou ale účinnou zbraní imunitního systému. Některé buňky imunitního systému (neutrofily, makrofágy) mohou po stimulaci podstatně zvýšit svůj metabolismus (tzv. respirační vzplanutí) a do svého okolí začnou produkovat agresivní látky charakteru mj. volných radikálů.\n\nČinností enzymů dýchacího řetězce vznikají v mitochondriích jako vedlejší produkt i volné radikály. Tyto jsou ovšem urychleně odstraňovány a výraznější roli mohou hrát jen při patologických stavech (reperfúzní poškození).\n\nVolné radikály mohou vznikat v důsledku zevních fyzikálních faktorů, nejčastěji v důsledku působení záření na v zásadě libovolné molekuly. Protože vznik radikálu vyžaduje menší množství energie, může vznik volných radikálů vyvolat nejen ionizující záření, ale třeba i záření ultrafialové. Takto vzniklé volné radikály jsou již jednoznačně škodlivé.\n\nNěkteré poškozené biomolekuly mohou mít samy charakter radikálů a tím iniciovat vznik dalších radikálů. Nejznámější jsou v tomto ohledu proteiny, na které se enzymaticky navázala glukóza, tzv, AGE's (advanced glycation end-product), které hrají velkou roli v poškození nekompenzovaným nebo špatně kompenzovaným diabetem.\n\nLátky charakteru radikálů se mohou do těla dostat i ze zevního prostředí. Může se jednat jak o průmyslové polutanty, tak i o látky užívané záměrně. Nejčastěji jde o látky obsažené v cigaretovém kouři, jedná se však i o následující látky:\n\n\nVolné radikály hrají roli ve vzniku nebo rozvoji několika desítek onemocnění, jedná se zejm. o následující:\n\nV lidském těle je několik systémů a látek podílejících se na likvidaci volných radikálů. Jde např. o následující látky:\n\n"}
{"id": "222673", "url": "https://cs.wikipedia.org/wiki?curid=222673", "title": "Parishové", "text": "Parishové\n\nParishové jsou česká šlechtická rodina, která svůj původ odvozuje od rytíře Roberta de Paris, který žil v 11. století v hrabství Cambridge. \n\nNejstarší známý předek rodu, Rytíř Robert de Paris, byl ve výpravě normanského vévody Viléma I. Dobyvatele, který v roce 1066 dobyl Anglii. V 17. století museli Parishové utéct do Skotska, protože se v občanské válce mezi Cromwellem a Karlem I. postavili na stranu krále.Od začátku 19. století působí Parishové v Německu a Rakousku, jako obchodníci a bankéři. V tomtéž století kupují Parishové panství Žamberské (Litické).\n\nV červeném štítě jsou tři zlaté uťaté hlavy jednorožců s krky. Rodové heslo je \"VERITAS ET JUS\" (\"pravda a právo\").\n\n\n\n"}
{"id": "222674", "url": "https://cs.wikipedia.org/wiki?curid=222674", "title": "Sókratés (rozcestník)", "text": "Sókratés (rozcestník)\n\nJména Sókratés, Sokrates, Socrates či Sócrates mohou označovat:\n\n"}
{"id": "222675", "url": "https://cs.wikipedia.org/wiki?curid=222675", "title": "Diskografie Metallicy", "text": "Diskografie Metallicy\n\nDiskografie americké heavy metalové skupiny Metallica.\n\n(Všechny prodeje alb jsou uvedeny na základě prodejů v USA. Spolu s celosvětovým prodejem, Metallica prodala víc než 100 miliónů alb)RIAA Total Sales \n\nMimo USA a Kanady jsou díla Metallicy vydávána u Vertigo/Universal.\n\n\n"}
{"id": "222678", "url": "https://cs.wikipedia.org/wiki?curid=222678", "title": "Sebú", "text": "Sebú\n\nSebú ( , \"Wādī Sebū\", oficiální přepis \"Oued Sebou\") je řeka v severozápadním Maroku. Je dlouhá 614 km.\n\nŘeka pramení ve Středním Atlasu a ústí u Kenitry do Atlantiku. Nejdůležitější přítoky jsou Ouerrha, Bath a Inaouen.\n\nPrůměrný průtok činí 137 m³/s.\n\nŘeka je významná pro závlahové hospodářství Maroka a je na ní vybudováno mnoho zdymadel, přestože je splavná pouze do vzdálenosti 20 km a ve městě Kenitra je na ní jediný říční přístav v zemi.\n\n"}
{"id": "222679", "url": "https://cs.wikipedia.org/wiki?curid=222679", "title": "Hřešihlavy", "text": "Hřešihlavy\n\nHřešihlavy jsou vesnice, místní část obce Kladruby v okrese Rokycany. Leží třináct kilometrů severozápadně od Zbirohu, v oblasti přírodního parku Horní Berounka. Historicky šlo o převážně židovskou vesnici. V Hřešihlavech v současné době funguje hostinec. Dopravní spojení je špatné, do vesnice sporadicky dojíždí autobus z Radnic. V roce 2011 zde trvale žilo 17 obyvatel.\n\nNázev vesnice je odvozen ze spojení ves hřešihlavů neboli hříšníků. V historických pramenech se objevuje ve tvarech: Hrzyessihlaw (1363), Hrziessyhlaw (1379), de Hrzessihlaw (1456), z Hřešihlav (1466), na Hřešihlavech (1603), ve vsi Hržessohlawech (1651), Ržessehlawy (1654), Ržeschohlaw (1788), Řešohlavy (1854, též Řešihlavy a Řešhlavy) a Řešihlavy (1916). Existují i lidové varianty Řešihlavy, Řešlavy a Hřešlavy.\n\nPrvní písemná zmínka pochází z roku 1363, kdy je zmiňován jakýsi Jan z Hřešihlav jakožto objednatel oltáře kostela dominikánů v Plzni. Z Hřešihlav údajně pocházel i Rous, purkrabí na Karlštejně v polovině 15. století. První doložitelná zmínka o obci samotné pochází z roku 1379, kdy jsou Hřešihlavy zmiňovány jakožto sídlo Řešihlavů z Hřešihlav, kteří zde pobývali až do 16. století. První zmínka o zdejší tvrzi je z roku 1648, v souvislosti s rodem Běšínů z Běšin. Roku 1734 získali Hřešihlavy Rummerskirchenové. Baron Ferdinand Maria s baronkou Marií Alžbětou, rozenou Hildprandtovou si zde nechali postavit zámek a také vystavět školu (ve které se nyní nachází místní hostinec). K panství patřil i dnes dávno zaniklý pivovar, sladovna, mlýn, ovčín, chmelnice a hospodářský dvůr, který se ještě částečně dochoval. Během druhé světové války byla v zámku ozdravovna Hitlerjugend. Po roce 1945 zámek i jeho hospodářský areál znárodněny, posléze využívány jednotným zemědělským družstvem a jeho nešetrným provozem téměř zcela zdevastován. V budově zámku byl v devadeátých letech 20. století depozitář Národního technického muzea.\n\nŽidé v Hřešihlavech žili již od roku 1623, již roku 1680 je založena židovská obec (tj. druhá nejstarší v okrese Rokycany, ihned po Terešově). Na přelomu 18. a 19. století byly Hřešihlavy obec s nadpoloviční většinou židovského obyvatelstva v roce 1840 zde žilo více jak 30 židovských rodin, tj. 262 židovských obyvatel (51 % z celkového počtu obyvatel). Na několika epitafech náhrobků místního židovského hřbitova se dochoval i hebrejský/jidiš název Hřešihlav – – \"Rešiloj.\" Na přelomu 19. a 20. století okolo 10–15 židovských osob. Roku 1930 již není ve vsi veden žádný židovský obyvatel.\n\nŽidovská čtvrť – historicky zvaná Karlín – vede silnicí z návsi východním směrem ke hřbitovu a dále dolů k řece Berounce. Před polovinou 19. století je doloženo 24 domů. Většina z nich, včetně školy, je přestavbě dochována.\n\nPrvní synagoga (nejspíš dřevěná) v Hřešihlavech doložena k roku 1680. Druhá, postavená v první polovině 19. století, fungovala ještě v roce 1894. Zbořena na počátku 20. století. Pohřební bratrstvo „Chevra kadiša“ doloženo k roku 1821.\n\nŽidovská ulice kompletně zachována, původně židovské domy s bývalou židovskou náboženskou školou jsou taktéž dochovány a obývány. Ve sklepení či základech některého z domů lze také předpokládat výskyt židovské rituální lázně mikve, či její zbytky. Také zde údajně byl i košer hostinec zvaný U modré nudle.\n\nAsi 500 metrů východně od vsi, asi 100 metrů za posledním vesnickým domem, z kopce po silnice směrem k Berounce, vpravo ve stráni, se nachází na rozloze 682 m² židovský hřbitov, svědčící o někdejší velikosti místní obce. Založen byl na počátku 19. století, nejstarší dochovaný náhrobek je z roku 1821 a poslední pohřeb údajně z roku 1911. Dochováno celkem 55 náhrobků zejména klasicistního typu. Budova márnice a obvodové zdivo v dezolátním stavu, místy prakticky neexistuje. Ještě v šedesátých letech 20. století se o hřbitov staral místní starosta Wohlgemuth. Po roce 1989 v majetku Federace židovských obcí. Hřbitov je částečně udržován péčí Federace židovských obcí a v současnosti prochází postupnou obnovou. Je volně přístupný a občasně navštěvován členy židovské obce z ČR i ze zahraničí.\n\nHřešihlavský zámek je patrová stavba čp. 1 pozdně barokního charakteru, s kratšími bočními křídly, mansardovou střechou a erbem nad vchodem. Po stranách jednoduché brány. K objektu patří zámecký park a bývalé chlévy, které však byly zdevastovány jakožto objekty sloužící místnímu jednotnému zemědělskému družstvu. V současné době je zámek po zásadní rekonstrukcí.\n\nVe vesnici je barokní kostel Všech svatých, vystavěný v letech 1768 a 1769 s přilehlou farou. Dále barokní sousoší Statue Pieta z roku 1751, barokní socha svatého Vojtěcha (1751). Dále jsou v Hřešihlavech barokní zvonice, sluneční hodiny, bývalá hájovna a křesťanský hřbitov. Na kopci jižním směrem od obce, směrem na Svinnou, stávaly ještě v devadesátých letech 20. století dvě barokní užitkové stavby, tzv. Velký ovčín (opraven a dodnes dochován) a Malý ovčín (zbořeno po roku 1990). Lokalita se však historicky správně jmenuje Čumenda (patrně, že je odsud vidět do širokého okolí). Strmé svahy na pravém břehu řeky Berounky západně od Hřešihlav jsou od roku 1990 chráněny jako přírodní rezervace Třímanské skály. Dochovaly se zde reliktní borové porosty a skalní step na spilitovém podkladu.\n"}
{"id": "222685", "url": "https://cs.wikipedia.org/wiki?curid=222685", "title": "Ariana", "text": "Ariana\n\nAriana je ženské křestní jméno řeckého původu. Jeho další variantou je jméno Ariadné. Vzniklo složením slov \"ari\" a \"andámo\" a vykládá se jako „velmi se líbící“ a „ctihodná“.\n\nPodle maďarského kalendáře má svátek 7. června.\n\n\n"}
{"id": "222689", "url": "https://cs.wikipedia.org/wiki?curid=222689", "title": "Ident", "text": "Ident\n\nIdent protokol (popsaný v ) je internetový protokol sloužící k ověření identifikace uživatele pomocí samostatného TCP spojení. Nejznámějším démonem poskytujícím tuto službu je identd.\n\nProtokol Ident byl navržen jako serverová aplikace běžící na uživatelově počítači, kde naslouchá na specifickém portu, obvykle portu 113. Server jako odezvu v odpovědi na požadavek odešle uživatelské jméno právě přihlášeného uživatele.\n\nIdent je považován za užitečný protokol, protože je schopen zjistit jméno osoby, která vytvořila spojení na určitý server, což může zamezit zneužití služby a/nebo se používá pro účely statistik. Je užitečný také z toho důvodu, že na operačních systémech může být přihlášeno více uživatelů zároveň. Tento protokol je ale neúčinný, pokud je zdrojem zneužití služby administrátor počítače. Pro některé stupně zabezpečení se také ident může rozhodovat podle reverzního DNS záznamu.\n\nFiltrování ident portu může při připojování k některým službám nebo serverům způsobit časové prodlevy. Protože ident server odpovídá na jakýkoliv požadavek a v odpovědi posílá uživatelské jméno osoby přihlášené na počítači, je dobré nastavit filtrovací pravidla na firewallu tak, aby neodpovídal na požadavky z počítačů, se kterými není navázáno žádné spojení.\n\nIdent protokol není považován za příliš bezpečný, protože umožňuje hackerům získat seznam uživatelských jmen, který může být později využit pro počítačový útok. Všeobecně uznávané řešení je proto vytvořit všeobecný nebo automaticky generovaný identifikátor, vracející například Kerberos tickety namísto uživatelských jmen.\n\nNa UN*Xových systémech je identd služba obvykle spouštěna pomocí inetd/tcp, xinetd nebo je slinkován s knihovnou libwrap umožňující používat TCP Wrapper a jeho pravidla:\n\nIdent je důležitý pro správné fungování služby IRC pro rozlišení jednotlivých uživatelů. Bez ident by nebylo možné blokovat problémové uživatele, jedině blokováním celé IP adresy, čímž by ale mohl být znemožněn přístup ostatním uživatelům používajícím stejný počítač.\nV případě, že IRC server nedostane na ident požadavek odpověď, použije zpravidla uživatelské jméno poskytnuté IRC klientem. IRC server takového uživatele obvykle označí prefixem „~“ (tilda), čímž indikuje, že jejich přezdívka mohla být zfalšována. Některé ostatní servery uživatele bez ident rovnou zablokují.\n\n\n"}
{"id": "222690", "url": "https://cs.wikipedia.org/wiki?curid=222690", "title": "Bildungsroman", "text": "Bildungsroman\n\nBildungsroman (německy „vzdělávací román“) je žánr románu, pojednávající o duchovním, psychologickém či společenském rozvoji hrdiny románu (zejm. ve fázi přechodu z dítěte na dospělého). Je většinou určen dětem či dospívajícím. Témata bildungsromanů jsou dnes často používána ve filmech.\n\nKnihy žánru bildungsromanu většinou obsahují následující prvky:\n\nMnoho jiných literárních žánrů obsahuje často prvky bildungsromanu, například díla s vojenskou tematikou často popisují příchod nového rekruta a jeho křest ohněm, stejně tak knihy žánru fantasy často obsahují mladé postavy, prožívající přechod z dítěte na dospělého. Tento proces je také často ztvárňován ve hrách na hrdiny.\n\nV užším smyslu vzniká Bildungsroman v německém osvícenství. Za první příklad bývá považován Wielandův \"Agathon\" z roku 1766. Prototypem žánru se pak stala Goetheho \"Viléma Meistera léta učednická\", jehož hrdina usiluje o rovnocenné pozvednutí těla a ducha.\n\nPříkladem bildungsromanu mohou být dále díla \"Emil, čili o výchově\" od Rousseaua, \"Petr Camenzind\" od Hermana Hesse, řada románů od Charlese Dickense (Mikuláš Nickleby, David Copperfield, Nadějné vyhlídky) či Joyceův \"Portrét umělce v jinošských letech\".\n"}
{"id": "222692", "url": "https://cs.wikipedia.org/wiki?curid=222692", "title": "Jean-Pierre Vernant", "text": "Jean-Pierre Vernant\n\nJean-Pierre Vernant (4. ledna 1914 Provins – 9. ledna 2007 Sèvres) byl francouzský historik, antropolog a specialista na starověké Řecko. Pod vlivem díla Claude Lévi-Strausse rozvinul strukturalistický přístup ke studiu starověké řecké mytologie, tragédie a společnosti, který ovlivnil mnohé badatele zabývající se antikou.\n\nVernant původně vystudoval filosofii; svá studia dokončil roku 1937. Jako člen mladých komunistů se zúčastnil francouzského hnutí odporu během druhé světové války. Stal se členem tajné organizace \"Libération-sud\", kterou založil Emmanuel d'Astier). Později se stal velitelem Francouzských vnitřních sil (FFI) v departementu Haute-Garonne pod pseudonymem „Plukovník Berthier.“ Po válce zůstal členem Komunistické strany Francie.\n\nRoku 1948 se stal členem \"Centre national de la recherche scientifique\" (CNRS) a pod vlivem Louise Gerneta začal studovat starověkou řeckou antropologii. O deset let později se stal ředitelem školy \"École des hautes études en sciences sociales\" (EHESS).\n\nCelý život aktivně podporoval různá hnutí proti násilí a válkám. Zemřel několik dní po svých 93. narozeninách ve francouzském městě Sèvres.\n\nVernantův strukturalismus ovlivnil celou řadu badatelů zabývajících se antickým myšlením a kulturou. Jeho výklad mýtu o Prométheovi se stal důležitým faktorem ovlivňujícím dílo filosofa Bernarda Stieglera.\n\n\n\n\n\n"}
{"id": "222694", "url": "https://cs.wikipedia.org/wiki?curid=222694", "title": "Chonsu", "text": "Chonsu\n\nChons (v překladu \"„Poutník“\", dřívější badatelé jeho jméno odvozovali od spojení \"„placenta krále“\") je zpravidla antropomorfní staroegyptský bůh doložený v Textech pyramid z doby Staré říše jako pomocník panovníka při jeho posmrtném výstupu na nebesa. V rozvinuté teologii pozdějších období je spojován nejen s Měsícem, což je pravděpodobně jeho původní role, ale i vzduchem a lékařstvím. Postupem času splynutím s jinými bohy přebíral některé další úlohy, například bůh světla. Chons je synem vesetských bohů Amona a Mut. Zobrazován byl jako mladý muž, držící berlu a důtky a na hlavě má srpek půlměsíce a dlouhý cop.\n\n"}
{"id": "222695", "url": "https://cs.wikipedia.org/wiki?curid=222695", "title": "Fai trojúhelník", "text": "Fai trojúhelník\n\nFAI trojúhelník je pojem používaný v paraglidingových soutěžích. Jedná se o trojúhelník, jehož vrcholy leží na trase letu padákového kluzáku a jejich vzájemná vzdálenost určuje hodnotu délky letu. \n\nZkratka FAI (\"Fédération aéronautique internationale\") je zkratkou Mezinárodní letecké federace.\n\nPilot musí kdykoli během trasy splnit podmínku maximální vzdálenosti mezi koncovým a výchozím bodem 800m (uzavření trati), přičemž každá ze stran trojúhelníku musí být minimálně 28% celkové délky letu. Výchozí a koncový bod nemusí být nutně místy startu a přistání, mohou to být body kdekoli na trase letu, které jsou od sebe vzdáleny maximálně 800m. \n\n\n"}
{"id": "222700", "url": "https://cs.wikipedia.org/wiki?curid=222700", "title": "PCI", "text": "PCI\n\nPCI (z anglického ) nebo PCI Standard (v praxi se však téměř vždy zkracuje na PCI) je počítačová sběrnice pro připojení periferií k základní desce, která není omezená na platformu osobních počítačů PC. Používá paralelní přenos dat (šířka 32 nebo 64 bitů) a je orientovaná na přenos zpráv místo přímé komunikace (anglicky \"\"). Od zbytku systému je oddělena pomocí PCI mostů, které zprostředkovávají komunikaci s připojenými kartami. V jednom počítači může být jedna nebo i více na sobě nezávislých PCI sběrnic. Jejím prostřednictvím lze připojit periférie spadající do dvou kategorií:\n\n\nSběrnice PCI byla běžná v osobních počítačích, kde jako standardní rozšiřující sběrnice nahradila sběrnici ISA a VESA Local Bus, ale objevovala se také v mnoha jiných typech počítačů. Nízká propustnost PCI sběrnice vedla k vytvoření specializovaného portu AGP určeného pro grafické karty, který je rychlejší než PCI sběrnice a zároveň přinesl další vylepšení. PCI a AGP byly dlouhou dobu součástí většiny vyráběných základních desek pro PC. V současné době jsou PCI i AGP nahrazeny sběrnicí PCI Express, která používá sériový přenos. Specifikace PCI se zabývá fyzickými rozměry sběrnice (včetně rozestupu vodičů), elektrickými charakteristikami, časováním sběrnice a protokoly. Tyto specifikace lze zakoupit od konzorcia PCI Special Interest Group (PCISIG).\n\nPráce na PCI počaly v laboratořích Intel kolem roku 1990. PCI 1.0, která byla pouze specifikací na úrovni komponent, byla zveřejněna 22. června 1992. PCI 2.0, která první založila standard pro konektor a slot základní desky, byla uvolněna 30. dubna 1993. PCI 2.1 byla vydána 1. června 1995.\n\nPCI se okamžitě začala používat v serverech, nahradila MCA a EISA sběrnici. V osobních počítačích PCI pomalu nahrazovala VESA Local Bus (VLB) a na trh nijak výrazně nepronikla až do konce roku 1994, kdy se začala používat v osobních počítačích s procesorem Pentium. Kolem roku 1996 VLB sběrnice téměř zanikla a výrobci začali používat PCI dokonce pro počítače s procesorem Intel 486. EISA byla používána spolu s PCI až do roku 2000. Apple přijal PCI pro profesionální počítače Power Macintosh (nahradil tak NuBus) v roce 1995 a produktovou řadu Performa (náhrada LC PDS) v roce 1996.\n\nNásledné revize PCI přidaly nové vlastnosti a vylepšení výkonu, včetně standardu 66 MHz a 3,3 V, následně 133 MHz PCI-X standardu. PCI-X 1.0b stejně tak jako PCI-X 2.0 jsou zpětně kompatibilní s některými PCI standardy. Od uvedení sériového standardu PCI Express v roce 2004 výrobci základních desek začali snižovat množství PCI slotů ve prospěch nového standardu PCI-E. Ačkoliv je stále běžné užívat obě rozhraní vedle sebe, klasická PCI bude pravděpodobně vytlačena v následujících letech.\n\nSpecifikace PCI protokolu zajišťuje, že přerušení mohou být sdílená, takže o jedno přerušení se může dělit více karet. Ovladače jsou pak vyvolány v sérii a tak je zajištěno, že je příslušné zařízení obslouženo. Nevýhodou je však vyšší latence a režie obsluhy přerušení, a proto se obvykle velmi aktivní zařízení umisťují na samostatná přerušení (typicky řadič disků a síťová karta). Sběrnice PCI obsahuje čtyři linky přerušení a všechny z nich jsou dostupné každému zařízení. Každému zařízení tak mohou být při inicializaci sběrnice až čtyři přerušení, což však není běžné. Zároveň jsou k dispozici pouze čtyři přerušení, které označujeme INTA#, INTB#, INTC# a INTD#, která jsou v PCI mostu asociována s vnějšími přerušeními procesoru (jejich konkrétní přiřazení není obvykle uživatelsky nastavitelné).\n\nFyzicky jsou jednotlivé linky přerušení na sběrnici zapojeny kaskádovitě, takže INT#A je v prvním slotu na první pozici, ve druhém slotu na druhé pozici atd. Chceme-li, aby byla karta asociována s jiným přerušením, a není možné toho dosáhnout změnou v nastavení BIOSu, stačí obvykle posunout karty do jiných slotů, což je nutné zejména u základních desek s více než čtyřmi sloty připojenými na jedinou PCI sběrnici. Jednoduchá zařízení používají obvykle pouze své první přerušení, takže zátěž jednotlivých přerušení je v ideálním případě u čtyř slotů rovnoměrně rozložena mezi zmíněné čtyři linky přerušení.\n\nLinky přerušení na sběrnici PCI jsou úrovňově spouštěné. Tomuto způsobu spouštění přerušení byla dána přednost před spouštěním přes hranu, aby bylo možné použít obsluhu sdílené přerušovací linky, a také kvůli robustnosti – hranou spuštěná přerušení se snadno promeškají. Nicméně, tato výhoda je za cenu flexibility. Jedno přerušující zařízení může blokovat všechna ostatní zařízení na stejné lince přerušení.\n\nPozdější revize PCI specifikací přidávají podporu pro přerušení signalizované zprávou. V tomto případě zařízení oznamuje svůj požadavek na obsloužení zápisem do paměti, nedává tedy o sobě vědět prostřednictvím vyhrazené linky. Výsledkem je řešení problému s nedostatkem přerušovacích linek. I když jsou vektory přerušení stále sdílené, nedochází zde k problému se sdílením úrovňově spouštěných přerušení. Také to řeší problém se směrováním, protože zápis do paměti není nepředvídatelně měněný mezi zařízením a hostitelem. Protože signalizace zprávami je svázaná, řeší to některé synchronizační problémy, které se mohou vyskytnout s vyslanými zápisy a nesvázanými přerušovacími linkami.\n\nPCI Express již fyzické linky pro přerušení nemá, používá výhradně posílání zpráv.\n\nV době, kdy v PC kralovala sběrnice ISA, bylo při přidání nové karty do systému nutné, aby její majitel nastavil nejprve kartu a pak stejně i její ovladač. Zároveň bylo nutné, aby žádné dvě karty nebyly v konfliktu (nebyly nastaveny stejně nebo tak, že se jejich nastavení překrývalo). Přidat do počítače kartu tak nebylo vůbec jednoduché. Proto byl vyvinut standard PnP (Plug and Play), který umožňoval, aby karta byla jednoduše zasunuta do slotu a o zbytek se postaral sám počítač a operační systém. Zpočátku nebylo toto rozšíření vždy zcela funkční (Plug and Play lidé nazývali \"hanlivě\" jako Plug and Pray – zapoj a modli se) a jeho podpora ze strany software byla také minimální. PnP bylo firmou Intel zakomponováno přímo do PCI standardu a ve Windows 95 již byla přítomna i její systémová podpora.\n\n\nKonfigurace jednotlivých zařízení je uložena v registrech PCI sběrnice (ESCD – Extended System Configuration Data), která mohou být použita při dalším startu počítače. Uživatel v některých verzích BIOSů může ručně vynutit novou kompletní inicializaci pomocí vymazání ESCD. BIOSy, které podporují ACPI, ukládají do speciálních tabulek mnohem více informací.\n\nCelý proces automatické konfigurace funguje spíše jako černá skříňka, takže uživatel má obvykle minimální možnosti, jak jej ovlivnit. Ze stejného důvodu není výsledek automatické konfigurace předvídatelný ani u podobných zařízení.\n\n\n\n\nKarta plné velikosti je vysoká 107 mm a hluboká 312 mm. Výška zahrnuje okraj konektoru karty.\nKromě těchto rozměrů jsou také standardizovány fyzické rozměry a umístění podložky. Podložka je část, která drží kostru karty, aby ji stabilizovala, a také obsahuje externí konektory, takže se obvykle upevňuje do rámečku na zadní straně počítače a je přístupná zvenku.\nPCI karta může mít jakékoliv menší rozměry, ale podložka musí mít vždy plnou velikost a být správně umístěná, aby karta správně pasovala do jakéhokoliv slotu PCI. Přesto někteří výrobci použili jiné rozměry (např. Dell).\nKarty poloviční výšky a délky, stejně tak jako sloty, jsou běžné, a očividně mají poloviční rozměry karet plné velikosti. Jiné karty se sníženou výškou se nazývají nízkoprofilové (low profile) nebo slim.\n\nExistuje nejméně jedna redukovaná velikost zadní podložky a také existuje velmi kompaktní kostra, která vyžaduje tuto úpravu, ale toto není běžné.\n\nŠířka 15,24 mm, hloubka 175,26 mm, výška 106,69 mm.\n\nBěžné PCI karty mají buď jeden nebo dva klíčovací zářezy podle napěťové signalizace. Karty vyžadující 3,3 V mají zářez vedle přední strany karty (kde se nacházejí externí konektory) zatímco ty, vyžadující 5 voltů mají zářez na druhé straně. Takzvané univerzální karty mají oba zářezy a mohou přijímat oba typy signálů.\n\nMini PCI je 32bitová sběrnice pracující na taktu 33MHZ vyvinutá pro notebooky. Do specifikace PCI byla přidána ve verzi 2.2. Součástí je napájení (pouze 3,3 V; 5V je limitováno 100mA), podpora bus masteringu a DMA. Standardní velikost Mini PCI karet je čtvrtinová vzhledem k její standardní verzi. Vnější přístup je v porovnání s klasickými PCI kartami značně limitován, též jsou omezeny různé další funkce.\n\nPro Mini PCI bylo vyvinuto mnoho zařízení, například Wi-Fi, Fast Ethernet, Bluetooth, modemy, zvukové karty, SCSI, IDE-ATA, SATA řadiče a různé kombinace karet.\n\nMini PCI karty mohou být použity i v klasických základních deskách pro desktopy, je však zapotřebí speciální redukce. Dnes bývá Mini PCI nahrazována sběrnicí Mini PCI Express.\n\n\n"}
{"id": "222705", "url": "https://cs.wikipedia.org/wiki?curid=222705", "title": "Sven Maes", "text": "Sven Maes\n\nSven Maes je belgický DJ a producent, který vytvořil, společně s Johanem Gielenem, jedny z největších trancových hitů. Je členem formací Svenson & Gielen a Airscape.\n\n"}
{"id": "222708", "url": "https://cs.wikipedia.org/wiki?curid=222708", "title": "Al Oerter", "text": "Al Oerter\n\nAlfred Adolf „Al“ Oerter, Jr. (19. září 1936, New York – 1. října 2007, Fort Myers) byl americký atlet, reprezentant v hodu diskem,S a malíř. Spolu s Lewisem byl jediným atletem, kterému se podařilo zvítězit v jedné disciplíně na čtyřech letních olympiádách v řadě.\n\n\n"}
{"id": "222713", "url": "https://cs.wikipedia.org/wiki?curid=222713", "title": "Sundance Film Festival", "text": "Sundance Film Festival\n\nSundance Film Festival je jeden z nejprestižnějších filmových festivalů, který se svým významem vyrovná jiným světově proslulým festivalům jako jsou ty v Cannes, Benátkách nebo Berlíně. Každoročně se odehrává v lednu v americkém Utahu a vždy přitahuje pozornost filmových kritiků i tvůrců, neboť se jedná o největší festival nezávislých filmů v USA. Skládá se ze soutěžní sekce, která zahrnuje hranou i dokumentární tvorbu, a z části nesoutěžní.\n\nPrvní ročník festivalu se odehrál v roce 1978 v Salt Lake City pod názvem \"The Utah/United States Film Festival\" a jeho účelem bylo přitáhnout pozornost filmových tvůrců a turistů k Utahu. V prvních letech se program skládal z retrospektivních projekcí a seminářů, ovšem už tehdy zahrnoval i zástupce nezávislé filmové tvorby. Skutečný rozvoj festivalu ve světově významnou událost nezávislého filmu ovlivnilo spojení se jménem Roberta Redforda, který zde v roce 1981 založil Sundance Institute. Čas konání přehlídky se (na radu režiséra Sydneyho Pollacka) přesunul ze srpna na leden, čímž přibyla i možnost lyžování. Festival se nyní odehrává v městě Park City, které je od původního místa konání vzdálené 48 km. Shodou okolností je to jediné město v Utahu, kde je možno si koupit pivo (což podle některých názorů není náhoda). Od roku 1991 nese přehlídka oficiálně název Sundance Film Festival podle postavy ze známého westernového filmu \"Butch Cassidy a Sundance Kid\", ve kterém hrál Redford spolu s Paulem Newmanem. V následujících letech se festival stal důležitým bodem v tvorbě mnoha nezávislých režisérů - mezi nimi Quentina Tarantina s jeho režijním debutem \"Reservoir Dogs\", dále Stevena Soderbergha, Jima Jarmusche a dalších. Festival některé z uvedených filmů zviditelnil, příkladem může být \"The Blair Witch Project\". Sundance Institute také od roku 2006 spolupracuje s Brooklyn Academy of Music.\n\nV roce 2012 zřejmě nejlepší výkon ukázal, již dlouholetě zvaný režisér, Bohdan Sláma s filmem \"Čtyři slunce\".\n\n"}
{"id": "222715", "url": "https://cs.wikipedia.org/wiki?curid=222715", "title": "Rihanna", "text": "Rihanna\n\nRihanna //, narozena jako Robyn Rihanna Fenty (* 20. února 1988, Saint Michael, Barbados) je barbadoská zpěvačka a herečka, která je ve své tvorbě ovlivněna styly R&B, reggae, dancehall a dance. Nahrává u hudební společnosti Def Jam Recordings a Roc-Nation.\n\nJe držitelkou sedmi cen Grammy. Celkem nahrála čtrnáct „number-one“ hitů (v americké hitparádě Billboard Hot 100), ve svých 23 letech tak byla nejmladší umělkyní, která toho dosáhla. Do roku 2012 celosvětově prodala na 25 milionů kusů alb, a také 60 milionů digitálních kopií singlů, což z ní činí nejúspěšnější umělkyni v digitálním prodeji. Podle Billboard také získala 20 Hot 100 Top 10 singlů rychleji než jakýkoli jiný solo umělec za poslední století za období šesti let a čtyř měsíců, čímž se dostala v žebříčku před Madonnu a umístila se na druhém místě, s prvním obsazeným skupinou The Beatles. Vyhrála také cenu Ikony naší generace od AMAs, a stala se tak první držitelkou tohoto ocenění. Je také jednou z nejsledovanějších zpěvaček na YouTube.\n\nNarodila se ve městě Saint Michael na Barbadosu Ronaldovi a Monice Fenty. Její matka Monica pochází z Guyany a její otec je barbadoského a irského původu. Má 2 mladší bratry, Chodila na základní školu „Charles F. Broome Memorial School“ a poté na „Combermere School“, kde se dvěma spolužačkami založila hudební trio. V roce 2006 vyhrála „Miss Combermere Beauty Pageant“ a vystoupila na „Colours of Combermere School Show“ s písní „\"Hero\"“ od Mariah Carey. Když jí bylo 15, nastal pro ni zásadní zlom v kariéře. Jeden z jejich přátel ji totiž představil producentovi Evanu Rogersovi, který byl na Barbadosu na dovolené s manželkou. Evan Rogers a jeho kolega Carl Sturken jí pomohli nahrát v USA vlastní písně a rozeslali je do několika nahrávacích společností. Jednu z nahrávek dostal do ruky i Jay-Z, který s ní podepsal smlouvu u jeho nahrávací společnosti Def Jam Recordings. V jednom interview uvedla, že její kamarádka a zároveň zpěvačka, která kdysi také nahrávala pod značkou Def Jam, Fefe Dobson byla osobou, kterou obdivovala.\n\nJakmile podepsala smlouvu s Def Jam, začalo nahrávání jejího prvního alba \"Music Of The Sun\", které bylo vydáno v srpnu 2005. V té době chodila na střední školu, do toho natáčela videoklipy a začala připravovat nové album \"A Girl Like Me\".\n\nV únoru, v předvečer předávání Cen Grammy pro rok 2009 náhle zrušila své vystoupení na těchto prestižních cenách. Důvodem bylo napadení jejím přítelem Chrisem Brownem, který byl pak odsouzen k hodinám prospěšných prací. Její comeback začal vystoupením na cenách American Music Awards v roce 2009, kde vystoupila s písněmi z nového alba \"Rated R\". Toto album bylo poznamenáno jejím zážitkem z předvečera předávání cen Grammy. Na jaře 2010 absolvovala turné Last Girl On Earth.\nV roce 2010 vydala svůj parfém s názvem Rebelle Fleur, stala se také tváří značky Nivea, Armani a společnosti Vita Coco. Roku 2012 vydala nový parfém, Rebelle, začala spolupracovat s modními guru, zejména ve společnosti River Island, kde vydává své vlastní oblečení. Roku 2013 začala Rihanna pracovat se společnosti MAC, kde vydala svou vlastní edici kosmetiky. Spolupracovala také s celosvětově uznávanými návrháři jako Monolo Blahnik či Dior. Pod záštitou Stance navrhla svou řadu a dlouhodobě pracuje i se společností Puma, kde navrhla již několik kolekcí bot i oblečení. Založila vlastní značku Fenty Beauty, která jako první představila make up v odstínech pro ženy všech typů pleti. Na jaře roku 2018 vydala také řadu spodního prádla nazvané SavageXFenty pro ženy všech velikostí. V roce 2019 byla Rihanna vybrána jako první celebrita skupinou LVMH, pod kterou bude vydávat svou značku Fenty. První kolekce Fenty bude v prodeji od 29. května 2019.\n\nDebutové album \"Music of the Sun\", na které se také částečně autorsky podílela, vyšlo v roce 2005. Prvním singlem, který z něj vydala, byl \"Pon de Replay\". Singl se usadil na druhém místě jak ve Spojených státech, tak ve Spojeném království. Druhým singlem byl \"If It's Lovin' That You Want\", který byl méně úspěšný než singl předcházející. V americké hitparádě Billboard Hot 100 debutoval na 36. místě a v britské hitparádě Singles Chart na místě 11. Samotné album se v USA a Kanadě dostalo do top 10 nejprodávanějších alb a v Británii do top 40. V několika zemích se stalo platinovým a v Americe získalo zlatou desku. Aby desku mohla propagovat, vyjela na turné jako předskokanka Gwen Stefani. Alba se prodalo v Americe přes 500 000 kusů a celosvětově přes 2 miliony kusů. Další singly z alba již vydány nebyly, protože následující album \"A Girl Like Me\" vyšlo velmi brzy po \"Music Of The Sun\". Avšak v Japonsku přece ještě vydala singl \"Let Me\", který se zde umístil na osmé příčce.\n\nV roce 2006 podepsala smlouvu na propagování značek Nike a J.C. Penney. V dubnu 2006 vydala své druhé album \"A Girl Like Me\", což je méně než 8 měsíců po vydání jejího prvního alba. Album debutovalo v USA na pátém místě a ve Velké Británii na místě čtvrtém. Pilotní singl \"SOS\" byl použit při propagaci společnosti Nike. Stal se jejím prvním singlem, který se dostal na 1.příčku v žebříčku Billboard Hot 100, kde byl na 1.příčce 3 týdny, také debutoval na prvním místě v hitparádě Hot Digital Songs. V Austrálii taktéž debutoval na první příčce a ve Velké Británii na místě druhém. Druhý singl z alba, píseň \"Unfaithful\" debutovala na 2. příčce v žebříčku Billboard Hot 100 (napsal R&B zpěvák Ne-Yo). V písni zpívá o svém pocitu viny, kterému čelí, protože podváděla svého přítele. Stala se její třetí písní, která se umístila v top10 jak v USA, tak ve Velké Británii. Třetí singl \"We Ride\" nebyl tak úspěšný jako jeho předchůdci. Nedostal se do hitparády U. S. Billboard Hot 100, ale ve Velké Británii se dostal na 17. místo a v hitparádě Hot Dance Club Play se umístil hned na prvním místě. Její čtvrtý singl, \"Break It Off\", který nazpívala se Seanem Paulem, se již dostal na 45. místo v americkém žebříčku jen na základě hranosti v áriích.\nCelkově měla v různých „Billboard“ žebříčcích jedenáct hitů, které se umístily na prvním místě a měla veliký úspěch především s \"Pon De Replay\", \"SOS\", \"Unfaithful\" a \"We Ride\". Když podepsala smlouvu s firmou Clinique, nahrála píseň, kterou opět napsal Ne-Yo, nesla název \"Just Be Happy\". Rihanna nahrála píseň nazvanou \"Winning Women\" s členkou kapely Pussycat Dolls Nicole Scherzinger na propagaci parfému Secret.\n\nSvůj herecký debut si odbyla malou rolí ve filmu \"Bring It On: All or Nothing\", který vyšel 8. srpna 2006 a také se objevila v jednom díle americké telenovely \"All My Children\" a v seriálu \"Las Vegas\".\n\nNa začátku roku 2007 se vydala do nahrávacího studia s Ne-Yem, Timbalandem a dalšími, aby natočila své další, v pořadí třetí album \"Good Girl Gone Bad\". Album vyšlo 5. června 2007. Na albu se objevují i Jay-Z a Ne-Yo.\nPrvní singl \"Umbrella\", ve kterém rapuje Jay-Z, vyšel 29. března 2007 a dostal se v mnoha zemích na 1. místo a byl 7 týdnů na 1. příčce v žebříčku Billboard Hot 100. Ve Velké Británii byl na prvním místě deset týdnů za sebou. To se naposledy povedlo kapele Wet Wet Wet s jejich písní \"Love Is All Around\" v roce 1994. Ženě se to povedlo naposledy v roce 1992 a tou ženou byla Whitney Houston s písní \"I Will Always Love You\".\n\nProducenty této písně jsou Christopher „Tricky“ Stewart a Terius „The Dream“ Nash. Její druhý singl „Shut Up and Drive“ byl uveden 5. června a umístil se na 15. příčku v žebřícku Billboard Hot 100. Její třetí singl „Don't Stop the Music“ měl premiéru 20. července 2007 a umístil se na 3. příčce v žebříčku Billboard Hot 100.\n\nNa třech písních na albu spolupracovala s Timbalandem. Justin Timberlake zčásti napsal píseň \"Rehab\" a také na ní nazpíval vokály. Název alba „Good Girl Gone Bad“ (Z hodné holky zlou) značí rozdíl mezi „starou a novou“ Rihannou. Ona sama se k tomu vyjádřila: „Zlá znamená cool, zlá znamená funky, zlá znamená mít postoj, zlá znamená být drzá. Toto album je určitě skvělou reprezentací toho, čím nyní jsem a kde právě ve své kariéře jsem.“. Sedm týdnů po vydání dostalo toto album zlatou desku a desku platinovou od organizace United World Albums Chart.\n\nRihanna absolvovala turné se zpěváky Chrisem Brownem a Bow Wowem. 7. července vystoupila v Tokiu v rámci megakoncertu Live Earth.\n\n12. září 2007 odstartovala své turné nazvané podle stejnojmenného alba Good Girl Gone Bad Tour.\nV roce 2008 vydala reedici tohoto alba, ze které vydala dva singly. Singly \"Disturbia\" a \"Take a Bow\". Oba singly se staly č.1 v USA a mnohých zemích. Singl „Disturbia“ byl navíc vyhlášen songem roku.\n\nAlbum bylo vydáno roku 2009. Jako první byl představen singl „Russian Roulette“. Poté singly: „Hard“ 8. příčka v Billboard Hot 100, „Rude Boy“ ten byl 5 týdnů na 1.příčce v žebříčku Billboard Hot 100 a byl z celého alba nejúspěšnější, „Rockstar 101“ a „Te Amo“. Jako promo singl byl zvolen song „Wait Your Turn“. Rihanna zde zpívá o nepovedeném vztahu.\nK tomuto albu zvolila drsnější a novou extravagantní image, jako důsledek incidentu z předvečeru Grammy 2009 s Chrisem Brownem, jejím tehdejším přítelem. Rihanna v rámci propagace uspořádala koncertní turné s názvem Last Girl On Earth Tour.\nPáté studiové album vydala v roce 2010. Toto album popisuje jako barevnější a více taneční než její předchozí deska \"Rated R\". Jako první byl vydán singl „Only Girl (In the World)“, a to v září 2010. S písní „Only Girl“ vyhrála v roce 2011 cenu Grammy za \"Nejlepší Dance nahrávku\". Druhý singl „What´s My Name“ (ft. Drake) byl vydán v listopadu 2010. Třetí singl s názvem „S&M“ byl vydán v únoru 2011. Klip byl zprvu zakázán kvůli svému provokativnímu obsahu, ale i přes to byl opět č. 1 v mnoha zemích a stal se třetím č. 1 singlem v USA z alba \"Loud\". Singl S&M se objevil také jako oficiální remix, se zpěvačkou Britney Spears, což mu výrazně pomohlo v hudebních příčkách. Objevily se i informace, že by Rihanna s Britney Spears měli natočit videoklip k tomuto remixu. Rihanna později vše popřela. V roce 2011 právě s tímto remixem a s Britney po boku, zahajovaly udílení cen Billboard Music Awards. Vystoupení bylo velmi kritizováno za jeho sexuální podtext. Čtvrtý singl pomohli Rihanně vybrat fanoušci a jedná se o baladu „California King Bed“ (květen 2011), která se stala hitem hlavně v Evropě. Pátým singlem (červen 2011) se stala reggae skladba „Man Down“ a šestým singlem z alba \"Loud\" se stala píseň „Cheers (Drink to That)“. Celkem se alba v USA prodalo okolo 1,5 milionu kusů a celosvětově více než 4 miliony kusů.\n\nV rámci propagace alba putovala po celém světě se svým \"LOUD Tour\". Se svým tour navštívila v prosinci i Českou republiku. Tour začalo 4. 6. 2011, v Londýně měla 10 koncertů ve vyprodaných O2 arénách (překonala svůj vlastní rekord z roku 2010).\nPrvní singl a nejúspěšnější z alba, píseň „We Found Love“, byla zveřejněna 22. září 2011. Singl se během dvou dnů stal č. 1 na iTunes. V návaznosti na nahrávání alba odmítla možnost vydání re-edice alba \"Loud\". Album bylo v USA vydáno 21. listopadu 2011, jmenuje se \"Talk That Talk\". 14. listopadu vydala druhý singl s názvem „You Da One“, ten se vyšplhal na 14. příčku v USA. 30 dubna vydala třetí a poslední singl „Where Have You Been“ ten byl čtyři týdny na 1. příčce v žebříčku Billboard Hot 100. První týden prodeje se v USA prodalo 198 000 kusů alba. \"Talk That Talk\" tím debutoval na 3. příčce žebříčku Billboard 200. Celkem se v USA prodalo na 1 000 000 kusů.\n\nRoku 2012 nahrávala své sedmé album, jehož název měl původně být \"Seven\", ale posléze se změnil na \"Unapologetic\". Vydání alba bylo 19. listopadu 2012 a stalo se Rihannino první album na příčce US Billboard 200 a nejúspěšnějším albem její kariéry s prodejem v prvním týdnu, překonávající 238 000. 27. září byl vydán první singl s názvem „Diamonds“, ten byl 3 týdny na 1. příčce v žebříčku Billboard Hot 100 a byl tak nejúspěšnější z celého alba. Dalšími úspěšnými singly byly písně „Stay“ (3. příčka v USA, později také 1.), „Pour It Up“ (19. příčka, poté 3.), „Right Now“ (Bez oficiálního videa, prodalo více než 1 000 000 kusů) a „What Now“ (25. příčka). Celkem se alba v USA prodalo 1 milion kusů a získalo certifikaci dvojnásobná platinová deska. Celosvětově se prodalo okolo 3 milionů kusů.\n\nV roce 2013 vydal Eminem píseň s Rihannou, jménem „The Monster“ + v roce 2013 se konalo turné Diamonds World Tour s celkem 96 show, celkově turné vyneslo 140.1 milionů dolarů.\n\nV roce 2014 vydala Shakira píseň s Rihannou, jménem „Can't Remember To Forget You“. Prozradil to Pitbull, který chtěl, aby Rihanna natočila vokály k písničce „Timber“. Rihanna to odmítla s tím, že natáčí momentálně duet se Shakirou. Duet se objevil v lednu.\n\nNa 56. předávání hudebních cen Grammy, konaném v lednu 2014, získala jednu cenu, a to za nejlepší urban contemporary album (\"Unapologetic\").\n\nV průběhu roku 2014 nahrávala konceptuální album, které slouží jako soundtrack k animovanému filmu \"Konečně doma\" (\"Home\"), ve kterém dabuje hlavní postavu jménem Tip. Film režíruje Tim Johnson a premiéra je stanovena na 27. března 2015. Na konci února 2015 vydala první singl k soundtracku, nese název „Towards the Sun“. Soundtrack byl vydán 23. března 2015; obsahuje osm písní. Rihanna přispěla třemi, a to singlem „Towards the Sun“ a písněmi „As Real As You And Me“ a „Dancing In the Dark“. Mimo ní se na albu podílely například zpěvačky Kiesza a Jennifer Lopez.\n\nV květnu 2014 opustila společnost Def Jam Recordings a upsala se společnosti Roc Nation, která jí již od roku 2010 vedla management. V lednu 2015 vydala singl „FourFiveSeconds“ (ft. Kanye West a Paul McCartney) a současně oznámila práci na svém osmém studiového albu s pracovním názvem \"R8\". Singl se umístil na 4. příčce US žebříčku a stal se platinovým. Druhý singl „Bitch Better Have My Money“ byl vydán na konci března 2015 a umístil se na 15. příčce. V říjnu zveřejnila název alba \"Anti\" a obal, který navrhl Roy Nachum. Také bylo oznámeno, že výkonným producentem alba bude Kanye West.\n\nAlbum \"Anti\" bylo překvapivě vydáno 28. ledna 2016 bez předchozího ohlášení. Vydání alba předcházelo vydání singlu „Work“ (ft. Drake), jež byl vydán 27. ledna a vyšplhal se na 1. příčku US žebříčku. Na Příčce 1. strávil 9 týdnů. Žádný z předchozích singlů se na finální verzi alba neobjevil. Album bylo exkluzivně vydáno na streamovací hudební službě Tidal, kde bylo dáno zdarma ke stažení jak pro uživatele Tidalu, tak i pro všechny ostatní. Tidal ke streamování alba získal týdenní exkluzivní práva. Album tak sloužilo rovněž k propagaci Tidalu, jehož hlavním vlastníkem je Jay-Z, rovněž majitel nahrávací společnosti Roc Nation, kde \"Anti\" vyšlo. Částečným vlastníkem služby je i sama Rihanna. Vedle milionu zdarma stažených kusů se v USA prodalo dalších 300 000 kusů alba, které díky započítání streamingu získalo ocenění 2x platinová deska. V prosinci 2019 album překonalo 200. týden v řadě v žebříčku Billboard 200. Rihanna tak byla první afroamerickou zpěvačkou, která toho dosáhla.\n\n\n\nCelkem Rihanna vyhrála přes 250 cen a dostala přes 553 nominací. Všechny ceny a nominace zde.\n\n\nRihanna má svou vlastní nadaci, která se zaměřuje na pomoc lidem, kteří potřebují transplantaci kostní dřeně. Za tuto práci dostala Rihanna také ocenění.\n\nNezisková organizace založená v roce 2012 Rihannou. Mimo jiných programů se soustřeďuje na vylepšování vzdělávání, životní úrovně a zdraví v chudých zemích.\n\nDiamond Ball\nInaugurační Diamond Ball se konal v prosinci 2014 na Vinici v Beverly Hills v Kalifornii a zahrnovala představení Rihanny a hostující řeč od Brad Pitta. V prosinci 2015 uspořádala Rihanna svůj druhý ročník Diamond Ball na Barker Hangar v letovisku Santa Monica. Ples byl hostován Kevinem Hartem a zahrnoval představení Lionel Richie. Diamond Ball získal 3 milionů dolarů, aby pomohl těm, kteří jsou v nouzi, prostřednictvím zdraví, vzdělání, umění a kultury.\n\nTřetí Diamond Ball se konal 14. září 2017 v New York City na Cipriani Wall Street. V tiskové zprávě Rihanna uvedla: „New York vždy nabízí dokonalou kulisu pro úžasnou událost, a proto jsem nadšená, že se koná další Diamond Ball Je to skvělý způsob, jak oslavit úspěchy Nadace Clara Lionel, a přinést povědomí o naší misi na celém světě.“ Na plese se objevil Kendrick Lamar, Dave Chappelle a přes video link, Barack Obama. Ve svém projevu Obama poděkoval Rihanně za její filantropickou práci, která zahrnovala samotný Diamond Ball – aukci včetně personalizovaných předmětů od Rihanny, JAY-Z a dalších.\n\n\n"}
{"id": "222721", "url": "https://cs.wikipedia.org/wiki?curid=222721", "title": "Pivovar Humpolec", "text": "Pivovar Humpolec\n\nPivovar Bernard je rodinný pivovar v Humpolci na Vysočině, jehož vlastníkem je společnost Rodinný pivovar Bernard, a. s. (akcionáři: Duvel Moortgat NV, Breendonk, Belgie 50 %, Stanislav Bernard 25 %, Josef Vávra 25 %)\n\nÉra vaření piva v pivovaru začala v Humpolci v roce 1597, kdy pivovar patřil majitelům heráleckého panství. Ve 30. letech 20. století v něm bylo zaměstnáno 40 lidí a roční výstav byl 20 tisíc hektolitrů. Pivo se prodávalo na Humpolecku, Německobrodsku (dnešní Havlíčkobrodsko), Ledečsku i Pelhřimovsku.\n\nPo válce byl pivovar začleněn do národního podniku Horácké pivovary Jihlava a v roce 1960 do národního podniku Jihočeské pivovary České Budějovice, v roce 1989 byl koncernový podnik Jihočeské pivovary přejmenován na Pivovary České Budějovice, státní podnik. Vedení tohoto podniku nemělo v plánu další rozvoj pivovaru a stupňoval se tlak na jeho zrušení.Do doby privatizace vařil pivovar desetistupňové světlé pivo, jedenácti stupňové světlé pivo Orlík a krátce do léta 1991 i světlou dvanáctku Zálesák.\n\nZkrachovalý pivovar vydražili 26. října 1991 Stanislav Bernard, Josef Vávra a Rudolf Šmejkal v privatizaci. První roky bojovali o přežití, ale postupně si začali budovat značku. Dnes je pivo Bernard známé po celé České republice a vyváží se i do zahraničí (v roce 2010 činil export 15 % produkce).\n\nRodinný pivovar Bernard se stal v roce 2000 akciovou společností, do které o rok později vstoupil belgický pivovar Duvel Moortgat.\n\nPivovar pravidelně sbírá ocenění nejen za sortiment, ale i za reklamní kampaně. Vydává magazín Vlastní cestou a pořádá v Humpolci každoroční hudební festival Bernard Fest. V roce 2017 společnost získala ocenění Cena hejtmana Kraje Vysočina za společenskou odpovědnost v kategorii soukromý sektor do 250 zaměstnanců.\n\nVeškeré pivní tácky pivovaru Humpolec\n"}
{"id": "222722", "url": "https://cs.wikipedia.org/wiki?curid=222722", "title": "Vought OS2U Kingfisher", "text": "Vought OS2U Kingfisher\n\nVought OS2U Kingfisher byl americký pozorovací hydroplán užívaný ve druhé světové válce. Jednalo se o první létající člun vypouštěný z paluby lodi pomocí katapultu. OS2U byl středoplošník s velkým centrálním a dvěma malými stabilizačními plováky. Mohl také operovat ze země, k čemuž sloužil jako příslušenství pevný kolový podvozek. Kromě bitevních lodí a křižníků US Navy využívalo tento stroj také britské Královské námořnictvo, Sovětské námořní letectvo a americká Pobřežní stráž.\n"}
{"id": "222723", "url": "https://cs.wikipedia.org/wiki?curid=222723", "title": "Vítězslav Mácha", "text": "Vítězslav Mácha\n\nVítězslav Mácha (* 6. dubna 1948, Krmelín) je bývalý československý reprezentant v řecko-římském zápase, trenér a sportovní funkcionář.\n\nSe zápasem začal ve čtrnácti letech po zhlédnutí zápasu mezi Vítkovicemi a Krakovem. Po třech letech pod vedením zkušeného trenéra Kamila Odehnala se stal dorosteneckým mistrem republiky jak v řecko-římském, tak ve volném stylu. Reprezentační premiéru si odbyl na ME v Minsku v roce 1967, na olympiádě v Mexiku, poté co v přípravě musel shodit 10 kg a na místě chytil infekci z nečisté vody, skončil na desátém místě. V roce 1971 si při tréninku zlomil žebro a toto zranění ho provázelo po zbytek kariéry.\n\nMácha zvítězil na olympiádě v Mnichově, stříbro vybojoval o čtyři roky později v Montrealu. Dvakrát vybojoval titul mistra světa, v roce 1974 v Katovicích a o tři roky později v Göteborgu. Na mistrovství Evropy dosáhl na nejvyšší příčku v roce 1977, v letech 1973 a 1974 skončil na druhém a v letech 1972 a 1975 na třetím místě.\n\nPo skončení aktivní závodní kariéry se stal trenérem reprezentačního družstva. V letech 1990 až 1992 byl členem výkonného výboru ČSOV a v letech 1993 až 1996 předseda Českého svazu zápasu. 6. března 2007 byl uveden do sportovní Síně slávy Moravskoslezského kraje.\n\n\n"}
{"id": "222727", "url": "https://cs.wikipedia.org/wiki?curid=222727", "title": "Bernard (pivo)", "text": "Bernard (pivo)\n\nBernard je značka piva, které se vyrábí ve společnosti Rodinný pivovar Bernard, a. s. od roku 1991, kdy byl státní podnik prodán v dražbě. Do srpna roku 1991 státní pivovar vařil značky Zálesák 12°, Orlík 11° a 10° světlé pivo.\n\nVšechny druhy piva, kromě nealkoholických („S čistou hlavou“), Bohemian Ale,India Pale Ale, jsou nepasterizovány.\n\n\nPiva, která se prodávají v lahvové i sudové verzi jsou Světlé pivo, Jedenáctka ležák, Světlý ležák a s čistou hlavou Free. Piva, která nemají obdobu v lahvové verzi a prodávají se tak pouze v sudové verzi, jsou:\n\n"}
{"id": "222728", "url": "https://cs.wikipedia.org/wiki?curid=222728", "title": "Music of the Sun", "text": "Music of the Sun\n\nMusic of the Sun je debutové album zpěvačky Rihanny, které vyšlo 30. srpna 2005 teprve jako sedmnáctileté a je směsicí R&B, reggae a dancehallu. Demo kazeta jejího hitu Pon De Replay se dostala do rukou rappera Jay-Z, jenž jí okamžitě nabídl smlouvu u Def Jam Records.\n\nNejznámější písní z alba je první singl Pon de Replay, které se ve světových žebříčcích docela dařilo. Již zmíněný singl Pon de replay okamžitě válcoval rádia po celých Spojených státech. I druhý singl \"If It’s Lovin’ That You Want\" si nevedl špatně, ovšem Pon de replay se nemohl vyrovnat. Při nahrávání ji prý velice inspirovali velikáni typu Alicia Keys, Beyoncé či Maria Carey. Hlavně díky hitovce Pon de Replay se z neznáme dívky stala Rihanna hvězda Rnb, jenž dosáhla až na druhou příčku amerických hitparád.\n\nV USA se album dostalo v prodejním žebříčku na 10. místo, celkově se alba prodalo přes 2 miliony kopií.\n"}
{"id": "222729", "url": "https://cs.wikipedia.org/wiki?curid=222729", "title": "Benoît Duteurtre", "text": "Benoît Duteurtre\n\nBenoît Duteurtre (* 20. března 1960 Sainte-Adresse poblíž města Le Havre) je současný francouzský spisovatel, držitel několika literárních ocenění. Jeho díla byla přeložena do necelé dvacítky jazyků včetně češtiny.\n\nJde o pravnuka René Cotyho, posledního prezidenta (1954–1959) tzv. Čtvrté republiky. Absolvoval v oboru hudební věda na Univerzitě v Rouen. Vedle studia hudby a hry na klavír se od útlého mládí věnuje psaní. V roce 1982 zaslal jeden text Samuelu Beckettovi, který jej vzápětí otiskl ve své Revue des Editions de Minuit. Vedle vlastní beletristické činnosti obsáhle publikuje ve francouzském tisku a moderuje i vlastní pořad o hudbě na rozhlasové stanici France-Musiques.\n\n\nJeho Knihy jsou charakteristické svým trpce ironickým tónem; ne náhodou se jejich autor osobně sblížil s Milanem Kunderou, českým spisovatelem žijícím v Paříži, s nímž jej pojí podobný literární styl. Základním tématem posledních Duteurtrových próz je ničivý dopad globalizace a rozvoje moderní techniky na člověka a jeho svobodu.\n\nZ řady jeho románů, povídkových sbírek a esejů bylo dosud přeloženo do češtiny osm knih a všechny publikovány brněnským nakladatelstvím Atlantis.\n\n\nAutorovy osobní stránky\n"}
{"id": "222734", "url": "https://cs.wikipedia.org/wiki?curid=222734", "title": "Curtiss SOC Seagull", "text": "Curtiss SOC Seagull\n\nCurtiss SOC Seagull byl americký jednomotorový plovákový dvouplošník s celokovovou kostrou potaženou plátnem - průzkumný hydroplán, užívaný v druhé světové válce. Byl vypouštěn z katapultů bitevních lodí a křižníků.\n\nPočátky vývoje spadají do června roku 1933 kdy US Navy vypsalo soutěž na nový stroj tohoto typu a v dubnu roku 1934 vzlétl první obojživelný prototyp Curtiss XO3C-1 s hvězdicovým motorem Pratt & Whitney R-1340-12 o výkonu 441 kW. Letoun byl však brzy přepracován na čistě námořní jednoplovákový stroj s vyrovnávacími plováky a vyměnitelným kolovým podvozkem, od června 1935 označený SOC-1 (Scout-Observation Curtiss).\nPrvní ze sériových letounů s pohonnou jednotkou R-1340-18 byl zařazen v listopadu 1935 na válečnou loď USS Marblehead s větší dodávkou na základnu amerického námořnictva v Pensacole. Oproti prototypu však měly sériové stroje již plně zakrytou kabinu. Od června 1936 působily na lodích USS \"Memphis\", \"Indianapolis\", \"Augusta\" a \"Raleigh\". Poté následovala dodávka 40 kusů variant SOC-2 a SOC-2A s motory R-1340-22 a čistě kolovým podvozkem, \"áčko\" navíc se sklopným brzdícím hákem pro službu na letadlových lodích.\nV roce 1937 následovala produkce 83 letounů SOC-3 a SOC-3A, což byly opět plovákové stroje s možností výměny za kolový podvozek.\n\n44 v licenci vyrobených SOC-3 a 3A v státní letecké továrně Naval Aircraft Factory ve Filadelfii dostalo označení SON-1 a SON-1A.\nVýroba byla ukončena v květnu 1938 dodáním posledního ze tří letounů SOC-4 pro letectvo pobřežní ochrany USA. Mimo sérii byl ještě zkonstruován prodloužený prototyp XSO2C-1 se zabudovanou pohonnou jednotkou R-1340-36, který byl oproti sériovým strojům vybaven vztlakovými klapkami i na dolním křídle. Ačkoliv po vypuknutí války byl již poměrně zastaralý, účastnil se bojů až do roku 1945.\n\nÚdaje platí pro plovákovou verzi\n\n\n Kamuflážní schémata letounu Curtiss SOC Seagull\n"}
{"id": "222740", "url": "https://cs.wikipedia.org/wiki?curid=222740", "title": "Untitled", "text": "Untitled\n\nUntitled je v pořadí osmá řadová deska americké nu-metalové kapely KoRn. Údajně není pojmenovaná, aby si ji každý fanoušek pojmenoval sám. V červenci 2007 vyšlo video k prvnímu singlu - Evolution, v říjnu potom Hold On. Na této desce bubnoval Terry Bozzio, Brooks Wackerman i samotný zpěvák kapely Jonathan Davis jako záskok za Davida Silveriu.\n"}
{"id": "222745", "url": "https://cs.wikipedia.org/wiki?curid=222745", "title": "Kamnicko-Savinjské Alpy", "text": "Kamnicko-Savinjské Alpy\n\nKamnicko-Savinjské Alpy (, nebo ) je horstvo na severu Slovinska a menší částí také na jihu Rakouska. Svou geologickou stavbou je velmi podobné nedalekým Julským Alpám. Patří do systému Slovinských Alp a řádově do soustavy Jižních vápencových Alp. Zaujímají plochu 988 km, nejvyšší horou je slovinský Grintovec (též \"Grintavec\") – 2588 m n. m. na západě masivu. Kamnicko-Savinjské Alpy představují druhé nejvyšší horstvo ve Slovinsku; na jejich území leží nejjižnější bod Rakouska.\n\nPojmenování severní Kamnické části pohoří pochází od jména města Kamnik. Ve slovinštině je odvozeným názvem pohoří Kamniške Alpe. V češtině se vyskytují varianty Kamnické Alpy nebo Kamnišské Alpy.\n\nJižní část – Savinjské Alpy – se do češtiny přepisuje jako Savinjské Alpy, Savinské Alpy i Saviňské Alpy.\n\nSever území je vymezen na hranicích s Rakouskem hřebenem Mrzle gory, západ tvoří údolí řek Tržiška Bistrica, Lomščica a Reka. Východ oblasti je ohraničen horním tokem řeky Kokra. Jih pohoří spadá do Lublaňské kotliny.\n\nCelou oblast dělíme na několik horských celků.\n\nCentrální hřeben je nejvyšší a zároveň nejrozsáhlejší částí. Je tvořen jednolitou páteří hor táhnoucí se ve směru západ – východ a dělíme jej na další celky – Grintavce, Planjavy a Ojstrice. Od severu zasahuje do skupiny údolí Ravenska Kočna, od východu zpřístupňuje pohoří nejkrásnější údolí \"Savinjských Alp\" – Logarské údolí, které se točí k jihu kolem řeky Savinje a tvoří tak jeho východní hranici. V centrální skupině leží turisticky nejatraktivnější štíty pohoří (Jezerska Kočna, Grintovec, Skuta) s nejhustší sítí horských chat, tras a zajištěných cest. Výchozími místy jsou obce Jezersko na západě a Logarská dolina od severovýchodu.\n\nZápadně od hlavního hřebene leží další část hor – skupina Storžič. Má jasně vymezený protáhlý hřeben a tvoří výrazný val nad Ljubljanskou kotlinou. Na západě sousedí s Karavankami. Spadá prudce k jihu strmými skalnatými úbočími.\n\nDalší velmi výraznou skupinou \"Savinjských Alp\" je vysoce vyzdvižená část v hraničním hřebeni Mrzla gora. Hřeben ve tvaru písmene „U“ začíná na západě nad dolinou Ravenské kočny a vrcholí mohutnou Mrzlou gorou.\n\nStranou hlavního hřebene leží další skupina Krvavce a Kalškého grebenu. Vrchol Krvavec ční ze středu vysoko položené náhorní planiny, která je zpřístupněna soustavou lanovek. V zimě využívána jako populární lyžařské středisko.\n\nVelmi hezkou, i když méně navštěvovanou skupinou hor je Velika planina s průměrnou výškou 1800 m n. m. Navazuje od severu na skupinu Planjavy a Ojstrice, ležící v Centrálním hřebeni. Mezi další, ale méně významné skupiny \"Savinjských a Kamnických Alp\" patří masiv Raduhy (2062 m), Rogatce (1157m) a Meniny planiny.\n\nCelá oblast je poměrně chudá na jezera. Největším jezerem je Planšarsko jezero nad Jezerskem. V pohoří pramení několik řek - Tržaška Bistrica, Kokra, Kamnická Bistrica a nejvýznamnější řeka Savinja. Také zde najdeme několik vodopádů. největším je Slap Rinka na konci Logarské doliny.\n\nV celém pohoří je dostatečně hustá síť značených stezek, z nichž některé patří svou expozicí mezi nejnáročnější jištěné cesty ve Slovinsku. Také horských chat je dostatek a jsou na všech důležitých místech. Obyvatelé České republiky jsou nepřímo spojeni s chatou Češka koča, postavenou v r. 1900 českou sekcí Slovinského horolezeckého svazu (SPD). Výchozími body jsou obce Tržiška Bistrica, Jezersko, Savinja a další obce na jihu pohoří.\n\n"}
{"id": "222749", "url": "https://cs.wikipedia.org/wiki?curid=222749", "title": "RC Tatra Smíchov", "text": "RC Tatra Smíchov\n\nRC Tatra Smíchov je pražský ragbyový klub založený v roce 1958 jako TJ Tatra Smíchov ČKD, od roku 1994 pak pod současným názvem. \n\nK největším úspěchům v historii klubu patří mistrovské tituly z let 1995, 1997, 2003, 2007 a 2008 vítězství v Československém poháru v letech 1980, 1981, 1983, 1995, 1997 a 2003.\n\n"}
{"id": "222752", "url": "https://cs.wikipedia.org/wiki?curid=222752", "title": "Ariel (jméno)", "text": "Ariel (jméno)\n\nAriel ( אֲרִיאֵל; z hebrejštiny se přepisuje jako Ari'el) je mužské rodné jméno hebrejského původu. Vykládá se jako \"lev boží\" nebo \"boží oheň\".\n\nPodle maďarského kalendáře má svátek 11. dubna.\n\n\n"}
{"id": "222758", "url": "https://cs.wikipedia.org/wiki?curid=222758", "title": "Olav Duun", "text": "Olav Duun\n\nOlav Duun (21. listopadu 1876, Jøa i Fosnes – 13. září 1939, Holmestrand) byl norský spisovatel. Debutoval roku 1907 (tedy stejného roku jako jeho krajané Sigrid Undsetová a Johan Falkberget).\n\nMezi jeho nejznámější a nejcennější díla patří šestisvazkový epos \"Lidé z Juviku\" (\"Juvikfolket\", 1918-1923) a román \"Lidé a živly\" (\"Menneske og maktene\", 1938).\n\nDuunovy romány se často odehrávají v přímořské oblasti Namdalenu ve středním Norsku, z níž sám pocházel. Tematicky se zaměřuje na boj dobra se zlem, který se odehrává v duši každého člověka a který se v různých podobách projevuje i na povrchu, v lidském jednání.\n\nDuun psal menšinovým norským jazykem nynorsk v silně dialektální variantě, což do jisté míry zabránilo světovému rozšíření Duunovy slávy.\n\n"}
{"id": "222759", "url": "https://cs.wikipedia.org/wiki?curid=222759", "title": "RC Mountfield Říčany", "text": "RC Mountfield Říčany\n\nRC Mountfield Říčany je český ragbyový klub, založený v roce 1944 jako DTJ Říčany skupinou nadšenců sdružených kolem Josefa Kohouta.\n\nKlub nesl ve své historii několik názvů. Do roku 1945 \"DTJ Říčany\", poté do roku 1949 \"Meteor Říčany\", v letech 1950 až 1960 \"TJ Sokol Říčany\", do roku 1987 \"TJ Sokol Disk Říčany\", 1988 až 1989 \"TJ Sokol Spoje Říčany\", do roku 2010 \"Rugby Club Říčany\". 1. ledna 2011 byl název změněn na \"Rugby Club Mountfield Říčany\".\n\n\n\n\n\n(Martin Kafka získal ocenění Trenéra roku 2008 a 2009 při trénování reprezentace mužů XV) \n\n\nNově zformovaný tým hráčů do 23 let hraje 2. Českou ligu. V tomto týmu jsou hráči ročníků 1993 až 1998, navíc tým doplňují talentovaní hráči z juniorky (1999). Na utkání tým doplňují někteří starší hráči, kteří se tolik neprosazují v extraligovém týmu mužů.\nCílem týmu je postup do 1. České ligy. \n\n"}
{"id": "222760", "url": "https://cs.wikipedia.org/wiki?curid=222760", "title": "Piper J-3 Cub", "text": "Piper J-3 Cub\n\nPiper J-3 Cub byl americký jednomotorový víceúčelový dvoumístný hornoplošník smíšené konstrukce, který se stal legendou leteckého průmyslu.\n\nPrototyp Taylor E-2 Cub s otevřenou kabinou vzlétl roku 1930. Po odchodu šéfkonstruktéra C. G. Taylora ze společnosti Taylor Aircraft Corp. uvedl do firmy její druhý spolumajitel William T. Piper nového technika W. C. Jamouneaua. Po požáru továrny v prosinci 1937 byla výroba přestěhována do pensylvánského Lock Havenu a název společnosti byl změněn na Piper Aircraft Company.\n\nZ mírně rekonstruovaných letounů E-2 se stal Piper J-2 Cub. Dalšími změnami z něj vznikl Piper J-3 Cub s uzavřenou kabinou a motorem Continental o výkonu 29 kW, který byl zalétán v roce 1937.\n\nPiper nabízel Cuby ve třech verzích podle určení a vybavení, z nichž každá se ještě mohla lišit výkonem i typem pohonné jednotky. Základní verzi představoval Cub Trainer, lépe vybaven byl Cub Sport a Cub Seaplane nesl místo kolového podvozku plováky Edo. Od roku 1938 se jako hlavní typ pohonné jednotky instaloval Continental A-50 o 37 kW (J-3C). Motory Lycoming O-145, nebo O-145B (J-3L) a Franklin 4AC-150, nebo 4AC-176 (J-3F) se na Cuby montovaly v menším počtu. Další zlepšení výkonů přišlo se zabudováním motoru Continental A-65 o výkonu 48 kW. Asi třicítka J-3P byla osazena hvězdicovým tříválcem Lenape LM-3 Papoose. Civilní J-3 se vyráběly až do roku 1942, kdy ustoupily vojenské variantě L-4.\n\nPůvodně se jednalo o civilní stroj, jeho parametry však byly natolik dobré, že ho začala užívat i americká armáda. Za druhé světové války sloužil jako kurýrní, pozorovací, spojovací, sanitní, výcvikový a transportní letoun.\n\nKromě klasického kolového podvozku mohl mít instalován lyže či plováky. O oblibě svědčí jeho přezdívka \"létající Jeep\", kterou si letoun vysloužil. Po skončení druhé světové války byly stroje dále vyráběny do roku 1950 jak pro civilní (PA-11 Cub Special), tak pro vojenské účely (L-18 a L-21). Pohon se postupně měnil od čtyřválcového motoru Continental C90-12F o výkonu 67 kW až po čtyřválcový Avco Lycoming O-320 o výkonu 112 kW.\n\nLetouny byly užívány v různých evropských státech včetně Československa, kde sloužily v leteckých klubech pod označením C-8, ve vojenském letectvu pod názvem K-68. Letouny byly vyráběny v několika verzích, včetně bezmotorových kluzáků TG-8. Celkem bylo vyrobeno úctyhodných 34 849 kusů letounů všech verzí pro vojenské i civilní účely.\n\nVůbec první zástupce této rodiny letounů, Taylor E-2 Cub, byl zapsán do československého leteckého rejstříku v roce 1935. Jeho vlastníkem byla firma Baťa, a.s., u které pak létal až do okupace v roce 1939. Po dobu druhé světové války byl uskladněn v neletuschopném stavu na letišti v Otrokovicích. Poté již nikdy nelétal, v roce 1946 přešel do vlastnictví pana Ludvíka Kratochvíla a od něj pak v roce 1969 do rukou současného vlastníka, kterým je Letecké muzeum Kbely.\n\nPiper Cuby ve své vojenské variantě L-4 létaly v Československu od roku 1946, kdy byly nakoupeny pro potřeby vojenského letectva, aeroklubů, podniků, ale i soukromníků. V československém vojenském letectvu byl tento letoun označován K-68 (pro spojovací účely) nebo C-8 (pro výcvik). Po roce 1948 byly letouny v soukromém vlastnictví jejich majitelům zabaveny a předány do aeroklubů a k bezpečnostnímu letectvu. K aeroklubům postupně přecházely také stroje od vojenského letectva, které přezbrojovalo na výkonnější letouny, například Fieseler Fi 156 v Československu označovaný jako K-65 Čáp. Po ukončení jejich provozu v aeroklubech byly zbývající stroje částečně zničeny, částečně odprodány na západ. Z letounů Piper J-3 Cub / L-4 Grasshopper provozovaných v Československu zůstal na zdejším území pouze jeden stroj, a to v depozitáři Národního technického muzea.\n\nÚdaje dle\n\n\n"}
{"id": "222761", "url": "https://cs.wikipedia.org/wiki?curid=222761", "title": "With The Beatles", "text": "With The Beatles\n\nWith The Beatles je druhé album Beatles vydalo hudební vydavatelství Parlophone 22. listopadu 1963, tj. v den zavraždění amerického prezidenta J. F. Kennedyho. Album bylo nahráváno čtyři měsíce po předchozím albem Please Please Me. Je na něm osm originálních skladeb. Autory sedmi je dvojice Lennon/McCartney, jedna \"Do not bother Me\", je první vydanou kompozicí George Harrisona. Kromě původních písní se na albu nachází šest coververzí R&B hitů a nahrávek z amerického vydavatelství Motown.\n\nVe Spojených státech vyšly písně z tohoto alba 20. ledna 1964 na albu Meet the Beatles!, zbylé na následující americké edici s názvem The Beatles' Second Album.\n\nZ alba With the Beatles se v následujících dvou letech Spojeném království prodalo milion kopií. Bylo to druhé album v Británii, které takové prodeje dosáhlo. Po svém vydání toto album vystřídalo na vrcholu britského žebříčku Please Please Me a udrželo se tam 21 týdnů. Díky tomu se stalo, že skupina The Beatles měla svá alba na vrcholu britských žebříčků nepřetržitě 51 týdnů.\n\nNa CD oficiálně vyšlo v původní zvukové kvalitě 26. února 1987, jeho obnovená remasterované verze byla vydána v boxsetu v roce 2009.\n\nAlbum With the Beatles se nachází na 420. příčce seznamu 500 nejlepších alb všech dob, který v roce 2003 zveřejnil časopis Rolling Stone.\n\nPokud není uvedeno jinak, jsou písně připsány duu Lennon-McCartney.\n\n\n\n\n"}
{"id": "222763", "url": "https://cs.wikipedia.org/wiki?curid=222763", "title": "Johan Gielen", "text": "Johan Gielen\n\nJohan Gielen ( 23. února 1968, Mol, Belgie) je známý trancový producent, DJ a remixer.\n\nSvoji kariéru zahájil v sedmnácti letech ve své rodné zemi a během patnácti let dosáhl mezinárodní známosti jako DJ v Japonsku, Austrálii, Německu, Španělsku, Nizozemí, Anglii, Severním Irsku, Izraeli a nyní je stálý DJ v klubu Gorgeous v Kodani, Dánsko.\n\nKromě DJ'ingu je velmi úspěšným trancovým producentem, který spolupracuje se svým „hudebním partnerem“ Svenem Maesem. Johan a Sven stojí za evropskými hity Svenson & Gielen, Balearic Bill, Des Mitchell, Abnea a Airscape. Mimoto jsou známí svými remixy, které se objevily v produkci skupin jako Chicane, Delerium, Vengaboys, Tiësto, Scooter, Boy George a dalších. Také se ukázalo, že jsou schopni tvorby komerčních tanečních hitů, poté co dokončili singl pro Alice DeeJay.\n\nTéměř po dvou letech, co vystupovat v Saturday night party a výstupy v show \"Lift Off\" vysílanou každý týden na stanici ID&T, se rozhodl opustit tuto stanici a nastoupil do Fresh FM, kde každou sobotu od 21:00 do 23:00 uvádí svou každotýdenní show \"In Session\".\n\n\n\n"}
{"id": "222767", "url": "https://cs.wikipedia.org/wiki?curid=222767", "title": "Hoher Dachstein", "text": "Hoher Dachstein\n\nHoher Dachstein je nejvyšší vrchol horského masivu Dachstein a zároveň druhá nejvyšší hora Severních vápencových Alp, jakož i nejvyšší hora Štýrska a Horních Rakous, protože přes vrchol probíhá hranice mezi těmito spolkovými zeměmi.\n\nVrcholu Dachsteinu poprvé dosáhl Peter Gappmayr v roce 1832, cestou přes Gossauský ledovec a západní hřeben. Nachází se zde množství různých horolezeckých i zajištěných cest. Populární je zajištěná cesta Dachstein Westgrat.\n\nZásadní výstupy v historii alpského horolezectví se odehrály na jižní stěně Dachsteinu:\n\nV masivu Dachsteinu nalezneme chaty soukromé nebo patřící spolku Alpenverein či Naturfreunde. Na severozápadním svahu Hoher Dachsteinu, asi 2,5 km od vrcholu, se pod Velkým Gosauským ledovcem nachází Adamekhütte, kolem které vede klasická cesta od Vorderer Gosausee na vrchol.\n\nMasiv Dachsteinu se rozděluje na několik samostatných skupin. Mimo samotného vrcholu Dachsteinu to je na severu ležící samostatný vrchol Hoher Sarstein (1975 m n. m.). Na západě území leží skupina Gosaukamm s nejvyšším vrcholem Grosser Bischofmütze (2459 m n. m.). Východně od vrcholu Dachsteinu se nachází náhorní vyprahlá plošina zvaná Am Stein (1720 m n. m.). Poslední horskou skupinou ležící zcela na východě území je osamělý vrchol Grimming (2351 m n. m.).\n"}
{"id": "222771", "url": "https://cs.wikipedia.org/wiki?curid=222771", "title": "Kasba", "text": "Kasba\n\nKasba (arabsky القصبة, \"al-qaṣba)\" je pevnost (rodinný hrad) v severoafrických horských vesnicích a městech, často hliněná, čtvercového půdorysu s věžemi v rozích. Sloužila jako úkryt pro celou vesnici před nájezdníky.\n\nSouvisející pojem je \"kasr\" (arabsky القصر \"al-qaṣr,\" přejato též do španělštiny jako \"alcázar\" (čti alkasar), který označuje centrální palác nebo pevnost ve městě. Slovo dříve též označovalo hradbami obehnanou obytnou čtvrť kolem mediny (například ve Fèsu), citadelu (Tanger, Tunis) nebo celou medinu (Alžír).\n\nBritská punková skupina The Clash nazpívala písničku s názvem \"Rock The Casbah\"\n"}
{"id": "222774", "url": "https://cs.wikipedia.org/wiki?curid=222774", "title": "Apropriace (sociologie)", "text": "Apropriace (sociologie)\n\nApropriace je v sociologii chápána jako, slovy Jamese J. Sosnoského, „pohlcení konceptů do širšího rámce… osobování si, konfiskace, přivlastnění si konceptů.“ Podle Tracy B. Strong obsahuje toto slovo latinský kořen \"proprius\", který je nositelem nejen hlavního významu ve smyslu vlastnictví majetku, ale i vedlejšího významu ve smyslu vlastnictví vhodného, stálého, jistého, běžného a obvyklého. Tento koncept pak rozpracovává následovně: \"Apropriuji něco, když to učiním svým majetkem způsobem, který považuji za uspokojivý, způsobem, který vylučuje (alespoň z větší části) nároky ostatních. Můžeme pak například říci, že určitý text je apropriován tehdy, pokud jím není čtenář uváděn v pochynost či nejistotu, ale pokud se s ním naopak cítí být nějakým způsobem spjatý. Úspěšně apropriovaný text již tohoto člověka neznepokojuje, protože se již stal součástí jeho přístupu k němu a je ostatními vnímán jako „vlastněný“, nepřístupný další interpretaci. Podle Glorie Anzaldúa, \"rozdíl mezi apropriací a rozšiřováním je ten, že při prvním z těchto procesů dochází ke krádeži a působení škod, zatímco druhý pomáhá rozvíjet vědomosti.\"\n\n"}
{"id": "222775", "url": "https://cs.wikipedia.org/wiki?curid=222775", "title": "Bitva u Leukter", "text": "Bitva u Leukter\n\nBitva u Leukter byla svedena v roce 371 př. n. l. mezi bojótským vojskem, v jehož čele stáli Thébané, a vojskem peloponéského spolku vedeným Spartou. Vybojována byla v období konfliktů, následujícím po skončení korintské války. Místem konání bitvy se stala bojótská vesnice Leuktra ležící na území obce Thespie. Skončila vítězstvím bojótského vojska.\n\nNa počátku 4. století př. n. l. probíhal mezi řeckými městskými státy (\"poleis\") – Spartou a Thébami – dlouhotrvající politický zápas, jenž vedl k pravidelně se opakujícím válečným konfliktům. Sparťané usilovali o udržení svého postavení dominantní řecké obce, zatímco Thébané se snažili rozšířit sféru svého vlivu. Předmětem sváru mezi těmito dvěma státy byla Bojótie, v níž si Théby nárokovaly pozici vůdčí obce. Vzájemná nepřátelství vyvrcholilo v okamžiku, kdy koalice bojótských městských států vyzvala Spartu, aby je osvobodila z moci Thébanů a poskytla jim autonomii. Sparťané požadovali po Thébanech rozpuštění bojótského spolku, který zajišťoval Thébám jejich převahu v oblasti. Thébané to přirozeně odmítali, načež spartský král Kleombrotos I. vpadl z Fókidy do Bojótie. Na místo obvyklé invazní trasy proniklo spartské vojsko do Bojótie přes pohraniční pohoří a následným překvapivým útokem, dříve než si Thébané stačili uvědomit přítomnost nepřátel, obsadilo pevnost \"Kreusis\", kde kotvilo dvanáct thébských válečných lodí. Armáda Peloponésanů čítala zhruba 10 000 až 11 000 mužů, naproti tomu thébský vojevůdce Epameinóndás velel vojsku, které disponovalo pouze asi 6000 až 7000 mužů. Navzdory značné početní nevýhodě a pochybné loajalitě některých bojótských spojenců se Epameinóndás rozhodl svést bitvu na planině u osady Leuktra.\n\nBoj byl zahájen útokem na straně Sparty bojujících žoldnéřských peltastů (prakovníci a oštěpaři), kteří zahnali na útěk méně odvážné vojáky a doprovod. Následoval střet jezdectva, v němž Thébané přinutili peloponéskou jízdu k opuštění bitevního pole. Současně byla do bitevní vřavy vyslána spartská pěchota, avšak úprk vlastní jízdy zmařil Kleombrotův pokus o obchvat thébské falangy, takže spartský nápor byl zachycen Pelopidovým „svatým oddílem“. Rozhodnutí mělo proto padnout ve vlastním střetnutí thébských a spartských hoplítů.\n\nSparťané shromáždili svoji těžkou pěchotu do jednolitého zástupu vojáků hlubokého osm až dvanáct řad. Toto rozestavení bylo považováno za optimální způsob dosažení vyváženosti hloubky (jež poskytovala průbojnou sílu) a délky bitevní linie (prostorem, na němž byla falanga rozmístěna). Pěchota postupovala kompaktně v jednom šiku, čímž bylo docíleno efektu soustředěného úderu proti nepřátelské armádě. Na pravé křídlo – nejzranitelnější a zároveň i nejčestnější a nejriskantnější místo bojové sestavy – umisťovali řečtí velitelé tradičně své nejzkušenější bojovníky. Naproti tomu slabší nebo méně zdatné vojáky stavěli na křídlo levé.\n\nV rozporu s běžným postupem ponechal Epameinóndás svoji jízdu pohromadě a na své levé křídlo umístil thébskou pěchotu v zástupu o hloubce padesáti řad. Toto nezvykle silné těleso pak vysunul vpřed proti spartskému pravému křídlu. Své slabší a méně početné pravé křídlo a střed ponechal poněkud stažené směrem k týlu a k pravé straně, čímž thébské vojsko zaujalo stupňovitou formaci kosého šiku (\"loxé falanx\"). Jakmile se obě vojska srazila, spartské pravé křídlo o hloubce dvanácti řad nedokázalo odolat tvrdému nárazu nepřátel uspořádaných ve falanze, hluboké padesát řad. Následoval krátký boj, během něhož se spartská elita marně snažila zadržet ohromnou masu Thébanů v čele se „svatým oddílem“, načež byla enormním množstvím svých protivníků doslova přejita. Spartské pravé křídlo bylo vrženo vzad, přičemž ztratilo kolem 1000 mužů, z nichž 400 tvořili plnoprávní spartští občané, včetně samotného krále Kleombrota. V okamžiku, kdy thébský střed a pravá strana teprve napadla proti nim stojící nepřátele, bylo již spartské pravé křídlo úplně rozdrceno. Pohled na vlastní přemožené pravé křídlo přesvědčil ostatní Peloponésany, kteří byli víceméně nedobrovolnými účastníky bitvy, k ústupu a vyklizení bojiště vítězným Thébanům. Příchod thesálských spojenců Théb, vedených Iásónem z Fer, přiměl ke stažení taktéž zbývající Sparťany. Thébané nato upustili od dalších útoků proti přeživším Sparťanům.\n\nTato bitva měla jedinečný význam pro dějiny starověkého Řecka a prostřednictvím nich i pro evropské dějiny. Epameinóndás nejenže převrátil naruby všechny dosavadní taktické koncepce, nýbrž zahájil revoluci ve vojenské taktice, neboť jako první uplatnil stupňovité rozmístění pěchoty a zároveň uskutečnil jeden z prvních koncentrovaných útoku proti klíčové části nepřátelské linie. Tato nová taktická aplikace falangy, zavedená Epameinóndem, využila poprvé v historii válek moderního principu lokální převahy nad nepřátelskými silami. Epameinóndovo použití této doktríny bylo přímým důsledkem uplatnění podobného manévru thébským vojevůdcem Pagondou v bitvě u Delia. Filip II. Makedonský, který tehdy pobýval jako rukojmí v Thébách, byl touto bitvou bezpochyby silně ovlivněn při rozvoji vlastní, vysoce efektivní taktické koncepce. Jeho syn Alexandr Veliký dovedl pak Filipovy teorie k takřka úplné dokonalosti.\n\nHistorikové Victor Davis Hanson, Donald Kagan a mnozí další tvrdí, že Epameinóndova formace kosého šiku nebyla záměrnou a promyšlenou inovací pěchotní taktiky, ale spíše důmyslným přizpůsobením se ne příliš příznivým okolnostem. Protože Epameinóndás posílil své levé křídlo do hloubky padesáti řad, zbytek jeho linie byl zákonitě mnohem slabší než bylo obvyklé. To znamená, že pokud si střed a pravá strana měly zachovat standardní hloubku osmi až dvanáct řad, muselo se tak stát na úkor délky thébské linie. Jelikož Sparťané Thébany početně převyšovali, neměl Epameinóndás jiné volby, než zkrátit svoji linii a postupovat vstříc mnohem delší spartské formaci šikmo, aby tak oddálil střet na levé straně na tak dlouhou dobu, dokud jádro jeho sil nedosáhne vítězství. Ať už bylo důvodem vzniku kosého šiku cokoliv, faktem zůstává, že tato taktická doktrína představovala zcela nepochybně velice efektivní inovaci.\n\nPolitické důsledky bitvy byly dalekosáhlé: ztráty na vojenské síle a prestiži, jež utrpěli Sparťané u Leukter a o několik let později v bitvě u Mantineie, je jednou provždy připravily o jejich hegemonní postavení. Tato bitva trvale vychýlila rovnováhu sil v Řecku, neboť zbavila Spartu její nepřemožitelnosti a vojenské výjimečnosti, čímž jí odsoudila do role druhořadé mocnosti mezi řeckými městskými státy.\n\n"}
{"id": "222776", "url": "https://cs.wikipedia.org/wiki?curid=222776", "title": "Bitva u Mantineie", "text": "Bitva u Mantineie\n\nBitva u Mantineie byla vybojována v roce 362 př. n. l. mezi Thébany, vedenými Epameinóndem, arkadským spolkem a Bojóty na jedné straně a Sparťany, v čele s králem Agésiláem II., Athéňany, Élidskými a Mantinejskými na straně druhé. V této bitvě se mělo rozhodnout o tom, kdo se stane hegemonem Řecka, avšak Epameinóndova smrt a porážka Sparty nakonec otevřela prostor ke vzestupu Makedonie krále Filipa II.\n\nPo bitvě u Leukter v roce 371 př. n. l., jež narušila samé základy spartské dominance v Řecku, se vůdčí thébský politik a vojevůdce Epameinóndás pokusil nastolit hegemonii Théb. Vojsko Thébanů a jejich spojenců proto vytáhlo na Peloponés – tradiční spartskou sféru zájmů. Výsledkem bylo zřízení arkadského spolku – federace řeckých městských států ve střední části Peloponéského poloostrova, čímž došlo k faktickému rozpuštění peloponéského spolku a omezení vlivu Sparty. Nicméně v roce předcházejícím bitvě u Mantineie, se Sparťané spojili s Élejskými (obyvateli západní části Peloponésu, nevražícími na Arkaďany) ve snaze podlomit moc Théb a jejích spojenců. Poté, co Arkaďané obsadili panhelénský chrám Dia Olympského, nacházejícího se v Élidě, jedna z arkadských obcí, Mantineia, vystoupila na protest z arkadského spolku. Sparťané a Élejští nato uzavřeli spojenectví s Mantinejskými proti Arkaďanům. Podpořit Spartu a její spojence se rozhodly rovněž Athény, které pociťovaly odpor k thébské rozpínavosti. Athéňané si navíc dobře pamatovali na události po skončení peloponéské války, kdy Thébané žádali zničení Athén a zotročení jejích obyvatel. Tento thébský požadavek byl však tehdy Sparťany zamítnut. Aby předešli střetu s Thébany, postupujícími po souši, vyslali Athéňané své vojsko na pomoc Spartě po moři. V téže době vedl Epameinóndás thébskou armádu na Peloponés, aby zde obnovil pořádek a znovu prosadil moc thébsko-arkadské aliance.\n\nObě vojska se setkala poblíž Mantineie. Sparťané, Athéňané, Élejští a Mantinejští byli vedeni spartským králem Agésiláem II. Thébské vojsko zahrnovalo také kontingenty z obcí pro-thébského bojótského spolku. Epameinóndovým Thébanům byli dále nápomocni ti Arkaďané, kteří jim zachovávali věrnost, včetně městských států Megalopolis (jež byla založena Thébany jako hlavní město arkadského spolku během jejich předchozích tažení na Peloponésu) a Tegey (tradiční vůdčí městský stát Arkádie). Třebaže oba velitelé byli vysoce kompetentní, vítězství v bitvě dosáhl Epameinóndás. Využil přitom modifikované verze taktiky, jíž s takovým úspěchem uplatnil u Leukter, a rozestavil bojótské vojsko na levém křídle své armády do neobvykle hlubokého zástupu hoplítů. Cílem tohoto uspořádání vojska, známého jako kosý šik, bylo získání lokální vojenské převahy nad nepřítelem, jehož slabší linie musela posléze tlaku této nezměrné masy přirozeně podlehnout.\n\nEpameinóndás, který vedl osobně levé křídlo, porazil a zahnal nejlepší spartské oddíly na pravém křídle. Avšak během boje v přední linii utrpěl thébský vůdce smrtelné zranění. Thébští velitelé Iolaidas a Daifantos, které určil svými případnými nástupci, byli rovněž zabiti. Když se umírající Epameinóndás doslechl o jejich smrti, nařídil Thébanům, navzdory vítězství v boji, uzavřít se Spartou mír. Bez jeho vůdcovství vzala následně thébská hegemonie rychle za své. Ovšem Sparťané, kteří vyšli z této bitvy znovu poraženi, nebyli schopni nahradit Théby v pozici vedoucí mocnosti. Konečným výsledkem boje tak bylo rozhodující oslabení jak Thébanů, tak i Sparťanů.\n\n"}
{"id": "222777", "url": "https://cs.wikipedia.org/wiki?curid=222777", "title": "Silnice I/44", "text": "Silnice I/44\n\nSilnice I/44 je silnice I. třídy spojující města Mohelnice, Bludov, Rapotín, \nŠumperk, Jeseník, Mikulovice a dále pokračující do Polska. Délka silnice je 78,452 km. V přípravě je přeložka části silnice, z níž jsou jsou v provozu 2 úseky: Vlachov – Rájec a obchvat Postřelmova v délce cca 5,5 km. Jedná se o neplacené úseky. V přípravě je obchvat Bludova a bludovského kopce. V úseku Mohelnice - Šumperk má být stávajíci silnice v budoucnosti nahrazena silnicí pro motorová vozidla.\n\nTrasa silnice vede přes Červenohorské sedlo kde byla v letech 2006–2008 (na jesenické straně) a 2014–2017 (na šumperské straně) provedena rekonstrukce a rozšíření.\n\n\n"}
{"id": "222783", "url": "https://cs.wikipedia.org/wiki?curid=222783", "title": "Metamorphosis (album, Hilary Duffová)", "text": "Metamorphosis (album, Hilary Duffová)\n\nMetamorphosis je druhé album Američanky Hilary Duffové, které vyšlo v roce 2003. Spolupracovala na něm s producenty The Matrix, kteří pracovali s Avril Lavigne na jejím debutu Let Go.\nAlbum bylo kritiky přijato dobře. \"Stephen Thomas Erlewine\", řekl o albu, že je to Teen pop roku 2003, a že je to dokonalý žvýkačkové, ale moderní album.\n\nDále byla Hilary hodně spojována s tím, že se snaží svést na vlně popularity Avril Lavigne, ale její hlas zní sladčeji, a že oplývá veselým charismatem, který okouzlí posluchače.\n\nAlbum obdrželo i nominaci na \"Juno Awards 2004\" v kategorii Nejlepší mezinárodní album.\n\nHilary si posléze odnesla i dvě ceny z \"Kids Choice Awads\", kde zvítězila v kategoriích Nejlepší nový umělec a Nejlepší zpěvačka.\nV USA album debutovalo na čísle 2 za album Mary J. Blige Love & Life, kdy se ho v prvním týdnu prodalo 203,000 kusů. Další týden se posunulo album na číslo nejvyšší. V tom týdnu poklesly prodeje alb o 32% a na první místo stačilo prodat jen 131,000 kusů. Album bylo za rok 2003 osmým nejprodávanějším.\n\nV Kanadě se album dostalo na první místo hned v prvním týdnu prodeje a po čtyřech měsících už bylo platinové za 100,000 prodaných kusů. Nakonec se alba v Kanadě prodalo přes 300,000 kusů. V Austrálii byly prodeje nižší, ale počet 70,000 byl poměrně uspokojivý.\n\nV Asii se albu také dařilo. Čísla jedna se dočkal v Singapuru a Indonésii. Celkově se album na asijském kontinentě těšilo velké oblibě a prodejnosti, proto také Hilary Duffová získala ocenění pro Nejlepší mezinárodní zpěvačku.\n\nSo Yesterday byl první singl, který z alba vyšel. V USA se dostal nejvýše na 42. místo. Vítězství se píseň dočkala v Singapuru.\nCome Clean nebylo ve světě tak moc úspěšné jako So Yesterday. Přesto v USA se dostal na 35. místo. Vedlo se mu i v Argentině, kde skončil třetí.\nLittle Voice byl třetí singl, který vyšel v Austrálii.\n"}
{"id": "222785", "url": "https://cs.wikipedia.org/wiki?curid=222785", "title": "Staré Splavy", "text": "Staré Splavy\n\nStaré Splavy (něm. \"Thammühl am See\") je vesnice, část obce Doksy v okrese Česká Lípa. Jedná se o rekreační středisko na severozápadním břehu Máchova jezera. Zejména na přelomu 19. a 20. století se jednalo o jednu z nejproslulejších a nejluxusnějších dovolenkových destinací v Českých zemích i v celém Rakousku-Uhersku. Obec byla tehdy známá s přídomkem „\"Böhmisches Lido\"“ („České Lido“).\n\nRoku 1222 byl na tomto místě postaven mlýn u náhonu. Za husitských válek byla obec zpustošena. První historicky doložená zmínka o obci „Ves pod Dogsy“ je v listině krále Jiříka z Poděbrad z roku 1460. V konfiskačních listinách z roku 1622 je obec označena jako „Ves pod Stawem“ nebo \"Alte Wehre\" (Staré Splavy), nicméně německý název \"Thammühl\" pochází ze zkomoleniny dvou slov: \"alte Mühle\" - česky „starý mlýn“. Od roku 1850 jsou Staré Splavy součástí města Doksy a dnes zde žije asi 500 stálých obyvatel.\n\nK místu se váže řada legend. Podle jedné se starosplavský mlynář díky sázce s čertem zasloužil o vznik kopců Bezdězské vrchoviny. Jiná legenda vypráví o setkání Karla IV. s místním ovčákem při lovu na jelena a následném založení Velkého rybníka (německy \"Großteich\"). Známé jsou i legendy o manu Daliboru z Myšlína nebo o Myším hrádku - dnes Myší ostrůvek (německy \"Mäuselschloß\") uprostřed jezera (legendy viz Máchovo jezero).\n\nNa severní straně se rozkládá vrch Šroubený, lidově Šroubovák. Své jméno údajně získal podle srubu, který stával na jeho vrcholku a sloužil jako strážní věž - Šroubený (německé jméno kopce je \"Schraubenberg\"). Tato hláska byla pravděpodobně součástí opěrných bodů, zajišťující bezpečnost na významné kupecké trase z Žitavy přes Bezděz do Prahy.\n\nZ nedalekého vrchu Borný (německy \"Börnai\") prý císař Francouzů Napoleon Bonaparte obhlížel v srpnu roku 1813 tamější terén . Jeho přítomnost byla zaznamenána i na dalších místech v kraji (Jablonné v Podještědí, Mimoň).\n\nV roce 1867 byla obec spojena s okolím železniční tratí.. Trať 080 vedoucí z Bakova nad Jizerou do České Lípy a Jedlové je dodnes funkční a má zde zastávku, jednoduchá dřevěná budova pochází z konce 19. století.\n\nSvoji proslulost získaly Staré Splavy koncem 19. století a zejména ve dvacátých letech 20. století, kdy se sem sjížděla tzv. lepší společnost, hlavně na letní pobyty. Nemovitosti zde postavilo mnoho zámožných rodin, často židovských (Mauthnerovi, Bondyovi, Kohnovi), nebo např. rodina režiséra Miloše Formana. Staré Splavy, stejně jako Doksy (\"Hirschberg am See\"), získaly přídomek „vzdušných lázní“ (německy \"Luftkurort\") nebo letoviska (\"Sommerfrische\"). V roce 1930 byla mezi Starými Splavy a Doksy zavedena pravidelná lodní doprava parníčkem \"Tista\" (dnes Hynek), vyrobeném v Berlíně.\n\nPo tzv. Mnichovské dohodě se obec stala součástí Sudet a za druhé světové války hrála roli německého lazaretu a útulku pro německé těhotné ženy. Po válce došlo k masivnímu odsunu německého obyvatelstva a dosídlení převážně českým obyvatelstvem, a Staré Splavy se staly opět známým odpočinkovým centrem, od padesátých let i místem organizované tzv. odborářské rekreace. Významnými středisky se staly zotavovny Racek (dnes středisko Roháč a sídlo infocentra), K.H. Mácha, Na Pobřeží (zbořeno v sedmdesátých letech) nebo Ruch (dříve Hotel Petelka). V osmdesátých letech byl postaven komplex zotavovny „Rudý říjen“, dnešní hotel Bezděz.\n\nV 90. letech došlo kvůli velkému poklesu odborářských dovolených k dočasnému snížení návštěvnosti ve Starých Splavech a chátrání některých objektů. Ty byly postupně privatizovány.\n\nStaré Splavy nabízejí unikátní koncentraci rekreačních objektů a řadu možností trávení volného času uprostřed přírodních krás Máchova kraje. Jsou východiskem mnoha turistických tras, například do nedalekých Hradčanských stěn v bývalém vojenském prostoru Ralsko, v nichž nalezneme dosud neporušenou přírodu a četné bizarní skalní útvary. Obec a její okolí sloužily několikrát jako kulisa pro natáčení filmů.\n\nI přes současné snahy o komerční exploataci místa si Staré Splavy stále udržují svou původní atmosféru, sahající k předválečné slávě lázeňského letoviska.\n\n\n\nObec lemuje silnice první třídy I/38. Ve Starých Splavech se také nachází železniční zastávka na trati Bakov nad Jizerou - Jedlová, kde zastavují osobní vlaky \"Česká Lípa - Bakov nad Jizerou\", \"Jedlová - Doksy\" a v letním období i vybrané rychlíky linky D23 \"Rumburk - Kolín\". Zastávka je pro osobní vlaky na znamení.\n\nStaré Splavy se nacházejí v zóně 2207 \"\"Doksy - Staré Splavy\"\" integrovaného dopravního systému Libereckého kraje.\n\nV sezoně je mezi Starými Splavy a Doksy v provozu motorový výletní vláček.\n\n\nKolem možné úpravy pobřeží Máchova jezera ve Starých Splavech se na podzim 2012 rozpoutaly diskuze a uvažovaný soudní spor, připravovaný radnicí.\n\n\n\nVe Starých Splavech se každoročně od roku 2007 koná ženský profesionální tenisový turnaj okruhu ITF. Je veden pod oficiálním názvem Macha Lake Open, v seznamech turnajů pak jako \"ITF Stare Splavy\". V letech 2017 a 2018 byl turnaj dotován sumou 25 000 dolarů (kategorie W25). Pro rok 2019, kdy se turnaj konal od 17. do 23. června, měl již vyšší celkovou finanční dotaci pro hráčky 60 000 dolarů. Patřil do kategorie W60 + H (H = \"hospitality\", anglicky pohostinnost), čímž se zařadil mezi významnější a více sledované turnaje okruhu ITF. Ve dvouhře se jej zúčastnilo celkem 56 hráček z celého světa včetně těch, které neprošly kvalifikací do hlavního pole (\"main draw\"). Kromě toho byla hrána také čtyřhra za účasti 16 párů. Do finále turnaje ve dvouhře se probojovaly dvě české tenistky. Barbora Krejčíková (vítězka grandslamových turnajů French Open v Paříži a ve Wimbledonu ve čtyřhře v roce 2018) v něm zvítězila nad Denisou Allertovou 6-2, 6-3 a do žebříčku WTA si připsala 100 bodů.\n\nFotbalový tým mužů TJ Staré Splavy, založený v roce 1959, zakončil sezónu 2010/2011 v I. B třídě Libereckého kraje na 8. místě. O rok později ve stejné soutěži skončil sedmý.\n\nV sezóně 2018/2019 hrálo mužstvo ze Starých Splavů pod hlavičkou TJ Doksy B rovněž v I. B třídě Libereckého kraje a skončilo na 7. místě.\n\nDo druhé světové války se Starým Splavům pro exluzivní prostředí a oblíbenost zejména u vyšší společenské třídy (např. prvorepublikoví herci, architekti či podnikatelé) přezdívalo \"\"Böhmisches Lido\"\" (\"\"České Lido\"\") nebo \"\"Böhmische Riviera\"\" (\"\"Česká Riviéra\"\"). Od 90. let se často užívá poněkud pejorativní označení \"\"Ibiza pro chudé\"\", a to z důvodu relativní finanční dostupnosti pro tuzemské rekreanty.\n\n\n\n\n\n\n\n"}
{"id": "222788", "url": "https://cs.wikipedia.org/wiki?curid=222788", "title": "Ruggero Deodato", "text": "Ruggero Deodato\n\nRuggero Deodato (* 7. květen 1939, Potenza, Itálie) je italský herec, režisér a scenárista. Používal také pseudonymy Roger Deodato, Roger Drake, Roger D. Franklin, Roger Franklin, Roger Godey a Roger Rockefeller. Jeho filmy jsou velmi kontroverzní především kvůli své brutalitě. Po natočení filmu Kanibalové byl zatčen a herci museli být předvoláni před soud, aby se prokázalo, že nebyli zavražděni.\n\n\n\n"}
{"id": "222789", "url": "https://cs.wikipedia.org/wiki?curid=222789", "title": "Physical Address Extension", "text": "Physical Address Extension\n\nPhysical Address Extension (PAE) je v informačních technologiích metoda rozšíření adresního prostoru 32bitového režimu procesorů Pentium Pro a kompatibilních (včetně novějších, tj. procesory i686 od roku 1995) tak, aby bylo možné využít v počítači až 64 GiB RAM. Kvůli zpětné kompatibilitě je však v rámci jedné strojové instrukce stále možné adresovat pouze 4 GiB RAM (tj. stejné omezení, jako mají procesory od verze i386). Kvůli návrhu jader operačních systémů pak ve skutečnosti typicky ještě méně (2 nebo 3 GiB).\n\nRozšíření PAE ztrácí význam u 64bitových procesorů nástupnické architektury x86-64 uvedených na trh v roce 2003, kde je možné díky návrhu přímo adresovat až 16 EiB (2) operační paměti (aktuálně však méně).\n\nProcesor Intel 80386 v roce 1986 přinesl 32bitový chráněný režim, ve kterém je pro adresaci paměti použita 32bitová sběrnice, takže lze adresovat 2 bajtů operační paměti (4 GiB RAM). Proto strojové instrukce obsahují 32bitové adresy, které popisují umístění dat v RAM. Na počátku 90. let však začalo toto omezení způsobovat při práci s většími objemy dat potíže (pracovní stanice, servery), a proto přinesl Intel v roce 1995 rozšíření PAE, které umožňuje využít až 64 GiB RAM. PAE je přítomno ve všech následujících procesorech (kromě několika výjimek u Pentium M) a řeší problém tak, aby byla zachována 100 % zpětná kompatibilita pro aplikační software, což však přineslo jen částečné řešení problému a k tomu další komplikace (které je však možné řešit na úrovni operačního systému). Ne vždy je však možné využít plných 64 GiB, protože maximální množství osazené paměti je závislé na konstrukci základní desky.\n\nZapnutím PAE se rozšíří počet linek adresy v paměti RAM z 32 bitů (max. 4 GiB) na 36 bitů (max. 64 GiB RAM). Pozice v tabulce stránek (viz stránkování paměti) se po zapnutí PAE zvětšuje z 32 bitů (20 bitů na číslo stránky, zbytek pro příznaky) na 64 bitů (24 bitů pro číslo stránky, zbytek pro příznaky). Kromě rozšíření počtu příznaků, čehož využívá například NX bit, vede zdvojnásobení délky položky k dramatickému nárůstu nároků pro ukládání tabulek stránek. Proto se při zapnutí PAE rozšiřuje počet úrovní tabulek stránek, které se používají (v Microsoft Windows ze 2 na 3). PAE používá buď standardní 4 kiB stránky nebo 2 MiB stránky, které jsou pak ve fyzické paměti odkazovány přímo.\n\nAdresy míst v paměti i registry procesoru zůstávají stejné, což umožňuje běh programů bez jejich změny (100 % zpětná kompatibilita na aplikační úrovni), avšak zachovává omezení maximální velikosti lineárního adresního prostoru jednoho procesu na 4 GiB. Protože každý proces může alokovat jinou část paměti, je využití větší paměti závislé na konkrétních podmínkách: více současně spuštěných procesů, snížení potřeby odkládání stránek na disk (viz virtuální paměť), zvětšení cache pro pevný disk a podobně.\n\nObsluha PAE zvyšuje režii operačního systému jak při změně kontextu (přepínání úloh při využití multitaskingu), tak při systémovém volání (v závislosti na aktuálním modelu rozvržení paměti). I přes jistou režii poskytuje PAE podporu NX bitu pro 32bitový režim, a proto je v současných systémech obvykle zapnut, i když pak není využit pro zpřístupnění větší paměti (od Windows XP SP2). Použití PAE s pamětí nad 4 GiB komplikuje funkci ovladačů, protože při použití adres nad hranicí 4 GiB je nutné po 32bitové PCI sběrnici přenášet adresu ve dvou cyklech, což musí podporovat ovladače i připojená vstupně-výstupní zařízení.\n\nPři použití 64bitových procesorů a 64bitových operačních systémů nemá PAE význam a není ani podporováno. PAE je však dostupné v 32bitovém režimu 64bitových procesorů.\n\nPo spuštění počítače (IBM PC kompatibilní) je veškerá dostupná paměť RAM ve spolupráci BIOSu a čipsetu namapována do adresního prostoru procesoru. Tyto informace jsou uloženy a dále využity při zavedení jádra operačního systému, které tak získá přehled o dostupné paměti RAM. Podporuje-li procesor rozšíření PAE, je při použití 32bitového jádra operačního systému nutné rozhodnout, jestli bude režim PAE použit. Rozhodnutí je závislé na velikosti používané operační paměti RAM a požadovaných provozních vlastnostech systému.\n\nDo celkové dostupné paměti se započítává nejen paměť RAM (v současné době typicky v podobě DDR2 modulů), ale i paměť osazená na doplňujících kartách (typicky grafická karta),) která je obvykle systému přímo zpřístupněna (ale nemusí být zpřístupněna celá). Z tohoto důvodu je při úvodní inicializaci v prvních 4 GiB rezervována oblast velká 0,5 až 1 GiB pro zařízení připojené přes PCI sběrnici. Proto může být přímo dostupný 4 GiB adresní prostor zaplněn již při osazení 3 GiB paměti v paměťových RAM modulech. Zároveň nemůže být paměť grafické karty, která přesahuje rezervovanou hodnotu pro PCI sběrnici, přístupná přímo. Paměť grafické karty, která nemůže být namapována do rezervovaného prostoru nebo paměť RAM, která do tohoto prostoru zasahuje, může být namapována nad hranici 4 GiB, avšak přemapování paměti je nutné ručně zapnout v nastavení BIOSu aktivací volby \"Mapování paměti nad 3 GiB\" (na základních deskách Asus se tato funkce nazývá „Memory Remap“).\n\nRozšíření PAE poskytuje zvětšením položky v tabulce stránek podporu pro NX bit, avšak ne všechny procesory s podporou PAE obsahují také podporu NX bitu (například AMD Duron). Seznam procesorem podporovaných rozšíření je možné zjistit pomocí instrukce CPUID (ve Windows nějakým diagnostickým programem, v Linuxu jednoduše výpisem souboru codice_1). NX bit umožňuje znemožnit některé útoky na chybně naprogramované aplikace. Úseky paměti lze chránit též pomocí limitů segmentů, což je však pomalejší a komplikovanější, než hardwarově řešený NX bit. Ve většině systémů je proto PAE pro svůj přínos k bezpečnosti systému použit i přes jisté snížení výkonu počítače, pokud procesor NX bit podporuje (v Microsoft Windows XP od SP 2).\n\nPro aplikace je standardně paměť mimo hranice 4 GiB přímo nedostupná, avšak existují metody, jak ji využít nepřímo. V systémech Microsoft Windows je k dispozici rozhraní AWE. V unixových systémech jsou k dispozici různé techniky, jako například mmap pro mapování souborů do paměti do adresního prostoru a mimo něj podle potřeby.\n\nV běžném 32bitovém systému může jeden proces využívat méně než 4 GiB paměti, protože do stejného adresního prostoru je mapováno i jádro operačního systému. Společný adresní prostor jádra i procesu umožňuje snížení režie nutné pro přebudování tabulek stránek v okamžiku, kdy se přestupuje při vykonávání kódu z prostoru jádra (\"kernel space\") do prostoru procesu (\"user space\") a naopak. Hranice mezi uživatelským a jaderným prostorem je kvůli snadné kontrole jejího nežádoucího překročení obvykle stanovena obsahem jednoho nebo dvou vrchních bitů adresy, takže je 4 GiB prostor rozdělen na 2 + 2 GiB, případně 3 + 1 GiB.\n\nJe-li paměti 3 až 4 GiB, může aktivace PAE využít celou paměť, avšak ve výsledku může výkon počítače poklesnout (v závislosti na tom, co běžící procesy převážně dělají). Je-li paměti více, než 4 GiB, bude zřejmě využití PAE přínosem. Nejlepším řešením je však použití 64bitového operačního systému (umožňuje-li to procesor).\n\nMicrosoft Windows používá standardně model 2 + 2 GiB, tj. proces může používat maximálně 2 GiB lineárního adresního prostoru. Systém lze přepnout do režimu 3 + 1 GiB při startu systému (parametrem \"/3\", viz níže), avšak paměť nad 2 GiB mohou využít jen speciálně přeložené programy, které mají ve spustitelném souboru nastaven příznak codice_2. Mezi takové paměťově náročné programy patří Microsoft Exchange Server, Microsoft SQL Server a podobně. Paměť nad 2 GiB proto i přes použití parametru \"/PAE\" jeden proces přímo nevyužije (jen s pomocí speciálního rozhraní, ale musí být tak naprogramován), ale využije se pro systémovou cache a rozdělí se mezi další procesy. Je-li kombinován parametr \"/3G\" a \"/PAE\", je velikost využité paměti omezena na 16 GiB.\n\nPAE je podporováno v následujících 32bitových verzích OS Windows:\n\nMáte-li v počítači osazeno maximálně 3 GiB paměti, není potřeba nijak zasahovat do jeho nastavení. Máte-li paměti více, využijte přepínač \"/PAE\" (bez tohoto přepínače sice operační systém PAE využívá, ale jen pro podporu NX bitu). Do souboru codice_3 (jsou u něj nastaveny atributy skrytý a jen pro čtení – pro úpravu odškrtněte v „Možnosti složky“ → „Zobrazení“ záložku „Skrýt chráněné soubory operačního systému…“ a vypněte u souboru atribut „Jen pro čtení“) smažte přepínač „/3“, pokud jej boot.ini obsahuje (většinou jen u OS Server Edition). Přidejte za „multi(0)disk(0)rdisk(0)partition(1)\\WINDOWS=\"Microsoft Windows XP Professional\" /noexecute=optin /fastdetect“ přepínač „/PAE“. Po restartu byste měli vidět 4 GiB RAM (tj. 4,1955xx GiB RAM). Pokud se v systému stále zobrazuje pouze 3,xx GiB RAM zapněte v setupu BIOSu funkci \"Mapování paměti nad 3 GiB\" (na základních deskách Asus se tato funkce nazývá „Memory Remap“).\n\nLinuxové jádro podporuje v 32bitovém režimu PAE včetně přístupu k 64 GiB paměti od verze 2.6. Jádro je nutné přeložit s podporou PAE. Je možné vybrat, zda bude adresní prostor rozdělen mezi jádro a uživatelský prostor (1+3, 2+2, 3+1) nebo úplně oddělen (4+4, avšak za cenu vyšší režie při systémových volání jádra). Tvůrci linuxových distribucí obvykle poskytují uživateli na výběr dvě nebo více různých jader, přičemž uživatel (nebo instalační program) vybere nejlépe vyhovující variantu vzhledem k hardware použitého počítače.\n\nVzhledem k vysoké rychlosti současných procesorů a tím snižujícího se podílu režie při použití PAE, používají distribuce obvykle pro procesory i686 pouze jádra s podporou PAE.\n\nFreeBSD podporuje PAE ve verzi 4.x počínaje verzí 4.9, ve verzi 5.x od verze 5.1 a ve všech verzích 6.x a novějších. Pro podporu je vyžadováno jádro s podporou PAE. Ne všechny ovladače dovolují použití více než 4 GiB fyzické paměti.\n\nSolaris podporuje PAE od OS Solaris 7. Ne všechny ovladače (\"ovladače třetích stran\") podporují více než 4 GiB fyzické paměti\n\n"}
{"id": "222790", "url": "https://cs.wikipedia.org/wiki?curid=222790", "title": "Aristid", "text": "Aristid\n\nAristid je mužské křestní jméno řeckého původu. Vykládá se jako \"nejpřednější, nejlepší\" nebo přeneseně \"spravedlivý\", podle aténského státníka z 11. století př. n. l. Aristeida zvaného Spravedlivý. Latinizovaná varianta je Aristides.\n\nPodle maďarského kalendáře má svátek 27. dubna.\n\n\n"}
{"id": "222792", "url": "https://cs.wikipedia.org/wiki?curid=222792", "title": "Superliga", "text": "Superliga\n\nRuská superliga ledního hokeje ( Суперлига – Чемпионат России по хоккею с шайбой), byla v letech 1992 až 2008 ruskou nejvyšší klubovou soutěží v ledním hokeji. Avšak po sezóně 2007-08 zanikla a nahradila ji Kontinentální hokejová liga.\n\nPředchůdkyně: Sovětská liga ledního hokeje.\nDále pokračuje: Kontinentální hokejová liga.\n\n"}
{"id": "222799", "url": "https://cs.wikipedia.org/wiki?curid=222799", "title": "Týn (Třebíč)", "text": "Týn (Třebíč)\n\nTýn ( ; lidově zvaný \"Tajno\", později \"Tejno\", tj. místo skryté, nikoliv vyvýšené; s předložkou 2. pád \"do Týna\", 6. pád \"v Týně\") je část města Třebíče, jehož je součástí od roku 1960. Nachází se zde jak rodinné domy, tak osídlení soustředěné v obytných domech, i několik zařízení občanské vybavenosti. Od svého připojení k Třebíči se Týn podstatně rozrostl a pozbyl svůj původně jen vesnický ráz. V části obce žije obyvatel.\n\nTýn byl až do roku 1960 samostatnou obcí, třebaže těsně se přimykající k Podklášteří. Týn vznikl jako tržní osada při staré obchodní stezce procházející dnešní ulicí Zdislavinou k Přibyslavicím.\n\nOsada už od založení z třebíčského kláštera náležela k jeho majetku. Roku 1558 v Týně žilo 7 gruntovníků, kteří platili vrchnosti 3 kopy a odváděli též desátek ve výši 3 kopy. Dále byli povinni při zámku rozsévat, kydat hnůj z chlévů a pak rozhazovat na poli, třít konopě, zametat na zámku, sekat pro zámek dříví a pomáhat s hrabáním sena na louce pod zámkem.\n\nRoku 1678 bylo v Týně zastoupeno jediné povolání – zahradníci. Těch zde žilo 38.\n\nStředem obce bývala okrouhlá náves s malým rybníčkem (dnes již zasypaným). Od roku 1857 stojí na návsi kaple Povýšení svatého Kříže. Po první světové válce zde zbudovali pomník jejím týnským obětem. V roce 1938 Týnští upravili svah nad Novým rybníčkem na park a umístili v něm malý pomníček připomínající 20. výročí republiky. Za okupace pomníček ukryli.\n\nV 50. letech 20. století vzniklo Jednotné zemědělské družstvo a začalo se s výstavbou jeho kravína a dalších hospodářských budov. Od roku 1974 získala statek do správy Střední zemědělská škola; v 90. letech byl statek zrušen a na jeho místě od přelomu století vyrostl obchodní dům a nové sídliště. Ani Týn nezůstal ušetřen panelové výstavby 80. let (ulice Jaroslava Ježka). Se začátkem 21. století vznikla též nová zástavba na východ od Nového hřbitova v ulicích Růžičkova, Vítkova, Palátova a Kaňákova (zčásti tzv. podnikatelské baroko), resp. kousek od návsi zástavba v ulici Milady Horákové a Palachově.\n\nS Podklášteřím se Týn svou zástavbou spojil v době od konce první světové války do prvních let války druhé světové, když byla zastavěna Panská niva.\n\nZ dalších zařízení občanské vybavenosti lze uvést:\n\nTýn uzavírá území města Třebíče ze severu, při silnici na Budíkovice. Jeho páteří je ulice Táborská. Týn na jihu začíná křižovatkou ulic Táborská, Palackého, Josefa Suka a Nová. Na západě proniká dlouhým výběžkem západní poloviny údolí pod mostem na ulici Marie Majerové až k samému Hájku. Na severu zasahuje katastrální území Týna až k západnímu okraji Pocoucova a tam v lese vrcholí kótou 498 m. Na severovýchodě najdeme kótu 489 m, na níž je zařízení vodojemu.\n\nCo se týče vod, na týnských vodách bývala v minulosti dlouhá léta závislá Třebíč. Ještě začátkem 17. století stačil Třebíči k zásobování vodou rybníček Baba. Poté v roce 1610 město koupilo od týnského občana Kuldánka tři malé selské rybníčky a z nich do městských kašen přivedla vodu. Týnské vodovodní rybníky (rybník Vodovodní, zvaný též Vasrlajtung, dále Barák neboli Druhý a U Suchých neboli Nadýmáček) ztratily svůj účel vybudováním nového městského vodovodu během funkčního období starosty Josefa Vaňka v letech 1936–1940. V roce 2004 byly tyto rybníčky celkově opraveny.\n\nPotůček vedoucí z rybníčka Baráku se za týnským mostem spojují s vodami Týnského potoka, který do Týna přitéká z podklášterského rybníka Zámiš přes Týnský rybník. Napájí taktéž podklášterský rybník Kuchyňku.\n\nNa návsi najdeme kapli Povýšení svatého Kříže, obklopenou několika vzrostlými stromy.\n\n"}
{"id": "222803", "url": "https://cs.wikipedia.org/wiki?curid=222803", "title": "Blondie", "text": "Blondie\n\nBlondie je americká rocková skupina, kterou založili zpěvačka Deborah Harry a kytarista Chris Stein. Skupina se stala průkopníkem americké new wave a punkové scény v jejich počátcích v druhé polovině 70. let. První dvě studiová alba byla silně ovlivněna těmito žánry. Přestože díky nim získala skupina úspěch ve Spojeném království a Austrálii, v USA byla stále považována za undergroundovou skupinu. Nicméně poté, v roce 1978 co vydala album \"Parallel Lines\", se stala celosvětově známou a toto album následovaly hity jako \"Heart of Glass\", \"Call Me\", \"Rapture\" nebo \"The Tide Is High\". Jejich rozmanitý repertoár zahrnuje různé styly přes disco, pop, reggae či hip-hop.\n\nPoté, co v roce 1982 vydali své šesté studiové album \"The Hunter\", se rozpadla. Zpěvačka Debbie Harry tak pokračovala ve své sólové kariéře, přičemž měla rozmanité úspěchy a to především kvůli péči o svého partneta Chrise Steina, kterému byla diagnostikována ojedinená autoimunitní kožní choroba pemphigus. V roce 1997 skupina opět obnovila činnost a v roce 1999 si získala popularitu skladbou \"Maria\", která dosáhla 1. místa v britském žebříčku UK Singles Chart po 20 letech od vydání skladby \"Heart of Glass\".\n\nNásledující roky skupina koncertovala po celém světě a v roce 2006 byla uvedena do Rock 'n' Rollové síně slávy. Celosvětově se predalo více než 40 milionů nahrávek skupiny Blondie. Desáté studiové album s názvem \"Ghosts of Download\" bylo vydáno v roce 2014 a zatím poslední jedenácté studiové album \"Pollinator\" vyšlo 5. května 2017.\n\nPočátky skupiny sahají do října 1973, kdy se setkali zpěvačka Deborah Harry, která byla původně koncem 60. let členkou folkrocková skupiny The Wind in the Willows a kytarista Chris Stein, který se v roce 1973 stal členem skupiny Stilettoes. Oba se potkali ve známém newyorském klubu CBGB. Původně vystupovala skupina pod názvem Angel and the Snake, ale později, v srpnu 1974, se přejmenovala na Blondie. Deborah Harry řekla, že název vznikl podle pokřikování řidičů nákladních aut, když ji na cestě předjížděli: \"Hey, Blondie\". V roce 1974 byl krátce členem skupiny českoamerický kytarista Ivan Král.\n\n\n\nStudiová alba\n\n"}
{"id": "222804", "url": "https://cs.wikipedia.org/wiki?curid=222804", "title": "Zeměplošský kalendář", "text": "Zeměplošský kalendář\n\nKalendář na Zeměploše (fiktivním světě z románů anglického spisovatele Terryho Pratchetta) je částečně podobný kalendáři na Zemi.\n\nTýden trvá ale na Zeměploše osm dní místo sedmi (\"osm\" je na Zeměploše magické číslo):\n\nZeměplošský rok pak má dvakrát 400 dnů (Zeměplocha se otáčí pod obíhajícím sluncem tj. během jednoho cyklu má každé místo na ní dvakrát stejná roční období) a tento tzv. \"zemědělský rok\" se dělí do 13 měsíců:\n\nRoční období a významné dny v roce, které je oddělují, jsou pak pojmenována:\n\nNoc na přelomu starého a nového roku. Jde o obdobu našich Vánoc, mezi tradice patří návštěva Otce prasátek. Ten jezdí od domu k domu na saních tažených čtyřmi velkými divokými kanci a rozděluje dárečky v podobě jitrnic, tlačenek, škvarků a šunky všem dětem, které byly hodné. Ty které zlobily dostanou pytel krvavých kostí. V tento den se očekává, že čarodějky zůstávají doma.\n\nAnkh-morporský kalendář se datuje od založení Neviditelné Univerzity a používá zemědělský rok. Jednotlivé roky dostávají jména od astrologů NU (např. rok 2005 je \"rokem krevety\"), stejně tak celá staletí – 20. století bylo \"stoletím ovocného netopýra\", 21. pak je \"stoletím ančovičky\".\n"}
{"id": "222808", "url": "https://cs.wikipedia.org/wiki?curid=222808", "title": "Francesca Ciardi", "text": "Francesca Ciardi\n\nFrancesca Ciardi (* 26. července 1954 Řím) je italská herečka. Její nejznámější role byla v italském filmu Kanibalové, kde hrála skriptku Faye Danielsovou. Vdaná byla za novináře Paola Frajese.\n\n"}
{"id": "222809", "url": "https://cs.wikipedia.org/wiki?curid=222809", "title": "Perry Pirkanen", "text": "Perry Pirkanen\n\nPerry Pirkanen je americký herec. V Itálii se stal slavným díky hororům \"Kanibalové\" a \"Canibal Ferox\".\n\n"}
{"id": "222810", "url": "https://cs.wikipedia.org/wiki?curid=222810", "title": "Seznam fyzických antropologů a paleoantropologů", "text": "Seznam fyzických antropologů a paleoantropologů\n\n\nSeznam fyzických antropologů a paleoantropologů podle roku narození. Kritériem pro uvedení antropologa v seznamu je jeho významnost podle hledisek Wikipedie.\n\n\n\n\n\n\n\n\n\n\n\n\n\n\n\n\n\n\n"}
{"id": "222811", "url": "https://cs.wikipedia.org/wiki?curid=222811", "title": "Luca Barbareschi", "text": "Luca Barbareschi\n\nLuca Barbareschi (28. červenec 1956, Montevideo, Uruguay) je italský herec, scenárista, režisér a producent.\n\nPoté co dokončil studium na milánské univerzitě, odjíží do USA. Nějaký čas se věnuje nejrůznějším profesím, především divadlu, ale také začíná spolupracovat s televizí a filmem. Poté se vrací do Itálie a usazuje se na farmě. V současné době patří rozsahem své tvorby i dalších aktivit k nejuznávanějším umělcům. Před filmovou kamerou vytvořil více jak třicet filmových rolí a mnohé další v divadelních a televizních inscenacích. Jeho režijní debut ja autobiograficky laděný snímek o dospívajícím chlapci \"Ardena\" (1996). Pod filmem je podepsán také jaké scenárista, vytvořil zde jednu z hlavních rolí a snímek vznikl v jeho produkční společnosti Casanova Entertainment.\n\n\n\n"}
{"id": "222812", "url": "https://cs.wikipedia.org/wiki?curid=222812", "title": "Fotorespirace", "text": "Fotorespirace\n\nFotorespirace (světelné dýchání rostlin) je proces, při němž rostlina přijímá kyslík a produkuje CO. Probíhá na světle.\n\nPři fotorespiraci se na rozdíl od mitochondriální respirace neuvolňuje ATP (energie), ale dochází ke štěpení meziproduktů fotosyntézy, produkci oxidu uhličitého a tím ke ztrátám na substrátu a energii. Rostliny takto mohou ztrácet 20 - 40% přijatého CO.\n\nFotorespirace je způsobena karboxylačně-oxidační aktivitou enzymu Rubisco (ribulosa-1,5-bisfosfátkarboxylasa/oxygenasa), která je za běžných podmínek v poměru asi 4:1, ale při nízkých koncentracích CO a vysokých koncentracích O, může převládnout oxidační aktivity\n\nFotorespirace převažuje u C rostlin.\n\nFotorespirace je zapříčiněna oxygenasovou aktivitou enzymu Rubisco. Navázáním kyslíku na ribulosa-1,5-bisfosfát vznikne pětiuhlíkatý meziprodukt. Není stálý a rozpadá se na 3-fosfoglycerát (3 atomy uhlíku) a 2-fosfoglykolát (2 atomy uhlíku). Tříuhlíkatý produkt vstoupí do Calvinova cyklu, zatímco dvouuhlíkatý je dále metabolizován a může být využit k syntéze některých látek (aminokyselin). Většina je však rozložena až na CO.\n\nNa rozdíl od fotosyntézy neprobíhá fotorespirace pouze ve chloroplastech, ale jednotlivé fáze se uskutečňují v chloroplastech, cytosolu, peroxisomech a mitochondriích.\n\nV chloroplastech vzniklý 2-fosfoglykolát za pomoci fosfoglykolátfosfatasy odštěpí zbytek kyseliny fosforečné za vzniku glykolátu. Glykolát přejde do peroxisomu, kde je glykolátoxygenasou oxidován na glyoxalát za vzniku peroxidu vodíku, který je katalasou rozložen na kyslík a vodu. (Glyoxalát může být dále oxidován na oxalát.) Glyoxalát se transaminační reakcí přemění na glycin. V mitochondriích ze dvou molekul glycinu vzniká jedna molekula serinu a odštěpí se CO. Serin se v peroxisomech transaminací přemění na hydroxypyruát, který je následně hydroxypyruátreduktasou za spotřeby NADPH redukován na glycerát. Glycerát se v cytosolu glycerátkinasou za spotřeby ATP fosforyluje na 3-fosfoglycerát, který se zapojí v chloroplastu do Calvinova cyklu.\n\nVýsledkem složitého fotorespiračního cyklu je plýtvání částí asimilátů a ATP vytvořených fotochemickými reakcemi.\n\nMíra fotorespirace je ovlivněna několika faktory. Mezi nejvýznamnější patří koncentrace oxidu uhličitého, teplota a osvětlení.\n\nPři vyšší parciální koncentraci CO se zvyšuje fotosyntéza.\n\nPři vyšší teplotě a radiaci se zvyšuje fotorespirace.\n\nFunkce fotorespirace není s určitostí známa.\n\nPodle jednoho z předpokladů je fotorespirace evolučně zastaralá. Způsobuje totiž ztráty substrátu a energie. Praatmosféra, ve které se rostliny původně vyvíjely, obsahovala malé množství kyslíku, a proto podle této teorie nebyla evoluce enzymu Rubisco ze začátku ovlivněna soutěžením oxidu uhličitého s kyslíkem.\n\nDalší teorie říká, že fotorespirace je jakási „pojistka“, která chrání rostlinu před reakcemi přebytečného ATP a NADPH s kyslíkem a před vznikem volných radikálů. Ty totiž mohou poškozovat metabolické funkce buněk napadáním lipidů nebo sloučenin různých metabolických drah.\n\nPředpokládá se, že fotorespirace zabraňuje poškození fotosyntetického aparátu fotooxidačními reakcemi, které by mohly být způsobeny přeměnou pohlcené světelné energie při nedostatečné koncentraci CO. Tato hypotéza je podpořena pozorováním, že v nepřítomnosti CO a O způsobí silné osvětlení chloroplastů rychlou a nevratnou ztrátu fotosyntetické aktivity.\n\nNěkteré rostliny dokázaly v průběhu evoluce potlačit fotorespiraci a tím zabránit ztrátám. Jedná se například o tzv. C rostliny. Ty pomocí speciální metabolické dráhy (Hatch-Slackův cyklus) nakumulují oxid uhličitý a tím fotorespiraci minimalizují. K tomu je ale potřeba větší množství energie a proto jsou C rostliny většinou teplomilné a tropické druhy. Patří mezi ně například kukuřice.\n\n\n"}
{"id": "222813", "url": "https://cs.wikipedia.org/wiki?curid=222813", "title": "Salvatore Basile", "text": "Salvatore Basile\n\nSalvatore Basile je italský herec. Nejznámější roli vytvořil ve filmu \"Kanibalové\".\n\n\n\n"}
{"id": "222814", "url": "https://cs.wikipedia.org/wiki?curid=222814", "title": "Rakousko-turecká válka (1716–1718)", "text": "Rakousko-turecká válka (1716–1718)\n\nPůvod šesté rakousko-turecké války je nutno hledat v nespokojenosti Osmanské říše s karlovickým mírem (1699). Již dvanáct let po podepsání této smlouvy začali Turci plánovat odvetu za porážku u Vídně (1683).\n\nNejprve porazil velkovezír Baltaci Mehmet armádu Petra Velikého. Poté v roce 1715 nový velkovezír, Damad Ali, dobyl zpět od Benátčanů Moreu. Osmané se cítili být ohroženi Rakouskem (garantem Karlovického míru), a tak mu vyhlásili válku. V roce 1716 porazil Evžen Savojský tureckou armádu u Petrovaradínu. Poté, co Rakušané dobyli Bělehrad, žádali Turci o mír. Ten by podepsán v Požarevaci roku 1718 a potvrdil nadvládu Rakušanů nad Bělehradem a výsledky mírové smlouvy z Karlovců. Turkům zůstal v držení jižní břeh Dunaje.\n\n\n\n"}
{"id": "222816", "url": "https://cs.wikipedia.org/wiki?curid=222816", "title": "Ricardo Fuentes", "text": "Ricardo Fuentes\n\nRicardo Fuentes je kolumbijský herec a režisér. Proslavil se rolí v italském filmu \"Kanibalové\".\n\n\n"}
{"id": "222817", "url": "https://cs.wikipedia.org/wiki?curid=222817", "title": "Rakousko-turecká válka", "text": "Rakousko-turecká válka\n\nPojem rakousko-turecká válka může označovat několik konfliktů:\n\n"}
{"id": "222818", "url": "https://cs.wikipedia.org/wiki?curid=222818", "title": "Gabriel Yorke", "text": "Gabriel Yorke\n\nCarl di Gabriel Yorke je americký herec. Známý z herecké role ve filmu \"Kanibalové\".\n\n\nV současnosti žije v jižní Itálii a je rozvedený.\n"}
{"id": "222820", "url": "https://cs.wikipedia.org/wiki?curid=222820", "title": "Svatyně Udžigami", "text": "Svatyně Udžigami\n\nSvatyně Udžigami (: 宇治上神社, \"Udžigami-džindža\") je šintoistická svatyně ležící na úpatí hory Asahijama na východním břehu řeky Udžigawa ve městě Udži v prefektuře Kjóto v Japonsku.\n\nLeží přímo naproti chrámu Bjódóin, pro který byla původně postavena jako strážní svatyně.\n\nHlavní budova (\"honden\") svatyně byla postavena ve stylu \"Ikken-šanagare-zukuri\" v pozdním období Heian, což z ní dnes činí nejstarší dochovanou hlavní budovu šintoistické svatyně. Sousední modlitebna (\"haiden\") přestavěná na počátku období Kamakura je rovněž nejstarší modlitební budovou šintoistické svatyně a spolu s hlavní budovou byla prohlášena za japonský národní poklad.\n\nOd roku 1994 jsou svatyně spolu s několika dalšími památkami v Kjótu zapsány na Seznam světového dědictví UNESCO pod názvem „Památky na starobylé Kjóto“.\n\n"}
{"id": "222831", "url": "https://cs.wikipedia.org/wiki?curid=222831", "title": "Michel Chossudovsky", "text": "Michel Chossudovsky\n\nMichel Chossudovsky (* 1943) je kanadský ekonom, poradce, novinář a spisovatel literatury faktu. Je emeritním profesorem ekonomie na univerzitě v městě Ottawa . Od roku 2001, je prezident a ředitel Centra pro výzkum globalizace, které publikuje konspirační teorie a falešné zprávy Chossudovsky sám je propagátorem konspiračních teorií o 11. září..\n\nChossudovsky se narodil ruskému židovskému emigrantu, kariernímu diplomatu Evgeny Chossudovsky a Irské protestantce Rachel Sullivan. Byl přijat na univerzitu v Ottavě v roce 1968. Učil jako hostující profesor na akademické půdě v západní Evropě, Jižní Americe a Jihovýchodní Asii, fungoval jako ekonomický poradce ve vládách rozvojových zemí a pracoval jako konzultant pro mezinárodní organizace včetně projektů jako je Rozvojový program OSN (UNDP), Africká rozvojová banka, Africký institut Spojených národů pro ekonomický rozvoj a plánování (AIEDEP), Fond obyvatelstva OSN (UNFPA), Mezinárodní organizace práce (ILO), Světová zdravotnická organizace (WHO), Ekonomický výbor OSN pro Latinskou Ameriku a Karibskou oblast (ECLAC). V roce 1999 se Chossudovsky přidal k Mezinárodnímu fondu pro výzkum míru a budoucnosti jako poradce.\n\nChossudovsky je bývalý prezident Kanadské asociace výzkumu Latinské Ameriky a Karibiku. Je členem organizací, které zahrnují Výbor na fiskální a ekonomické reformy (COMER), Geopolitická drogovou hlídku (OGD) a Mezinárodní koncil lidského zdraví (IPHC).\n\nJe aktivním členem protiválečného hnutí v Kanadě, rozsáhle psal o válce v Jugoslávii. Byl angažován v propagaci alternativních teorií o útocích na New York z 11. září 2001. Jeho článek \"Pravda skrytá za 9/11: Kdo je Usáma bin Ládin\" byl pravděpodobně vůbec první, který zpochybňoval Bushovo trvání na tom, že bin Ladin je za útoky na Světové obchodní centrum a Pentagon zodpovědný. Je častým přispěvatelem do periodik \"Le Monde diplomatique\", \"Third World Resurgence\" (Vzkříšení třetího světa) a \"Covert Action Quarterly\" (Čtvrtletník tajných operací). Jeho publikace byly přeloženy do více než dvaceti jazyků. Jeho poslední kniha nese název \"America's \"War on Terrorism“\" (Americká „Válka proti terorismu“). Píše v angličtině a francouzštině.\n\nV roce 2001 založil centrum pro výzkum globalizace a stal se ředitelem a redaktorem. Se sídlem v Montrealu se popisuje jako \"nezávislá výzkumná a mediální organizace\", která poskytuje analýzy, které nejsou pokryty mainstreamovými médii.\n\nCentrum pro výzkum pro výzkum globalizace je známo propagací konspiračních teorií a nepravd.\n\nMezi konspirační teorie, které zastává jsou o novém světovém řádu, očkování, spiknutí farmaceutistického průmyslu, použití jaderných zbraní USA v Iráku a Afghánistánu, geneticky modifikovaných rostlin, které jsou k odlidnění země, Islámském státu vytvořeným CIA, chemtrails, HAARP, popírání genocidy v Bosně, Rwandě, nasazení chemických zbraní v Sýrii, které vlády Spojených států, Velké Británie, Turecka, Saúdské Arábie, Francie, Izraele připisují připisují Bašáru Asadovi, a mnoha dalších včetně dlouhodobých spekulací o invazi USA do Íránu .\n\nForeign Policy poznamenává, že centrum prodává knihy a videa, která mají 'odkrývat' jak útoky 11. září byly s 'největší pravděpodobností operace tajných služeb' k 'dalším cílům korporátní globalizace'.\n\n\n"}
{"id": "222837", "url": "https://cs.wikipedia.org/wiki?curid=222837", "title": "Kladský rybník", "text": "Kladský rybník\n\nKladský rybník je rybník, který leží ve Slavkovském lese, poblíž osady Kladská asi 8 km severně od Mariánských Lázní, v nadmořské výšce 810 m. Rybník má rozlohu asi 9 ha.\n\nNapájí jej několik potoků vyvěrajících v bezprostředním okolí, největší z nich je Pramenský potok. Na severní straně z rybníka vytéká Dlouhá stoka, která byla vybudována za účelem zpracování cínové rudy v okolí Horního Slavkova. Jižní břeh rybníka tvoří hranici rezervace Kladské rašeliny a vede po něm po dřevěném chodníku naučná stezka.\n"}
{"id": "222838", "url": "https://cs.wikipedia.org/wiki?curid=222838", "title": "Krvavá neděle", "text": "Krvavá neděle\n\nPojem krvavá neděle může znamenat\n\n\n"}
{"id": "222839", "url": "https://cs.wikipedia.org/wiki?curid=222839", "title": "Megaderma australská", "text": "Megaderma australská\n\nMegaderma australská (\"Macroderma gigas\") je velký australský druh netopýra.\n\nObývá tropické pásmo severní a západní Austrálie. Žije většinou v jeskyních, jednotlivě nebo v malých skupinách. Kolonie nevytváří, často ale sdílí prostor s jinými netopýry. Megaderma australská patří k největším druhům netopýrů – délka jejího těla je asi 15 cm a v rozpětí měří přes 45 cm.\n\nTento druh se od jiných odlišuje především nízkým podílem hmyzu v potravě. Loví zejména malé obratlovce, savce, ptáky a žáby. Součástí jejího jídelníčku mohou být i jiné druhy netopýrů. Megadermy nemají tělo dobře uzpůsobené k manévrování za letu – chybí jim ocas, mají široká křídla a nedokonalé zakloubení paží. Proto loví podobně jako sovy: okolí nehybně pozorují z vyvýšeného místa (využívají jak zrak, tak i sluch – naslouchají zvukům okolí) a na kořist se vrhají střemhlav.\n\nZ hlediska morfologie vyniká megaderma velkými ušními boltci a dlouhým vztyčeným výrůstkem na nose. Samice rodí vždy jedno mládě které zpočátku krmí hmyzem, zejména většími druhy; mládě s ní zůstává až do dosažení pohlavní dospělosti.\n\nDalší příbuzné druhy megadermovitých obývají Afriku a jižní Asii.\n\n"}
{"id": "222840", "url": "https://cs.wikipedia.org/wiki?curid=222840", "title": "Netopýr rybožravý", "text": "Netopýr rybožravý\n\nNetopýr rybožravý (\"Noctilio leporinus\", také netopýr rybařící – \"Vespertilio leporinus\") je americký druh netopýra.\n\nObývá tropické pásmo Střední a Jižní Ameriky. Žije v koloniích o asi 50 až 80 jedincích v dutinách stromů, skalních rozsedlinách nebo jeskyních poblíž řek, jezer i u moře. Patří k poměrně velkým druhům netopýrů – délka jeho těla je 10 až 13 cm. Od ostatních druhů se odlišuje dlouhými pysky vytvářejícími lícní vaky a srostlými pánevními kostmi. Jeho zadní končetiny jsou neobvykle dlouhé a jsou zakončeny pěti silnými drápy které mu umožňují lovit rybky do délky asi 8 cm plovoucí těsně pod hladinou. Jejich polohu zjišťuje s velkou přesností pomocí echolokace, jež mu umožňuje zjistit i jen velmi nepatrně zvířenou vodní hladinu. Loví většinou v noci; jen výjimečně chytá ryby ve dne společně s rybožravými ptáky. Kromě ryb se živí i větším hmyzem, žábami i drobnými hlodavci žijícími na zemi i na stromech.\n\n"}
{"id": "222843", "url": "https://cs.wikipedia.org/wiki?curid=222843", "title": "Microsoft Photo Editor", "text": "Microsoft Photo Editor\n\nMicrosoft Photo Editor byla aplikace na editaci obrázků v Microsoft Office verzích 97–XP pod operačním systémem Microsoft Windows. Byla nahrazena aplikací Microsoft Office Picture Manager.\n\nProgram byl užitečný nástroj pro práci s rastrovou grafikou. Byla založena na HALO Desktop Imager od firmy Media Cybernetics, L.P.\n\nRaná verze Microsoft Photo Editor přidána v MS Office 2000, ztrácela během ukládání metadata JPG obrázků z digitální kamery.\n\n"}
{"id": "222844", "url": "https://cs.wikipedia.org/wiki?curid=222844", "title": "Křesťanské symboly", "text": "Křesťanské symboly\n\nKřesťanství si během své historie vytvořilo celou řadu symbolů, z nichž některé jsou obecně přijímány prakticky v celém křesťanstvu, další jsou používány pouze buďto jen určitými náboženskými skupinami, nebo mají v různých křesťanských skupinách různé významy. Řada těchto symbolů (zejména ve formě šperků) však byla postupem času převzata sekularizovanou společností buďto bez původního významu, nebo s trochu pozměněným významem (např. kříž je bezvěrci běžně nošen jako šperk bez jakéhokoliv náboženského obsahu – na druhé straně věřící křesťané jej mohou nosit jako důležitý znak své víry, což může vést k nedorozuměním a nebo závažným praktickým problémům – viz například spory o nošení náboženských symbolů ve Velké Británii).\n\n\n\n\n\n\n\n\n\n\n"}
{"id": "222848", "url": "https://cs.wikipedia.org/wiki?curid=222848", "title": "Ezer Weizman", "text": "Ezer Weizman\n\nEzer Weizman (: ; žil 15. června 1924 – 24. dubna 2005) byl v pořadí sedmý prezident Státu Izrael v letech 1993 až 2000. Za druhé světové války létal jako bojový pilot britského Královského letectva. Po skončení války studoval ve Spojeném království na škole pro velitele a příslušníky britského Královského letectva (\"Royal Air Force Command and Staff College\"). V kariéře letce pokračoval i v Izraeli, kde v roce 1958 v hodnosti generálmajora dosáhl nejvyšší vojenské pozice u vzdušných sil – velitele Izraelského vojenského letectva. Ze své funkce velitele operací Generálního štábu se v roce 1967 velkou měrou podílel na vítězství Izraelských obranných sil (IOS) v šestidenní válce.\n\nByl poslancem izraelského parlamentu (Knesetu) a ke konci 70. let působil ve funkci ministra obrany. Mimo to zastával několik dalších ministerských funkcí; ministra dopravy, vědy a technologie a ministra pro arabské záležitosti. Přestože byl část života díky svým politickým a vojenským názorům řazen mezi tzv. \"jestřáby\" (zastánce tvrdého postupu vůči nepřátelským Arabům), stal se nakonec významným zastáncem mírového řešení izraelsko-palestinského konfliktu a mimořádným způsobem se zasadil o přijetí egyptsko-izraelské mírové smlouvy z roku 1979. Tento posun je dobře patrný i ze členství v jednotlivých organizacích a stranách; ke konci 40. let byl členem radikální pravicové organizace Irgun, v 70. letech pak členem pravicové strany Cherut (potažmo Gachal; dnešní Likud), v polovině 80. let členem vlastní středolevé strany Jachad, až nakonec koncem 80. a počátkem 90. let členem levicové strany Ma'arach (dnešní Strana práce).\n\nEzer Weizman se narodil v Tel Avivu do jedné ze zakladatelských rodin sionistické Palestiny – rodiny Weizmannů (nejvýznamnějším členem byl jeho strýc, Chajim Weizmann, uznávaný chemik, prezident Světového sionistického kongresu a pozdější prvním izraelský prezident). Ezer vyrůstal v Haifě, kde jeho otec Jechiel, povoláním agronom, přednášel na Technionu – Izraelském technologickém institutu. V Haifě vychodil základní školu ha-Reali ha-Ivri, založenou sionistickým hnutím. V roce 1950 se oženil se s Reumou Schwartzovou, se kterou měl dvě děti – syna Saula a dceru Michal. Saul byl v červnu 1970 vážně zraněn egyptským odstřelovačem během opotřebovací války u Suezského průplavu a později v roce 1991 s manželkou zahynul během dopravní nehody.\n\nJiž v mládí se zajímal o letectví a v šestnácti letech získal v Haifě pilotní osvědčení v místním leteckém klubu. Svou vojenskou kariéru začal v osmnácti letech během druhé světové války, když se v roce 1942 nechal zapsat do britského Královského letectva, aby navázal na svého bratrance Michala, který zahynul v letecké bitvě nad Lamanšským průlivem. Zpočátku byl Ezer řidičem nákladního automobilu převážejícího palivo pro britské stroje v Libyjské poušti. V roce 1943 absolvoval letecký výcvik v Jižní Rhodesii (dnešní Zimbabwe). Během války sloužil Egyptě, Jihoafrické republice a nakonec od roku 1944 až do konce války jako stíhací pilot Spitfiru v britské Indii. Svou kariéru u britského královského letectva skončil v hodnosti seržant.\nRok po skončení války se vrátil do Londýna, kde vstoupil do židovské podzemní organizace Irgun (známého též jako \"Ecel\"). Jejím příslušníkem byl v letech 1946 až 1948. Mezi tím se vrátil do mandátní Palestiny, kde v roce 1947 vstoupil do Šerut avir (doslova „Letecká služba“), což byla letecká složka Hagany. Ve válce za nezávislost létal na letounech Piper J-3 Cub, s nimiž letecky dopravoval munici a zásoby obleženým židovským osadám v Negevské poušti a Guš Ecionu. Týden před vyhlášením izraelské nezávislosti v květnu 1948 byl společně s dalšími piloty vybrán, aby se v Československu na letecké základně v Českých Budějovicích učil létat na strojích Avia S-199, založených na německých letounech Messerschmitt Bf 109G. Zúčastnil se první bojové mise, při které izraelské letouny 101. peruti zaútočily na egyptskou armádu u mostu Gešer ad Halom, při jejím postupu směrem k arabskému městu \"Išdud\" (dnešní Ašdod) jižně od Tel Avivu. Byl rovněž jedním ze čtyř izraelských pilotů Spitfirů, kteří 7. ledna 1949 bojovali proti 14 britským pilotům RAF na letounech Spitfire a Hawker Tempest. V této slavné bitvě Izraelci sestřelili tři britské stroje.\n\nPo válce se stal členem nově vzniklých Izraelských obranných sil (IOS) a byl jedním ze zakladatelů současného Izraelského vojenského letectva. To v roce 1949 navázalo na činnost Hagany, respektive Šerut Avir. V roce 1951 odjel do Spojeného království studovat na škole pro velitele a příslušníky britského Královského letectva (\"Royal Air Force Command and Staff College\"). Po absolvování tohoto kurzu se stal prvním velitelem letky proudových stíhačů Gloster Meteor. V roce 1956 dohlížel na tajnou přepravu 60 francouzských stíhacích letounů Mystère.\nV roce 1958 byl povýšen na generálmajora a byl jmenován velitelem Izraelského vojenského letectva. Tuto funkci zastával až do roku 1966. Během tohoto období transformoval a modernizoval izraelské letectvo prostřednictvím zakoupení nadzvukových letounů. V roce 1966 mimo jiné dohlížel na zběhnutí kapitána iráckého letectva Muníra Redfy, jehož letoun MiG-21 poskytl Izraeli cenné informace o přednostech a slabinách tohoto letounu. V tom samém roce byl povýšen a stal se zástupcem náčelníka Generálního štábu IOS. Weizman získal uznání za své působení v hodnosti velitele operací Generálního štábu během šestidenní války v červnu 1967. Z této funkce hrál významnou roli při plánování preemptivních leteckých útoků proti egyptským leteckým základnám známých jako operace Moked, díky nimž Izrael získal téměř úplnou leteckou převahu na bojištích šestidenní války na Sinaji. Díky zásluhám na tomto naprostém izraelském vítězství se stal národním hrdinou. Weizman, jakožto zástupce náčelníka Generálního štábu, měl druhou nejvyšší hodnost v izraelské armádě. Po válce bylo jeho cílem stát se náčelníkem Generálního štábu. Ale poté, co byla jeho žádost v roce 1969 premiérkou Goldou Meirovou zamítnuta, pochopil, že je pro něj tato nejvyšší vojenská hodnost zapovězena. Téhož roku proto z armády v hodnosti generálmajora odešel.\n\nBezprostředně po odchodu z armády vstoupil Weizman do pravicové strany Gachal Menachema Begina (předchůdkyně Likudu). V prosinci 1969 se stal ministrem dopravy ve vládě národní jednoty, kterou po smrti Leviho Eškola vedla Golda Meirová. V této vládě byl vůbec nejmladším ministrem a platil za zastánce tvrdé linie. Tento post zastával až do roku 1970, kdy strana Gachal na protest vůči Rogersovu plánu opustila vládu. V letech 1971 až 1972 byl předsedou výkonné rady strany Cherut (Cherut byl součástí aliance stran Gachal). Stranu opustil v roce 1972 po rozepřích s jejím předsedou Menachemem Beginem. V roce 1973, tj. v období, kdy byl Weizman mimo politickou scénu, došlo ke sloučení několika pravicových stran (včetně Cherutu) ve stranu Likud. O rok později se Weizman do politiky vrátil a stal se členem Likudu. O tři roky později, v roce 1977, byl volebním manažerem Likudu, který triumfoval v parlamentních volbách a přerušil tak téměř třicetiletou vládní hegemonii labouristů.\nVe volbách byl vůbec poprvé zvolen poslancem Knesetu a v nové vládě Menachema Begina byl v červnu 1977 jmenován ministrem obrany. Za významný přelom v jeho doposud jestřábím smýšlení se považuje návštěva egyptského prezidenta Anwara Sadata v Jeruzalémě v listopadu 1977. Přestože se tehdy zotavoval z dopravní nehody, opustil nemocnici, aby se mohl mírových jednání účastnit. Při jednáních nabídl Sadat Izraeli mír („žádné války a žádná krveprolití“) a od té doby pro Weizmana nebylo otázkou jak jej docílit, ale kdy. V následujících měsících pak Weizman sehrál klíčovou roli při mírových jednání s Egyptem. Přerod ve Weizmanově smýšlení je patrný i ze dvou jeho knih, a to \"Na křídlech orla\" (\"On Eagles' Wings\") z poloviny 70. let a \"Bitva za mír\" (\"Battle for Peace\") z roku 1981. V první zmíněné knize zastává názor, že by Izrael měl anektovat Západní břeh a Pásmo Gazy, zatímco ve druhé již plně podporuje mírový proces. V souvislosti se změnou jeho názorů se objevilo i tvrzení, že jej ovlivnilo vážné zranění jeho syna Saula, avšak to Weizman odmítl.\n\nV březnu roku 1978 zahájil Weizman v reakci na palestinské teroristické útoky operaci Lítání proti Organizaci pro osvobození Palestiny (OOP), při níž došlo k obsazení území jižního Libanonu (Izrael se následně stáhl a jeho vojáky nahradili příslušníci prozatímních jednotek OSN v Libanonu, též známých jako UNIFIL).\n\nBěhem mírových jednání s Egyptem navázal dobré vztahy jak s prezidentem Sadatem, tak s egyptskými vyjednavači, kterými byli Butrus Butrus-Ghálí a Husní Mubárak (budoucí egyptský prezident). Anwar Sadat o Weizmanovi dokonce prohlásil: „Weizman je jediná izraelská osobnost, se kterou mohu jednat … je můj mladší bratr.“ Mimořádně vřelé vztahy byly jedním z klíčových faktorů, které vedly 17. září 1978 k podepsání dohod z Camp Davidu, a o rok později 26. března 1979, k podepsání egyptsko-izraelské mírové smlouvy.\n\nPo úspěchu s egyptsko-izraelskou mírovou smlouvou naléhal na vládu, aby přijala závazek k diskusi, která by po pěti letech vyvrcholila v řešení konečného statusu Západního břehu. S touto iniciativou však nebyl přijat, a tak nakonec v květnu 1980 v důsledku rozdílných názorů na mírové směřování země vládu opustil. Oficiálně však byl jeho odchod z vlády zdůvodněn nesouhlasem se škrty v armádním rozpočtu. Po rezignaci zvažoval společně s Moše Dajanem založení nové politické strany, za což byl ještě v říjnu téhož roku vyloučen z Likudu. Jako důvod jeho vyloučení je však zmiňováno i hlasování proti ekonomické politice vlády. Poté Weizman odešel z politiky a až do roku 1984 se věnoval podnikání.\n\nV roce 1984 založil novou politickou stranu Jachad, která ve volbách v roce 1984 získala tři poslanecké mandáty. Jelikož z voleb nevyšel jasný vítěz, byla Strana práce a Likud nucena vytvořit vládu národní jednoty s rotačním systémem na postu premiéra a ministra zahraničí, kde se po dvou letech vystřídali Šimon Peres a Jicchak Šamir. Za účast ve vládě získal Weizman post ministra bez portfeje a o rok později byl jmenován koordinátorem pro arabské záležitosti. Z této pozice se snažil pomáhat arabskému obyvatelstvu a normalizovat vztahy s Egyptem. V říjnu 1986 se Jachad oficiálně sloučil se stranou Ma'arach. V roce 1988 získal Weizman další ministerský post, a to funkci ministra pro vědu a technologie. V roce 1990 byl však tehdejším premiérem Jicchakem Šamirem propuštěn, neboť se tajně scházel s členy OOP, čímž porušoval tehdejší izraelské zákony. Strana Ma'arach však tehdy pohrozila odchodem z vládní koalice, díky čemuž se mohl Weizman vrátit. O dva roky později ale nakonec rezignoval a odešel z politiky na protest vůči odporu vlády přímo jednat s palestinskými Araby.\n\nV březnu 1993 byl Knesetem zvolen v pořadí sedmým izraelským prezidentem a do úřadu byl slavnostně uveden 13. května 1993. Do prezidentských voleb byl navržen Stranou práce a jeho protikandidátem byl bývalý předseda Knesetu Dov Šilansky ze strany Likud. Přestože je v Izraeli funkce prezidenta převážně reprezentativní, dokázal v ní být velmi aktivní a často se vyjadřoval k politickému dění v zemi. Od svých předchůdců se odlišoval především neformálností, otevřeností a spontánností. Například v červenci 1993 navštívil sever země, který byl ostřelován teroristy z hnutí Hizballáh, setkal se s raněnými, rodinami padlých a obětí teroristických útoků a nakonec přespal v jednom z bunkrů s vojáky IOS.\n\nPo podepsání mírové dohody z Osla a následné stagnaci mírových jednání se Sýrií se zasazoval o pokračování mírového procesu a aktivně se podílet na něm podílel. Poté co se v roce 1996 stal Benjamin Netanjahu premiérem (byl obecně vnímán jako odpůrce mírového procesu a zprvu se odmítal setkat s předsedou OOP Jásirem Arafatem) Weizman zašel až tak daleko, že Arafata sám pozval do svého soukromého domu v Caseariji. Téhož roku mu byl Václavem Havlem udělen Řád Bílého lva.\n\nBěhem svého funkčního období věnoval zvláštní pozornost imigrantům z Etiopie ze zemí bývalého Sovětského svazu. Rovněž posiloval zahraniční diplomatické vztahy: hostil čínského prezidenta Ťianga Ce-mina při jeho návštěvě Izraele v dubnu 2000, přijal papeže Jana Pavla II., spřátelil se s jordánskými králi Husajnem a Abdalláhem. Při svých zahraničních cestách navštívil Indii, Turecko, Egypt, Jihoafrickou republiku, Mexiko, Finsko a v březnu 1997 také jako vůbec první izraelský prezident navštívil Spojené království.\n\nZa svého prvního funkčního období také obnovil tradici zavedenou jeho předchůdci, nazývanou „cestovní fórum.“ Během těchto setkávání, která probíhala každý měsíc, se setkávali izraelští intelektuálové a akademici, aby diskutovali nad klíčovými židovskými otázkami.\n\nNavzdory kritice, které čelil kvůli přílišným zásahům do politického života a politicky nekorektním výrokům na adresu homosexuálů či žen v armádě, se těšil široké podpoře veřejnosti, a nakonec byl v květnu 1998 Knesetem v prezidentských volbách zvolen a nastoupil tak své druhé funkční období jako hlava státu. Poté co Ehud Barak v roce 1999 vystřídal Netanjahua na postu premiéra, se Weizman vyjádřil pro stažení se z Golanských výšin. Téhož roku se setkal s teroristou Nadžáfem Hawatmehem a v souvislosti s tím prohlásil: „Jsem připraven setkat se i s ďáblem, pokud to pomůže (přinést mír).“\n\nV prosinci 1999 se objevilo obvinění, že Weizman v letech 1985 až 1993, tj. v době, kdy byl poslancem a ministrem, přijal od francouzského podnikatele židovského původu, Edouarda Saroussiho, 300 tisíc dolarů, aniž by to nahlásil finančnímu úřadu. Tento fakt nikdy nepopřel a podle svých slov měl většinu peněz použít na léčbu svého syna Saula, který byl v roce 1970 postřelen egyptským odstřelovačem, a který od té doby trpěl vážnými zdravotními problémy. Došlo sice k zahájení vyšetřování generální prokuraturou, to však bylo nakonec kvůli nedostatku důkazů zastaveno. Přesto se však Weizman rozhodl odstoupit a 13. července 2000 na post prezidenta rezignoval, čímž se stal historicky prvním izraelským prezidentem, který tak učinil.\n\nZemřel 24. dubna 2005 ve věku 80 let v důsledku respiračního selhání ve svém domě v Caesariji. Na rozdíl od ostatních izraelských prezidentů a premiérů není pohřben na Herzlově hoře v Jeruzalémě, ale společně se svým synem a snachou v Or Akivě.\n\nKneset zmiňuje tři Weizmanovy psané publikace:\n\n\n"}
{"id": "222850", "url": "https://cs.wikipedia.org/wiki?curid=222850", "title": "Kříž svatého Petra", "text": "Kříž svatého Petra\n\nKříž svatého Petra (svatopeterský kříž) je latinský kříž převrácený tak, že příčné břevno je nikoli v horní, ale ve spodní části kříže. Jde o křesťanský symbol, odkazující k postavě sv. Petra. Graficky totožný znak používají satanisté pod názvem satanský kříž, satanistická interpretace tohoto symbolu je však odlišná. \n\nOznačení svatopeterský kříž vzniklo z tradice, podle níž byl apoštol Petr odsouzen k ukřižování, považoval však za příliš velkou poctu být ukřižován stejným způsobem, jako Ježíš Kristus, a proto požádal, aby mohl být ukřižován naopak, hlavou dolů. Tato tradice je poprvé doložena z apokryfních Skutků Petrových, které pochází z období kolem roku 200, o tomto neobvyklém způsobu ukřižování hovoří i Órigenés, Tertullianus a další prameny. \n\nV křesťanském kontextu kříž symbolizuje pokoru a nehodnost vůči Kristovi. Je také jedním ze symbolů papežského úřadu, protože sv. Petr je podle tradice pokládán za prvního papeže - papež Jan Pavel II. použil tento znak při své návštěvě Izraele, což některá média, mimo jiné sedisvakantistická hnutí, mylně dávala do souvislosti se satanistickým užitím symbolu.\n\nV tomto významu je symbol užíván v křesťanské ikonografii a heraldice, v českém prostředí ho využívá například znak obce Zdechovice a Kučerov, svatopetrský kříž byl užit i na biskupském erbu Mořice Píchy. \n\nSatanisté, zejména následníci LaVeyova satanismu nazývají graficky stejný symbol satanský nebo obrácený kříž a pokládají jej za symbol různých významů čísla čtyři (čtyři živly, čtyři světové strany), symbol duchovního rozcestí a zároveň za symbol odmítnutí křesťanských hodnot, zesměšnění a odmítnutí symboliky Krista a jeho utrpení. Obrácený kříž je satanisty mnohdy nošen na krku či na oblečení, dostal se i do znaků mnoha hudebních skupin. Podle některých výkladů znamená \"ze země zrozený meč ducha mířící k nebi\", symbol falu směřujícího k nebi, tedy jakéhosi znásilnění Boha, odkazuje se v této souvislosti i na příběh o Babylónské věži. I když satanský kříž vznikl obrácením latinského kříže, a poukazuje se i na to, že právě Petra Kristus jednou v evangeliu oslovuje jako satana, když se jej Petr snaží odvrátit od úmyslu nechat se ukřižovat: „\"Jdi mi z cesty, satane; tvé smýšlení není z Boha, ale z člověka\"!“ (Marek 8,33), se symbolikou kříže sv. Petra satanský kříž nesouvisí. \n"}
{"id": "222855", "url": "https://cs.wikipedia.org/wiki?curid=222855", "title": "Hodnosti příslušníků bezpečnostních sborů ČR", "text": "Hodnosti příslušníků bezpečnostních sborů ČR\n\nKaždý příslušník bezpečnostního sboru České republiky je ustanoven do služební hodnosti, která je na základě systemizace služebních míst určena pro služební místo, které vykonává. Služební hodnost, minimální stupeň vzdělání, minimální dobu trvání služebního poměru pro služební hodnost a tarifní třídu upravuje ustanovení § 7 zákona č. 361/2003 Sb., o služebním poměru příslušníků bezpečnostních sborů.\n\nPříslušníkovi ve služební hodnosti náleží v souladu s ustanovením § 8 zákona č. 361/2003 Sb., o služebním poměru příslušníků bezpečnostních sborů, hodnostní označení.\n\nCharakteristiku, kvalifikační požadavky, odborné znalosti, odborné dovednosti a měkké kompetence jednotlivých služebních hodností detailně popisuje Národní soustava povolání - Policie ČR, Armáda ČR, Vězeňská služba ČR, Hasičský záchranný sbor ČR, Celní správa ČR.\n\nJsou-li pro služební hodnost stanovena 2 hodnostní označení, náleží vyšší hodnostní označení vedoucímu příslušníkovi.\n\nMinimální doby trvání služebního poměru pro služební hodnost se nevztahují na příslušníky zpravodajských služeb a příslušníky Generální inspekce bezpečnostních sborů.\n\nPrezident republiky může jmenovat ředitele bezpečnostního sboru, jeho náměstka nebo vedoucího organizační části bezpečnostního sboru na návrh vlády do hodnosti brigádní generál, generálmajor nebo generálporučík.\n\n\n\n"}
{"id": "222862", "url": "https://cs.wikipedia.org/wiki?curid=222862", "title": "Mladá pravda", "text": "Mladá pravda\n\nMladá pravda je oficiální časopis Komunistického svazu mládeže. Časopis distribuuje zdarma Komunistický svaz mládeže a je též veřejně přístupný na internetu. Periodikum čtou především členové a sympatizanti Komunistického svazu mládeže a KSČM, přesto je měsíčník odebírán většinou knihoven v České republice.\n\nPrvním šéfredaktorem byl v letech 1995 - 2002 Zdeněk Štefek, druhým v letech 2002 - 2011 Milan Krajča. Od roku 2011 je šéfredaktorem časopisu Ctirad Musil. Redakční rada výrazně spolupracuje s Mladou levicí, která je přílohou Haló novin.\n\n"}
{"id": "222866", "url": "https://cs.wikipedia.org/wiki?curid=222866", "title": "Riz Ortolani", "text": "Riz Ortolani\n\nRiz Ortolani\", \"celým jménem Riziero Ortolani (25. března 1926, Pesaro, Itálie – 23. ledna 2014, Řím, Itálie), byl italský filmový hudební skladatel.\n\nOrtolani se narodil 25. března 1926 v Pesaru. Byl nejmladším ze šesti bratrů. Ve věku dvanácti let byl přijat na konzervatoř svého rodného města, kde studoval kompozici a flétnu. Absolvoval v devatenácti letech a stal flétnistou městského orchestru v Pesaru. V roce 1938 odešel do Říma a hrál na klavír v tanečních sálech. Později byl zaměstnán v rozhlasové stanici RAI. Řídil rozhlasový orchestr pracoval jako aranžér. Na začátku 50. let byl zakladatelem a členem populární italské jazzové kapely.\n\nV letech 1955-1960 účinkoval se svým orchestrem v předních tanečních podnicích včetně slavného nočního klubu Ciro's v Hollywoodu. V roce 1956 se v Mexiku oženil se zpěvačkou Katynou Ranieriovou. V té době začal skládat hudbu pro film. Ještě v roce 1956 zkomponoval hudbu ke třem filmům: \"I Miliardari\", \"Serenata al vento\" a \"Terrore sulla città\". V roce 1961 se vrátil do Itálie, kde spolu s Ninem Olivierem složil hudbu k dokumentárnímu filmu \"Mondo Cane\", jehož ústřední píseň \"More\" se stala světovým hitem, získala Cenu Grammy a ve své kategorii byla nominována i na Oscara.\n\nOrtolani napsal hudbu k více než 200 filmům včetně německého westernu \"Old Shatterhand\" a řady italských spaghetti westernů. Kromě filmové hudby komponoval i klasickou hudbu koncertní a operní. V roce 2001 byla v Rossiniho divadle v Pesaru uvedena jeho \"Sinfonia della Memoria\" (Symfonie paměti). V roce 2004 se na festivalu \"Maggio Musicale Fiorentino\" hrál jeho první balet: \"In Una Parte di Cielo\" (V kousku nebe), inspirovaný životem Michelangela Buonarroti. V roce 2007 měla v benátském divadle Teatro La Fenice premiéru jeho opera-muzikál \"Il Principe della Gioventù\" (Princ Mládí), inspirovaná spiknutím Pazziů ve Florencii a vraždou prince \"Medicejové|Juliána Medicejského\" v dubnu 1478. \n\nJako dirigent řídil nejslavnější světové symfonické orchestry i operní představení. Dvakrát byl nominován na Cenu Emmy za nejlepší hudbu (1985 – TV miniseriál \"Kryštof Kolumbus\", 1994 – drama \"Uomo di rispetto\"). V roce 2001 obdržel Stříbrnou medaili prezidenta Italské republiky Ciampiho a v roce 2013 Cenu za celoživotní dílo od The World Soundtrack Academy. \n\nZemřel 23. ledna 2014 v Římě na komplikace spojené s bronchitidou ve věku 87 let.\n\nČeské názvy jsou u filmů uvedených v české a československé distribuci.\n\n\n"}
{"id": "222873", "url": "https://cs.wikipedia.org/wiki?curid=222873", "title": "Ortodoxní judaismus", "text": "Ortodoxní judaismus\n\nOrtodoxní judaismus je jedn z proudů judaismu, který v současnosti zastává zhruba 20–30 % světové populace židů. \n\nTento termín se objevil začátkem 20. století, když se od judaismu začaly odštěpovat volněji smýšlející skupiny, ze kterých později vzešel reformní (liberální) a konzervativní judaismus. Název „ortodoxní“ pochází z řečtiny a je používán především v souvislosti s východním křesťanstvím, které se česky nazývá \"pravoslavné\" (z platónského ὀρθός \"orthos\" - správný, a δόξα \"doxa\" - názor). Ortodoxní židé o sobě často též hovoří jako o „tradičních židech“, čímž zdůrazňují věrnost tradici, konkrétně tradici židovského náboženského života tak, jak byla ustálena především ve východní Evropě v době od středověku až do konce 19. století. Ortodoxní judaismus není monolitní ideový celek, naopak sám se dělí na další podskupiny. Nejznámější a nejdůležitější jsou:\n\n\nOrtodoxní židé jako celek jsou tradiční stoupenci rabínského judaismu, kteří se považují za jediný věrný zdroj neměnné víry Izraele. Ortodoxní judaismus klade silný důraz na autentičnost zjevení Tanachu a plnou autoritu rabínského zákona a jeho interpretace v Talmudu a dalších dílech rabínské literatury.\n"}
{"id": "222875", "url": "https://cs.wikipedia.org/wiki?curid=222875", "title": "Izmael", "text": "Izmael\n\nIzmael (hebrejsky יִשְׁמָעֵאל, \"Jišma'e'l\", doslova \"„(Ať) vyslyší Bůh“\",\narabsky إسماعيل, \"Ismā'īl\"), v českých biblických překladech přepisováno též jako Jišmaél, Jišmael či Išmael, byl Abrahámův prvorozený syn, jehož mu porodila Hagar, otrokyně jeho manželky Sáry. Sára totiž byla neplodná, a tak dala svou otrokyni svému muži, aby s ní počal svého potomka. Ačkoliv se tedy Izmael narodil Hagar, náležel podle mezopotámského práva Sáře. V knize Genesis je uvedeno, že se narodil, když bylo Abrahámovi 86 let. Izmael byl ale nakonec i se svou matkou Hagar od Abraháma vyhnán na naléhaní Sáry, která měla s nimi dlouhodobé spory a která mezitím Abrahámovi porodila vlastního syna Izáka. Když byli vyhnáni, odešli do pouště, kde jim po nějakém čase došla voda, takže byli na konci svých sil. Hospodin je však nechtěl nechat zahynout, a proto poslal anděla s vodou a Izmaelovi přislíbil, že z jeho krve vzejde velký národ. \n\nTanach charakterizuje Izmaela jako člověka nezkrotného, jenž se usadil \"„ve stepi a stal se lučištníkem.“\" Měl 12 synů: Nebajóta, Kédara, Abdeela, Mibsána, Mišmu, Dúmu, Masu, Chadada, Tému, Jetúra, Náfiše a Kedmu. Jeho dcera Machalata se stala manželkou Ezaua, syna jeho bratra Izáka. Izmael se dožil 137 let. Podle Davida Ganse se Izmael narodil v roce 2034 od stvoření světa, což odpovídá rokům 1728–1727 před naším letopočtem, a zemřel v roce 2171, což odpovídá rokům 1591–1590 před naším letopočtem.\n\nO Izmaelovi je zmínka i v novozákonních spisech, i když není jmenován přímo. V listu Galatským ho apoštol Pavel popisuje jako syna otrokyně. Podle Pavlova výkladu Izmael symbolizuje ty věřící, kteří nechápou duchovní význam Tóry.\n\nV islámské tradici je Izmael považován za praotce prvních arabských kmenů. Podobně je tomu i v rabínské tradici, kde Izmael \"„symbolizuje arabský svět a islám“\". Na rozdíl od Bible však Korán zobrazuje Izmaela jako proroka.\n\n\n\n"}
{"id": "222876", "url": "https://cs.wikipedia.org/wiki?curid=222876", "title": "Reformní judaismus", "text": "Reformní judaismus\n\nReformní judaismus, ve Velké Británii známý jako liberální judaismus, vznikl ve čtyřicátých letech 19. století v Německu. Za jeho zakladatele je považován Abraham Geiger, obyvatel Frankfurtu nad Mohanem, jenž v letech 1863 až 1870 působil jako obecní rabín.\n\n18. století se neslo v duchu osvícenství, téměř v celé Evropě probíhaly revoluce (např. francouzská revoluce) a začínaly se projevovat první znaky nacionalismu. I tyto aspekty vedly ke vzniku progresivního judaismu. Existovaly společné znaky, například hebrejština ztratila své dominantní postavení při modlitbách a místo ní se začínalo kázat v národních jazycích.\n\nAbraham Geiger byl spoluzakladatelem hnutí „vědeckého studia judaismu“, ke kterému sám přispěl. Věnoval se studiu biblických textů, podporoval liberální názor, že judaismus podléhá vývoji stejně jako civilizace. Ortodoxii pokládal za vyhrocenou a neestetickou. Jeho snahou bylo vymýcení všech znaků, jež by Židy odlišovaly od ostatních národů. Proto se zasadil o již výše zmíněné kázání v národních jazycích, odstranění odkazů na návrat na Sijón z knihy modliteb a přeformuloval některé modlitby, které již neodrážely obecnou víru (například historické označení Boha jako toho, kdo křísí mrtvé, jím bylo změněno na pramen věcného života). Podobně jako ostatní reformátoři podpořil myšlenku instrumentální hudby při synagogální bohoslužbě, na jeho popud začaly vznikat synagogy, které neoddělovaly muže od žen. Dokonce uznával některé druhy práce při šabatu. Ovšem zároveň se rázně postavil proti myšlence přesunutí šabatu na neděli a odmítal i návrh na zrušení obřízky.\n\nReformní judaismus se vytváří dodnes.\n"}
{"id": "222880", "url": "https://cs.wikipedia.org/wiki?curid=222880", "title": "Campari", "text": "Campari\n\nCampari je jeden z italských alkoholických nápojů, řazených mezi kořeněné bittery. Jeho tajná receptura sestává z 86 různých bylin. Jeho typická rubínová barva je dána barvivem získaným z jednoho druhu červce (E120, karmín). Obsahuje 25 % alkoholu.\n\nBitter – Složení: voda, líh, cukr, přírodní aroma, barviva: E122 (Azorubin – Skóre škodlivosti: 3), E102 (Tartrazin – Skóre škodlivosti: 4 – nebezpečné), E133 (Brilantní modř FCF – Skóre škodlivosti: 5 – nebezpečné). \n\nTvůrcem tohoto nápoje je hostinský a destilatér Caspar David Campari, který začínal s vlastní výrobou lihovin v roce 1860. Dnes se tento nápoj prodává ve více než 190 zemích a je jednou z nejslavnějších světových značek.\n\nCampari Group je zároveň název nadnárodní firmy se sídlem v italském Miláně, se 14 výrobními závody po celém světě, se 4 000 zaměstnanci a obratem asi 1,8 miliardy EUR. \n\n"}
{"id": "222887", "url": "https://cs.wikipedia.org/wiki?curid=222887", "title": "Arkád", "text": "Arkád\n\nArkád je mužské křestní jméno řeckého původu. Vychází ze starořeckého jména \"Arkadios\" a vykládá se jako \"pocházející z Arkádie\".\n\nPodle maďarského kalendáře má svátek 12. ledna.\n\n\n"}
{"id": "222888", "url": "https://cs.wikipedia.org/wiki?curid=222888", "title": "Arleta", "text": "Arleta\n\nArleta je ženské křestní jméno normanského původu, které se používá převážně ve Francii a z francouzštiny se také dostalo do češtiny. Jedná se o normanskou zdrobnělinu jmen začínajících na \"arn\", což znamená orel. Podle českého kalendáře má svátek 17. července.\n\n\n\n Arlette na serveru behindthename.com\n"}
{"id": "222889", "url": "https://cs.wikipedia.org/wiki?curid=222889", "title": "Hvězdárna Zlín", "text": "Hvězdárna Zlín\n\nHvězdárna Zlín je hvězdárna v okrajové části města Zlína na Lesní čtvrti, v areálu zlínského gymnázia a v přímém sousedství lesa. Byla slavnostně otevřena 9. ledna 2004 a provozuje ji Zlínská astronomická společnost (ZAS).\n\nZAS se věnuje hlavně popularizaci astronomie. Pořádá pravidelná pozorování oblohy pro veřejnost, odborné přednášky, pořady pro školy a astronomický kroužek.\n\nNa pozorovací terase s odsuvnou střechou jsou na společné montáži umístěny dva dalekohledy:\n\nMezi další pozorovací vybavení patří několik dalších dalekohledů a TC245 CCD kamera.\n\nHvězdárna je vybavena také odbornou knihovnou, promítací technikou pro přednášky a samozřejmě softwarem pro zpracovávání snímků i pro přesnou orientaci na obloze.\n\nPrvní, provizorní dřevěná hvězdárna byla slavnostně otevřena 6. června 1953. Stávala v místech dnešního prvního pavilonu zlínského gymnázia, tedy o několik metrů níž než současná. Dlouho byla určena k likvidaci, k níž došlo s rekonstrukcí gymnázia v polovině srpna roku 2002. Původní dalekohled (Newtonův zrcadlový dalekohled) byl zcela zrekonstruován a nyní slouží nové hvězdárně.\n\n"}
{"id": "222890", "url": "https://cs.wikipedia.org/wiki?curid=222890", "title": "Sidur", "text": "Sidur\n\nSidur, , (plurál \"sidurim\", סידורים) doslova „pořádek“ nebo „uspořádání“, označuje v aškenázském prostředí židovskou modlitební knihu pro všední dny a eventuálně šabat, která má modlitby uspořádané ve stanoveném pořádku.\n\nPůvodně Aškenázové nazývali modlitební knihu výrazem machzor (מחזור, od חזר - vracet se, opakovat), tedy kniha opakujících se modliteb. Sidurem byla nazývaná modlitební kniha pro svátky. Zhruba ve 12. století z neznámého důvodu došlo k tomu, že se názvy modlitebních knih prohodily a modlitební knihy začaly být nazývány tak, jak jsou nazývány dnes.\n\nSoučasná židovská liturgie má svůj původ v obětní bohoslužbě, jak byla definována v Bibli a později rozpracována v období 1. a 2. jeruzalémského Chrámu. Jádro původní bohoslužby tvořila kromě samotné oběti i čtení z Tóry a zpěvy oslavných hymnů – žalmů. V období Mišny a Talmudu se začínají objevovat ustálené modlitby – ty jsou tvořeny především biblickými pasážemi: Šema (Dt 6,4–9), Kněžské požehnání (Nu 6,24–26), Desatero. Zároveň byla již v té době známa modlitba osmnácti požehnání Šmone esre (Amida). V traktátu Mišny Brachot jsou dále podrobněji rozebírány způsoby recitace Šema, modlitby Amida, Birkat ha-mazon, časy, kdy se která modlitba má říkat i různá další požehnání – obsahuje tedy základní informace o modlitbách pro všední dny.\n\nPrvní známá modlitební kniha se jmenuje Seder Rav Amram Gaon z 9. stol., kde jsou příslušné modlitby zapsány podle četnosti používání. Tento systém byl přejat a dále rozvíjen nejprve v Babylónii, později v oblastech Středomoří a dále i ve střední a západní Evropě. Uspořádání modliteb a jejich podoba se lišila region od regionu - každá oblast měla vytvořený svůj specifický minhag respektive modlitební ritus, nazývaný nusach. První modlitební knihou, vzniklou v aškenázském světě a všeobecně přijímanou jako vzor aškenázských sidurů, byl \"Machzor Vitry\" z 11. století, pojmenovaný podle místa svého vzniku, městečka Vitry v severní Francii, který sestavil Simcha ben Šmu'el.\n\nNěkteré sidury obsahují pouze modlitby pro všední dny, jiné pro všední dny a šabat, společně s biblickými pasážemi, které jsou součástí synagogálního veřejného čtení z Tóry. Řada sidurů má dnes modlitby pro všední dny, šabat i poutní svátky. Takový sidur je někdy nazýván \"sidur šalem\" (kompletní, úplný sidur).\n\nModlitby pro svátky jako Roš ha-šana a Jom kipur mají většinou kvůli své délce (běžné modlitby obsahují navíc i přidané verše a dále obsahují řadu svátečních pijutů) a vážnosti samostatný machzor. Svůj machzor mívají rovněž poutní svátky, někdy je možné setkat se i s machzory pro Historické svátky.\n\nPůvodně existovaly pravděpodobně dva modlitební rity – palestinský, užívaný Židy v \"Erec Jisra’el\", a babylónský, používaný Židy v Babylónii. Tyto rozdíly přetrvaly a odráží se v dnes existujících ritech. Dnešní liturgické rity v judaismu se dělí na ritus aškenázský, sefardský a chasidský.\n\n\n\n\n\n\n\n\n"}
{"id": "222891", "url": "https://cs.wikipedia.org/wiki?curid=222891", "title": "Boot Hill", "text": "Boot Hill\n\nBoot Hill (italsky:La Collina degli stivali) je italská westernová komedie z roku 1969, kterou natočil Guiseppe Colizzi. Hlavními představiteli filmu je známá italská dvojice Terence Hill a Bud Spencer. Stopáž filmu je 97 minut.\n\nDěj filmu se odehrává v městečku Lucky Town kde se před časem usadil malý chudý cirkus, v němž účinkují pouze čtyři akrobaté. Ti však dokážou pravé divy, a proto si je místní lidé velmi oblíbili a nedají na ně dopustit. A právě mezi tyto hvězdy manéže jednoho dne vpadne Cat Stevens, který se snaží uprchnout Finchovi, největšímu grázlovi v okolí, a jeho mužům. Cirkusáci raněného muže ukryjí ve svém karavanu a ochrání ho před pronásledovateli. Tím se však zapletou se do nebezpečné hry s Finchovými zabijáky. A jejich odveta a na sebe nenechá dlouho čekat. Zákeřně zavraždí nejmladšího z akrobatů, jenž náhodou zůstane na okamžik sám. Cat, který se jakž takž zotaví, proto Hutchovi navrhne, že mu na oplátku pomůže dostat Finche. Spolu se šerifem pak nastraží na všechny lotry důmyslnou léčku. Ovšem ještě dříve, než zločinci skončí za mřížemi, dostanou od Cata a Hutche pořádně za vyučenou.\n"}
{"id": "222893", "url": "https://cs.wikipedia.org/wiki?curid=222893", "title": "Dva machři mezi nebem a peklem", "text": "Dva machři mezi nebem a peklem\n\nDva machři mezi nebem a peklem (\"…Più forte ragazzi!\") je italská komedie z roku 1972, kterou natočil Giuseppe Colizzi. Hlavními představiteli filmu je známá italská dvojice Terence Hill a Bud Spencer. Stopáž filmu je 103 minut.\n\nZe začátku dva kamarádi Salud (Bud Spencer) a Plata (Terence Hill) pracovali pro svého známého, ale pak se s jedním jeho letadlem zřítili do džungle. Naštěstí vyvázli s pár šrámy a dostali se do tábora hledačů diamantů. Seznámí se tu nejen se starým prospektorem Mattem, ale také s poměry, které ovlivňuje gangsterský boss, přezdívaný pan Ucho. Salud a Plata se rozhodnou začít sami podnikat. Seženou si staré letadlo, opraví ho a pustí se do práce. Daří se jim a dokonce si otevřou prosperující hospodu. To se ovšem nelíbí konkurenci, kterou je mocný boss pan Ucho. Proto boss nechá vyhodit do vzduchu jejich letadlo a podpálí jejich novou hospodu. Salud se to dozví, nakoupí zbraně a jde si to s panem Uchem a jeho kumpány vyřídit. S pomocí Plata se mu podaří gangstery porazit a pak bossovým letadlem odvážejí Matta a jeho psa do Salvadoru, což bylo staříkovo vysněné přání. Když Matt zemře, zjistí přátelé, že jeho historky o diamantové hoře vůbec nebyly smyšlené. V jeho věcech totiž objeví obrovský smaragd. Ale to není konec dobrodružství, protože je tu ještě gangster Ucho a jeho daleko sahající moc.\n"}
{"id": "222894", "url": "https://cs.wikipedia.org/wiki?curid=222894", "title": "Nefrologie", "text": "Nefrologie\n\nNefrologie je odvětví medicíny zabývající se diagnózou a léčbou ledvin, transplantací ledvin a dialýzou.\n\nTermín „nefrologie“ byl poprvé užit kolem roku 1960. Předtím byl obor označován jako „ledvinové lékařství“\n\nK lékařům, kteří se oborem zabývali, patří a za zakladatele jsou považováni Richard Bright (1789-1858), Franz Volhard (1872–1950) a Georg Haas (1886–1971). \n"}
{"id": "222896", "url": "https://cs.wikipedia.org/wiki?curid=222896", "title": "Endokrinologie", "text": "Endokrinologie\n\nEndokrinologie je odvětví medicíny zabývající se diagnózou a léčbou hormonálních poruch. Hormony jsou fyziologicky vzniklé sloučeniny, produkované určitými typy buněk. Pokud jsou tyto buňky seskupeny do větších útvarů, celků, označujeme je za endokrinní žlázy, česky žlázy s vnitřní sekrecí. Endokrinní žláza je žláza s vnitřní sekrecí, která nemá vývod a své výměšky (hormony) vylučuje přímo do krve. Mezi tyto žlázy patří například nadledviny, pohlavní žlázy, podvěsek mozkový (hypofýza), štítná žláza, příštítná tělíska a Langerhansovy ostrůvky slinivky břišní a řada dalších. Jde o složitou soustavu navzájem funkčně propojených orgánů, která výraznou měrou ovlivňuje většinu dějů v lidském organismu. V současném pojetí se do endokrinního systému zahrnují i další orgány, např. mozek a ukazuje se, že je výrazně svázán i s dalšími systémy – zejména nervovým a imunitním. Významnou hormonální žlázou je také tuková tkáň (vylučuje hormony adiponektin, leptin, resistin).\nEndokrinní žlázy tvoří hormony, kterých v důsledku poruchy mohou tvořit buď málo nebo naopak nadbytek. Podle toho pak vznikají příznaky ze zvýšené či snížené funkce, označované jako hyperfunkce či hypofunkce.\n\n"}
{"id": "222897", "url": "https://cs.wikipedia.org/wiki?curid=222897", "title": "Kolonizace Severní Ameriky", "text": "Kolonizace Severní Ameriky\n\nKolonizace Severní Ameriky probíhala od 16. století až do dob obsazení posledních míst patřících domorodým obyvatelům (indiánům) v 19.století. V kolonizaci Severní Ameriky se angažovali Španělé, Angličané, Francouzi, Nizozemci a v menší míře také Švédové a Rusové. Geograficky se Angličané a Francouzi soustředili především na oblasti dnešního USA a Kanady, tedy do severnějších oblastí Severní Ameriky. Ty nejsevernější oblasti dnešní Aljašky byly kolonizovány Ruskem, které Aljašku prodalo USA v roce 1868. Naopak jih dnešního USA byl celý pod kontrolou Španělska, které ovládalo celou či většinu Kalifornie, Texasu, Arizony, Nového Mexika i Floridy. Dnešní Mexiko bylo dobyto španělskými conquistadory hned na počátku 16. století jako jedna z prvních oblastí pod evropskou kontrolou na americkém kontinentě vůbec.\n\nPrvní Evropané, kteří podnikali cesty do severnějších oblastí Severní Ameriky, byli Španělé a Francouzi. Španělé cestovali především do míst, kde se dnes nachází státy USA, jako například Nové Mexiko, Kalifornie a Texas. Naopak Francouzi prozkoumávali spíše sever Ameriky, kterému dali název Kanada.\n\nTordesillaská smlouva přisoudila všechny dosud neobjevené země Španělům a Portugalcům, což se nelíbilo francouzskému králi\nFrantišku I. Ten prohlásil, že monopolní postavení svých sousedů nebude již nadále respektovat a bez ohledu na smlouvu pověřil roku 1523 velmi zkušeného italského mořeplavce Giovanniho da Verrazano nalezením legendárního průjezdu do Číny přes Severní Ameriku.\nVerrazano proplul okolo pobřeží dnešní Severní Karolíny a Nové Anglie k Novému Foundlandu a pak zpět do Francie. Výprava nepřinesla žádné informace o zmíněném průplavu, přesto krále velmi potěšila, nyní si mohl činit nároky na tato území pojmenované Nová Francie.\n\nVálky v Evropě Františkovi znemožnily další výpravy, dokud roku 1533 neobdržel dopis od Jacquese Cartiera. Cartier byl rybářem v severním Atlantiku a posledních několik let trávil přepadáním španělských lodí, králi se nabídl jako vůdce nové výpravy pátrající po průjezdu do Číny. František neváhal a roku 1534 poskytl Cartierovi dvě menší lodě.\n\nCartier plul nejprve k Novému Foundlandu a poté do zálivu řeky sv. Vavřince, kde zakotvil u poloostrova Gaspé. Tam se setkal s velmi přátelskými indiány kmene Mikmak. Mikmakové chtěli hned od počátku s Francouzi obchodovat, takže za několik cetek získali námořníci od indiánů poměrně velké množství kožešin; na poloostrově pak Cartier nechal vztyčit kříž a do zajetí vzal dva Mikmaky od nichž získal cenné informace a z nich dobré tlumočníky.\n\nPo návratu do Francie byl král ještě příznivější než kdy dříve a Cartier se brzy vydal na další výpravu, tentokrát se 3 loděmi. Stejnou cestou jako při předchozí výpravě se dostal 10. srpna ( den svátku sv. Vavřince) až k ústí veliké řeky tehdy nazvané řekou svatého Vavřince. Po ní pak dále pokračoval až do vesnice zvané Hochelaga (dnešní Montreal), tam se také dověděl, že dále na řece jsou početné peřeje naprosto vylučující další postup na západ. Cartier byl zklamán, nicméně stále věřil v existenci průplavu. V roce 1541 podniká další výpravu, pochopitelně neúspěšnou.\n\nDalší výpravy znemožnily náboženské války ve Francii. Avšak i v této době občas zabloudily rybářské lodě Francouzů k Newfoundlandu, kde mořeplavci velmi levně získali kožešiny. Okolo roku 1600 byl tento obchod tak výnosný, že francouzská vláda uvažovala o založení prvních kolonií, které měli sloužit hlavně k upevnění nároků na toto území. Francouzský král uděloval určitým osobám monopol na koupi kožešin, jestliže se zavázaly usídlit jako kolonisté v zemi. Nicméně obchodníci měli větší zájem o obchod než o kolonizaci.\nS největší pravděpodobností by Francouzi nikdy nic trvale nezískali nebýt nadlidského úsilí Samuela De Champlaina. Champlain byl přesvědčený katolík a velký dobrodruh, působící zprvu ve španělských službách. Francouzskému králi Jindřichu IV. předal zprávu a mapy většiny významných španělských kolonii, král mu za to udělil šlechtický titul a osobní rentu. Pro Champlaina však život na dvoře nebyl a v roce 1603 se přidal k výpravě jistého majitele monopolu.\n\nVýprava zamířila k oné vesnici Hochelage, jenže z vesnice již nezbylo téměř nic, její obyvatelé Algonkinové totiž uprchli před loupeživými Irokézy. Přesto však výprava skončila velkým úspěchem, neboť se podařilo získat nemalé množství kožešin za směšnou cenu.\n\nPo návratu do Francie se Champlain přidává k další monopolní výpravě, která musela usídlit 100 kolonistů. Kolonisté se rozhodli usídlit na ostrově Sv. Kříže, krutá zima je ale vyhnala jižněji, kde naopak velmi mírná zima pomohla udržet nadále kolonii. Champlain poté zmapoval celé atlantské pobřeží a v roce 1607 se vrátil do Francie.\n\nUž za rok se do Nové Francie vrátil jako zástupce Sieura de Monts, majitele monopolu. Monts chtěl zřídit obchodní stanici na co možná nejlepším místě. Proto vyslal Champlaina a ten našel vhodné místo na troskách bývalé huronské vesnice Stadaconě, založil zde pevnůstku, skladiště a nazval toto místo Québec. Champlain si uvědomoval nutnost dobře vycházet s indiány, proto netrvalo dlouho a zdejší indiáni (Huroni a Algonkinové) se skutečně naučili pevnůstku bez bázně navštěvovat a výhodně směňovat kožešiny, takže už po několika měsících mohl Champlain poslat část posádky domů s velkým nákladem kožešin. Během této doby přišli do pevnosti Huroni s prosbou o pomoc v boji proti Irokézům. Champlain se k tažení připojil, přítomnost bělochů a střelných zbraní učinila toto vítězství velice lehkým. Tím Champlain udělal zcela osudovou taktickou chybu. Irokézové byli hrdými válečníky a taky poměrně početným kmenem a na toto příkoří nikdy nezapomněli. Plenili francouzské kolonie a sehráli také klíčovou roli při dobývání Québecu Brity.\n\nV roce 1610 Champlain se vydal sám zpět do Francie. Jeho opětovný rychlý návrat do Québecu zachránil dost možná celou Novou Francii, Monts totiž přišel o monopol a houfy chamtivých obchodníků se začaly valit do Nové Francie. Bobří kožešiny získávali s pomocí pálenky, která vyvolávala rozbroje mezi samotnými indiány. Champlain nakonec s nadlidským úsilím udržel v zemi mír, byl však nucen odjet do Francie a vyprosit si oficiální pravomoc nad Quebecem. To se podařilo, ale pozdě, protože většina Huronů již utekla z oblasti. Ještě v roce 1612 čekalo více než 2000 Huronů marně na jeho návrat.\n\nZklamaný Champlain opět odjel zpět do Francie. Tam se potkal s františkánským mnichem, se kterým se do Québecu vrátil. Uklidnil bezohledné obchodníky a podporou sice neúspěšného, přesto prospěšného útoku vůči Irokézům získal zpět důvěru indiánů. Dále se věnoval rozšiřováním kolonie a posilováním kontroly nad obchodem s kožešinami.\n\nRoku 1627 vypukla válka mezi Anglií a Francií. Skotský pirát David Kirke zablokoval kolonii přístup k moři a donutil ji hladovět a následně kapitulovat. Champlain byl uvězněn v Anglii a zdálo se, že je konec Nové Francie. Nepřátelství však nemělo dlouhého trvání. V roce 1632 byl uzavřen mír a Nová Francie byla vrácena \"staré\" Francii.\nZajímavé je, že až po těchto událostech začal Quebec skutečně nabývat na síle. Pod opětovným Champlainovým vedením se město stalo významným, takřka nepostradatelným centrem Nové Francie.\nNaneštěstí Champlain zemřel už v roce 1635 a francouzské kolonie se s jeho smrtí zcela přestaly vyvíjet.\n\nKolonie Francie již v této době zabíraly území Velkých jezer a povodí řeky sv. Vavřince, problém byl však v tom, že zde nebylo mnoho stálých obyvatel, většina z nich navíc byli misionáři a jeptišky, drtivou většinu obyvatel Nové Francie tvořili obchodníci s kožešinami, kteří se zde zdržovali pouze po několik let. Není divu, že takto osídlené kolonie žily z potravin dovezených z Francie nebo zakoupených od indiánů. Stačilo aby jednu loď se zásobami rozbila bouře a druhá se o pár týdnů zpozdila a v Nové Francii vypukly hladomory. Nová Francie měla také v roce 1658 cca 3000 stálých obyvatel rozmístěných na území 3x větším než sama Francie, zatímco do Nové Anglie (rychle se rozvíjející soupeř Francie) přišlo 3000 osadníků jen za jediný rok!\n\nŽivot v Nové Francii byl ještě těžší než se nyní může zdát. Bez ustání museli kolonisté čelit útokům Irokézů, mrazivému počasí, nemocem a následkům zemětřesení. Roku 1663 začal i životadárný obchod s kožešinami upadat a i to málo obyvatel co zde dokázalo přežít, se začalo hrnout zpět do Francie.\n\nNa poslední chvíli zasáhl francouzský král Ludvík XIV., zreformoval zdejší úřady, prohlásil Novou Francii královskou provincií, poslal tam konvoj s novými kolonisty s velkým množstvím zásob a pluk skvěle vycvičených vojáků v jejichž čele stál takzvaný Intendant, ten se stal hlavou Nové Francie a svou moc mohl konečně opřít o vojenskou sílu. Prvním Intendantem se stal muž jménem Jean Talon, jenž se ukázal jako schopný velitel, v roce 1667 zarazil útoky Irokézů a nařídil vybudovat systém pevností zabraňující dalším přímým útokům. Značně zlepšil hospodářskou situaci Nové Francie, která se alespoň částečně zbavila závislosti na dodávkách z Francie. Aby zlepšil počty zdejších obyvatel vyhlásil, že manželský pár který bude mít alespoň 12 dětí obdrží do trvalého vlastnictví 40 hektarů půdy. Systém skutečně fungoval a Nová Francie začala konečně přicházet k životu. Krom toho Talon rozvíjel obchodu s kožešinami, na kterém vlastně zdejší kolonie stály.\n\nNa kožešinách pohádkově zbohatli také dva Francouzi, Pierre Radisson a Medár Chouart. Tito muži při své obchodní činnosti prozkoumali obrovské vnitrozemské území a přispěli k založení úspěšné Společnosti Hudsonova zálivu. Jakmile se o tom Talon dozvěděl, okamžitě prozkoumaná území zabral ve prospěch Francie. Tímto činem byla k Nové Francii přičleněna celá dnešní Kanada, i když k jejímu osídlení Francouzi nikdy nedošlo.\n\nV této době se také roznesla pověst o velké řece tekoucí z Velkých jezer na jih. To byla pro Talona skvělá zpráva. Jestliže totiž řeka ústí do Tichého oceánu je tou dlouho hledanou cestou do Číny. Pokud však ústí do Mexického zálivu, poskytne Francii další možnost jak dopravit kožešiny k moři a navíc tím Francie získá území ve středu Severní Ameriky. Pověřil tedy Louise Jolieta prozkoumáním a zmapováním této řeky, nazvané v indiánském nářečí Mississippi (misi = velká, sipi = řeka). Výprava vyrazila roku 1673, všichni celkem šťastně dorazili až přítoku Arkansasu, kde narazili na nepřátelské Kvapany. Od nich se dozvěděli, že dále na jihu jsou španělské misionářské osady. Z obavy před španělským zajetím a nepřátelskými kmeny se rozhodl Joliet k návratu do Québecu.\n\nJolietova výprava však příliš úspěšná nebyla, pořízené mapy a záznamy se totiž utopily v peřejích jen několik kilometrů před Québecem. I když se jich část podařilo nakreslit Jolietovi zpaměti, na zabrání území to nestačilo.\n\nNaštěstí pro Francii se brzy objevil nový dobrodruh, a tím byl jím Robert Cavelier, syn ze zámožné francouzské rodiny. Cavelier byl původně vychovávaný jako kněz, kněžství se však vzdal a bez jakéhokoliv majetku odjel v roce 1666 do Nové Francie. Tam se mu podařilo prorazit a otevřít si prosperující obchod s kožešinami. Svůj obchod ovšem v roce 1669 prodal a začal na vlastní pěst zkoumat oblast pod Velkými jezery, přitom se dostal až k řece Ohio. Po návratu do Montrealu byl guvernérem Frontenacem bohatě odměněn pozemky poblíž dnešního Kingstonu v Ontariu, výhodná poloha těchto pozemků mu umožnila snadno a rychle zbohatnout. To však ctižádostivému Cavelierovi nestačilo, snil o pořádné velké lodi, která by rychle a v dostatečném množství převážela bobří kožešiny z okolí Velkých jezer do Montrealu. Dal dohromady skupinu řemeslníků a vydal se k Niagaře kde v roce 1679 založil pevnůstku a budoucí obchodní stanici Fort Niagara. I přesto, že stavbu lodi se zájmem sledovali nepřátelští Irokezové, kteří si párkrát troufli i na menší potyčky, se loď podařilo rychle dokončit a spustit na vodu. Loď dostala jméno Grifflin. Grifflin svému majiteli opravdu vynášel a Cavelier už snil o celé flotile těchto lodí brázdící pravidelně vody Velkých jezer.\n\nRobert Cavelier de La Salle se brzy chytil dalšího nápadu, chtěl s novou výpravou plout dále až k ústí Mississippi a uskutečnit Talonův sen o francouzské nadvládě až k Mexickému zálivu. Dal dohromady skupinu, s níž se vydal k řece Illinois. Založil zde v roce 1680 osadu, kde se pustil do výroby člunu, který by je dovezl až k moři. Mezitím měl Grifflin prodat kožešiny a vrátit se do Michiganského jezera se zásobami pro výpravu, loď se potopila s celým cenným nákladem a La Salle byl opět zcela na mizině. Nicméně díky své výmluvnosti sehnal dost peněz na potřebné zásoby a vybavení pro výpravu, při návratu se ale dozvěděl, že v osadě vypukla vzpoura, vzbouřenci vyhnali La Sallova zástupce Tontiho, zničili osadu a utekli. Cavelier strávil poté dlouhou dobu hledáním nezvěstného Tontiho.\n\nKdyž se konečně setkali, začali opět spřádat plány na novou výpravu, tentokrát se rozhodli s sebou vzít 18 indiánských válečníků i s jejich rodinami, než nespolehlivé dobrodruhy. Netrpělivě vyrazili ještě před oblevou na saních přes zamrzlou Illinois a pak na kanoí, dne 8. dubna 1682 se konečně před dobrodruhy otevřel širý oceán. La Salle zde vztyčil kříž a jménem Ludvíka XIV. zabral tuto zemi pro Francii. Při zpáteční cestě ještě vystavěl na řece Illinois pevnůstku Fort St. Louis.\n\nPoté se ihned vydal do Francie, kde u samotného krále požádal o podporu, zpráva o zabrání území v samém srdci Severní Ameriky vzbudila u dvora velký zájem. Brzy se vydal na cestu s velkým konvojem mající za cíl založit na ústí Mississippi francouzskou kolonii, kvůli mnoha bažinatým ramenům se výpravě nikdy nepodařilo ústí najít, načež důstojníci se kterými měl La Salle mnohé spory se nakonec rozhodli vrátit do Francie. Zoufalý Cavelieri zůstal s několika muži na břehu a dále marně hledal ústí řeky, nakonec byl vlastními lidmi zastřelen.\n\nTím ale francouzské snahy o získání Mississippi neskončily, další dobrodruzi zakládali další a další francouzské kolonie, nakonec byl roku 1718 založen New Orleans, podle La Sallova snu na ústí Mississippi. Území tím získané bylo však pro Novou Francii spíše oficiální než skutečnou državou a na rozdíl od Quebecu po něm zde ani nezbyly žádné stopy.\n\nPrvní vážné pokusy Anglie o kolonizaci, podnikl v 80. letech 16. století sir Walter Raleigh v oblasti, kterou pojmenoval Virginia. Tato kolonie sice roku 1607 ztroskotala, Raleigh však později založil úspěšnější kolonii jménem Jamestown.\n\nZ náboženských důvodů odplula roku 1620 z anglického Plymouthu do Severní Ameriky skupina náboženských nonkonformistů, takzvaných \"Otců poutníků\". Přistáli v blízkosti mysu Cod v Massachusetts a založili malou osadu (Plymouthské plantáže). První roky po založení osady byly bídné, avšak s pomocí domorodých obyvatel kolonisté přežili.\n\nV roce 1624 nizozemská Západoindická společnost založila kolonii Nové Nizozemí a v roce 1625 postavila obchodní centrum na ostrově Manhattan a pojmenovala jej Nový Amsterodam.\n\nAngličané, Francouzi a Španělé pro sebe požadovali velká území Severní Ameriky, i když tam žilo mnoho původních obyvatel. Někteří se pokoušeli obrátit domorodce na křesťanství. Kolonisté bojovali s domorodými Američany a s konkurenčními kolonisty o vlastnictví půdy; postupně je vytlačovali v USA na západ a na jih, v Kanadě naopak na severozápad.\n\nOblasti jihu Severní Ameriky (více méně oblasti dnešního Mexika a jihu USA) byly osídleny člověkem podle archeologických nálezů před 30 000 lety. V této době se jednalo o osídlení člověkem, jehož kultura odpovídala kultuře lovců a sběračů. Později, kolem let 5000 př. n. l. - 4000 př. n. l. se objevuje protoneolit a následně neolitická revoluce s hlubokými důsledky pro organizaci společnosti a kultury těchto lidských skupin. Kolem roku 2500 př. n. l. se objevuje nejstarší mexická keramika.\n\nZa první mesoamerickou civilizaci vůbec je považována olmécká kultura. Olmékové obývali především území kolem dnešního města Veracruz a v oblasti Tabasco. Ve 2. tisíciletí př. n. l. budovali rozsáhlé sakrální i profánní stavby a vynikali ve výstavbě monumentálních soch. Kulturní vliv Olméků pokračoval dlouho po rozkvětu jejich civilizace a ovlivnil například další severoamerickou civilizaci Mixtéků, kteří si kolem roku 300 př. n. l. postavili význačné kulturní a kultovní centrum a město Monte Albán s komplexem pyramid, chrámových staveb a obydlí pro kněze, kteří sehrávali v životě mixtécké společnosti významnou roli. Mixtékové vedle toho vynikali výrobou keramiky a především uměleckým spravováním stříbra, byli dobří zemědělci a řemeslníci.\n\nKolem roku 200 př. n. l. bylo založeno město Teotihuacán,které plnilo funkce náboženského a kulturního centra pozdní olmécké kultury a patřilo k nejvýznamnějším městským osídlením v Amerikách. V 8. století se odhaduje, že Teotihuacán měl rozlohu asi 25 km² a mezi 2. - 10. stoletím je počet jeho obyvatel odhadován na 100 až 250 tisíc obyvatel. Srdcem města byl komplex několika pyramid, z nichž byly nejdůležitější pyramidy Slunce a Měsíce a Quentalcoatlova pyramida.\n\nV jižních oblastech poloostrova Yucatánu a dále také v oblastech Guatemaly, Salvadoru, Belize a Hondurasu se kolem 2. tisíciletí př. n. l. objevila další civilizace Mayů, která existovala celkem ve třech historických fázích až do roku 1519. Civilizace Mayů je všeobecně považována za nejvyspělejší civilizaci předkolumbovské Ameriky s vyspělou úrovní matematiky, kalendářem a logosylabickým písmem. V\n9. století procházela mayská civilizace úpadkem. Příchod Toltéků vedl ale k následné renesanci a militarizaci mayské společnosti během 11. století.\n\nKonečně se v oblasti dnešního Mexika objevují na počátku 14. století Aztékové, kteří mezi rokem 1324-1325 založili město Tenochtitlán na ostrovech jezera Texcoco. První pokusy o expanzi ve 14. století nebyly pro Aztéky příliš úspěšné, proto se spojili se dvěma dalšími městy a rozšiřovali svoji moc do sousedních oblastí. Během počátku 15. století získal Tenochtitlán v rámci trojspolku nadvládu, což znamenalo, že se stal hlavním příjemcem tributu v podobě potravin, zlata, stříbra, vzácného peří ptáka \"quetzala\" a konečně lidských obětí, nikoliv že by vytvářel teritoriálně kontrolovaný a centralizovaný státní útvar. Podle odhadů Aztékové kontrolovali a dostávali tribut od asi 350 různých městských států a kmenů. Aztécká společnost byla charakterizována důrazem na roli náboženství (a kněží) a silnou orientací na válku a expanzi. Tyto dva jevy byly společně spojené, jelikož významným aztéckým bohem byl Huitzilopochtli, jež vyžadoval lidské oběti. Podle zpráv bylo například při vysvěcení jeho chrámu v roce 1486 obětováno na 20 000 zajatců. Také potřeba lidských obětí byla jedním z motorů aztécké expanze do sousedních oblastí.\n\nPo objevení Ameriky 12. října 1492 se Evropané, respektive Španělé, zaměřovali na objevování a kontrolu ostrovů v oblasti Karibského moře. Z osad na Hispaniole a na Kubě se západním směrem vypravovaly i po roce 1493 četné expedice, které začaly postupně mapovat pobřežní oblasti dnešní Floridy, Mexika a Střední Ameriky. V roce 1516 vyslal tehdejší guvernér na Kubě Diego Velázquez do oblasti dnešního poloostrova Yucatánu a dále na sever. Snahy o vylodění a podniknutí expediční cesty do vnitrozemí ale narážely na odpor místních indiánů. Ani další výprava vyslaná do oblasti Velázquezem nebyla úspěšná, nicméně zprávy o zlatém bohatství místního obyvatelstva podpořily vznik další iniciativy. Tentokrát Velázquez pověřil vedením svého osobního tajemníka Hernána Cortése, který v únoru roku 1519 s výpravou asi 500 mužů zamířil na kontinent. Když v dubnu 1519 posádka zakotvila na vhodném místě, založil zde Cortés první evropské město na americkém kontinentě Veracruz. Odsud se potom Cortés se svými vojáky vydal směrem k centru Aztécké říše Tenochtitlánu.\n\nAztécký panovník Montezuma II. od počátku váhal, jak se má k novým vetřelcům postavit. Aztékové měli nad Španěly početní převahu, nicméně technologická převaha byla na straně Španělů, kteří měli vedle koní také střelné zbraně. Aztékům nebylo z počátku jasné jestli se jedná o příchod bohů nebo jejich poslů. Když Cortés 8. listopadu 1519 do Tenochtitlánu dorazil, uvítal ho Montezuma přátelsky a ubytoval ho ve svém paláci. Cortés brzy využil situace a Montezumu zajal a snažil se tím získat výhody vyplývající z držení vzácného rukojmí. V této době byla už nejenom otřesená pozice Cortése ve vztahu k místnímu obyvatelstvu, které se nechtělo podvolit jeho požadavkům na uznání suverenity španělského krále, ale i ve vztahu ke guvernérovi Velázquezovi, který proti Cortésovi poslal trestnou výpravu. V této situaci vypuklo v Tenochtitláně povstání a Cortés musel město za velkých ztrát (\"Noche Triste\") opustit.\nKdyž se Cortésovi podařilo upevnit si pozici a získat nové posily včetně několika děl, vydal se na nové tažení proti Tenochtitlánu, který oblehl v roce 1521 a 13. srpna 1521 ho dobyl. Oba poslední aztéčtí panovníci a nástupci Montezumy, který zemřel už v roce 1519, zahynuli. Na troskách města Cortés založil nové město a nazval ho Mexikem (Mexico). Následně se španělští conquistadoři zaměřili na kontrolu území sousedících s centrem Aztécké říše na severu i na jihu a dále na objevování pobřeží Tichého oceánu a rozsáhlých oblastí ve střední Americe.\n\nDo 40. let 16. století představoval nejvýraznější osobnost španělské conquisty Hernán Cortés, nicméně jeho zájmy se dostávaly do konfliktu se zájmy Koruny, které od roku 1535 představoval místokrál Nového Španělska Antonio de Mendoza. Mendoza byl z titulu své funkce Cortésovým nadřízeným a snažil se o vybudování koloniální správy, která by chránila na prvním místě zájmy Koruny (jako jsou daně, těžba drahých kovů, ochrana indiánské pracovní síly). Tyto zájmy byly často v rozporu se spíše soukromými zájmy prvních conquistadorů. Samotný Cortés se v roce 1540 rozhodl opustit Nové Španělsko a vrátil se do vlasti, kde v roce 1547 zemřel. Díky tomu, že Koruna projevovala o efektivnější kontrolu nově dobytých oblastí stále větší zájem, byla první generace conquistadorů postupně nahrazována novým systémem koloniální správy v podobě místokrálovství, generálních kapitanátů a audiencií. Polofeudální systém encomiendy byl nahrazen repartiementem a konečně haciendou, orientovanou na produkci koloniálního zboží. Neméně významnou byla, vedle činnosti Koruny, činnost katolické církve v oblasti evangelizace indiánského obyvatelstva a v oblasti vzdělávání a importu evropské kultury vůbec.\n\nSystém koloniální správy i formy společenských, hospodářských i kulturních institucí se v případě severoamerického panství Španělska nelišil od systému ve Střední a Jižní Americe. Severoamerické oblasti byly organizovány do jednoho místokrálovství s názvem Nové Španělsko (1535), pod jehož pravomoci ale spadal také generální kapitanát na Filipínách. Španělské panství v Severní Americe nebylo v žádném případě teritoriálně ustáleným jevem nebo jednotkou. Koloniální expanze pokračovala během celého 16. i v 17. století, a to především směrem na sever do oblastí dnešních Spojených států a dále na jih do střední Ameriky. Jako součást španělské kolonizace v Severní Americe je možné se setkat se třemi hlavními činiteli koloniální expanze, kterými byly presidios (v podstatě vojenská města), pueblos (civilní města) a misie.\n\nCentrem severoamerické části španělských kolonií byla oblast dnešního hlavního města Mexika (Ciudad de Mexico), kde sídlily nejvýznamnější koloniální instituce jako byl místokrálovský dvůr, Královská a pontifikální univerzita a metropolitní biskupství (1530) a později arcibiskupství (1546). Podobně jako v jiných oblastech pod kontrolou Španělska podléhala koloniální správa centrálním úřadům se sídlem ve Španělsku (Kontratační úřad a Rada pro Indie). Koloniální společnost charakterizovalo rasově založené a segregační rozdělení společnosti na republiku Španělů a republiku indiánů. Obě tyto skupiny byly dále vnitřně diferencovány a platily v nich rozdílné zákony. Ve všech aspektech ale platilo, že republika indiánů byla podřízená republice Španělů.\n\nPočáteční fáze conquisty brzy přešla pod větší kontrolu Koruny, která se pokusila stanovit pevná pravidla pro uspořádání kolonií v Americe tzv. Novými zákony (Leyes Nuevos, 1542), nicméně tyto snahy narážely na odpor conquistadorů a později místních kreolských elit. Vzhledem ke vzdálenosti od metropole a úrovni tehdejší komunikace byla vymahatelnost zákonů a pravidel spíše problematická. Během 17. století se koloniální správa konsolidovala a přešla do období stagnace, která byla spojena s postupným hospodářským a politickým úpadkem metropole. Nejvýrazněji se koloniální správy dotkly tzv. bourbonské reformy 18. století, které se snažily reflektovat osvícenské změny ve vládní praxi a snažily se také o oživení hospodářství. V rámci těchto reforem vznikly nové správní jednotky nazvané intendencie (1786) v čele s intendantem, jehož hlavními úkoly byly nově specifikovány - patřilo k nim například zhotovení nových topografických map, příprava ekonomických studií pro danou oblast, šíření vědeckých a technologických informací v oblasti atp. Ke změnám došlo také na úrovni centra, které zrušilo Radu pro Indie a nahradilo ji \"Sekretariátem úřadu Indií\" (\"Secretaría del Despacho de Indias\").\n\nSeveroamerické součásti španělského panství byly samozřejmě záhy integrovány do koloniálního hospodářství, ve kterém dominoval alespoň v jeho první fázi především zájem na těžbě drahých kovů. Naleziště v Zacatecas (1548) poskytovalo Španělům obrovské množství stříbra, ale na jeho ochranu bylo nutné vynakládat nemalé úsilí, jelikož v oblasti žili nepřátelští Chichimékové, kteří přepadali španělské konvoje se stříbrem a ohrožovali španělské doly. V letech 1650-1750 však došlo ke stagnaci v oblasti těžby stříbra v Novém Španělsku, které nebylo schopné z různých důvodů konkurovat produkci s Peru. Vedle stříbra se koloniální hospodářství orientovalo na zemědělskou výrobu, z níž byla část určena pro zámořský trh (jako produkce barviv, později cukrová třtina a tabák) a část na místní trh (dobytek, obilí atp.). Těžba a profity z ní, stejně jako obchodní činnost byly téměř výhradně v rukou bělochů (Španělů nebo kreolů).\n\nVzhledem k počínající výhodě a geografickým podmínkám byl vlastní jih Severní Ameriky (odpovídající zhruba dnešnímu Mexiku) relativně pevně v rukou Španělů. Tato skutečnost ale nebránila tomu, aby nedocházelo k různým formám soupeření o oblasti Severní Ameriky pod španělskou kontrolou. Jednalo se přitom na prvním místě o soupeření hospodářského charakteru. Prvotní výhody vyplývající z pionýrského postavení Španělska jako jedné z prvních novodobých koloniálních velmocí, vystřídaly během 17. století stagnace a postupný úpadek hospodářského a mocenského vlivu země. V hospodářské oblasti začala během 17. století jednoznačně dominovat Anglie a dále také Nizozemí. To vedlo například k tomu, že anglické zájmy začaly postupně určovat poptávku i odbyt zboží ze španělských kolonií.\n\nŠpanělé postupovali od 16.století stále na sever a objevovali i kolonizovali rozsáhlé oblasti v dnešních Spojených státech amerických. Anglosaský vliv se v podstatě omezoval až do 19. století na území 13 původních kolonií na východním pobřeží USA. V oblasti jihu dnešních Spojených států (konkrétně státy Kalifornie, Arizona, Nevada, Colorado, Nové Mexiko, Texas, Florida) vznikla na konci 16. a hlavně v 17. století a 18. století nárazníková zóna, do které vedle Španělů pronikaly také francouzské vlivy (z dnešní Louisiany) - jako například v Texasu - i anglosaské vlivy ze severu. Území ale zůstávalo do 19. století pod kontrolou Španělska. V roce 1819 byla rozsáhlá území severu Nového Španělska podstoupena Spojeným státům. V určitém smyslu pak byla tato území opět kolonizována tentokrát ze strany USA.\n\nOsvícenské myšlení v oblasti politického života ale i v hospodářství, vznik a konsolidace kreolských elit a konečně také inspirace americkou revoluci z roku 1776 a francouzskou revolucí z roku 1789, všechny tyto události a jevy stály za hnutím za nezávislost v oblastech španělských kolonií v Severní a Střední Ameriky.\nMyšlenky na nezávislost se formovaly prakticky během celého 18. století. I přes reformní snahy nové bourbonské dynastie ve Španělsku se během 18. století nepodařilo znovu upevnit a oživit vztahy mezi metropolí a koloniemi. Svojí roli hrála také skutečnost, že Británie a její loďstvo plně kontrolovaly vody i obchod mezi koloniemi a Španělskem. Hospodářské zájmy kreolů byly stále více orientovány na Británii. Vrcholem už tak problematických vztahů mezi španělskou metropolí a koloniemi byly napoleonské války ve Španělsku a skutečnost, že po jednu dobu mělo Španělsko dva panovníky, kteří si oba nárokovali titul španělských králů a z něho plynoucí kontroly kolonií. V situaci, kdy místní kreolské elity viděly koloniální systém, ve kterém měli podřízené postavení stále kritičtěji, nepřispěla ke zlepšení vztahu k centru.\n\nV roce 1810 tak vznikla v Querétaru spiklenecká junta, jejímž cílem bylo připravit povstání proti Španělům. Ke juntě se mimo kreolských politiků a úředníků přidal také kněz Miguel Hidalgo y Costilla, jehož četba osvícenských autorů a znalost poměrů mezi vesnickým obyvatelstvem přivedly na stranu kritiků koloniální závislosti. 16. září 1810 vydal Hidalgo provolání nazvané Výzva z Dolores (\"Grito de Dolores\"), ve kterém žádal navrácení země indiánským obcím, boj proti Španělům a jejich daním, ochranu náboženství a zrušení otroctví. Právě první zmíněný bod o navrácené země indiánským obcím dal hnutí za nezávislost masovou podporu. Vzápětí došlo k otevřenému konfliktu se španělskými jednotkami, který vyvrcholil porážkou Hidalga a jeho popravou v roce 1811. Konflikt ale Hidalgovou smrtí zdaleka neskončil a obrátil se v partyzánskou válku, která trvala s různou intenzitou až do roku 1821, kdy se zdálo, že návratem bourbonského krále Ferdinanda VII. dojde také ke stabilizaci kolonií. Kompromisem v tzv. Plánu z Igualy, kde se velitel španělských koloniálních jednotek generál Agustín de Iturbide dohodl s vůdcem partyzánů Vicentem Guerrerou, se Nové Španělsko mělo stát konstituční monarchii s katolickým panovníkem. Plán počítal s vytvořením prozatímní vlády a stanovením regenta, stejně jako se sjednocením kreolů a Španělů. Tento Plán si pro svou přitažlivost získával stále větší podporu. S Plánem ale nesouhlasil Madrid, což vedlo k dalšímu konfliktu, který v podstatě vyřešil nový místokrál Juan O Donujú uznáním nezávislosti Mexika tzv. Smlouvou z Cordóby v srpnu roku 1821.\n\n"}
{"id": "222898", "url": "https://cs.wikipedia.org/wiki?curid=222898", "title": "Neurologie", "text": "Neurologie\n\nNeurologie (z řeckého νεῦρον, neuron, \"nervy\" a -λογία, -logie, „-věda) je lékařský obor zabývající se studiem onemocnění a poruch nervové soustavy především na organickém podkladě. Zabývá se diagnostikou a léčbou všech problému centrální, periferní a autonomní nervové soustavy. Lékař tohoto oboru se nazývá neurolog/neuroložka. Neurologie velmi úzce souvisí s psychiatrií, interním lékařstvím, ale i s pediatrií. Dětská neurologie je, kvůli řešení specifických problémů, samostatným lékařským oborem. S neurologií úzce souvisí specializovaný obor neurochirurgie, ten se však zabývá řešením onemocnění a úrazů nervového systému chirurgickou cestou.\n\nK výkonu profese neurologa nepostačuje pouze absolvování lékařské fakulty. V České republice je podmínkou pro získání odborné způsobilosti v oboru neurologie získání atestace. Podmínky pro přihlášení k atestační zkoušce stanovuje Vyhláška č. 361/2010 Sb.: Po úspěšném absolvování prezenčního vysokoškolského studia v oboru všeobecné lékařství nebo v oboru ekvivalentním je získání atestace. Příprava k atestaci začíná absolvování základního neurologického kmene o délce 24 měsíců a vlastního specializovaného výcviku o délce 36 měsíců. Po této praxi o předepsané skladbě a po vykonání předepsaného počtu odborných výkonů se lze přihlásit k atestační zkoušce, jejímž absolvováním se lékař stává atestovaným neurologem.\n\nNeurologický kmen je samostatným kmenem. Kmen trvá minimálně 24 měsíců. Lékař musí absolvovat dvouměsíční stáže na odděleních chirurgie, vnitřního lékařství a anesteziologie a resuscitace. Zbývajících 18 měsíců pak absolvuje na oddělení neurologie. Kmen končí teoretickou stáží a písemným testem. Po úspěšném absolvování kmenu získá lékař zejména následující kompetence:\n\nSpecializační výcvik trvá nejméně 36 měsíců. Tři měsíce trvá stáž na psychiatrickém oddělení, zbývajících 33 měsíců již probíhá na oddělení neurologie, ovšem nejméně šest měsíců musí probíhat na pracovišti vyššího typu. Lékař v přípravě k atestaci může absolvovat měsíční stáž na neurochirurgii a měsíční stáž na oddělení rehabilitace a fyzikální medicíny. Vedle toho má lékař předepsán minimální počet dalších teoretických odborných kurzů a stáží v menším rozsahu. Kromě toho musí lékař v přípravě k atestaci zpracovat písemnou práci formálně odpovídající například odbornému článku. Po splnění všech předpokladů se může lékař přihlásit k atestační zkoušce, která se skládá ze tří částí:\n\nSložením atestační zkoušky se lékař stává plně způsobilým neurologem. Atestovaný neurolog se může dále vzdělávat v následujících nadstavbových oborech:\n\nNeurologické vyšetření je modifikací obvyklého interního vyšetření se zvláštním důrazem na vyšetření funkce nervového systému. K vyšetření používá neurolog především vlastní smysly, z pomůcek je pak nejznámější neurologické kladívko, dále se používá špátle, jemné vatové štětičky, ladičky a k vyšetření čichu i zrnka kávy nebo mýdlo.\n\nZákladem neurologického vyšetření je důkladná anamnéza, ve které neurolog shrnuje všechny údaje o pacientovi. Anamnéza se obvykle získává volným rozhovorem, jemuž neurolog udává určitý směr. Po odběru anamnézy následuje vlastní vyšetření, během kterého neurolog získá popis stavu nervového systému pacienta - neurologický status praesens.\n\nNeurologické vyšetřovací metody spočívají především ve vyšetření:\n\nV neurologii se používá celá řada pomocných vyšetřovacích metod. Některé z nich jsou společné s jinými obory, jiné jsou pro neurologii specifické.\n\nVyšetření zobrazovacími metodami slouží především k posouzení struktury. Klasický rentgenový snímek může poskytnout cenné informace o změnách na lebce a páteři. Počítačovou tomografií lze zobrazit i vlastní tkáň mozku, mozkové komory, krvácení a expanzivní procesy. Někdy je vhodné vyšetření nukleární magnetická rezonance, například při vyšetřování rozsahu postižení roztroušenou sklerózou. Zejména pro vyšetření tepen zásobujících mozek krví se používá ultrasonografie a angiografie. V některých případech je třeba monitorovat funkční aktivitu jednotlivých regionů mozkové kůry; k tomu se hodí pozitronová emisní tomografie.\n\nVyšetření mozkomíšního moku (likvoru) patří mezi metody využívané poměrně specificky v neurologii, pouze v některých případech využívají toto vyšetření lékaři v oboru infekční lékařství. Přístup k mozkomíšnímu moku je obvykle cestou lumbální punkce, výjimečně pak cestou subokcipitální punkce. Diagnosticky cennou informací je tlak mozkomíšního moku, jeho barva i složení. Analýzou mozkomíšního moku lze získat informace zejména o infekcích a dalších zánětlivých procesech mozku a mozkových obalů.\n\nElektrofyziologická vyšetření v neurologii jsou poměrně specifická pro neurologii. Patří sem zejména EEG, EMG, polysomnografie a evokované potenciály.\n\nElektroencefalografie je metoda sloužící k měření povrchových potenciálů odpovídajícím sumační aktivitě zejména korových neuronů v poměrně velkých okrscích. EEG má diagnosticky význam především v případě diagnostiky epilepsií, ovšem řada dalších poruch struktury i funkce mozku může mít na záznamu z EEG svůj korelát.\n\nElektromyografie je metoda sloužící k hodnocení funkce periferního nervu, nervosvalové ploténky a svalu. Používá se zejména v diagnostice myasthenia gravis a Lambertova Eatonova syndromu.\n\nEvokované potenciály představují metodu sloužící k vyšetření rychlosti vedení informace mozkem. Princip je jednoduchý, pacientův smysl je podrážděn definovaným podnětem a měří se EEG. Samozřejmě že na jednom záznamu není změna patrná, ovšem jestliže se toto zopakuje několikrát, lze zprůměrováním záznamů získat křivku odpovídající šíření podnětu příslušnou drahou. Nejvíce se používají vizuální evokované potenciály (VEP) a akustické evokované potenciály (AEP). Slouží jako metoda objektivně zjišťující funkci příslušného smyslu a jako metoda posuzující funkční závažnost postižení při roztroušené skleróze.\n\nPolysomnografie je metoda sloužící k vyšetření spánku pacienta. U spícího pacienta je zaznamenáváno několik parametrů:\nVýsledek polysomnogafického vyšetření slouží k diferenciální diagnostice nespavostí.\n\nNedílnou součástí diagnostiky některých poruch je vyšetření bioptického vzorku tkáně, především pak mikroskopické stavby tkáně. Histopatologická diagnostika slouží především k upřesnění nebo potvrzení diagnózy u následujících poruch:\n\nU řady dědičných onemocnění může definitivní informaci o charakteru onemocnění a tedy i o prognóze a případných terapeutických možnostech přinést až vyšetření genů pacienta. Mnohdy má však tato informace pouze preventivní význam v prenatální diagnostice budoucích sourozenců a případně dětí pacienta. Mezi obvyklejší či známější dědičné neurologické choroby patří:\n\nNeurologie se ve své klinické i vědecké práci dotýká s řadou klinických i vědeckých oborů. Jedná se zejména o následující obory:\n\nPsychiatrie se zabývá podobně jako neurologie poruchami funkce mozku. Na rozdíl od neurologie jsou však předmětem zájmu psychiatrie spíše poruchy vyšších mozkových funkcí, u kterých často není zřejmý jasný organický substrát. Psychiatrie má na rozdíl od neurologie mnohem blíže k humanitním než k přírodním vědám. Mezi choroby patřící do společného okruhu zájmu neurologie a psychiatrie patří především demence.\n\nNeurochirurgie se zabývá chirurgickou terapií onemocnění mozku a míchy. Tím se liší od neurologie, která se zabývá diagnostikou a konzervativní terapií.\n\nNeuroradiologie je podoborem radiodiagnostiky, který se specializuje na zobrazování struktur nervového systému.\n\nNeurovědy (neuroscience) je zastřešující pojem pro řadu oborů sahajících od oborů z okruhu biologie, chemie a fyziky přes obory z okruhu matematiky a informatiky až po obory z okruhu psychologie, lingvistiky a filozofie. Společným objektem zájmu všech těchto oborů je studium některé z funkcí nervového systému. Neurologie z jejich poznatků čerpá teoretické základy pro studium chorob nervové soustavy, naopak studium poruch nervové soustavy je zdrojem poznatků pro fungování nervového systému.\n\nŘada neurologických onemocnění vyžaduje následnou rehabilitační péči, proto jsou neurologové v poměrně úzkém kontaktu s rehabilitačními pracovníky.\n\n\n\n\n"}
{"id": "222900", "url": "https://cs.wikipedia.org/wiki?curid=222900", "title": "Zajíc bělák", "text": "Zajíc bělák\n\nZajíc bělák (\"Lepus timidus\"), někdy také zajíc šarák, je savec z čeledi zajícovití. Jeho nejznámějším příbuzným je zajíc polní.\n\nZajíc bělák žije na území severní části Evropy a Asie.\n\nTento odlehle žijící druh, nenápadný, nenáročný a nepředvídatelně se chovající, může stejně dobře žít v různé nadmořské výšce v lesích jako na nekonečných holých terénech a v chaoticky mozaikovitém prostředí nejvyšších alpských hor, někdy i nad hranicí 3000 m n. m.\n\nZajíc bělák nejčastěji váží asi 2,5 kg. Exempláře vážící 3 kg jsou již považovány za výjimečné. Bereme-li v úvahu poměry všech proporcí, jeho uši poměrně velikostí připomínají králíka. Jeho národní název ukazuje na jeho mimetismus; v létě má tento zajíc šedohnědou srst, ale z příchodem zimy se jeho srst změní na zářivě bílou. Jedině jeho hnědé oči a nos a černé konce uší tehdy umožňují, aby ho dobře znalý člověk objevil na sněhu.\n\nJeho končetiny jsou přizpůsobeny pohybu na sněhové pokrývce. Zadní končetiny jsou opravdové sněžnice, tlapky jsou značně dlouhé, prsty hustě ochlupeny i po stranách a na dolní straně a i tlapky jsou ochlupené. Zajíc bělák si nehloubí noru. Nocuje např. pod kmenem spadlého\nstromu nebo mezi balvany.\n\nZajíc bělák je aktivní v podstatě až pozdě večer a k ránu během celého roku. Zajímá ho jako potrava skoro vše, tráva, horský jetel, tavolník, kapradiny, větvičky, listy a pupeny různých dřevin. Někdy poctí návštěvou i drobné kultury plodin a usedlosti horalů (které jsou čím dál víc větší vzácností).\n\nZajíc polní i bělák pohlavně dospívají ve stáří asi jednoho roku. Ročně má samice v průměru přibližně dva vrhy, každý po dvou až čtyřech mláďatech. Mláďata brzy používají všechny smysly a jsou schopna následovat matku. Rostlinnou stravu přijímají přibližně ve věku 12 dní.\n\nZajíc bělák nejčastěji žije v nadmořské výšce nad 1800 m, ale pravidelně bývá jeho výskyt zaznamenáván i ve výšce 1300–1500 m. Zajícovi polnímu se mimo lovnou sezónu daří někdy proniknout až do výše 2000 m. Životní prostředí těchto dvou druhů se tedy soustavně prolínají, ale oba se k sobě chovají nevšímavě až na období říje, v níž dochází občas ke zkřížení dvou druhů. Mohou se pak zrodit zvláštní exempláře, pokud jde o tělesnou váhu a barvu srsti. Tato integrace znaků však nemá žádné dlouhodobější následky, protože potomstvo vzniklé z těchto neobvyklých svazků je vždy sterilní.\n\n\n\n\n\n"}
{"id": "222901", "url": "https://cs.wikipedia.org/wiki?curid=222901", "title": "Karel Valter", "text": "Karel Valter\n\nKarel Valter (17. února 1909, České Budějovice – 17. listopadu 2006, Tábor) byl český malíř, grafik, pedagog, člen SČVU.\n\nKarel Valter se narodil v rodině hostinského na lineckém předměstí Českých Budějovic. Měl hudební nadání a jako mladý hrával občas na varhany v kostele sv. Jana Nepomuckého. V letech 1924–1928 studoval kreslení a matematiku na místním Učitelském ústavu a v letech 1933-1935 ještě 4 semestry na Vysoké škole pedagogické v Praze. Pedagogickou dráhu začal v roce 1928 jako učitel matematiky, kreslení a pravopisu na škole v Českých Velenicích.\nV Českých Velenicích se Valter setkal s Josefem Bartuškou, a ten jej v roce 1931 přivedl do avantgardní jihočeské umělecké skupiny Linie (skupina navazovala na český poetismus, i na některé podněty surrealismu). Tady Valter brzy upoutal svojí uměleckou nekonvenčností, stal se členem Linie, přispíval k činnosti skupiny jako malíř, grafik, kolážista a fotograf. V roce 1938 se musel Valter z Němci obsazeného pohraničí odstěhovat, přešel do školy v Mladé Vožici a odtud pak v roce 1940 do Tábora. V roce 1939 se skupina Linie rozpadla pro vzájemné názorové rozpory a v důsledku německé okupace, a Valter byl přijat do Sdružení jihočeských výtvarníků.\n\nPo třech letech působení na místních školách byl (1943) jako člen odbojové skupiny \"Březen\" německými okupanty zatčen a uvězněn, nejprve ve věznicích gestapa v Táboře a Kladně, pak internován až do konce války v koncentračních táborech v Terezíně a Buchenwaldu. V Buchenwaldu se setkal i s vězněnými malíři Emilem Fillou a Josefem Čapkem. Sám pracoval na bloku, kde se chovala laboratorní zvířata, a mohl zde kreslit a malovat. Za okupace bylo sedm členů skupiny postupně zatčeno, a tři z nich zavražděni. Valter věznění přežil, a po návratu domů (v květnu 1945) dále vyučoval na různých táborských školách (1945–1959), a 12 let působil jako pedagog v táborské Lidové škole umění (1959–1971).\n\nPo únoru 1948, i v pozdějších dobách, jeho názorové střety jak s politickými funkcionáři, tak s funkcionáři SČVU měly za následek nejen nepřijetí jeho prací na výstavy, ale způsobily mu i vážné zdravotní problémy (např. poté, co v letech 1966–1968 zastával funkci předsedy krajské organizace SČVU, byl v prvních letech „normalizace“ šikanován), které dokonce načas omezily jeho tvorbu. Roku 1984 obdržel titul Zasloužilý umělec, roku 1998 byl jmenován Čestným občanem Tábora a roku 1999 čestným členem Výtvarného odboru Umělecké besedy. Zemřel roku 2006 ve věku 97 let.\n\nBěhem studia ho ovlivnil zejména jeho učitel, akad. malíř Emil Pitter, později také Bartuška a Nouza, kteří patřili k výtvarné avantgardě. Počátkem 30. let zkoumal nejrůznější formy a výrazové možnosti abstrakce od geometrických po biomorfní formy. V té době užíval převážně techniku akvarelu stříkaného přes různé šablony (\"Maska\", 1931, \"Kompozice\", 1932) a kresbu tuší a tužkou v kombinaci s akvarelem. Jeho tvorba z poloviny 30. let, ovlivněná surrealismem, se nezachovala. Podobně jako ostatní členové skupiny Linie, reagoval Valter na nástup nacismu v Německu (\"Diktátorské boty\", koláž, 1936). V té době se zajímal také o lidové malby na skle a o dětský výtvarný projev, a na přelomu 30. a 40. let sám na skle maloval (\"Před bouří\", malba na skle, 1938). Koncem 30. let se pod vlivem občanské války ve Španělsku přiklonil k expresionismu (\"Bouře\", linoryt, 1939).\n\nBartuška ho přivedl na několik let také k fotografii, a Valter si vyzkoušel neortodoxní přístupy ke kompozici (nadhledy, podhledy, diagonální snímání), dvojexpozice a fotogramy. Soubory fotogramů (1934-1935) souvisejí s jeho malířskou tvorbou, a byly ovlivněny i dílem Jindřicha Štyrského a Josefa Šímy. Nesou poetické názvy (\"Hvězdná noc, Krajina, Medusa, Vraky, Noční květ\"). Nejoriginálnější z jeho tvorby jsou záběry snímané za sebou dvakrát i vícekrát, a prezentované ve zvětšení jako jedno dílo (Dvojobrazy, Trojobrazy). Některé využívají kontrastu bílých a tmavých ploch, a mají blízko k abstraktní tvorbě (\"Dvojobraz sníh\", 1931). Valter vytvořil také sérii fotokoláží z kontaktních kopií svých snímků. Roku 1934 natočil krátký filmový snímek \"Experiment\", inspirovaný Bartuškovými stínohrami.\n\nRozpad skupiny Linie, okupace ČSR, i vězení přerušilo Valtrův slibný rozběh v malířské tvorbě. Po návratu (1945) se vrátil k malování, především přírody a krajiny, ale profiloval se také jako výtvarník s velmi originálním viděním světa a vlastním názorem. Valter je autorem ilustrací 12 knih a držitelem mnoha cen a uznání.\n\nKarel Valter pilně tvořil až do svého vysokého věku. Odborná kritika dnes jeho práce z předválečného období hodnotí jako ojedinělé v českém umění pro jejich směřování ke konstruktivní skladbě, do oblasti vizuální poezie, i surrealistické imaginace. Jeho obrazy obsahují množství velmi složitých představ, jejich silná působivost je dána jasností každé výpovědi s důslednými kontrasty barev, dramatický účinek obrazu je často dosahován převrácením navyklého řádu. Počátkem 60. let vznikaly jeho první tempery, a velmi působivé kresby a grafiky. Těžištěm Valtrovy tvorby však stále byla olejomalba, která ho řadí k nejvýznamnějším krajinářům druhé poloviny 20. století.\nKarel Valter vystavoval od r. 1931, celkem měl kolem 65 samostatných, a 140 společných výstav. Podrobně viz abART:Karel Valter na výstavách\n\n"}
{"id": "222903", "url": "https://cs.wikipedia.org/wiki?curid=222903", "title": "Želva bahenní", "text": "Želva bahenní\n\nŽelva bahenní (\"Emys orbicularis\") je jediná želva volně se vyskytující (přirozeně) ve střední Evropě a tedy i v Česku.\n\nŽelva bahenní se řadí mezi želvy přechodného typu, to jsou bahenní želvy, které jsou podobné suchozemským želvám končetinami a vodním želvám tvarem karapaxu. Samice želvy bahenní může dorůstat až 25 cm, naproti tomu drobný sameček měří jen okolo 15 cm. Samec má oči hnědé, samice nažloutlé. Mezi prsty má blány. Krunýř má tmavý se žlutými skvrnkami.\n\nJe to želva dravá, živí se převážně malými rybami, obojživelníky, plži, mlži, hmyzem a jeho larvami. Při chovu v zajetí jí lze živočišnou potravu občas kombinovat s vodními rostlinami, salátem, trávou nebo květy a listy pampelišky lékařské. Ve stravě musí být dostatek vitaminů (především A, C a D) a minerálních látek.\n\nŽelva bahenní přezimuje u dna zahrabána do bahna (to jí zajišťuje stálou teplotu). Hibernuje podle momentálních podmínek 5–7 měsíců (asi od října do dubna).\nAktivní je především ráno a večer.\nŽít může přes sto let, některé zdroje dokonce uvádějí 120 let.\n\nPohlavní dospělosti želva dosahuje asi okolo 10 let věku. Páří se v květnu a během června až začátkem července samice klade 3–16 vajec.\nSamice je může zahrabat i poměrně daleko od vody na slunném a nejlépe písčitém břehu. Mláďata se líhnou asi po 100 dnech, při nepřízni počasí ale vylézají až dalšího jara. Mláďata mají žlutou rohovku. O pohlaví mláďat rozhoduje v určité fázi jejich vývinu okolní teplota. Při teplotě kolem 24 – 28 °C v dané fázi jejich vývinu se líhnou samečkové, při vyšší teplotě samičky.\n\nŽelva bahenní se vyskytuje v téměř celé Evropě kromě Skandinávie a britských ostrovů, na Blízkém východě a v severní Africe.\nNejčastěji ji najdeme ve stojatých slepých ramenech řek a rybnících. I když její aktivní teplota je poměrně nízká, dává přednost prohřátým mělčinám. Většinou se vyskytuje u stojatých vod.\n\nV Česku je chráněna jako kriticky ohrožený druh a její výskyt je zaznamenáván pouze náhodně. Větší šance na její spatření je na Slovensku, i tam je však přísně chráněna. V ČR byla několikrát uměle vysazena, přesto nedošlo k zvýšení jejích stavů. V lokalitě Betlém v nejjižnější části Svratecké nivy se vyskytuje asi 300 ks. V chovu ji má např. Zoo Hluboká.\n\n"}
{"id": "222906", "url": "https://cs.wikipedia.org/wiki?curid=222906", "title": "Komunismus v Česku", "text": "Komunismus v Česku\n\nKomunismus má jako názorový proud a hnutí v Česku dlouhou historii.\n\nPoprvé se začal významně prosazovat v první polovině 20. let 20. století, po vzniku KSČ v roce 1921. Mnoho komunistů bylo tehdy i mezi umělci a významnými osobnostmi veřejného života. Když se v roce 1927 stal Klement Gottwald předsedou strany, zahájil její postupné směřování k stalinskému a sovětskému komunismu, který začal být v demokratické republice považován za nebezpečný.\n\nPodpořeni pro český národ neblahou Mnichovskou dohodou a ještě dřívější neblahou velkou hospodářskou krizí získali po válce komunisté jistý kredit, díky kterému v ČSR jako v jediné zemi tehdy vznikajícího Východního bloku vyhráli demokratické volby. Během několika málo let se tak komunismus stal oficiální politikou, rychle vytlačující ostatní názory na uspořádání poválečného Československa. ČSR se stala sovětským spojencem, lidově demokratickým státem. Únor 1948, kdy došlo k oficiálním převzetí moci komunisty (a faktické skončení politické plurality), začal být oficiálně oslavován jako začátek nové doby.\n\nOdpůrci nového režimu byli krutě pronásledováni a utlačováni – politickými vykonstruovanými procesy, různými zákony, represemi i jinými prostředky, mnohdy odporujícími lidským právům. Více než 5 tisíc z nich se stalo obětí justičních vražd, zemřelo ve vězení nebo bylo zavražděno pohraniční stráží při pokusu uprchnout do zahraničí, asi čtvrt miliónu jich bylo uvězněno nebo jinak omezováno na svobodě. \n\nV šedesátých letech, poté, co v SSSR nastalo (a v Československu rovněž) jisté uvolnění poměrů, začalo se opět o komunismu mluvit. Snaha o československou cestu \"Komunismu s lidskou tváří\" však zkrachovala poté, co zemi v srpnu 1968 obsadila vojska Varšavské smlouvy, z velké části tvořená právě silami sovětskými. Nastalo období normalizace, kdy komunistická státní moc obnovila svojí vládu takřka nad vším. Původní ideje a myšlenky tak zcela zprofanovaly a neoživil je ani reformní program „přestavby“ z konce 80. let, inspirovaný sovětskou perestrojkou.\n\nPo roce 1989 naopak začalo hledání chyb původních období. Komunismus jako takový se stal symbolem něčeho zastaralého a neprogresivního; v politice získala významnou roli v levici sociální demokracie, respektující plně systém parlamentní demokracie západního typu. Komunistické hnutí tak v 90. letech a na přelomu století tak čítalo jen v podstatě starší členy KSČM a úzkou skupinu mládeže, vytvářející vlastní komunitu a z části se organizující v různých spolcích.\n\nZ mládežnických organizací je nejvýznamnější je Komunistický svaz mládeže, který se zaměřuje na masy. Vedle KSM působí několik skupin (např. REVO) zaměřené především na vysokoškolskou mládež a mladé intelektuály hlásící se především k odkazu trockismu). Dále v ČR působí skupiny anarchokomunistů) a zřejmě i nacionálních bolševiků.\n\nKomunisté jsou součástí české politické scény, nejsilnější komunistickou stranou je dnes KSČM. Současná strana je následovník KSČ, vzniklý po roce 1990 jako organizace pro českou a moravskou část československé federace. Ačkoliv se v několika vystoupeních zřekli významní členové strany komunistických metod, ve svém programu stále jako svůj cíl uvádějí odstranění kapitalismu, vybudování sociálního státu a následně socialismu a „usměrňované hospodaření kolektivů zaměstnanců podniků“. Strana se jako celek zřekla stalinismu, s výjimkou jednoho křídla, nezřekla se však praktik předlistopadové KSČ. I proto se také nestala v evropském parlamentu součástí největšího levicového bloku, ale menší Evropské severské levice, kde se nacházejí politické strany z okraje levého spektra.\n\nČas od času se objeví snahy komunismus, nebo jeho symboly, postavit mimo zákon – jako například petice z února 2005 Zrušme komunisty. Senátoři Martin Mejstřík, Richard Sequens, Josef Novotný, Jan Horník a Jaromír Štětina předložili 27. července 2007 návrh novely trestního zákona, která měla výslovně zakázat propagaci komunistického hnutí i komunistických symbolů; 26. března 2008 byl návrh senátem zamítnut. \n\nKritici ale poukazují na otázku, co s těmi, kteří jsou sice v duchu a jednání „komunisté“, tedy zastávají nebo používají praktiky z dob totality, ale nevystupují pod tímto označením. Zastánci zákazu komunismu nebo jeho symbolů a názvu pro politicky činné organizace poukazují na nutnost se s totalitní minulostí vypořádat, takový zákaz považují za první krok. Současné právo poskytuje možnost šíření a propagaci komunismu trestat podle paragrafů 356, 403 a 404 trestního zákoníku (40/2009 Sb.) a popírání genocidy spáchané komunisty podle § 405 téhož zákoníku. Existuje rovněž zákon o protiprávnosti komunistického režimu (198/1993 Sb.).\n\n"}
{"id": "222910", "url": "https://cs.wikipedia.org/wiki?curid=222910", "title": "Lionel Messi", "text": "Lionel Messi\n\nLionel Andrés Messi Cuccitini (* 24. června 1987 Rosario, Argentina) je argentinský fotbalista, který v současnosti hraje za katalánský klub FC Barcelona a nosí číslo dresu 10. \n\nV sezóně 2011/12 nastřílel ve španělské lize rekordních 50 gólů a ve všech soutěžích též vstřelil rekordních 73 gólů. Vstřelil nejvíce gólů v jednom utkání hlavní fáze Ligy mistrů UEFA, v odvetě osmifinále LM 2011/12 odehraného 7. března 2012 proti Bayeru Leverkusen nastřílel 5 gólů (Barcelona zvítězila 7:1 a postoupila dál). 21. října 2014 ho v této statistice vyrovnal Brazilec Luiz Adriano.\n\nDne 9. prosince 2012 po dosažení 86. branky překonal o gól předchozí světový rekord německého útočníka Gerda Müllera z roku 1972 v počtu gólů nastřílených za kalendářní rok (dosáhl toho v utkání La Ligy proti Betisu Sevilla). V dresu Barcelony dal 74 gólů, dalších 12 pak za argentinskou reprezentaci. Rekord zpochybnil zambijský fotbalový svaz a brazilský fotbalový klub CR Flamengo. Zambijský fotbalový svaz tvrdil, že zambijský hráč Godfrey Chitalu si v roce 1972 údajně připsal 107 gólů. Flamengo zase upozorňovalo, že jeho hráč Zico dal v roce 1979 celkem 89 gólů. FIFA se vyjádřila, že góly zambijského fotbalisty nelze ověřit a tak Messiho rekord zůstává v platnosti. Celkem Messi vstřelil za rok 2012 91 gólů, překonal tak předchozí rekord Gerda Müllera o 6 branek.\n\nSoučasně Messi 9. prosince 2012 překonal rekord historicky nejlepšího střelce Barcelony Césara Rodrígueze, který v letech 1939–1955 nastřílel 190 gólů. Lionel Messi docílil v utkání proti Seville 191 gólů, přičemž někteří statistikové uvádí, že vstřelil za FC Barcelona dokonce 192 branek. 7. ledna 2013 získal čtvrtý Zlatý míč. 22. listopadu 2014 vstřelil hattrick v ligovém zápase proti Sevilla FC, čímž docílil 253. branky v Primera División a stal se historicky nejlepším střelcem nejvyšší španělské ligy (překonal 251 gólů Telmo Zarry z roku 1955). Ještě v témže měsíci 25. listopadu se stal nejlepším střelcem Ligy mistrů UEFA (nepočítaje kvalifikační část), překonal 71 gólů Raúla. Začátkem prosince 2014 překonal hranici 400 gólů v dresu FC Barcelona ve všech zápasech (včetně přípravných). Na podzim roku 2018 Messi střílí jeho 628. gól jeho dosavadní kariéry, tento gól byl 563. gól, který vstřelil za katalánský klub FC Barcelona.\n\nS fotbalem začal v pěti letech, kdy začal hrát s týmem Grandoli, kde trénoval jeho otec. V roce 1995 začal působit v CA Newell's Old Boys. V jedenácti mu byl diagnostikován nedostatek růstových hormonů. Tehdy o něj projevil zájem CA River Plate, ale Messiho rodiče tehdy neměli peníze, aby platili synovu léčbu. Carles Rexach, tehdejší ředitel týmu FC Barcelona, nabídl Messimu kontrakt včetně zaplacení celé léčby a přestěhování do Španělska.\n\nV říjnu 2004 měl Messi svůj oficiální debutový zápas za A tým Barcelony proti RCD Espanyol a stal se tak třetím nejmladším hráčem v dresu Barcelony. 1. května 2005 vstřelil za Barcelonu svůj první gól proti týmu Albacete Balompié. Bylo mu tehdy 17 let, 10 měsíců a 7 dnů a stal se nejmladším střelcem v dresu Barcelony.\n\nOd roku 2005 začal být srovnáván s Diegem Maradonou, jedním z nejlepších fotbalistů všech dob. 27. června 2005 podepsal kontrakt s Barcelonou až do roku 2010 s klauzulí, že při případném odchodu musí dostat Barcelona odstupné 150 milionů eur. V roce 2010 se nechala Barcelona slyšet, že neuvolní Messiho, pokud jí nějaký tým nedá 6 000 000 000 Kč (240 mil. eur), což by znamenalo rozpočet Barcelony na dalších 5 let.\n\nV září 2005 pouhé tři měsíce po uzavření nového kontraktu, oznámila FC Barcelona, že s hráčem uzavřela novou smlouvu. Ta mu zaručovala vyšší plat a také působení v Barceloně až do roku 2014.\n\n25. září 2005 přijal španělské státní občanství a začal splňovat tak kvótu pro hráče Evropské unie. V roce 2005 získal rovněž ocenění Golden Boy, které uděluje italský sportovní deník \"Tuttosport\" ve spolupráci s dalšími evropskými novinami vítězi hlasování o nejlepšího hráče do 21 let působícího v některé z evropských nejvyšších fotbalových lig.\n\nJeho temperament pomohl Barceloně k vítězství nad Chelsea nebo Realem Madrid v Lize mistrů UEFA, ale klubová sezóna pro něj skončila předčasně 7. března 2006, kdy si přetrhal stehenní sval v pravé noze během druhého zápasu s Chelsea.\n\n5. ledna 2007 oznámily italské noviny, že prezident Interu Milán hodlá Messiho koupit za 71 milionů liber. Přestup se ale nakonec nekonal.\n\nOd začátku listopadu laboroval se zlomenou zanartní kůstkou, do hry se vrátil v únoru. 18. dubna napodobil svého slavnějšího krajana Diega Maradonu , když v zápase domácího poháru proti Getafe CF obehrál pět hráčů soupeře, brankáře a rozvlnil síť. Maradonu napodobil i v závěru ligového ročníku. V utkání proti Espanyolu Barcelona Messi evidentně dopravil do sítě míč rukou, stejně jako Maradona na MS 1986 proti Anglii.\n\nSezónu ukončil s bilancí 14 branek v 23 zápasech.\n\nPrvní polovina sezony byla pro něj velice vydařená. Byl nominován na \"FIFPro World XI Player Award\" v kategorii útočník. V online průzkumu deníku Marca ho lidé 77% hlasů považovali za nejlepšího hráče světa.\n\n4. března si v zápase Ligy mistrů proti skotskému Celticu přivodil svalové poranění stehna. Tento typ poranění jej zbrzdil již poněkolikáté. V sezóně 2007/08 nastoupil za katalánský klub 40krát, 16krát se mu podařilo vsítit a 13krát přihrát na gól.\n\nV prvním zápase semifinále Ligy mistrů 2012/13 23. dubna 2013 byl u prohry 0:4 s Bayernem Mnichov. Nastoupil do utkání, ačkoli nebyl zdravotně stoprocentně fit. Taktika soupeře ale dokázala jeho přednosti na hřišti dokonale eliminovat.\n\nVe 33. kole La Ligy 2012/13 27. dubna 2013 se jedním gólem podílel na remíze 2:2 s Bilbaem. Sezóna skončila úspěšně, po vyřazení v semifinále Ligy mistrů Bayernem Mnichov (0:4 a 0:3) získal Messi se svými spoluhráči titul ve španělské lize.\n\nAktualizováno: 28. května 2013\nV červnu 2004 byl povolán do reprezentace do 20 let na přátelský zápas proti Paraguayi.\n\nO rok později v červnu 2005 hrál na Mistrovství světa U20 2005 konaném v Nizozemsku. Ve finále porazila Argentina Nigérii 2:1. Messi se stal nejlepším střelcem, vsítil celkově šest branek a byl vyhlášen nejlepším hráčem turnaje.\n\nByl členem argentinského olympijského výběru do 23 let, který na LOH 2008 v Číně získal zlato po výhře 1:0 nad Nigérií.\nBylo mu nabídnuto hrát za španělský národní tým, on ale odmítl a rozhodl se nastupovat za zemi, ve které se narodil.\nV srpnu 2005 jej povolal do A-týmu argentinské reprezentace trenér José Pekerman. Debutoval 17. srpna 2005 v přátelském zápase proti Maďarsku v Budapešti. Na hřiště šel v 63. minutě, ale na ploše strávil pouze 40 sekund. Rozhodčí Markus Merk jej vyloučil za strkanici s maďarským obráncem. Rozhodnutí rozhodčího rozčílilo mnoho hráčů Argentiny a také Diega Maradonu, který sám prohlásil, že vyloučení bylo neregulérní. Argentina vyhrála 2:1, přestože hrála v oslabení.\n\n29. února 2012 zaznamenal Lionel Messi svůj první hattrick v argentinském dresu. V přátelském utkání proti domácímu Švýcarsku v Bernu se trefil v 19., 88. a 92. minutě a zařídil tak výhru Argentiny 3:1.\n\nDruhý hattrick si připsal v přátelském utkání 9. června 2012 s tradičním kontinentálním rivalem Brazílií, které se odehrálo na neutrální půdě v East Rutherford v USA. V napínavém zápase se skóre přelévalo z jedné strany na druhou, Lionel Messi zaznamenal ze čtyř argentinských gólů celkem tři a jeho tým pokořil Brazílii poměrem 4:3.\n\nZranění z března mu značně zkomplikovalo účast na MS 2006, přesto jej trenér nominoval. Hrál i na samotném turnaji. V druhém zápase skupiny vystřídal Maxi Rodrígueze a zahrál si proti Srbsku a Černé Hoře. Tehdy Argentina porazila soupeře vysoko 6:0 a Messi také přispěl gólem a asistencí, který z něj učinil na Mistrovství světa v Německu nejmladšího střelce a asistenta a šestého nejmladšího v celé historii šampionátu. V prvním zápase Argentina porazila Pobřeží slonoviny 2:1. Ve třetím zápase remizovali s Nizozemskem 0:0. V osmifinále se setkali s Mexikem nad kterým vyhráli po prodloužení 2:1. Ve čtvrtfinále podlehli Argentinci Německu v penaltovém rozstřelu.\n\nNa Copa América 2007 ve Venezuele Argentina v prvním zápase porazila USA 4:1, ve druhém zápase Kolumbii 4:2 a ve třetím Paraguay 1:0. Ve čtvrtfinále porazila Peru 4:0, Messi dal druhou branku. V semifinále vyhrála nad Mexikem 3:0, i tentokrát Messi skóroval. Ve finále prohráli Argentinci 0:3 z Brazílií.\n\nNa Mistrovství světa 2010 v Jihoafrické republice reprezentoval též, Argentinci na lavičce s trenérem Diego Maradonou. V prvním zápase Argentina porazila Nigérii 1:0. V druhém zápase přemohli Jižní Koreu 4:1. Ve třetím zápase porazili Řecko 2:0. V osmifinále vyřadili Mexiko 3:1, ale podlehli ve čtvrtfinále Německu 0:4.\n\nNa Copa América 2011 na domácí půdě Messi příliš nezářil. Argentina v prvním zápase remizovala s Bolívií 1:1. I v dalším zápase remizovala, tentokrát s Kolumbií 0:0. Ve třetím zápase porazila Kostariku 3:0. Ve čtvrtfinále prohrála s Uruguayí (vítězem turnaje) v penaltovém rozstřelu.\n\nZúčastnil se Mistrovství světa 2014 v Brazílii, kde v základní skupině F táhl Argentinu za postupem. Skóroval ve všech třech zápasech (proti Bosně, Íránu i Nigérii), a vždy byl označen jako „muž zápasu“. Argentina obsadila s devíti body první příčku skupiny. S Bosnou 2:1, Messi přispěl vítězným gólem. S Íránem 1:0, Messi opět přispěl vítězným gólem a s Nigérií 3:2, Messi poslal do brány dva góly. S týmem postoupil až do finále proti Německu. V osmifinále Argentina porazila po prodloužení Švýcarsko 1:0. Ve čtvrtfinále Argentina porazila Belgii 1:0. V semifinále proti Nizozemsku došlo za stavu 0:0 na penalty, Messi svůj pokus proměnil. Ve finále proti Německu musel přijmout porážku 0:1 po prodloužení. Byl vyhlášen nejlepším hráčem šampionátu (získal Zlatý míč - Adidas Golden Ball).\n\nNa Copa América 2015 v Chile Argentina v prvním zápase remizovala s Paraguayí 2:2 a Messi přispěl druhou brankou. Ve druhém zápase porazila Uruguay 1:0 a ve třetím zápase Jamajku 1:0. Ve čtvrtfinále porazili Argentinci Kolumbii v penaltovém rozstřelu. V semifinále poráží Paraguay 6:1. Ve finále s Chile rozhodují penalty a Argentina prohrála. Messimu opět unikl titul s argentinskou reprezentací na významném turnaji.\n\nPo mistrovství Jižní Ameriky (Copa América 2016), kde Argentina podlehla 26. června ve finále Chile, se rozhodl ukončit reprezentační kariéru poté, co opětovně skončil s týmem těsně pod vrcholem (ziskem titulu). Své rozhodnutí však vzal v srpnu 2016 zpět a informoval o své touze opět obléci národní dres.\n\nMessi byl jednu dobu spojován s Macarenou Lemos, ženou z jeho rodného města Rosaria. Řekl, že mu Macarenu představil její otec, když se Messi vrátil pár dní před MS 2006 léčit své zranění do Rosaria. V minulosti byl také spojován s argentinskou modelkou Lucianou Salazar. V lednu roku 2009 Messi pro TV stanici Canal 33 pronesl: \"Mám přítelkyni, která žije v Argentině. Jsem uvolněný a šťastný.\" Byl viděn s Antonellou Roccuzzo na karnevalu v Sitges po derby mezi Barcelonou a Espanyolem. Roccuzzo pochází z Rosaria také. 2. června 2012 dal Messi gól na 4:0 v zápase mezi Argentinou a Ekvádorem v kvalifikaci na MS 2014. Při oslavě 23. gólu v argentinské reprezentaci si dal balon pod dres, jeho přítelkyně byla ve 12. týdnu těhotenství. Na Twitteru oznámila, že by se dítě mělo narodit v září. Dne 2. listopadu 2012 se pak dvojice očekávaného syna dočkala a pojmenovala jej Thiago Messi Roccuzzo.\n\nMessi má dva bratrance, hrající fotbal: Maxe a Emanuela Biancucchi, hrající za brazilskou Bahiu.\n\nV roce 2007 založil Messi nadaci \"Leo Messi Foundation\", podporující přístup ke vzdělání a zdravotní péči pro ohrožené děti. V návaznosti na Messiho zdravotní problémy z dětství nabídla jeho nadace argentinským dětem, kterým byla diagnostikována porucha růstu, transport do Španělska, zajištění zdravotní péče v nemocnici a plné hrazení léčby. Messiho nadace také podporuje jeho vlastní fundraisingové aktivity s podporou Herbalife.\n11. března 2010 byl Messi UNICEFem vyhlášen vyslancem dobré vůle. Messiho aktivity jako vyslance UNICEFu byly zaměřeny na podporu dětských práv. Messi je v tomto plně podporován Barcelonou, která také spolupracuje s UNICEFem.\n\nV březnu roku 2010 byl začleněn časopisem France Football do čela žebříčku nejbohatších fotbalistů světa, před Davida Beckhama a Cristiana Ronalda, s příjmem 33 milionů eur z platu, bonusů a mimofotbalových příjmů. Jeho čisté jmění se odhaduje na 110 miliónů dolarů.\n\nMessi byl na obalech her Pro Evolution Soccer 2009 a Pro Evolution Soccer 2011 a je také zapojen do propagačních kampaní těchto her. Messi je spolu s Fernando Torresem tváří Pro Evolution Soccer 2010, a také se podíleli na traileru. V listopadu roku 2011 se Messi stal novou tváří konkurenční hry FIFA.\nMessi je sponzorován německou značkou Adidas a účinkuje v jejich televizních reklamách. V červnu 2010 Messi také podepsal tříletou smlouvu s Herbalife.\nMessi byl dvakrát nominován do rubriky Time 100, což je žebříček nejvlivnějších lidí světa, konkrétně v roce 2011 a v roce 2012.\nV dubnu 2011 spustil Messi svou oficiální Facebookovou stránku a během pár hodin měl více než 6 milionů fanoušků. V březnu 2012 měla jeho stránka přes 33 milionů fanoušků.\n\nV létě 2016 mu společně s jeho otcem Jorgem Horaciem Messim vyměřil španělský soud trest vězení 21 měsíců podmíněně za krácení daní. K daňovým podvodům mělo docházet v letech 2007–2009.\n\n\n\n\n"}
{"id": "222914", "url": "https://cs.wikipedia.org/wiki?curid=222914", "title": "Král Oidipus", "text": "Král Oidipus\n\nKrál Oidipús je stará antická tragédie (kolem roku 429 př. n. l.), jejímž autorem je Sofoklés. Je to druhý díl \"Thébské trilogie\", spolu s tragédiemi Antigona a Oidipus na Kolonu. Hlavní hrdina je thébský král Oidipús. Příběh se odehrává v Thébách ve starověkém Řecku a probíhá prostřednictvím dialogů mezi králem Oidipem a jeho poddanými nebo příbuznými. Některé postavy (Kreón, Teiresiás) jsou společné i pro tragédii Antigona.\n\nVěštba králi Láiovi určí, že ho usmrtí jeho vlastní syn a ten se poté ožení s jeho manželkou, svou matkou. Proto, když se mu syn narodí, přikáže, aby mu probodli nohy a pohodili ho v lese na hoře Kithariónu. Otrok, který má tento čin provést, k němu ale nenajde sílu a odnese dítě pastýři korintského krále. Král Polybos nemá vlastní děti, a tak přijme dítě za své. Dá mu jméno Oidipús (doslova \"opuchlá noha\") a vychovává ho, aniž by mu cokoliv o jeho původu řekl. Oidipús se však jednoho dne něco o svém původu dozví a rozhodne se jít do delfské věštírny, aby zjistil pravdu o svých rodičích. Dozví se, co je mu věštěno, a aby se věštbě vyhnul, opustí své domnělé rodiče a vydá se do Théb. Cestou při potyčce nešťastnou náhodou zabije svého otce Laia, aniž by samozřejmě věděl, že je to jeho otec. Poté se mu podaří nedaleko Théb rozluštit záhadu Sfingy a osvobodí tak město od této nestvůry, která je sužovala. Jako odměnu za tento čin dostane královský trůn a ruku nedávno ovdovělé královny Iokasty – své matky; Oidipús však neví, že je to jeho pravá matka. Po několika letech postihne Théby obrovský mor. Oidipús zjistí, že mor bude trvat, dokud bude žít vrah krále Láia, proto začne po vrahovi pátrat. Věštec Teirésiás mu naznačí pravdu, ale Oidipús jej v hádce vyhostí z paláce. Myslí si, že všechno přichystal jeho švagr Kreón, protože se chce zmocnit trůnu, proto se pohádá i s Kreóntem. Po dalším pátrání zjišťuje, že vrahem je zřejmě on sám. Když vyslýchá muže, který viděl Láiovu vraždu, přijde do paláce pastýř. Ten přináší zprávu o Polybově smrti a možnosti nástupu Oidipa na trůn. Oidipús mu však vysvětlí, že má kvůli dávné věštbě z návratu strach. Pastevec mu proto prozradí tajemství jeho původu – řekne mu, že ho jako zraněné, k smrti odsouzené dítě dostal od Láiova otroka a dal k vychování králi Polybovi. Tak se Oidipús dozvídá celou pravdu o věštbě a o tom, že se už naplnila. Jeho matka a manželka Iokasté se ve svém pokoji oběsí a Oidipús se oslepí, aby neviděl následky své kletby. Usmíří se s Kreóntem a za nějaký čas odejde z Théb.\n"}
{"id": "222918", "url": "https://cs.wikipedia.org/wiki?curid=222918", "title": "Maxim Maximovič Kovalevskij", "text": "Maxim Maximovič Kovalevskij\n\nMaxim Maximovič Kovalevskij ( Charkovská gubernie, Rusko – 5. dubna 1916 Petrohrad), byl ruský právník, historik, sociolog, etnograf a politický aktivista ukrajinského původu. Patřil k předním představitelům evropské evolucionistické školy v sociologii a antropologii. Nejvýznamnější z ruských pozitivistů. V roce 1912 získal nominace na Nobelovu ceny míru.\n\nKovalevskij se věnoval hlavně studiu ruské obščiny, dějinám ruské vesnice i stavu ruské ekonomiky. Srovnával západoevropské a východoevropské zemědělství v období feudalismu a zabýval se dějinami hospodářství předkapitalistické Evropy. V letech 1877–1878 působil jako profesor na Moskevské univerzitě, kde se zabýval výzkumem etnických skupin kavkazských horalů. Byl jedním ze zakladatelů Moskevské psychologické společnosti (1884). Období 1887–1905 strávil v Paříži, kde otevřel Ruskou školu společenských věd. V zahraničí rovněž navázal přátelské styky s Bedřichem Engelsem a Karlem Marxem. V roce 1889 se stal členem Petrohradské akademie věd.\n\n"}
{"id": "222919", "url": "https://cs.wikipedia.org/wiki?curid=222919", "title": "Staré Město (Telč)", "text": "Staré Město (Telč)\n\nStaré Město () je část města Telče ležící jihovýchodně od jeho historického jádra, tzv. Vnitřního Města, a jižně až západně od městské části Podolí. Jeho starší východní část rozkládající se v okolí ulic Zachariášovy, U Matky Boží a Špitálské byla vyhlášena městskou památkovou zónou, která chrání historickou předměstskou zástavbu.\n\nS Vnitřním Městem je tato městská čtvrť spojena jednak po hrázi Ulického rybníka, jednak po novodobé lávce protínající uvedenou vodní nádrž zhruba v polovině její délky.\n\nNejcennější památkou této části města je kostel Matky Boží, původně gotický, s pozdějšími přestavbami, dodnes obklopený hřbitovem. \n\nŽidovský hřbitov se nachází již mimo intravilán města za východním břehem jižního cípu Staroměstského rybníka poblíž železniční trati do Dačic a Slavonic.\n\nPozoruhodnou stavbou současné architektury je domov důchodců, ze tří čtvrtin obklopující kruhové nádvoří (na západním břehu k jihu vybíhajícího cípu Staroměstského rybníka). \n\nNa jižním okraji se nachází nevelké panelové sídliště, které však díky přijatelné výškové hladině nijak nenarušuje cenné panoráma města.\n\n \n"}
{"id": "222921", "url": "https://cs.wikipedia.org/wiki?curid=222921", "title": "Vnitřní Město (Telč)", "text": "Vnitřní Město (Telč)\n\nVnitřní město () je částí města Telče, zaujímá jeho historické jádro. Ve Vnitřním Městě je soustředěna většina nejvýznamnějších telčských pamětihodností, a proto právě na jeho území leží telčská městská památková rezervace od roku 1992 zapsaná na seznamu UNESCO.\n\nJak název napovídá, leží zhruba uprostřed města. Severně až severovýchodně od Vnitřního Města, za Štěpnickým rybníkem, se nachází část Štěpnice, východně až jihovýchodně leží Podolí, zhruba jihozápadním až jihovýchodním směrem leží Staré Město, od Vnitřního Města odděleno Ulickým rybníkem, od Podolí rybníkem Staroměstským. Pouze na západě je Vnitřní Město propojeno s nezastavěným územím zámeckým parkem.\n\nÚstředním prostorem telčského Vnitřního Města i města Telče jako celku je rozlehlé \"náměstí Zachariáše z Hradce\" ležící zhruba na půdorysu protáhlého trojúhelníka, jehož delšími stranami jsou strana severovýchodní a jihozápadní, nejkratší je strana jihovýchodní. Zhruba v západní čtvrtině náměstí (a na západně navazujícím náměstí Jana Kypty stojí většina vrchnostenských a církevních staveb, jinde převažují historické měšťanské domy, většinou štítově orientované s podloubím. Parcely severovýchodní strany \"náměstí Zachariáše z Hradce\" přímo sousedí se Štěpnickým rybníkem (resp. zámeckým parkem v západní části), obdobně za krátkou jihovýchodní stranou se nacházel již hradební příkop, mezi jihozápadní stranou náměstí a Ulickým rybníkem se nachází ještě jedna souběžná ulice (v západní části nazvaná \"Seminářská\" ve východní \"Hradební\". Historická zástavba je intaktně dochována a patří k nejcennějším památkovým celkům ve střední Evropě.\n\n\n\"Telčský zámek\" zaujímající severozápadní cíp telčského historického jádra je cenná rozsáhlá renesanční stavba jen nepatrně poznamenaná pozdějšími úpravami. V její hmotě se zachovala značná část zdiva původního gotického hradu, který nynější stavbě předcházel. Zámek je národní kulturní památkou.\n\nPrvně se připomíná v roce 1443, její nynější podoba je renesanční z let 1573 až 1574. Její průčelí vrcholí (stejně jako průčelí několika měšťanských domů) atikou zakončenou cimbuřím.\n\nKašna blíže k zámku se sochou svaté Markéty je z roku 1616 a byla upravena v roce 1717, druhá kašna je z roku 1827.\n\nBarokní \"mariánský sloup\" z roku 1718 od sochaře Davida Liparta z Brtnice\n\nTelčské měšťanské domy zachovávají původní gotickou parcelaci městského areálu. Původní zástavba byla dřevěná, první kamenné domy se začaly objevovat v průběhu 14. století. K největšímu rozvoji výstavby došlo za Zachariáše z Hradce, tvářnost náměstí pak z větší části dotvořily barokní přestavby a úpravy, na několika fasádách se podepsal klasicismus a empír. Pozdější přestavby byly spíše výjimečné. Většina domů tak dodnes má památkový charakter. Patří mezi ně Telčský dům, dům U Šeniglů a další.\n\n \n"}
{"id": "222925", "url": "https://cs.wikipedia.org/wiki?curid=222925", "title": "Ostritz", "text": "Ostritz\n\nOstritz (lužickosrbsky Wostrowc, zastarale česky \"Ostřice\") je město Německu, v Sasku, v Horní Lužici, v zemském okrese Zhořelec, na západním břehu Lužické Nisy, na hranicích s Polskem, naproti polské Bogatyni. Má obyvatel.\n\nMěsto leží na Niské dráze, ale část trati u Ostritze i s nádražím připadla po druhé světové válce Polsku, což způsobovalo v dobách před zavedením Schengenského prostoru komplikace.\n\nNedaleko města se nachází klášter Marienthal.\n\n\n"}
{"id": "222927", "url": "https://cs.wikipedia.org/wiki?curid=222927", "title": "Bernstadt auf dem Eigen", "text": "Bernstadt auf dem Eigen\n\nBernstadt auf dem Eigen ( ) je město Německu, v Sasku, v Horní Lužici v zemském okrese Zhořelec, přibližně uprostřed trojúhelníku měst Žitava-Löbau-Zhořelec, západně od města Ostritz a hranice s Polskem. Má obyvatel.\n\n\n"}
{"id": "222929", "url": "https://cs.wikipedia.org/wiki?curid=222929", "title": "Epizootie", "text": "Epizootie\n\nEpizootie (obdoba epidemie u lidí) je nakažlivé onemocnění zvířat postihující velké skupiny zvířat (velký počet) na velkém území (kraje, celý stát) v určitém časovém období. To znamená, že není omezena prostorově ale časově. Charakteristickými rysy epizootie je rychlý nástup, rychlé šíření a vysoká nemocnost. Extrémní formou epizootie je panzootie (obdoba pandemie), kdy infekční nemoc zasáhne celé kontinenty. Formou epizootie nebo panzotie probíhají vysoce virulentní (nakažlivá) onemocnění virového původu. V Evropě se nejčastěji vyskytuje slintavka a kulhavka, mor prasat nebo vysoce patogenní forma ptačí chřipky H5N1. Tyto onemocnění se velmi rychle šíří a při nedodržení veterinárních opatření se často během několika dní mohou rozšířit do více států.\n"}
{"id": "222931", "url": "https://cs.wikipedia.org/wiki?curid=222931", "title": "Centericq", "text": "Centericq\n\nCentericq je počítačový program pracující jako IRC klient v textovém režimu. Podporuje různé komunikační protokoly, z nejvýznamnějších ICQ, Yahoo!, AIM, MSN, IRC, Jabber a další. Umožňuje posílat, přijímat a přeposílat zprávy, URL adresy, SMS zprávy, lze pracovat s proudy typu RSS atd.\n\nExistují zkompilované verze pod operačními systémy Linux, FreeBSD, NetBSD, OpenBSD, Solaris, Windows a Mac OS X/Darwin.\n\nCentericq vyvíjí Konstantin Kljagin, program je distribuován pod licencí GNU GPL.\n\n"}
{"id": "222932", "url": "https://cs.wikipedia.org/wiki?curid=222932", "title": "Plešivec (Český Krumlov)", "text": "Plešivec (Český Krumlov)\n\nPlešivec je část města Českého Krumlova ležící jižně od jeho historického jádra na levém břehu Vltavy. Skládá se z historického předměstí, které přiléhá k jižnímu okraji historického jádra města a je od roku 2003 městskou památkovou zónou (na Plešivecké schody zasahuje z historického jádra města svým okrajem sousední městská památková rezervace), a stejnojmenného sídliště. Zachovala se zde řada cenných domů počínaje renesančními, zejména na Plešiveckém náměstí a v navazující Plešivecké ulici. \n"}
{"id": "222934", "url": "https://cs.wikipedia.org/wiki?curid=222934", "title": "Aaliyah (album)", "text": "Aaliyah (album)\n\nAaliyah je třetí studiové album stejnojmenné americké zpěvačky. Album vyšlo v roce 2001 a hlavním producentem desky byl opět Timbaland. Album se dostalo v prvním týdnu prodeje na páté místo a prodalo se jej přes 200 000 kusů. V srpnu 2001 se album dostalo na nejvyšší příčku amerického žebříčku alb, důvodem vysokých prodejů byla náhlá smrt zpěvačky při letecké havárii.\n\nAlbum bylo nominováno na cenu Grammy pro nejlepší R&B album.\n\n"}
{"id": "222935", "url": "https://cs.wikipedia.org/wiki?curid=222935", "title": "Armand", "text": "Armand\n\nArmand je francouzské mužské křestní jméno německého původu. Je odvozené od německého jména \"Hermann\" a vykládá se jako „pán vojska, válečník“.\n\nPodle českého kalendáře má svátek 7. dubna.\n\n\n"}
{"id": "222938", "url": "https://cs.wikipedia.org/wiki?curid=222938", "title": "Mort Stohelitský", "text": "Mort Stohelitský\n\nMort Stohelitský (nebo také Mortimer, vévoda ze Sto Helit) je fiktivní postava z fantasy série knih o Zeměploše anglického spisovatele Terryho Pratchetta. Objevuje se především v knize \"Mort\".\n\nJako mladý si Mort našel práci jako Smrťův učedník, což mu kromě mnoha komplikací přineslo také známost se Smrťovou adoptivní dcerou Ysabell, kterou si později vzal za ženu. Narodila se jim dcera Zuzana, kterou ve snaze uchránit před vlivem „genů“ jejího dědečka (Smrtě) poslali na výchovu do internátní školy. Mort s Ysabell poté zahynuli při nehodě.\n"}
{"id": "222941", "url": "https://cs.wikipedia.org/wiki?curid=222941", "title": "Armida (jméno)", "text": "Armida (jméno)\n\nArmida je ženské křestní jméno latinského původu. Pochází z latinského slova \"armata\" a vykládá se jako „ozbrojená“.\n\nPodle maďarského kalendáře má svátek 4. září.\n\n\n"}
{"id": "222948", "url": "https://cs.wikipedia.org/wiki?curid=222948", "title": "Brandýs nad Orlicí (hrad)", "text": "Brandýs nad Orlicí (hrad)\n\nBrandýs nad Orlicí je zřícenina hradu ležící na východním okraji stejnojmenného města na ostrohu mezi řekou Tichou Orlicí a Dolenským potokem.\n\nPočátky hradu bývaly spojovány s Jindřichem z Prostiboře, původně leníkem olomouckého biskupa Brunona ze Schauenburku a později činným ve službách českého krále Václava II., od nějž patrně dostal pověření k provedení kolonizace na břehu Tiché Orlice. Dříve přijímaná hypotéza, podle níž se založením hradu souvisí první doložené užití přídomku \"z Brandisa\" u výše zmíněného Jindřicha v roce 1289, byla moderními badateli odmítnuta. Prvním dokladem, který se nepochybně vztahuje k Brandýsu nad Orlicí, je teprve zpráva o Sezemovi \"de Brandis\", který byl ručitelem za dluhy Vítka ze Švábenic, usazeného na nepříliš vzdálených Českých Heřmanicích. Na počátku 14. století vlastnil zboží Oldřich \"de Brandeiz\", kterého připomíná v roce 1308 Zbraslavská kronika jako škůdce lanšperského klášterního panství. Ve druhé polovině 14. století hrad držel rod pánů z Boskovic, z nichž jsou jmenováni Tas z Boskovic a jeho syn Jan Všembera z Boskovic sezením na Brandýse. V majetku Boskoviců se hrad udržel nejméně do roku 1423 a někdy poté přešel krátce do držení Smila ze Šternberka, který se zde připomíná mezi lety 1429‒1431.\n\nNejpozději v roce 1457 se stali jeho držiteli Kostkové z Postupic. Teprve z roku 1483 je dochována první výslovná zmínka o hradě. V roce 1506 koupil hrad a celé panství Vilém z Pernštejna. Jeho začleněním do rozsáhlého pernštejnského východočeského dominia pozbyl hrad rezidenční funkci, byl záměrně pobořen a pustl. V roce 1544 prodal Jan IV. z Pernštejna zmenšené brandýské panství Bohuši Kostkovi z Postupic, brzy poté v roce 1547 potrestanému za účast na stavovském odboji konfiskací veškerého majetku. Z rozhodnutí krále Ferdinanda I. mu však bylo ponecháno brandýské panství jako manství, ale nesměl je opustit. Bohuše si z tohoto důvodu hrad upravil k obývání, ale brzy po roce 1553 začal s výstavbou nového zámku ve městě a na hradě již dále nesídlil. Do jeho doby se zřejmě datují nejmladší stavební úpravy hradního areálu. Po Bohušově smrti, pravděpodobně v roce 1557, hrad připadl Ferdinandovi I., ale ten jej vzápětí v roce 1558 prodal Libuši z Lomnice, vdově po Bohušovi. Již následujícího roku 1559 se stal na základě Libušina posledního pořízení majetkem Jana st. ze Žerotína a v držení tohoto rodu zůstal až do roku 1636. Od poloviny 16. století nebyl hrad využíván k obývání a v roce 1632 se již uvádí jako pustý.\n\nAreál hradu se rozprostírá na táhlém zalesněném ostrohu a je rozdělen umělými příkopy na tři části. V prvním předhradí se dochovaly stopy obvodové fortifikace a pozůstatky obdélné budovy. Na čele druhého předhradí byla mohutná štítová zeď se zaoblenými okraji, vybudovaná zřejmě v době po husitských válkách. Její funkcí byla pasivní obrana jádra hradu proti účinkům dělostřelectva obléhatele. Za zdí jsou patrné pozůstatky napříč postavené obdélné budovy. Severní strana druhého předhradí a jádra hradu byla chráněna fortifikací, kterou nejspíše tvořil příkop a val. Ve východní části obdélného jádra hradu, které vzniklo během nejstarší fáze výstavby, se dochoval homolovitý útvar, snad pozůstatek bergfritu. Umístění budovy hlavního paláce, rozsahem nepříliš velkého, dosvědčují již jen propadliny. Dodnes dochované valeně zaklenuté prostory v jihozápadní a západní části hradu jsou zčásti zřejmě svědectvím mladších stavebních aktivit, pro něž byl využit prostor původního parkánu. Obepínají hradní palác i jižní stranu jádra. V jihovýchodní části jádra vystupuje z jeho obrysu čtverhranný objekt, který bývá považován za výsledek pozdních stavebních aktivit z doby po polovině 16. století. Relikt obvodové zdi této stavby, konzervovaný v rámci záchranných prací v roce 2013, je patrný z klopotského údolí zejména v období vegetačního klidu. Ještě větší nejistota panuje ohledně lokalizace původní přístupové cesty, která se podle některých nacházela snad v severní části hradního areálu, podle jiných vedla \"po jižním úbočí hradního návrší\", nebo \"od západu přes šíjové příkopy\".\n\nStav hradního areálu, zvláště jeho jádra, je od poslední čtvrtiny 19. století dokumentován množstvím dobového obrazového materiálu. Ten je zároveň svědectvím o postupující rozsáhlé destrukci torzovitě dochovaných staveb. První podněty, které měly později vyvolat snahy o zachování hradního areálu, spadají do závěru 19. století, kdy se stal Brandýs nad Orlicí oblíbeným letním sídlem i výletním místem. V roce 1884 zde byl založen Okrašlovací spolek, který v areálu hradu umístil lavičky a zajistil přístupovou cestu na hrad i jeho jádro zábradlím. Nad sklepními prostorami vznikla improvizovaná vyhlídka. Tyto aktivity se však omezily na zpřístupnění hradu pro výletníky. Samotný požadavek záchrany areálu byl vznesen teprve při zasedání spolku v roce 1911. Obec se k němu vyjádřila kladně, ale s prováděním konkrétních kroků váhala. Situaci neprospěl odmítavý postoj majitele pozemku Oskara Parishe ve 20. letech. Spolek se tak nadále soustředil jen na estetickou úpravu areálu a přístupových cest. Nový podnět přineslo zřízení místního odboru Klubu českých turistů v roce 1944, které si záchranu hradu stanovilo jako svůj cíl a ještě v témže roce přistoupilo ke konkrétním úkonům. Zajistilo pronájem areálu na dobu padesáti let a místní firmě Jiřička zadalo zahájení konzervačních prací. Jejich výsledkem bylo zajištění zdiva v jižní části hradního jádra. K zabezpečení propadlé klenby v západní části jádra a sklepních prostor, plánovanému na rok 1945, však již nedošlo. Organizaci dalších prací zhatil únorový převrat 1948 a následné nucené omezení spolkové činnosti. Situaci hradu příliš neovlivnilo ani prohlášení hradní zříceniny v 50. letech kulturní památkou. Jednoznačně pozitivně lze chápat fakt, že na začátku 60. let nedošlo k vybudování zamýšlené železobetonové vyhlídkové terasy, která by nenávratně poškodila značnou část jádra hradu. V roce 1964 zde byla vystavěna dřevěná rozhledna, po několika letech z bezpečnostních důvodů stržená. V následujících čtyřech desetiletích zůstával neutěšený stav památky nezměněn.\n\nJen velmi pozvolna ožívaly snahy o záchranu hradu v době následující po listopadových událostech 1989. Změnit celkový stav věcí a zachovat hrad budoucím generacím si předsevzalo \"Sdružení pro záchranu hradu Brandýs nad Orlicí\" založené na konci roku 2004 a zaregistrované 15. ledna 2005 jako občanské sdružení u Ministerstva vnitra. Klade si za cíl záchranu a propagaci této památky. Hrad prochází rekonstrukčními a sanačními pracemi za účelem zvýšení bezpečnosti i v zájmu zachování kulturního dědictví. Zřícenina má zpracovanou koncepci záchrany, podle které se realizují jednotlivé etapy. Sdružení disponuje geodetickým i fotogrammetrickým zaměřením památky. V souvislosti s archeologickou preventivní detektorovou prospekcí, která byla v objektu hradu a jeho blízkém okolí realizována v letech 2009‒2011, bylo nalezeno nepříliš rozsáhlé množství kovových předmětů z doby středověku (hroty šípů, části jezdecké výstroje, řemeslnických a zemědělských nástrojů a další předměty), které svým významem nepřesahují rámec běžných nálezů u staveb tohoto typu.\n\n\n"}
{"id": "222949", "url": "https://cs.wikipedia.org/wiki?curid=222949", "title": "Armin", "text": "Armin\n\nArmin je mužské křestní jméno germánského původu či perského původu. Toto jméno je však zastoupeno i v muslimských enklávách na Balkáně. Jedná se zřejmě o další obdobu německého jména \"Hermann\" (český \"Heřman\") s významem „pán vojska, válečník“. Může ale také jít o zkrácený tvar latinského jména \"Arminius\".\n\nPodle českého kalendáře má svátek 7. dubna.\n\n\n\n"}
{"id": "222952", "url": "https://cs.wikipedia.org/wiki?curid=222952", "title": "I Care 4 U", "text": "I Care 4 U\n\nI Care 4 U je album největších hitů tragicky zesnulé Američanky Aaliyah, která zemřela při letecké havárii v roce 2001. Album vyšlo v prosinci 2002 a obsahovalo nejznámější písně, ale objevilo se na něm i pár dosud nevydaných skladeb. V USA se album umístilo v prodejním žebříčku na třetím místě.\n\n"}
{"id": "222956", "url": "https://cs.wikipedia.org/wiki?curid=222956", "title": "Adžán Čá", "text": "Adžán Čá\n\nCtihodný Adžán Čá Subható (Ajahn Chah Subhatto, Chao Khun Bodhinyanathera, thajsky:ชา สุภัทโท , někdy titulovaný Luang Po nebo Phra) (17. června 1918, Thajsko – 16. ledna 1992), byl jedním z největších buddhistických meditačních učitelů 20. století. Díky svému neformálnímu a přímému stylu výuky měl obrovský vliv na rozvoj Theravádového buddhismu po celém světě.\n\nCtihodný Adžán Čá byl velmi vlivným a nejspíše i nejznámějším zástupcem thajské lesní tradice, jejíž členové praktikují asketické praktiky známé jako \"dhutanga\" (\"tudong\") k prohloubení své spirituální praxe. K praktikám patří například pouze jedno jídlo denně, spaní venku pod stromem nebo život na hřbitově či v divočině. K praxi \"dhutanga\" patří též meditace samathá a vipassaná.\n\nV severním Thajsku založil Adžán Čá několik klášterů, nejznámějšími jsou \"Wat Pah Pong\" a \"Wat Pah Nanachat\". Pod \"Wat Pah Pong\" spadá nyní asi 250 menších klášterů a 10 meditačních center pro laiky, které jsou rozmístěné po celém světě.\n\nSám Adžán Čá nic nepublikoval, přesto existují audio a video nahrávky jeho proslovů a jeho žáci sepsali kompilace jeho přednášek, které jsou v mnoha překladech snadno dostupné zdarma na internetu.\n\nNa pohřeb Adžána Čá v roce 1992 přišlo přes milión lidí včetně thajské královské rodiny.\n\n"}
{"id": "222960", "url": "https://cs.wikipedia.org/wiki?curid=222960", "title": "Arna", "text": "Arna\n\nArna je ženské křestní jméno severského původu. Je odvozené od mužského jména Arne, což znamená „orel“.\n\nPodle českého kalendáře má svátek 20. března.\n\n\n"}
{"id": "222962", "url": "https://cs.wikipedia.org/wiki?curid=222962", "title": "Stearman PT-17 Kaydet", "text": "Stearman PT-17 Kaydet\n\nBoeing Stearman PT-17 Kaydet byl americký dvouplošník smíšené konstrukce s pevným ostruhovým podvozkem, užívaný pro výcvik pilotů v druhé světové válce.\n\nV roce 1933 dokončila firma Stearman cvičný stroj Model 70, který již nesl základní rysy budoucích Kaydetů. USAAC tehdy letoun neobjednalo, avšak jako upravený Model 73 byl s vojenským označením NS-1 dodán v počtu 61 kusů US Navy.\nTyp zaznamenal rovněž řadu exportních úspěchů, na jejichž základě vznikl v roce 1936 z Modelu A73L3 konečný cvičný Model 75. Civilně registrovaný prototyp v témže roce vzlétl a získal i certifikát ATC 743. Testy u USAAC vyústily v objednávku 26 exemplářů jako typ PT-13 (Primary Trainer) s hvězdicovými motory Lycoming R-680-5 po 158 kW.\n\nZakrátko následovala objednávka na 92 kusy PT-13A s pohonnými jednotkami R-680-7 po 162 kW a na 155 kusů PT-13B s motory R-680-11 po 206 kW, z nichž bylo později 6 upraveno na PT-13C určených k nočnímu létání. Během té doby, v roce 1939, došlo k přejmenování společnosti Boeing Airplane Company-Stearman Wichita Division na Boeing Wichita Division. Jméno Stearman se však neoficiálně užívalo i nadále.\n\nTehdy také vznikl nejrozšířenější Model A75N1, který se od PT-13 odlišoval zabudováním sedmiválcového hvězdicového motoru Continental R-670-4, nebo -5 a nutnými změnami v instalacích. Pro USAAC bylo celkem objednáno 2942 kusů, jejichž dodávky končily v lednu 1943. První variantou byl PT-17, následovala noční modifikace PT-17A, speciální práškovací PT-17B a PT-17C.\n\n„Sedmnáctku“ objednalo rovněž US Navy, které tak získalo 250 kusů jako N2S-1 a 455 kusů v podobě N2S-4. Dále pak typ N2S-2 s Lycomingy R-680-8 a přibližně 2000 N2S-3 s pozdějšími R-670-4.\n\nPokračováním vývoje vzniklo 150 strojů PT-18 a PT-18A (Model A75J1) s motory Jacobs R-755-7 o výkonu 165 kW. Tři stovky Modelu D75N1 v podstatě shodných s PT-17, ovšem se zimním vybavením, objednalo RCAF, které je užívalo s typovým názvem Kaydet Mk.1. Z administrativních důvodů bylo exportnímu letounu přiděleno i označení USAAF PT-27.\n\nPoslední sériovou verzí pro americké ozbrojené síly se stal typ E75 s motorem Lycoming R-680-17 o 165 kW, odvozený od PT-17C a značený PT-13D. USAAF převzalo 855 kusů, US Navy pak 873 jako N2S-5.\n\nKaydety sloužily prakticky u všech amerických pilotních škol námořnictva a armády. Typy PT-17 a PT-13 USAAF (později USAF) vyřadilo až koncem 40. let 20. století, US Navy o něco později.\n\nO řadu let déle sloužily exportní verze Modelu 75 a odvozeného bojového Modelu 76, dodávané před válkou, během ní či modifikované z přebytků po jejím skončení v mnoha zemích.\nLetouny byly exportovány zejména do zemí jižní a střední Ameriky, ale též do Číny či na Filipíny.\nJedny z posledních exemplářů v řadové službě dolétaly v Izraeli a Mexiku.\n\nVýroba byla ukončena v únoru 1945, do té doby bylo postaveno 10 346 strojů (tento počet uvádí ročenka Jane’s; stránky firmy Boeing uvádějí, že u mateřské firmy vzniklo 8584 letounů). Tato diference vznikla započítáním náhradních dílů a jejich ekvivalentem dokončených letounů. Po válce se tyto oblíbené stroje začaly dostávat k fanouškům létání a sloužily (a někde slouží dodnes) jako civilní sportovní, práškovací a akrobatické letouny.\n\nNa přelomu roku 2015 - 2016 absolvovala Tracey Curtis-Taylor tříměsíční let z Farnborough do Sydney na renovovaném letounu Boeing Stearman s názvem \"Spirit of Artemis\". Let byl zorganizován jako pocta průkopnici letectví Amy Johnson.\n\nÚdaje platí pro PT-17B\n\n\n\n"}
{"id": "222963", "url": "https://cs.wikipedia.org/wiki?curid=222963", "title": "Weilheim", "text": "Weilheim\n\nWeilheim je část německého města Tübingen v Bádensku-Württembersku. Nachází se na okraji města, jihozápadně od centra a má 1505 obyvatel (2006).\n\nMěstská část se nachází v údolí řeky Neckar, 3 km jihozápadně od centra města. Leží na železniční trati z Tübingenu do Horb am Neckar a na silnici L 370 z Tübingenu do města Rottenburg am Neckar. K Weilheimu připadají také dvě místní části, \"Kreßbach\" a \"Eck\", které se nacházejí na náhorní plošině Rammert.\n\nMěstská část Weilheim byla založena již před více než 900 lety. První písemné zmínky pocházejí z roku 1090, kdy je zmiňována pod názvem „\"Wilon\"“ v souvislosti s klášterem Zwiefalten, jemuž patřila včetně místního kostela.\n\n"}
{"id": "222966", "url": "https://cs.wikipedia.org/wiki?curid=222966", "title": "Oleg Peňkovskij", "text": "Oleg Peňkovskij\n\nOleg Vladimirovič Peňkovskij (rusky \"Олег Владимирович Пеньковский\" 23. dubna 1919, Vladikavkaz – 16. května 1963 Moskva) byl plukovník vojenské zpravodajské služby Sovětského svazu (GRU), který od roku 1960 pracoval jako dvojitý agent také pro západní demokratické země (Spojené státy americké a Velkou Británii). Postupně se tak stal nejcennějším a nejvýznamnějším špionem, který poskytoval velmi hodnotné a klíčové informace o nejpřísněji střežených vojenských tajemstvích komunistického bloku. Díky němu např. nepřerostla tzv. karibská krize v roce 1962 v otevřený jaderný konflikt. S odstupem času se zpravodajské služby USA a Velké Británie shodly na tom, že Peňkovskij (s krycím jménem Hero) byl tím nejaktivnějším a nejlepším agentem, kterého se jim podařilo získat pro spolupráci za železnou oponou.\n\nOleg Vladimirovič Peňkovskij se narodil 23. dubna 1919 v Ordžonikidze na Kavkaze. Jeho otec byl důlním inženýrem a údajně zahynul v občanské válce. Peňkovskij v r. 1939 absolvoval dělostřelecké učiliště v Kyjevě, účastnil se okupace Polska a posléze závěrečných bojů ve válce SSSR s Finskem. Stal se mj. nejmladším sovětským velitelem pluku na bojové frontě. Byl dvakrát vyznamenán. Po skončení války nastoupil na Frunzeho vojenskou akademii a pak na Vojensko-diplomatickou akademii, která školila rozvědčíky pro zpravodajskou službu generálního štábu. V roce 1955 odjel jako zástupce rezidenta do Turecka. Zde se však nepohodl se svým nadřízeným a dokonce došlo i k zatažení „konkurenční“ rozvědky (KGB) do tohoto sporu. Pro Peňkovského to znamenalo konec kariéry diplomata: Stažení do SSSR, zaražený postup a uložení mezi „profláknuté“ agenty. Jen díky jeho přátelství s náčelníkem GRU generálem Serovem se stal hlavním instruktorem Státního výboru pro koordinaci vědeckovýzkumné práce, ve skutečnosti oddělení pro hospodářskou a průmyslovou špionáž. Tato funkce s sebou nesla i generálskou hodnost, kterou mu však odepřeli, neboť KGB zjistila, že otec Peňkovského bojoval v občanské válce na nesprávné straně – jako bělogvardějec proti Rudé armádě. Peňkovskij se cítil ponížen, uražen a rozhodl se pomstít sovětskému komunistickému režimu.\n\n12. srpna 1960 pozdě večer kontaktoval dva mladé americké turisty, vracející se z představení ve Velkém moskevském divadle neznámý Rus, který je plynnou angličtinou požádal o připálení cigarety a posléze poprosil o doručení dopisu na americké velvyslanectví. V něm stálo, že pisatel je odhodlán bojovat za skutečné ideály svobody a demokracie pro celé lidstvo. V případě zájmu mají použít k navázání kontaktu mrtvou schránku, jejíž popis je přiložen. Američané však váhali, báli se, že se jedná o provokaci KGB. Nakonec se ke spolupráci se sovětským agentem odhodlali Britové, a to přes obchodníka Wynna, agenta MI6, který do Moskvy často jezdil. Wynne a Peňkovskij se poprvé setkali na moskevském letišti v prosinci 1960, při čekání na zpožděný přílet britské obchodní delegace.\n\nKdyž pak za dva týdny přiletěl Peňkovskij se sovětskou obchodní delegací do Londýna, měli důstojníci CIA a MI6 zamluvené apartmány ve stejném hotelu, aby za nimi mohl v noci bez obav chodit. V dlouhých rozhovorech jim poskytoval informace o nejchoulostivějších tajemstvích SSSR, mj. o zkouškách jaderných zbraní, o množství strategických objektů umístěných v Moskvě, včetně velitelství protivzdušné obrany. Všechny rozhovory byly pečlivě nahrávány. Nejdůležitější informace se týkaly stavu sovětského raketového programu a strategických sil, které nebyly zdaleka v tak ideálním stavu, jak sovětští lídři veřejně prohlašovali. Na této první schůzce Peňkovskij také podepsal závazek spolupráce. Nakonec předal Wynnovi kopie 78 stran plánů odpalovacích zařízení, dále zprávy o tehdy málo známé protiletecké raketě V-75 (v kódu NATO SA-2) a dalších raketách středního a dlouhého doletu.\n\nBěhem dalších cest na Západ dodal agent Hero britským a americkým zpravodajským službám množství vojenských příruček, seznam důstojníků a agentů GRU i KGB, absolventů Vojenské diplomatické akademie, kteří mají být vysazeni jako špioni na Západ, množství tajných vojenských časopisů, konstrukční podrobnosti o nových sovětských tancích, atd. Na jedné ze schůzek se také Peňkovskij nechal vyfotografovat v uniformách britské a americké armády. Sám přitom neopomněl zdůraznit svoji důležitost – je plukovníkem tří rozvědek.\n\nBěhem návštěvy Paříže v září 1961 na sovětské obchodní výstavě dodal Britům množství mikrofilmů s dokumenty a informacemi o nových sovětských raketách. Díky tomu se Američané a Britové dozvěděli, že typ SS-4 s doletem 2500 km se již sériově vyrábí a typ SS-5 s doletem 4 500 km je v závěrečné fázi vývoje. Obě tyto střely mohly nést jadernou hlavici.\n\nPeňkovskij dodal západním zpravodajcům celkem 110 mikrofilmů a z jeho výpovědí bylo pořízeny magnetofonové záznamy trvající 140 hodin, což po přepsání vydalo na 1200 strojopisných stran. Díky těmto informacím mohlo být vytvořeno přes 10 tisíc stránek analýz o tehdejším Sovětském svazu. Západní zpravodajci všechny informace od Peňkovského co nejbedlivěji chránili. Například je rozdělovali na dvě podskupiny, z nichž každá údajně měla být z jiného pramene, takže oficiálně měly pocházet ze čtyř zdrojů.\n\nSvoji hvězdnou hodinu zažíval Peňkovskij v době tzv. karibské krize. Po americkém pokusu o svržení režimu Fidela Castra na Kubě se sovětský vůdce Nikita Chruščov rozhodl umístit na tento ostrov sovětské rakety krátkého a středního doletu s jadernými hlavicemi. Taková blízkost jaderných zbraní u americké pevniny znamenala velkou hrozbu pro Spojené státy nejen proto, že v té době měl Východní blok převahu v konvenční výzbroji. Díky plánům odpalovacích zařízení, dodaných Peňkovským, věděli Američané zcela přesně, co Sověti na Kubě chystají a jak dlouho jim ještě potrvá, než budou moci zaútočit. Dále byl odhalen sovětský konvoj vezoucí jaderné rakety na Kubu. Situace se vyhrocovala. Američané vyhlásili námořní blokádu Kuby. Prezident John Fitzgerald Kennedy stál před osudovým rozhodnutím: Zahájit jaderný útok na Sovětský svaz a tím vzít nepříteli výhodu prvního úderu, nebo řešit konflikt diplomaticky? V nejtěžší chvíli pomohl opět Peňkovskij, který informoval CIA o tom, že sovětský raketový program není zdaleka na takové úrovni, jak se Američané domnívají, a zejména počet raket schopných nést jadernou hlavici je pouhých padesát a nikoliv tisíc, jak USA předpokládaly. Proto se Chruščov chce i přes naléhání svých maršálů vyhnout válečnému střetnutí a přistoupit na diplomatické urovnání krize. Prezident Kennedy následně vystoupil s projevem, v němž varoval všechny země před instalací svých jaderných zbraní na americkém kontinentu, kterou by USA považovaly za hrozbu své suverenity. Sovětský konvoj byl odvolán takřka na dohled od kubánských břehů a mezi Bílým domem a Kremlem byla zřízena přímá telefonní linka, aby se oba vůdci tehdy nejmocnějších zemí světa mohli v případě nutnosti okamžitě spojit.\n\nPřestože Peňkovskij ze svých zahraničních cest přivážel domů pro Sověty cenné informace o západním technologickém vývoji, které mu pro změnu dodávali Britové s Američany, snažila se KGB jeho výjezdy všemožně mařit. Nakonec musel v roce 1962 odložit plánovanou návštěvu Itálie na neurčito a cestu do Ženevy oželet úplně. Veškeré informace a materiály proto od něho musela přebírat přímo v Moskvě manželka britského diplomata paní Janet Chisholmová. Předávání materiálů prováděli oba aktéři technikou tzv. letmého předání, při níž se dva lidé téměř srazí při chůzi ve velkém davu nebo tlačenici, např. v rušné pasáži. Při tom si rychle předají zásilku – obálku s penězi nebo malý balíček s mikrofilmy či jiným materiálem. Pokud jsou oba účastníci dobře sehráni, normální pozorovatel nemá šanci předání zaregistrovat. Tato metoda byla bezpečná až do roku 1959, kdy KGB zatkla jiného sovětského rozvědčíka – přeběhlíka k CIA. Ten při výslechu řekl, že si se svojí spojkou předával zásilky právě touto metodou. Do té doby sovětská kontrarozvědka předpokládala, že veškerá spojení mezi agenty v Moskvě s jejich diplomatickými spojkami se dějí pouze systémem mrtvých schránek. Nyní však musel velitel KGB vydat rozkaz sledovat každého západního diplomata, novináře a obchodníka po dobu dvou týdnů dvakrát ročně bez ohledu na náklady a časovou zaneprázdněnost!\nV lednu 1962 sledovala KGB paní Chisholmovou. V pasáži Arbat si sledovačka všimla její srážky s neznámým mužem. Letmé předání?!? Dva sledovači se vydali za diplomatkou, dva za neznámým mužem. Zkušený důstojník zpravodajské služby si však svých „stínů“ všiml a dokázal je setřást. Kontrarozvědka sice pro tentokrát neuspěla, avšak zjistila, že má co do činění s nejspíš celou sítí vyzvědačů operujících v Moskvě. Zatím však nebyl přímo podezřelý Oleg Peňkovskij.\n\nPeňkovskij nakonec na sebe poutal pozornost kontrarozvědky sám. Všichni občané Sovětského Svazu museli tenkrát KGB oznamovat všechny návštěvy západních velvyslanectví. Peňkovskij tuhle povinnost jednou opomenul a kontrarozvědka na to přišla. Náčelník GRU se sice za svého podřízeného omluvil, ale KGB se na „nedbalého“ plukovníka zaměřila. Nejprve jej začali sledovat mikrokamerou, vestavěnou do truhlíku za oknem naproti Peňkovského bytu. Ta jednoho dne zaznamenala, jak plukovník doma ladí rádio a dělá si poznámky. V další fázi umístili mikrokameru přímo nad jeho pracovní stůl. Před tím jej nechali přiotrávit, takže musel do nemocnice. Při prohlídce jeho bytu našli množství špionážních pomůcek. V bytě nad ním si KGB udělala provizorní pozorovací stanoviště poté, co jeho obyvatele „poslali za odměnu\" na výběrovou rekreaci k moři. Začátkem listopadu sledovali mikrokamerou Peňkovského, jak si prohlíží falešný pas. Na rozkaz velitele KGB byl okamžitě zatčen.\n\n2. listopadu 1962 zachytila CIA v Moskvě smluvený signál od Peňkovského. Jejich pracovníka, který se vydal k mrtvé schránce pro zásilku, však zatkla KGB. Za několik dní pak byl v Maďarsku zatčen i Wynne. 3. května 1963 se v Moskvě konal velký soud s Peňkovským a Wynnem. Monstrproces měl předem nacvičený průběh: Za zradou plukovníka stál alkohol, milenky, hazard a touha po bohatství. Wynne byl odsouzen na mnoho let do vězení, Peňkovskij k trestu smrti zastřelením.\n\nO tom, jak Peňkovskij skutečně zemřel, panují dodnes jen dohady. Některé důkazy však naznačují, že nebyl zastřelen a jeho hrozná smrt měla sloužit jako výstraha pro ty, kdo by se snad chtěli dopustit něčeho podobného. Jeden z agentů GRU (Viktor Suvorov - Vladimir Rezun), který v roce 1978 emigroval do Velké Británie, uvádí ve své knize \"Akvárium\" (ISBN 80-206-0594-0), jak mu před přijetím k této vojenské rozvědce pouštěli černobílý amatérský film, na němž byla vidět ponurá vysoká místnost bez oken s pecí uprostřed – krematorium... \"\"U ní pak opřená nosítka, k nimž je ocelovým lanem přivázán živý muž v obleku tak, aby viděl na pec. Muž křičí. Strašlivě řve. Čtyři muži berou nosítka za rukojeti, opatrně spouští na zem a společně je zvedají. Přivázaný muž se snaží ze všech sil jim v tom zabránit. Marně se pokouší kousnout jednoho z nich do ruky. Snaží se nosítka rozhoupat, aby si jejich pádem přivodil lehkou smrt nebo alespoň ztrátu vědomí. Zabral vší silou, lano však bylo pevné. Nosítka jsou již na kolejích a pomalu kloužou vstříc otevřeným dvířkům pece. Konečky roztažených prstů na rukou toho muže pátrají po sebenepatrnější opoře. Plameny jasně září, jistě jsou syceny kyslíkem. Již olizují lakované polobotky. Topiči silně popostrčí nosítka směrem k jícnu pece. Vrata se zabouchnou, a tím končí i film.\"\"\n\n"}
{"id": "222967", "url": "https://cs.wikipedia.org/wiki?curid=222967", "title": "North American T-6 Texan", "text": "North American T-6 Texan\n\nNorth American T-6 Texan byl jednomotorový dvoumístný cvičný letoun užívaný ve druhé světové válce. Létali na něm piloti USAAF, US Navy, RAF a zemí britského Commonwealthu, po válce byl vyvážen do 40 zemí světa. V mnohých leteckých klubech slouží dodnes.\n\nTexan byl zkonstruován na základě předchozího cvičného stroje společnosti North American Aviation Inc. s označením NA-16 (BT-9).\n\nInstalací výkonnější pohonné jednotky Pratt & Whitney R-1340-47 o výkonu 441 kW a dalších doplňků do draku NA-16 vznikl typ NA-26. Nový stroj, zalétaný v březnu 1937, zvítězil v soutěži na pokračovací cvičný letoun BC-1 (Basic Combat) s následnou objednávkou na 41 kus.\n\nZakázka byla posléze rozšířena na 180 exemplářů, které se po úpravách pro sériovou výrobu v továrních dokladech označovala NA-36. Pod bohatě proskleným krytem kokpitu byly za sebou umístěny sedadla pilota a instruktora, pro nácvik střelby byl letoun vyzbrojen jedním pevným kulometem Colt-Browning ráže 7,62 mm. Jestliže se BC-1 využíval pro nácvik střelby pohyblivým kulometem, nesl v zadní části kabiny stejný typ zbraně uložené v kloubovém závěsu. Letoun měl celokovovou kostru, křídla byla rovněž celokovová včetně potahu, zadní část trupu byla potažena plátnem.\n\nJiž v roce 1938 byly BC-1 objednány pro Royal Air Force jako první americké letouny. Ještě před vyhlášením zákona o půjčce a pronájmu dosáhly britské objednávky BC-1 počtu 1100 kusů. 400 strojů bylo Royal Air Force dodáno jako Harvard Mk.I.\n\nZe série BC-1 bylo 30 kusů dodáno jako BC-1I se zakrývatelným prostorem žáka pro nácvik letu podle přístrojů a tři jako BC-2 (NA-54) s motorem Pratt & Whitney R-1340-45, třílistou vrtulí a celokovovým trupem.\n\nNová trojúhelníková svislá ocasní plocha a celokovový trup byly charakteristickým znakem další velké série BC-1A (NA-55) čítající 92 stroje. V roce 1940 došlo ke zrušení označení BC s následným zavedením AT (Advanced Trainer), takže další letouny byly dodávány jako AT-6 (NA-59) prakticky beze změn proti BC-1A. Kalifornské závody v Inglewoodu dodaly 85 kusů AT-6. 1173 AT-6 převzalo RAF jako Harvard Mk.II.\n\nVe stejném roce byl z kapacitních důvodů postaven další závod North American v Dallasu ve státě Texas, jehož výroba dala 1032 kusů nových AT-6A (NA-77). Továrna v Inglewoodu po dohotovení 517. letounu AT-6A jeho výrobu ukončila a přešla jen na bojové typy. Typ AT-6A byl poháněn motorem R-1340-49 a jeho integrální křídlové palivové nádrže byly nahrazeny plechovým, vyjímatelnými.\n\nDalších 399 strojů verze AT-6B mělo instalované pohonné jednotky R-1340-AN-1. Tato varianta byla vybavena speciálně pro výcvik ve střelbě již na výrobních linkách.\nNásledná velkosériová verze AT-6C (NA-88) byla upravena pro výrobu z nedeficitních materiálů. Pro výrobu kostry stroje AT-6C bylo použito ocelových trubek namísto hliníku a jeho slitin. 726 AT-6C převzalo Royal Air Force pod označením Harvard Mk.IIA.\n\nNa 2970 letounů AT-6C navázala výroba 4388 strojů AT-6D, jejichž konstrukce trupu se vrátila k původnímu provedení. Jeden z nich byl postaven jako XAT-6E s výškovým motorem Ranger V-770-9. 351 AT-6D převzalo RAF jako Harvard Mk.III.\n\nLicenční výroba Texanů u kanadské firmy Noorduyn dala vzniknout 2485 kusům verze Harvard Mk.IIB. Dalších 1500 zde bylo vyprodukováno pro americkou vládu, která je pod označením AT-16 (NA-66) předala Royal Canadian Air Force na výcvik.\n\nZávěrečnou válečnou verzí se stal AT-6F se zesílenou konstrukcí (956 letounů).\n\nPo ukončení druhé světové války zůstalo v USAAF přes 2000 AT-6 všech verzí, které byly v červnu 1948 přeznačeny na T-6. V následujícím roce bylo 2068 z nich postupně modernizováno, opatřeno novým kabinovým krytem a větší zásobou paliva na variantu T-6G (NA-168).\n\nV období 1949-1950 bylo v licenci postaveno u kanadské společnosti Canadian Car & Foundry 50 letounů T-6J upravených podobně jako T-6G.\n\n59 strojů LT-6G bylo sestaveno z dílů v Jižní Koreji v době korejského konfliktu, označení SNJ-1 až SNJ-6 nesly Texany ve službách amerického námořního letectva. Texany sloužící v řadách Flygvapnet měly označení Sk 16, ve Španělsku C6 a v Japonsku K5Y.\n\n\n\n"}
{"id": "222970", "url": "https://cs.wikipedia.org/wiki?curid=222970", "title": "Arne", "text": "Arne\n\nArne je mužské křestní jméno severského původu. Další variantou jména je Arno. Je to zkrácenina severogermánských jmen začínajících na \"Arn-\" (například Arnbjörn). Vykládá se jako „orel“.\n\nPodle českého kalendáře má svátek 30. března.\n\n\n"}
{"id": "222976", "url": "https://cs.wikipedia.org/wiki?curid=222976", "title": "Marian Morava", "text": "Marian Morava\n\nMarian Morava (* 8. května 1976) je bývalý český hokejový obránce.\n\nVětšinu kariéry strávil v Dukle Jihlava. Mezi jeho další působiště patří Opava, Litvínov, Plzeň, Třinec, Mladá Boleslav, Kometa Brno a Orli Znojmo. Z jižní Moravy se vrátil zpět na Vysočinu, když přešel k týmu Havlíčkobrodských Rebelů. Jako posila vyztužil obranné řady a nebylo divu, že do dalšího soutěžního ročníku vyrukoval především díky svým nesmírným zkušenostem s kapitánským \"céčkem\".\n\nSkončil s kariérou v roce 2013.\n\nDo povědomí českých hokejových fanoušků se zapsal faulem na Tomáše Zelenku v Třebíči v playoff 1. ligy, v zápase hraném 22. února 2001. Zelenku zezadu narazil na hrazení a ten zůstal bezvládně ležet na ledové ploše. Obdržel herní trest do konce utkání a Tomáš Zelenka musel být převezen do nemocnice, kde se teprve ukázal rozsah zranění - roztříštění čtvrtého, zlomenina pátého a šestého obratle včetně poškození míchy. Za tento zákrok od disciplinární komise ČHS obdržel ještě roční zákaz působení v České republice, sezónu 2001-02 odehrál tedy v dresu německého EHC Freiburg. Marián Morava se v rozhovoru vyjádřil, že si nedovede představit, že nastoupí na mistrovský zápas na ledovou plochu.\n\n"}
{"id": "222977", "url": "https://cs.wikipedia.org/wiki?curid=222977", "title": "Seznam českých antropologů", "text": "Seznam českých antropologů\n\n\nKritériem pro uveřejnění antropologa v seznamu je jeho významnost podle hledisek Wikipedie.\n\n\n\n\n\n\n\n\n\n\n\n\n\n\n\n\n"}
{"id": "222979", "url": "https://cs.wikipedia.org/wiki?curid=222979", "title": "Alfons X. Kastilský", "text": "Alfons X. Kastilský\n\nAlfons X. Kastilský, zvaný Moudrý nebo též Učený ( \"Alfonso el Sabio\", 23. listopadu 1221, Toledo – 4. dubna 1284, Sevilla), byl král Kastilie a Leónu v letech 1252–1284 a protikrál Svaté říše římské v letech 1257–1275 dynastie burgundsko-ivrejské. Navázal na úsilí svého otce krále Ferdinanda III. o reconquistu: ke Kastilii připojil mj. Jerez, Cádiz, Murcii, Cartagenu a Alicante.\n\nZískal si mimořádné zásluhy o rozvoj španělské kultury. Stál v centru španělského kulturního dění a téměř všechny významné kulturní činy jeho doby vznikly z jeho popudu a za jeho přímé účasti.\n\nPodstatně přispěl k rozvoji literatury a vzdělanosti v národním jazyce. Jeho snahy o kodifikaci práva se staly trvalým přínosem i pro pozdější Španělsko a země Latinské Ameriky.\n\nNarodil se 23. listopadu 1221 v Toledu jako prvorozený syn Ferdinanda III. (svatého), krále Kastilie (od 1217) a Leónu (od 1230), a Beatrice (pokřtěné Alžběty) Švábské, dcery švábského vévody a římského krále Filipa a vnučky císaře Fridricha Barbarossy. V roce 1231, zatímco Ferdinand III. byl zaměstnán objížděním nově nabytého (a navždy ke Kastilii připojeného) Leónu, vyslal devítiletého infanta Alfonse, aby jej zastoupil na tažení proti maurským vládcům Córdoby a Sevilly (existují věrohodné pochyby, že v dobových kronikách nešlo o Ferdinandova syna, nýbrž jeho bratra Alfonse de Molina, nar. 1202). Tažení vyvrcholilo vítěznou bitvou u Jerezu.\n\nKdyž dosáhl věku devatenácti let, začal se formálně titulovat jako následník trůnu a ujal se státnických funkcí v leónském království. Nedlouho poté se začal zapojovat také do vojenských operací.\n\nV letech 1243-1245 se za nemocného otce ujal tažení proti muslimskému království Murcii, která se poté fakticky stala kastilským protektorátem. Při té příležitosti uzavřel Alfons 26. března 1244 smlouvu z Almizry s králem s aragonským králem Jakubem I. Dobyvatelem o vymezení hranic mezi zisky obou křesťanských království. Kastilie si tak zajistila přístup ke Středozemnímu moři.\n\nV letech 1246-1247 se zapojil do občanské války v Portugalsku, kde podpořil krále Sancha II. proti jeho soupeři a bratru Afonsovi Boulogneskému.\n\nV letech 1247-1248 se zúčastnil v prvních řadách dobytí Sevilly a zastoupil churavého Ferdinanda III. při rozdílení územních zisků a státních úřadů.\n\nPo dalším tažení do Murcie připojil ke Kastilii řadu měst včetně Cartageny a Alicante.\n\n26. prosince 1246 se zasnoubil s Violante, dcerou krále Jakuba I. Aragonského, tehdy desetiletou. Svatba se konala 29. ledna 1249. Manželství bylo málem zrušeno pro neplodnost královny, na vině však byla její nedospělost. V letech 1253-1267 porodila Alfonsovi jedenáct dětí.\n\n30. května 1252 zemřel Ferdinand III. a 1. června byl infant prohlášen za Alfonse X., krále Kastilie a Leónu.\n\nVláda Alfonse X. přinesla četné reformy, které připravovaly zemi k její pozdější úloze v moderním sjednoceném Španělsku od 15. století. Zajistila také Kastilii rozhodující postavení mezi monarchiemi na Iberském poloostrově.\n\nNa počátku své vlády se Alfons X. zaobíral myšlenkou na velkou invazi do severní Afriky. K tomu si opatřil u papeže souhlas s přípravou křížové výpravy v Kastilii, což mu mělo umožnit vybírat peníze výměnou za duchovní beneficia. K tomu byly dokonce jmenovány budoucí biskupské stolice v Maghrebu a podnikány diplomatické kroky u severoafrických vládců. Z plánů nakonec sešlo.\n\nV roce 1255 zahájil Alfons X. projekt sjednocení všech právních norem (\"fueros\"), jimiž se řídila jednotlivá města části území pod jeho vládou, cestou jejich náhrady novým jednotným textem (\"Fuero Real de Castilla\"). Na něj navázala první redakce jednotného zákoníku \"El espéculo de las leyes\" (1255). Když v následujícím roce nabídla delegace italského města Pisy Alfonsovi kandidaturu na římského krále, rozhodl se pověřit svůj tým právníků vypracováním rozšířeného zákoníku na základě Espécula a římsko-kanonického práva. Tak v letech 1256-1265 vznikl zákoník \"Siete Partidas\" (Sedm částí), který svým významem daleko přesáhl svou dobu a jehož prvky lze nalézt v legislativních textech dodnes. Zákoník je také nesmírně cenným pramenem pro poznání vývoje španělského jazyka.\n\nPosílení koruny a ním související restrikce vyvolaly nicméně odpor v měšťanstvu a šlechtě.\n\nRoku 1273 založil Alfons spolek asi 3000 chovatelů ovcí (\"El Honrado Concejo de la Mesta\") s cílem učinit z vlny významnou exportní komoditu Kastilie. Privilegia, jimiž Mestu vybavil, měla však neblahé důsledky pro kastilské hospodářství.\n\nSnad nejvýznamnější správní reforma se týkala dosídlení království sevillského po jeho dobytí na sklonku vlády Ferdinanda III. Došlo k přerozdělení majetku šlechty a měšťanů po dobytí bojem nebo obléháním, zatímco obyvatelstvu, které se vzdalo, byla ponechána jistá míra politické a náboženské autonomie. Tako politika skončila po povstání muslimů (mudéjarů) 1264, po níž následovalo vysídlování a demograficky vyčerpaná Kastilie nemohla obyvatelstvo nahradit.\n\nV roce 1256 přijal Alfons X. v Sorii poselstvo z Pisy, které mu nabídlo podporu v kandidatuře na volbu římským králem po smrti Viléma II. Holandského, v níž se mohl opřít o svůj hohenštaufský původ po matce. V roce 1257 získal Alfons hlasy čtyř kurfiřtů, zatímco jeho protivník Richard Cornwalský (bratr anglického krále Jindřicha III.) získal tři. Bez váhání se však vypravil do Cách a dal se korunovat, zatímco Alfons zůstal doma. Následná nesmírně náročná a nákladná snaha o císařskou korunu narážela na papežské průtahy, až se Alfons v roce 1275 dalších nároků vzdal.\n\nKonec vlády byl pro Alfonse X. těžký. V roce 1272 se vzbouřila šlechta, žádající peníze, konec autoritativní centralizované panovníkovy moci a zrušení nových zákonů. Následník trůnu Fernando de la Cerda dokázal spory urovnat, roku 1273 však zemřel. Následnictví mělo podle Siete Partidas přejít na jeho syny, král však přál svému druhorozenému synu Sanchovi, na rozdíl od královny a francouzského krále Filipa III., strýce mladých princů. Když král nakonec jejich nárok uznal, vzbouřil se v roce 1282 Sancho s podporou značné části šlechty a zbavil krále moci, ne však titulu. Ten se uchýlil do Sevilly, která mu zůstala věrná, vydědil Sancha a s podporou svých někdejších muslimských protivníků sbíral síly k odporu. Když se však přízeň šlechty k němu opět přikláněla, zemřel v Seville 4. dubna 1284.\n\nSancho, ač vyděděn, byl korunován v Toledu 30. dubna 1284.\n\nAlfonsu X. se dostalo pečlivého vzdělání. Jeho matka Beatrice Švábská dospívala na dvoře sicilského krále a pozdějšího hohenštaufského císaře Fridricha II., milovníka trobadorské poezie a vědy, zakladatele neapolské univerzity (1224). Alfons v mládí pobýval v Allariz (Galicie), kde si osvojil galicijsko-portugalský jazyk, tehdy oblíbený v dvorské poezii na Pyrenejském poloostrově.\n\nOd mládí psal galicijsko-portugalsky satirickou lyriku (\"cantigas de escarnio\") a pravděpodobně také několik oslavných hymnů na Pannu Marii; podpořil také překlad (z arabštiny do kastilštiny) indických bajek Kalila a Dimna (Calila y Dimna), významný pro vývoj kastilské výpravné prózy. Později sezval na svůj dvůr přední trobadory, mezi nimiž byli okcitánsky a galicijsko-portugalsky píšící Janovan Bonifaci Calvo, Katalánci Arnaut Catalán a Cerveri de Girona, Francouzi Guiraut Riquer a Peire Cardenal, Galicijci Airas Nunes, Pero da Ponte a Alfonso Eanes do Coton a také přední španělskožidovští básníci, např. Todros Abulafia.\n\nAlfons X. je považován za autora části sbírky 420 lyrických básní \"Cantigas de Santa María\" (Písně na Pannu Marii, 1270-1282?), psaných v duchu dvorské tradice galicijsky, opatřených hudební notací a nádhernými ilustracemi. Z jeho kastilsky psané milostné poezie se zachovala jediná báseň.\n\nVedle literátů povolal Alfons X. Na svůj dvůr pozval také mnoho učenců z hebrejského, arabského i latinského jazykového prostředí, aby vytvořili nebo přeložili díla shromažďující antické a dobové poznání.  Někdy se nepřesně hovoří o „toledské překladatelské škole“.\n\nK pozoruhodným dílům, vzniklým v královském skriptoriu, se v oblasti práva řadí již zmíněná \"Fuero Real de Castilla\", \"Espéculo\" a \"Siete Partidas\" (viz výše), v astronomii slavné Alfonsovy tabulky a \"Libros del saber de astrología\" (Knihy o vědění hvězdářském, přel. 1256, nová redakce 1276), v historii \"Estoria de España\" (1270-1274, nová redakce 1282-1284) a \"Grande e general estoria\" (obecné dějiny, po 1270), v mineralogii (ale také magii) \"Lapidario\" (snad vlastní překlad Alfonsův kol. 1250) a také \"Libro de los juegos\" \"de ajedrez, dados y tablas\" (Kniha o šachu, kostkách a dámě). Králův podíl na těchto dílech byl někdy přímý, jindy nepřímý, vždy však rozhodující: formuloval záměr díla, poskytl prostředky k jeho tvorbě a vydal podrobné pokyny k jeho stavbě i obsahu, často včetně detailů grafiky a ilustrací.\n\nSpolupráce křesťanských, židovských a muslimských učenců v královském skriptoriu byla velkým přínosem pro dobovou vědu, oživení antického písemnictví a překlad arabských a hebrejských textů do latiny a kastilštiny. Tyto snahy s konečnou platností potvrdily kastilštinu jako jazyk vědy i literatury. Od vlády Alfonse X. je také španělština vedle latiny běžně používána v královské správě a diplomacii Kastilie a Leónu.\n\nAlfons X. udělil Estudios Generales v Salamance (1254) a Palencii (1263) statut univerzit; Salamanca se tímto titulem honosila jako první v Evropě.\n\n\n"}
{"id": "222985", "url": "https://cs.wikipedia.org/wiki?curid=222985", "title": "Košická dětská železnice", "text": "Košická dětská železnice\n\nKošická dětská železnice (slovensky: Košická detská železnica) jinými názvy též Čermelská železnice nebo Košická pionýrská/mládežnická železnice (slovensky: \"Čermeľská železnica\" nebo \"Košická pionierska/mládežnícka železnica\") je úzkorozchodná železniční trať v údolí Čermelského potoka v rekreační oblasti Alpinka na severovýchodním okraji Košic.\nTrať má rozchod 1 000 mm.\n\nPrvní podnět pro stavbu železnice v Čermeľském údolí podali železničáři z bývalé Košické dráhy spolu s Československou autobusovou dopravou a Dopravním podnikem města Košice. Trať měla sloužit pro výuku mladých železničářů a zároveň jako turistická pionýrská železnice, byla první svého druhu v ČSR.\n\nSlavnostní výkop stavby byl proveden 17. dubna 1955 a k zahájení provozu došlo 1. května 1956, zajímavostí je, že stavba probíhala ručně, tedy nebyly zde používány žádné mechanizmy. V letech 1973 - 1975 na ni byla zastavena doprava a v letech 1986 - 1987 vykonána rozsáhlá obnova tratě.\n\nOd roku 1993 hrozilo zastavení dopravy kvůli přerušované dopravě, jelikož jediný stroj, parní lokomotiva U36.003 byla vážně poruchová a potřebovala opravu, jen díky klubu přátel U36.003 nebyla zastavena doprava.\n\nOd 7. května 1996 byla obnovená pravidelná doprava.\n\nTrať je v provozu vždy od 1. května do poslední srpnové neděle o víkendech a ve vybrané dny a na objednávku. Provoz na trati zajišťuje parní lokomotiva („Katka“), případně dieselová lokomotiva („Danka“) s otevřenými nebo uzavřeným vagonem.\n\nV současné době jsou v provozu 3 lokomotivy a 3 vagony\n\nV současné době je Košická dětská železnice jediná svého druhu na Slovensku a zároveň jediná dochovaná pionýrská železnice.\n\nNa trati provozuje dopravu Město Košice společně se Železniční společností Slovensko (ZSSK) a Dopravním podnikem města Košice (DPMK).\n\nNa trati jsou tři stanice:\n\nK výchozí stanici Čermeľ je možno se dopravit linkou 14 ze zastávky \"Mier\" až k rozcestí u železniční zastávky Alpinka. Jízdní řád je možno zjistit na stránkách DPMK.\n\n"}
{"id": "222993", "url": "https://cs.wikipedia.org/wiki?curid=222993", "title": "Sikorsky R-4", "text": "Sikorsky R-4\n\nSikorsky R-4 byl prvním vrtulníkem, který byl využit vojensky v USAAF a zároveň prvním sériově vyráběným vrtulníkem větších rozměrů na světě.\n\nPrototyp stroje VS-300 postavil konstruktér Igor Sikorskij, emigrant ruského původu. Na jaře roku 1941 byl objednán pokusný typ XR-4, který měl motor o výkonu 110 kW. První zkoušky proběhly v lednu 1942, pak bylo objednáno prvních 30 předsériových helikoptér. Ty byly zkoušeny v obtížných a extrémních podmínkách Barmy a Aljašky. Na jejich podkladě byly do strojů instalovány motory R-500-3 o výkonu 123 kW a nový typ vrtule. V květnu 1943 probíhaly zkoušky na moři, kdy vrtulník vzlétal a přistával na plovoucí lodi.\n\nStroje převzaté americkým námořnictvem dostaly název HNS-1. Počátkem roku 1944 se vrtulníky účastnily prvních akcí, kdy byly použity k záchraně raněných a evakuaci vojáků z havarovaného letadla. Roku 1944 byla uzavřena smlouva na dodávku 100 kusů helikoptér s motory Warner R-550-3 o výkonu 149 kW. Celkem bylo vyrobeno 131 kusů všech verzí, z toho značná část byla dodána do Velké Británie. Byl to první vrtulník nasazený v Královském letectvu (RAF), dostal označení Hoverfly.\n\n\n\n\n"}
{"id": "222994", "url": "https://cs.wikipedia.org/wiki?curid=222994", "title": "Kilchberg (Tübingen)", "text": "Kilchberg (Tübingen)\n\nKilchberg je část německého města Tübingen v Bádensku-Württembersku. Nachází se na okraji města, jihozápadně od centra a má 1292 obyvatel (2006).\n\nKilchberg se nachází 5 km jihozápadně od centra města a 7 km východně od města Rottenburg am Neckar na úrovni nejnižší terasy údolí řeky Neckar na úpatí náhorní plošiny Rammert.\n\nPrvní zmínka o městské části pochází z listiny z roku 1231. Město oslavilo 750 let své existence v roce 1986. Roku 1236 nechal falcgraf Wilhelm z Tübingenu vdát svou dceru Adelheid za Kuna z Münzenbergu a nechal k tomu vydat listinu. Svědkem byl jistý Heynrikus de Kirchperc. Roku 1261 se poprvé objevuje název „Kilchberg“.\nSoučástí města Tübingen se stal roku 1971.\n\n"}
{"id": "222996", "url": "https://cs.wikipedia.org/wiki?curid=222996", "title": "Vousatka prstnatá", "text": "Vousatka prstnatá\n\nVousatka prstnatá (\"Bothriochloa ischaemum\", syn.: \"Andropogon ischaemum\", \"Dichanthium ischaemum\") je druh trávy, tedy rostlin z čeledi lipnicovitých (\"Poaceae\").\n\nJedná se o vytrvalou bylinu, dorůstá výšky nejčastěji 25-80 cm. Je volně trsnatá, sivozelená, později i nafialovělá. Listy jsou střídavé, jednoduché, přisedlé, s listovými pochvami. Čepele listů jsou ploché, cca 2-4 mm široké, trochu brvité. Na vnější straně listu se při bázi čepele nachází místo jazýčku věneček chlupů. Květy jsou v dvojnásobně složených květenstvích. Klásky jsou uspořádány do klasů, kterých je na rostlině většinou 5-15. Klasy jsou prstnatě rozestálé a skládají zkrácený hrozen (takže na první pohled si ho můžeme splést s okolíkem). Vřeteno klasů je pokryto dlouhými bělavými chlupy. Klásky jsou v klasu uspořádány do dvojic, kdy stopkatý klásek je sterilní nebo samčí a přisedlý je oboupohlavný. Oboupohlavné klásky jsou dvoukvěté, dolní květ je sterilní, jeho plucha je bez osiny, zatímco horní květ je fertilní oboupohlavný, pouze u tohoto květu je na pluše osina, která je cca 1.5-2 cm dlouhá, kolénkatá a lysá. Pluchy květů strilního klásku jsou také bez osin. Na bázi všech klásků jsou 2 plevy, které přibližně stejné, bez osin, zašpičatělé. Plušky u sterilních květů chybí, u fertilních taky nebo jsou velmi zakrnělé, bezžilné. Tyčinky jsou 3. Plodem je obilka.\n\nAreál je celkem rozsáhlý, roste v jižnější Evropě a Asii a v Severní Africe, v Severní Americe přirozeně neroste, ale byla sem zavlečena.\n\nVousatka prstnatá je v Česku značně teplomilný druh, proto ji najdeme pouze v nejteplejších a nejsušších pahorkatinách středních Čech a jižní Moravy. Roste v suchých trávnících, ve stepních okách v teplomilných doubravách a na suchých mezích.\n\n\n\n \n"}
{"id": "223004", "url": "https://cs.wikipedia.org/wiki?curid=223004", "title": "Social Security number", "text": "Social Security number\n\nV USA se používá číslo sociálního zabezpečení (\"Social Security number, SSN\"), devítimístné číslo vydávané samostatnou federální Správou sociálního zabezpečení (\"Social Security Administration\") pro občany USA, trvalé i přechodné rezidenty (podle paragrafu 205(c)(2) Zákona o sociálním zabezpečení (\"Social Security Act\"), resp. 42 U.S.C. § 405(c)(2) ). SSN může být získáno na základě formuláře se žádostí SS–5 („“).\n\nPoužívá se jako všeobecné identifikační číslo i pro daňové, armádní (včetně námořnictva apod.), zaměstnavatelské, lovecké a ostatní účely, kde postupně (zejména v 70. letech 20. století) nahradilo dříve užívané systémy. Jeho primárním smyslem je individuální sledování obyvatel pro účely sociálního zabezpečení v rámci programu New Deal prezidenta Roosevelta z 30. let 20. století. V posledních desetiletích (zejména od 70. let) se SSN stalo ve Spojených státech de facto národním identifikačním číslem, obdobným českému rodnému číslu.\n\nNicméně není ze zákona povinné, je ale nutné pro prakticky jakýkoli styk s úřady a zpravidla i s ostatními organizacemi. Vydává se jich 5,5 milionu ročně a od jejich zavedení roku 1935 jich bylo vydáno asi 450 milionů.\n\nČíslo bylo do roku 2011 rozděleno do tří skupin ve formátu \"AAA-GG-SSSS\", kde\n\nOd ledna roku 2011 jsou celá SSN vydávána náhodně, bez určení oblastí apod., jen s kontrolou unikátnosti. Stará čísla samozřejmě zůstávají v platnosti.\nČísla sociálního zabezpečení nemají (oproti rodnému číslu) žádnou kontrolní číslici nebo jiný mechanismus proti chybám v zadávání.\n\nKromě tohoto identifikačního čísla daňové úřady provozují systém dočasných čísel plátců daní \"Individual Taxpayer Identification Number, ITIN\" pro zabránění krádeží identity, zejména u vratek daní. Používá ale se také pro nemovitostní transakce.\n\n\n"}
{"id": "223005", "url": "https://cs.wikipedia.org/wiki?curid=223005", "title": "Kamelot (metalová hudební skupina)", "text": "Kamelot (metalová hudební skupina)\n\nKamelot je americká metalová skupina, která byla založena Thomasem Youngbloodem a Richardem Warnerem ve městě Tampa ve státu Florida roku 1991.\n\nJejich začátek se však dá datovat od roku 1994, kdy podepsali smlouvu s Noise Records a hned příští rok, 1995, vydali své debutové album Eternity. Další album, Dominion, vydávají roku 1997. Později tohoto roku kapelu opouští bubeník a jeden ze zakládajících členů skupiny Richard Warner spolu s frontmanem Markem Vanderbiltem. Ti jsou posléze nahrazeni Caseyem Grillem(Bicí) a Royem Khanem(Zpěv), který studoval operní zpěv a měl za sebou již angažmá v power-progressive metalové skupině Conception. V tomto novém složení vydávají v roce 1998 své třetí album Siege Perilious. Ještě ten rok se vydávají na turné po Evropě, ze kterého se po dvanácti měsících vracejí a nahrávají další, čtvrté, album The Fourth Legacy.\n\nLéto 2000 přináší turné New Allegiance Tour začínající v Německu pokračující Rakouskem, Švýcarskem, Nizozemím, Belgií, Itálií, Řeckem a končící Španělskem, během něhož se nahrálo první živé album The Expedition. Jen pár měsíců na to, představil Kamelot své, v pořadí páté, album Karma.\n\nJejich šesté album, Epica, vychází roku 2003. Pro jeho podporu vyráží kapela na další turné po Evropě a navíc i Japonsku, na pomoc si berou německou skupinu At Vance. Obě alba, Epica i nově vydané album The Black Halo, které bylo vydáno v roce 2005, jsou založena na díle Faust od Johanna Wolfganga von Goetha, které vypráví o muži, co prodal svou duši ďáblu. Aby podpořili album Black Halo, vydali se znovu na turné po Evropě a Japonsku. Na první části Black Halo World Tour 2005 v Evropě, hráli spolu s holandskou skupinou Epica a finským projektem Tima Kotipelta, Kotipelto. V Japonsku jim pomohli němečtí Silent Force. Vystupovali také na německých festivalech Bang Your Head!!! a Graspop Metal Meeting.\n\nVe stejném roce natočili klipy k písním The Haunting (Somewhere in Time) a March Of Mephisto, obě z alba The Black Halo pod vedením režiséra Patrica Ullaeuse. 5. října 2005 přijali jako pátého oficiálního člena Olivera Palotaiho, který zastoupil post klávesisty a případně i kytaristy.\n\nV druhé části Black Halo Tour 2005 se vydali po jižní a severní Americe(USA, Kanada, Brazílie).\n\n30. října 2006 vydávají DVD One Cold Winter's Night, které bylo pořízeno Patricem Ullaeusem v Rockefeller Music Hall v Norském Oslu. Krátce poté je vydán koncert i na cd. Na tomto koncertu vypomáhá i klávesista Oliver Palotai.\n\nV roce 2007 vyšlo album s názvem Ghost Opera s Oliverem už jako řádným členem kapely.\nO rok později žive CD Ghost Opery - The Second Coming.\nV roce 2009 kapelu opustil Glenn Barry který byl nahrazen Seanem Tibbettsem (basová kytara). S nim již vydali album Poetry for the poisoned.\n\n22.4.2011 kapelu opustil zpěvák Roy Khan.\n\n\n\n\n\n\n"}
{"id": "223007", "url": "https://cs.wikipedia.org/wiki?curid=223007", "title": "Continuation", "text": "Continuation\n\nContinuation, česky \"pokračování\", se jako speciální pojem užívá při programování počítačů, kde se chápe jako abstraktní reprezentace okamžitého stavu vykonávání nějakého programu. Programovací jazyky, které s takovým \"pokračováním\" umějí pracovat, ho uchovávají jako datovou strukturu obsahující všechny údaje o výpočetním procesu v určitém momentu jeho provádění. Tyto údaje jsou v počítači vždy k dispozici, ovšem pouze skrytě, v tzv. běhovém prostředí (runtime environment). Zde zmiňovaná datová struktura \"pokračování\" je však přístupná v programovacím jazyce a dá se výhodně využít k programování některých speciálních řídicích mechanismů, například ke zpracování výjimek (exception handling), vytváření koprogramů (coroutines), generátorů, vícevláknových programů (thread computing), při programování webových aplikací, aj.\n\nSlovo \"pokračování\" má v tomto případě jasný význam, protože příslušná datová struktura opravdu zachycuje pokračování programu od toho bodu zpracování, v němž byla vytvořena. Kdyby se program v tom momentu přerušil a měl pokračovat někdy později, může se řídit tímto \"pokračováním\". Zjednodušeně si pokračování lze představit jako všechny příkazy, které mají následovat za místem, kde se zpracování programu právě nachází. To se ovšem nesmí chápat staticky, protože počítač některé operace provádí v jiném pořadí, než byly zapsány v programu, například v aritmetických výrazech vždy pořadí určují priority operátorů a závorky.\n\nFirst-class continuations, česky asi \"pokračování první kategorie\", představují datový typ, který splňuje požadavky na objekty první kategorie. Programovací jazyk, který taková pokračování obsahuje, dovoluje stav provádění v kterémkoli bodu programu uložit a později se k němu zase vrátit, a to i opakovaně.\n\n\"Pokračování\" se poprvé objevilo v jazyce Scheme, v současnosti je možné ho využívat ve velké řadě programovacích jazyků.\n\nZ funkcionálního pohledu je kontinuace monáda formula_1 definovaná takto: Jednotka je formula_2 a vázání je formula_3.\n"}
{"id": "223009", "url": "https://cs.wikipedia.org/wiki?curid=223009", "title": "Administrativní dělení Česka", "text": "Administrativní dělení Česka\n\nČeská republika se dělí na 14 samosprávných krajů a 6 253 obcí (od 1. ledna 2013) včetně 5 jim na roveň postavených vojenských újezdů. \nZ nich je 393 s pověřenými obecními úřady („obec 2. stupně“) a z nich dále 205 obcí s rozšířenou působností („obec 3. stupně“); ty stejně jako kraje vykonávají ve svých obvodech státní správu v přenesené působnosti.\n\nMimopražské území se dělí na 76 okresů (hlavní město Praha není \"de iure\" okres, ale mělo podobné pravomoci; někdy se tak uvádí celkem 77 okresů); ty i po zrušení okresních úřadů k 1. lednu 2003 a převedení jejich pravomocí na obce s rozšířenou působností slouží především pro statistické účely a územní členění některých úřadů státní správy).\n\nMimo tohoto administrativního členění se pro volby do Senátu území republiky dělí na 81 zhruba stejně lidnatých obvodů (občas bývají zaměňovány s okresy); pro administraci evropských dotací se kraje sdružují do celkem osmi regionů NUTS2.\n\nÚzemí obcí se pro některé administrativní a statistické účely dělí na katastrální území a dále základní sídelní jednotky.\n\n\n"}
{"id": "223010", "url": "https://cs.wikipedia.org/wiki?curid=223010", "title": "Multiparadigmatický programovací jazyk", "text": "Multiparadigmatický programovací jazyk\n\nMultiparadigmatický programovací jazyk je programovací jazyk, který podporuje více než jedno programovací paradigma (model, ev. způsob). Myšlenkou multiparadigmatického programovacího jazyka je poskytnout framework, ve kterém mohou programátoři pracovat více styly, volně slučovat konstrukty rozdílných paradigmat. Hlavním cílem těchto programovacích jazyků je poskytnout programátorům nejlepší nástroje k práci, připustíme-li, že žádné paradigma neřeší všechny problémy tou nejsnadnější a nejefektivnější cestou.\n\n"}
{"id": "223012", "url": "https://cs.wikipedia.org/wiki?curid=223012", "title": "Michail Lomonosov", "text": "Michail Lomonosov\n\nMichail Vasilijevič Lomonosov (, Mišaninská (dnes Lomonosovo) – Petrohrad) byl ruský polyhistor - chemik, fyzik, kromě toho také filozof a básník, historik, teoretik a experimentátor v mnoha dalších oborech. Byl iniciátorem založení univerzity v Moskvě, která na jeho počest byla později nazvána Lomonosovova univerzita. Mezi jeho vědecké úspěchy lze zařadit formulaci obecného zákona zachování hmotnosti a pohybu z roku 1748, o rok dříve přišel s myšlenkou, že podstatou tepla je pohyb malých částeček. Jeho všestrannost dokazuje také vydání 15 svazků básní, ale i překlady Homéra, Horatia a Senecy.\n\nMichail Lomonosov se narodil na Dálném severu Ruska v gubernii Archangelsk, ve vesnici Mišaninská (dnešní název Lomonosovo). Jeho otec, Vasilij Dorofejevič Lomonosov, byl svobodný sedlák, rybář a majitel lodi, kterému se podařilo nahromadit malé jmění z dopravy zboží po řece Dvině. Jeho matka, Elena Ivanovna Sivkova, byla dcerou duchovního. Zemřela, když bylo Michailovi devět let.\nKdyž bylo Michailovi deset let, začal ho otec brát s sebou na své obchodní mise až k Bílému moři a Soloveckým ostrovům, aby se syn něčemu přiučil. Učení bylo sice Michailova vášeň, ale obchod ne. Jeho nesmírná touha po vědění nemohla být uspokojena v odlehlé vesnici, kde měl k dipozici jen omezený počet knih. Místní jáhen mu půjčil Magnického \"Aritmetiku,\" Smotrického \"Gramatiku\" a také Polockého básně. Otec jeho vzdělání nepodporoval a když přivedl domů novou macechu, Michail se v prosinci roku 1730 rozhodl odejít do Moskvy.\nZde studoval nejprve na Slovansko-řecko-latinské církevní akademii a žil o černém chlebu a kvasu, dělal však velmi rychlé pokroky ve svém vzdělání. Po třech letech v Moskvě byl poslán na roční studium na akademii v Kyjevě. Byl však zklamán zdejším učením, a tak se předčasně vrátil zpět do Moskvy. Byl vynikající student a absolvoval dvanáctiletý vzdělávací cyklus za pouhých pět let jako nejlepší žák ve třídě. Počátkem roku 1736 byl odměněn stipendiem na Petrohradské státní univerzitě. Ponořil se do studií fyziky, chemie a matematiky. Musel se naučit německy, protože výuka probíhala v němčině. Na podzim byl vyslán na studium v zahraničí v Německu. Na univerzitě v Marburgu studoval matematiku, fyziku a filozofii v letech 1736 - 1739. Tato univerzita zaujímala v polovině osmnáctého století velmi významné místo mezi evropskými univerzitami, zvláště pro přítomnost filozofa Christiana Wolffa, prominentní postavy německého osvícenství. Lomonosov se stal jeho osobním studentem a toto spojení filozofie a vědy ho hluboce ovlivnilo na celý jeho život. Zdokonalil se v němčině a latině, naučil se francouzsky a italsky, studoval díla starověkých myslitelů a básníků, německou literaturu, učil se kreslit a šermovat. V těchto letech napsal své první studentské práce o přeměně pevné látky v tekutou a \"Fyzická dizertace o rozdílnosti smíšených látek založených na spojení korpuskulí (částic)\" (\"Физическая диссертация о различии смешанных тел, состоящих в сцеплении корпускул\" ). V r. 1739 byl spolu s dalšími ruskými studenty poslán na univerzitu ve Freiburgu, kde studoval chemii, metalurgii a hornictví. Uvádí se, že důvodem odjezdu byl rozmařilý studentský život a značné dluhy. Při svém pobytu v Marburgu se Michail zamiloval do Elisabeth Christine Zilch, dcery své bytné, se kterou se oženil v červnu roku 1740. Měli spolu dceru Jekatěrinu Elisabeth, narozenou 8. listopadu 1739. \nDo Ruska se vrátil sám v roce 1741. Během cesty, kterou absolvoval pěšky, byl chycen verbíři pruské armády, ale po několika týdnech se mu podařilo zběhnout. V Petrohradě byl jmenován adjutantem Ruské akademie věd na katedře fyziky. V roce 1743 za ním přijela manželka. V květnu 1743 byl Lomonosov obviněn z údajné urážky několika akademiků, za což mu byl vyměřen trest domácího vězení na osm měsíců. Po svém propuštění byl v roce 1744 omilostněn poté, co se omluvil všem dotčeným vzdělancům. V roce 1745 byl přijat za řádného člena Ruské akademie věd a jmenován profesorem chemie. Zde také založil první chemickou laboratoř. Jeho činnost zahrnovala i jiné vědecké obory: vypracoval soupis základních hornin a minerálů v Rusku, usiloval o vytvoření botanického atlasu. Snažil se, aby se na univerzitě vyučovalo rusky a své práce, kterých bylo kolem dvou set, psal převážně v latině nebo ruštině. V roce 1746 přednesl svou první veřejnou přednášku v ruštině. \nVe svých bádáních došel Lomonosov k několika přelomovým objevům a mnoha teprve až později potvrzeným hypotézám. Např. teplo považoval za formu pohybu, vyslovil domněnku vlnového šíření světla, přispěl k formulaci kinetické teorie plynů a deklaroval myšlenku zachování hmoty. Byl také prvním člověkem, který zřejmě zaznamenal bod tuhnutí rtuti. Dostal se také velmi blízko k teorii kontinentálního driftu a teoreticky předpověděl existenci Antarktidy. Kromě toho jako první vyslovil souvislost mezi polární září a elektrickým nábojem v zemské atmosféře. V roce 1748 podal mechanický výklad gravitace, formuloval obecný zákon zachování hmotnosti a pohybu.. Byl zakladatelem fyzikální chemie. Od roku 1748 se zabýval výrobou barevných skel a analýzou rud.\nVěnoval se také humanitním vědám. Napsal několik svazků básní, v roce 1755 napsal knihu gramatiky, která reformovala ruský literární jazyk kombinací staroslověnštiny a hovorové ruštiny. V roce 1748 vedl polemiku s německým historikem Gerhardem Müllerem o výkladu ruských dějin.\nV roce 1749 se mu narodila dcera Jelena, která jako jediná z jeho dětí se dožila dospělosti. V roce 1749 si Lomonosov získal přízeň carevny Jelizavety I. oslavným projevem na její osobu předneseným na slavnostním shromáždění Akademie věd. V roce 1753 mu carevna věnovala usedlost Usť-Rudica a další 4 vesnice západně od Petrohradu k vybudování sklárny, kde se vyráběly skleněné mozaiky a další dekorativní předměty. Podle Lomonosovova návrhu byly zhotoveny mozaiky Portrét Petra Velikého a Bitva u Poltavy.\nKdyž na veřejném zasedání Akademie v listopadu 1753 přednesl svůj proslulý Proslov o vzdušných jevech, pocházejících od elektrické síly, vyložil v něm i svůj názor na podstatu elektřiny. Odmítl v něm karteziánské hypotézy toků a vírů, kriticky se však postavil i k hypotéze Franklina.\nPodporoval rozvoj ruské vědy a vzdělanosti a na jeho návrh byla roku 1755 v Moskvě zřízena univerzita. Zasloužil se také o založení gymnázia při Akademii věd. V roce 1757 byl zvolen poradcem kanceláře Akademie věd. V tomto období se zabýval geografií a meteorologií. Zpracoval zeměpisný atlas Ruska a zabýval se konstrukcí barometrů a dalekohledů. \nPři pozorování průchodu Venuše v roce 1761 z malé observatoře poblíž svého domu v Petrohradě zjistil, že se okolo ní vyskytuje úzký světelný prstenec (Lomonosovův efekt). Toto zjištění ho vedlo k vyslovení hypotézy o existenci atmosféry Venuše. Odhadl také stáří planety Země na řádově stovky tisíc let (v době, kdy podle Bible činilo stáří světa jen kolem 6 tisíciletí).\nV roce 1761 byl zvolen zahraničním členem Královské švédské akademie věd a v roce 1764 členem akademie v Bologni. \nMichail Lomonosov zemřel 15. dubna 1765 v Petrohradě ve svém domě u řeky Mojky. Pochován byl na Lazarevském hřbitově Alexandro-něvského kláštera. Jeho knihovna a veškeré písemnosti byly na příkaz carevny Kateřiny II. odvezeny a už nikdy nebyly nalezeny.\n\nMnožství vědeckých disciplín, kterými se Lomonosov zabýval vychází z mnohostrannosti jeho zájmů a touhy po vědění a vzdělání. Velký význam přikládal experimentálním výzkumům, ve kterých nacházel potvrzení svých teoretických hypotéz. Kladl důraz na spojení teorie a praxe. Své tvůrčí schopnosti prokázal i v oblasti umění.\n\n\n\n\n\n"}
{"id": "223017", "url": "https://cs.wikipedia.org/wiki?curid=223017", "title": "Seznam olympijských sportů", "text": "Seznam olympijských sportů\n\nOlympijské sporty jsou součástí letních a zimních Olympijských her. Letní olympijské hry 2016 měly na programu 28 sportů a Zimní olympijské hry 2018 měly na programu 7 sportů. Pro LOH v Tokiu 2020 je plánováno přidání dalších 5 sportů. Seznam olympijských sportů se v průběhu let vyvíjí, sporty jsou jak přidávány, tak vyškrtnuty. Každý olympijský sport je zastřešen svou vlastní mezinárodní organizací. O seznamu sportů, sportovních soutěží a disciplín rozhoduje Mezinárodní olympijský výbor (MOV). Některé olympijské sporty obsahují více sportovních soutěží, které jsou často chybně považovány za samostatné sporty. Například sport nazvaný plavecké sporty obsahuje sportovní soutěže plavání, dálkové plavání, synchronizované plavání, skoky do vody a vodní pólo. Sportovní soutěže pak dále obsahují více disciplín, ve kterých se bojuje o olympijské medaile. Sporty či sportovní soutěže jsou zařazeny na olympijský program, jestliže MOV usoudí, že jsou praktikovány v dostatečném počtu zemí světa. Přísnější kritéria jsou uplatňovány na sporty/soutěže s vysokou účastí - mužské (účastní se více mužů než žen) a letní (letních her se účastní více zemí než zimních her).\n\nOlympijské hry v historii měly na programu sporty, které již na nich nejsou v současnosti pořádány, například pólo či přetahování lanem. Tyto sporty byly vyřazeny z programu kvůli nedostatku zájmu nebo neměly žádný zastřešující orgán. Avšak některé sporty, které byly pořádány na raných OH a poté vyřazeny, se dokázaly opět vrátit na olympijský program. Například lukostřelba byla znovu zařazena v roce 1972 a tenis se vrátil v roce 1988. Dále byly často během OH pořádány soutěže v takzvaných ukázkových sportech, ať už k propagaci populárního sportu v oblasti pořadatelského města či k demonstraci nových soutěží. Některé ukázkové sporty pak byly zařazeny i na oficiální olympijský program (jako např. curling v roce 1998).\n\nPro letní olympijské hry v Tokiu 2020 je plánováno přidání 5 nových sportů na olympijský program, jmenovitě baseball a softball (které se vrací po vyškrtnutí z programu v roce 2008), sportovní lezení, karate, surfing a skateboarding.\n\nOlympijský program se v průběhu let výrazně měnil a počet sportů se postupně navyšoval, dokud ho na začátku 21. století MOV neomezil na 28.\n\nJedinými letními sporty pořádanými na všech OH jsou atletika, plavecké sporty (soutěže v plavání), cyklistika, šerm a gymnastika (soutěže ve sportovní gymnastice). Mezi zimní sporty, které jsou stálou součástí OH patří lyžování (soutěže v běžeckém lyžování), bruslení (soutěže v rychlobruslení a krasobruslení) a lední hokej. Krasobruslení a lední hokej byly také nakrátko součástí LOH před uspořádáním prvních ZOH v roce 1924.\n\nBěhem 20. století byly součástí olympijského programu i ukázkové sporty, které měly propagovat lokální populární sport, či vytvořit zájem o nové sporty. Jejich soutěže a ceremoniály byly stejné jako ty oficiální, avšak získané medaile nebyly počítány do oficiálních žebříčků. Některé ukázkové sporty pak byly zapsány i na oficiální program, jako např. baseball či curling. V roce 1989 se MOV rozhodl zrušit koncept ukázkových sportů s platností po roce 1992. Výjimkou byl turnaj ve wushu uspořádaný při LOH 2008 v Pekingu.\n\nI přes snahu MOV vyrovnat zastoupení a nabídku disciplín mužů a žen, v programu stále existují sportovní soutěže, které jsou exkluzivní pro jedno pohlaví. Pouze muži soutěží v severské kombinaci a naopak pouze ženy v moderní gymnastice a synchronizovaném plavání.\n\nSporty, které uplatňují motorem poháněné stroje nemohou být přijaty na olympijský program podle pravidel MOV. Přesto byla na LOH 1908 v Londýně oficiálně uspořádána soutěž motorových člunů, jelikož toto pravidlo ještě nebylo zavedeno.\n\nDřívější olympijské hry pořádaly soutěže ve sportech, které již nejsou součástí olympijského programu, jako pólo či přetahování lanem. Program OH byl sestavován organizátory jednotlivých her až do roku 1924, kdy toto právo převzal MOV. Bývalé olympijské sporty byly zrušeny kvůli nedostatku zájmu, chybějící zastřešující organizaci, či protože jejich účastníci byli profesionálové během éry, kdy byly OH čistě amatérskou záležitostí. Některé zrušené sporty se však na program později vrátily, jako tomu bylo v případě lukostřelby a tenisu.\n\nPodle pravidel Olympijské charty musí být nově přidané sporty na každou edici OH schváleny na kongresu MOV nejpozději 7 let před těmito hrami.\n\nJediné sporty, které byly z programu vyškrtnuty od roku 1936 jsou baseball a softball. Toto vyřazení bylo odhlasováno na kongresu MOV v Singapuru 11. 7. 2005 a následně potvrzeno 9. února 2006. Po jejich posledních soutěžích na LOH 2008 jsou nyní považovány jako jeden sport kvůli sjednocení jejich mezinárodních organizací.\n\nDva bývalé sporty - ragby a golf - se vrátily na program LOH 2016. 9. 10. 2009 bylo během kongresu MOV v Kodani odhlasováno přijetí ragby sevens a golfu jako oficiálních sportů.\n\nV únoru 2013 MOV zvažoval vyškrtnutí sportu a jeho výměnu za nový, přičemž MOV doporučilo jako kandidáta zápas. 8. 9. 2013 MOV vyřazení odmítl a zařadil zápas na program LOH 2020 a 2024. 3. 8. 2016 bylo odhlasováno přidání baseballu a softballu, sportovního lezení, karate, surfingu a skateboardingu na program LOH 2020 v Tokiu.\n\nSporty a sportovní soutěže v tabulce jsou nebo byly součástí oficiálního olympijského programu. Čísla u jednotlivých her značí kolik disciplín v daném sportu bylo pořádáno, křížek (x) značí, že sport byl pořádán jako ukázkový.\n\n8 sportů obsahuje více sportovních soutěží.\n\nTyto sporty/sportovní soutěže byly pořádány na olympijských hrách jako ukázkové, ale nikdy nebyly součástí oficiálního programu. Roky v závorkách uvádějí LOH, na kterých se daný sport/sportovní soutěž objevily.\n\nSporty a sportovní soutěže v tabulce jsou nebo byli součástí oficiálního olympijského programu. Čísla u jednotlivých her značí kolik disciplín v daném sportu bylo pořádáno, křížek (x) značí, že sport byl pořádán jako ukázkový.\n\n3 sporty obsahují více sportovních soutěží.\n\nTyto sporty/sportovní soutěže byly pořádány na olympijských hrách jako ukázkové, ale nikdy nebyly součástí oficiálního programu. Roky v závorkách uvádějí ZOH, na kterých se daný sport/sportovní soutěž objevily.\n"}
{"id": "223018", "url": "https://cs.wikipedia.org/wiki?curid=223018", "title": "Šunkový nářez", "text": "Šunkový nářez\n\nŠunkový nářez (v novém překladu též jako Jelito, anglicky , 1982) je jedna z knih amerického spisovatele Charlese Bukowského.\n\nNázev je slovní hříčkou, která má několik rovin. Jednak odkazuje na tehdy typickou školní svačinu chudých dětí, šunku v žitném sendviči, čímž prý Bukowski zároveň vyjadřoval i svůj tísnivý životní pocit v područí rodičů. Dále jde o ironickou narážku na autorovo opilectví (\"rye\" coby žitná) a neumělý, přehnaně expresivní styl (\"ham\" znamená přehánět a přehrávat). A konečně se jedná i o literární narážku na román \"Kdo chytá v žitě\" (anglicky: ) amerického spisovatele Jerome Davida Salingera.\n\nAutor v knize popisuje dětství a mládí autobiografické postavy Henry Chinaskiho. Tato postava se objevuje i v mnoha dalších Bukowského dílech. Příběh se nijak neodchyluje od linie, Bukowského styl je jednoduchý, přímý, lehce identifikovatelný.\n\nČesky knihu vydalo nakladatelství Pragma v roce 1995, v novém překladu pak Argo v roce 2016.\n\nHenry Chinaski neměl snadné dětství. Dalo by se říct - a možná by to bylo výstižnější - Henry Chinaski dětství vůbec neměl. Despotický otec mu od raného věku hrubým způsobem vštěpoval své pokřivené hodnoty, matka se jej nedokázala zastat, neboť co řekl otec, bylo více než svaté. A tak si malý Henry postupem času začínal uvědomovat svůj odpor k oběma rodičům.\n\nŽivot v naprosté chudobě byl skličující. Nezaměstnaných bylo mnoho. Jednoho dne ztratil práci i Henryho otec, který ovšem nedokázal přijmout myšlenku, že by na tom byl stejně jako jeho sousedé, kterými pohrdal, a tak každé ráno vyjížděl do fiktivního zaměstnání a odpoledne se vracel. Henry začal mezitím chodit do školy, a hned se stal neoblíbeným mezi krutými spolužáky. Ne však vlastní vinou, ale vinou jejich omezené nenávisti a hlouposti. Čelí jim i nepřízni učitelů se zarputilostí sobě vlastní. Jedinou útěchou mu dokáže být sport, pro který má vlohy, cítí to v sobě, ale není mu dopřáno zúčastňovat se utkání a on o to za každou cenu nestojí.\n\nLéta ubíhají, rvaček a šarvátek neubývá, Hank (Henry) udělá zkušenost s pitím a zjistí, že je to pro něj pozitivní věc, jediná, která dokáže přebít prázdnotu a zmar každodenního života. Líbí se mu dívky, ale ví, že jsou pro něj nedosažitelné. Ve svém postoji nedokáže dát záminku ke sblížení.\n\nPromoce, Henry opouští školu a otec jej přinutí hledat si zaměstnání. To se mu bez valného nadšení podaří. Tady se seznamuje s nadřazeností zaměstnanců, kteří se domnívají, že zastávají důležitou funkci ve firmě, která je zřejmě činí dokonalými, i když jsou jen prodavači. Nevydrží tam dlouho, a tak jej otec pošle dál na školu, protože je to podle jeho názoru menší zlo, než kdyby zůstal doma. Ale Henrymu se doma ve svém pokoji líbí, rád leží na své posteli, je vděčný za každou chvilku soukromí, kdy nemusí nikoho vidět. Situace se obrátí v momentě, kdy otec najde v šuplíku několik Henryho povídek, které se mu zdají nevkusné. Vyháže mu je z okna i s ostatními věcmi a tím ho vyhazuje z domu. Henrymu, který už ztratil respekt z otce, se to nepříčí. Posbírá si své věci a odchází do podnájmu o pár bloků dál.\n\nNic se nemění, život je pořád stejně nudný. Všechno na světě se opakuje pořád dokola. Samotář touží po svém klidu, kterého se mu nedostává ani v podnájmu. Vždy se najde člověk, který se jej snaží o něj okrást, a jakmile mu Chinaski zkope prdel, hned se objeví další. Jakoby stáli ve frontě.\n\n\"\"Stáhni si kalhoty a trenky,\" řekl.\"\n\"Neposlechl jsem ho. Natáhl ke mně ruku, škubnutím mi rozepnul pásek, pak kalhoty a strhl je dolů. Pak mi stáhl trenky. Řemen dopadl. Bylo to stejné, stejná rána, stejná bolest.\"\n\"\"Takhle jednou svou matku zabiješ!\" zařval.\"\n\"Uhodil mě znovu. Ale slzy stále nepřicházely. Oči jsem měl podivně suché. Myslel jsem na to, že ho zabiju. Musí přece existovat způsob, jak ho zabít. Za pár let bych ho umlátil k smrti. Ale chtěl jsem ho teď. Nebyl nic moc silný. Museli mě adoptovat. Uhodil mě znovu. Bolest jsem stále cítil, ale strach zmizel. Řemen opět dopadl. Místnost už nebyla rozmazaná. Všechno jsem viděl zcela jasně. Zdálo se, že můj otec tu změnu postřehl a začal mě řezat silněji, znovu a znovu, ale čím víc mě bil, tím méně jsem toho cítil. Téměř jako by to on byl ten bezmocný.\"\n\"Něco se stalo, něco se změnilo. Můj otec přestal, odfukoval, a já zaslechl, jak věší řemen zpět na háček. Kráčel ke dveřím. Otočil jsem se.\"\n\"\"Hej,\" řekl jsem.\"\n\"Otec se obrátil a podíval se na mě.\"\n\"\"Jestli ti to udělá dobře,\" pověděl jsem mu, \"tak mi ještě přidej.\"\"\n\n"}
{"id": "223020", "url": "https://cs.wikipedia.org/wiki?curid=223020", "title": "T (programovací jazyk)", "text": "T (programovací jazyk)\n\nProgramovací jazyk T je dialekt programovacího jazyka Scheme. Vznikl na začátku osmdesátých let díky Jonathanu A. Reesovi a Normanu I. Adamsovi z Yale University jako experiment návrhu a implementace programovacích jazyků.\n\nCílem programovacího jazyka T je potvrdit teze série článků o jazyku Scheme, které napsali Steele a Sussman: že Scheme lze použít jakožto základ pro praktické programovací jazyky výjimečné výkonnosti a že výkon implementací jazyka Scheme může být vyšší než u ostatních Lisp systémů a srovnatelný s implementacemi programovacích jazyků jako je C a BLISS, které jsou běžně považovány za efektivnější než Lisp na konvenčních architekturách.\n\n"}
{"id": "223022", "url": "https://cs.wikipedia.org/wiki?curid=223022", "title": "Jaroslav Kallab", "text": "Jaroslav Kallab\n\nJaroslav Kallab (24. června 1879 Nové Město na Moravě – 10. února 1942 Brno) byl český právník, profesor trestního práva i právní filozofie na Právnické fakultě Univerzity Karlovy a na Právnické fakultě Masarykovy univerzity, kde byl i děkanem, rektor Masarykovy univerzity, ředitel kriminologického ústavu a člen České akademie věd a umění.\n\nJaroslav Kallab byl od narození tělesně postižen, měl hrb a těžkou klátivou chůzi. Vystudoval české gymnázium v Brně, poté začal studovat práva na Vídeňské univerzitě, během studia ale přešel na pražskou právnickou fakultu, kde v roce 1903 získal doktorát práv. Následně vstoupil do služeb justice, zároveň se však připravoval na vědeckou kariéru, absolvoval studijní pobyty v Berlíně a na Sorbonně. V roce 1908 se habilitoval pro trestní právo a trestní řízení a v roce 1913 byl jmenován mimořádným profesorem na české univerzitě v Praze. O rok dříve se oženil s Boženou Volfovou, se kterou měl syna Jaroslava. Po založení Masarykovy univerzity v Brně se stal řádným profesorem dějin právní filozofie a práva i řízení trestního její právnické fakulty. Byl několikrát jejím děkanem, jednou i rektorem celé univerzity, a také zde v roce 1928 vybudoval kriminologický ústav, jehož se stal ředitelem. Stal se též členem České akademie věd a umění, společnosti Institut International de philosophie du droit et de sociologie juridique a Filozofické jednoty v Brně.\n\nKromě svých vědeckých aktivit byl činný i veřejně, spoluzakládal např. Národní stranu práce a byl předsedou jejího moravského výkonného výboru. Věnoval se také mládeži, byl zakladatelem časopisu \"Péče o mládež\" a autorem návrhu zákona o soudnictví mladistvých, který byl předložen roku 1930. Za své zásluhy obdržel Zlatý záslužný kříž a k 60. narozeninám od Svazu zemských a okresních péčí o mládež, jehož byl původně předsedou, bronzovou pamětní medaili. V Jemnici byl navržen architektem Bohuslavem Fuchsem pro Okresní péči o mládež „Kallabův domov mládeže”.\n\nProfesně se věnoval jak trestnímu právu, tak právní filosofii a částečně i právu mezinárodnímu. Ovlivněn byl novokantovstvím i Bergsonovým intuitivismem. Patřil k brněnské normativní škole, odmítal ale absolutizaci jejích východisek, právo pro něj neznamená jen svět norem, ale i konání, kde značnou roli hraje lidská vůle. Snažil se vždy o propojování jednotlivých forem poznávání. Kromě obecných a teoretických otázek trestního práva se zabýval např. i problematikou soudnictví ve věcech mládeže, byl autorem zákona č. 48/1931 Sb., o trestním soudnictví nad mládeží.\n\n\n"}
{"id": "223023", "url": "https://cs.wikipedia.org/wiki?curid=223023", "title": "Tajnička rýžovitá", "text": "Tajnička rýžovitá\n\nTajnička rýžovitá (\"Leersia oryzoides\", syn. \"Phalaris oryzoides\", \"Asprella oryzoides\", \"Homalocenchrus oryzoides\", \"Oryza oryzoides\") je druh trávy, tedy rostliny z čeledi lipnicovitých (\"Poaceae\").\n\nJedná se o vytrvalou byliny s výběžky. Dorůstá výšek zpravidla 30–120 cm, stébla jsou často vystoupavá až poléhavá, na bázi větvená, kolénka jsou chlupatá, v dolních uzlinách je často kořenující. Listy jsou jednoduché, střídavé, přisedlé, s listovými pochvami. Čepele listů jsou ploché, 5–10 mm široké. Na vnější straně listu se při bázi čepele nachází jazýček který je kolem 1 mm dlouhý. Listy i pochvy jsou velmi drsné, což je nápadný znak druhu. Květy jsou v kláscích, které tvoří latu. Klásky jsou zboku silně smáčklé, jednokvěté. Plevy chybí nebo jsou velmi zakrnělé, útvary připomínající zakrnělé plevy jsou někdy interpretovány jako prodloužené úzké výběžky lemu na horním okraji stopky. Pluchy jsou na hřbetě brvité, bez osin nebo osinaté. Plušky jsou delší než pluchy, 3-žilné, jednokýlné. Plodem je obilka.\n\nRoste v teplejších částech Evropy a Asie, v severní Africe, v Severní Americe, do Austrálie byla zavlečena.\n\nRoste roztroušeně v teplých oblastech Čech i Moravy. Jejím stanovištěm jsou hlavně břehy vod a říční náplavy.\n\nKvětena ČR: 8 nebo 9 díl\n\n\n \n"}
{"id": "223024", "url": "https://cs.wikipedia.org/wiki?curid=223024", "title": "Corin Nemec", "text": "Corin Nemec\n\nCorin Nemec (vlastním jménem Joseph Charles Nemec, * 5. listopadu 1971, Little Rock, Arkansas) je americký herec. Původně bydlel v Atlantě, nyní ale žije v Kalifornii. Proslavil se jako seriálový herec, hrál například v seriálu Hvězdná brána (postava Jonase Quinna), napsal i jednu jeho epizodu. Je členem scientologické církve.\n\nNemecova matka byla grafička, malířka, spisovatelka a básnířka. Otec Joseph Charles Nemec III pracuje ve filmovém průmyslu jako návrhář scén a vedoucí výpravy. Jeho starší sestra Anastacia C. Nemecová působí jako asistentka režie. \n\nCorin Nemec se přátelí s hercem Davidem Faustinem, s nímž má produkční společnost a se kterým hrál ve webseriálu \"Star-ving\", který parodoval seriál stanice HBO \"Vincentův svět\".\n"}
{"id": "223025", "url": "https://cs.wikipedia.org/wiki?curid=223025", "title": "Výběrový průměr", "text": "Výběrový průměr\n\nVýběrový průměr se používá v matematické statistice, kde hlavním úkolem je rozbor dat, která jsme získali na základě pokusů nebo nezávislými experimenty. Na těchto datech zkoumáme náhodnou veličinu X, statistický znak X.\n\nNechť formula_1 je náhodný výběr rozsahu n příslušný statistickému znaku X. Výběrovou funkci\n"}
{"id": "223027", "url": "https://cs.wikipedia.org/wiki?curid=223027", "title": "Jorge Campos", "text": "Jorge Campos\n\nJorge Francisco Campos Navarrete (přezdívky El Brody, Chiqui-Campos nebo El Chapulín) (* 15. října 1966 v Acapulcu), je fotbalový trenér a bývalý fotbalový brankář, považovaný za nejlepšího mexického brankáře všech dob. Proslavil se zejména svými divoce laděnými dresy (které si sám navrhoval), díky nímž získal obrovskou popularitu, a také neobvyklou schopností hrát v útoku. Jeho útočné výpady v průběhu utkání fascinovaly fanoušky v Mexiku i ve Spojených státech amerických, kde strávil většinu své kariéry.\n\nZa mexický národní tým odehrál v letech 1991–2003 celkem 130 zápasů.\n\n"}
{"id": "223029", "url": "https://cs.wikipedia.org/wiki?curid=223029", "title": "First-class objekt", "text": "First-class objekt\n\nFirst-Class Objekt (FCO) je perzistentní objekt, který má vlastní identitu, tedy lze se na něj odkazovat. Díky tomu lze takové objekty předávat jako parametry, používat jako návratové hodnoty funkcí nebo přiřazovat do proměnných. Typicky jsou to všechny objekty uložené aplikací.\n\nObjektu určitého datového typu v nějakém programovacím jazyce náleží označení \"first class objekt („objekt první kategorie“)\", když platí, že může být použit jako:\nNapříklad má-li datový typ \"seznam\" být seznamem \"první kategorie\", musí být možné uložit seznam do proměnné, zadat ho jako vstupní parametr do procedury, sestrojit proceduru, která bude vracet seznam, zadat seznam jako prvek jiného seznamu a také pracovat v programu s konkrétním seznamem, který nemá žádné jméno. V jazyce, který toto splňuje, je seznam seznamem první kategorie.\n\nIdeálně by všechna data měla být \"first class\", tj. být první kategorie. Je přitom důležité si uvědomovat, že označení \"first class\" náleží k datovému typu, nikoli ke konkrétní hodnotě. \n"}
{"id": "223031", "url": "https://cs.wikipedia.org/wiki?curid=223031", "title": "Aktor", "text": "Aktor\n\nAktor je specifický název objektu, který je schopen delegovat zprávy. (čistý objektový programovací jazyk). Aktorový model výpočtu je varianta objektově orientovaného chování systému, kde dochází k delegování zpráv mezi objekty.\n\n"}
{"id": "223039", "url": "https://cs.wikipedia.org/wiki?curid=223039", "title": "Želvy Ninja", "text": "Želvy Ninja\n\nŽelvy Ninja (anglicky Teenage Mutant Ninja Turtles, zkratkou TMNT, v mnoha evropských zemích jako Teenage Mutant Hero Turtles) je fiktivní tým čtyř antropomorfních želvích mutantů vycvičených jejich učitelem (sensei) Mistrem Třískou. Jejich domovem byly kanály Manhattanu. Čtyři hlavní želví hrdiny mistr Tříska pojmenoval po italských renesančních umělcích. Podle prvního komiksu si kluk jménem Chester Manley (Chet) jednoho dne koupil čtyři želvy, na cestě domů ale uviděl slepého chodce před rozjetým nákladním autem převážejícím hmotu Mutagen, na poslední chvíli ho zachránil, ale upustil želvy, které spláchl Mutagen do kanálu, čímž zmutovaly do nynější podoby.\n\nPoprvé se objevily v květnu 1984 ve formě komiksu vydaného společností Mirage Studios v nevelké sérii 3000 výtisků. Přebal 1. série byl parodií na sérii komiksů Ronin od Franka Millera. U nás se však Želvy proslavily až díky seriálovému zpracování, kterého se američtí diváci dočkali v pětidílné minisérii již ke konci roku 1987. O tři roky později již existovalo epizod více než 70. Na úspěchy komiksů se zde, podobně jako v jiných případech, pokusil navázat film. Dosud byly na téma želv ninja natočeno šest filmů (1990, 1991, 1993, 2007, 2014, 2016)\nVe Velké Británii, Itálii, Irsku, Švédsku, Norsku, Finsku, Francii, Polsku, Rakousku a Německu byl seriál uveden pod změněným názvem \"Teenage Mutant Hero Turtles\" (TMHT, česky \"Želví hrdinové\"), neboť místní cenzura se obávala, že slovo \"ninja\" má příliš násilné konotace, než aby bylo vhodné jej užívat pro pořad určený dětem.\n\nŽelvy Ninja se také objevily v mnoha počítačových hrách, první byla v roce 1989 vyvinutá pro NES, ale portovaná byla i na PC, Commodore 64, ZX Spectrum i Amigu. .\n\n\n\n\n"}
{"id": "223042", "url": "https://cs.wikipedia.org/wiki?curid=223042", "title": "Překmit", "text": "Překmit\n\nPřekmit může být:\n"}
{"id": "223043", "url": "https://cs.wikipedia.org/wiki?curid=223043", "title": "New World Order", "text": "New World Order\n\nNew World Order (česky nový světový pořádek nebo nový světový řád) může znamenat:\nKnihy:\nZábava:\n"}
{"id": "223045", "url": "https://cs.wikipedia.org/wiki?curid=223045", "title": "Šumavské podhůří", "text": "Šumavské podhůří\n\nŠumavské podhůří je geomorfologický celek na severovýchodním okraji Šumavské hornatiny. Rozprostírá se na ploše 2407 km² (je tak rozsáhlejší než česká část vlastní Šumavy) a má průměrnou nadmořskou výšku 634 m. Na západě a na jihu sousedí s Šumavou, na severu se Švihovskou vrchovinou a Blatenskou pahorkatinou, na východě s Českobudějovicku pánví a Novohradským podhůřím. Má charakter členité vrchoviny vrásno-zlomového původu s výraznou modelací selektivní eroze a denudace. Na jihovýchodě je tvořena širokými a oblými strukturními hřbety směru severozápad–jihovýchod. Kolmo na ně protékají hlavní toky podhůří Otava, Volyňka, Blanice a Vltava a vytvářejí hluboká až kaňonovitá údolí. \n\nŠumavské podhůří je tvořeno z rul, svorů a granulitů moldanubika.\n\nPodhůří se člení na šest geomorfologických podcelků:\n\nCelkem je v tomto geomorfologickém celku 6 tisícovek. Nejvyššími vrcholy jednotlivých podcelků jsou:\n\n"}
{"id": "223063", "url": "https://cs.wikipedia.org/wiki?curid=223063", "title": "Miracidium", "text": "Miracidium\n\nMiracidium je první larvální stádium motolic v jejich složitém vývojovém cyklu. Miracidium se vyvíjí ve vajíčku produkovaném dospělými motolicemi. Vajíčka se mohou vyvíjet již v hostiteli nebo častěji až po vyloučení do vnějšího prostředí. Postupným rýhováním blastomer vzniká nejprve embryo, které se dále vyvíjí až v zralé miracidium. Miracidium se poté uvolňuje z vajíčka přes otvor zvaný operkulum. Miracidium je obrvené, má dvě oční skvrny reagující na světlo. Spouštěcím faktorem líhnutí miracidií z vajíček je intenzivní světlo nebo zvýšená tenze kyslíku ve vodě. Miracidium plave ve vodě a dle chemotaktických sil hledá vhodného plže. Bylo prokázáno, že hlavní látkou, která přitahuje miracidia jsou mukopolysacharidy obsažené ve slizu plžů. Při kontaktu s plžem se poté miracidium pomocí speciálního aparátu přichytí k povrchu plže a pomocí enzymů (proteáz) proniká do těla plže. Při průniku odhazuje brvy a přeměňuje se v další stádium zvané - sporocysta.\n"}
{"id": "223064", "url": "https://cs.wikipedia.org/wiki?curid=223064", "title": "Setina (potok)", "text": "Setina (potok)\n\nSetina je potok tekoucí v okrese Opava v Moravskoslezském kraji. Je to pravostranný přítok říčky Seziny, jehož celková délka činí 9,8 km. Plocha povodí měří 22,6 km².\n\nPotok pramení v severovýchodní části Nízkého Jeseníku, severně od Skřipova, v nadmořské výšce okolo 485 m. Po celé své délce teče převážně východním směrem zalesněným údolím. Do Seziny se Setina vlévá u Panského Mlýna, jihozápadně od Kyjovic, v nadmořské výšce okolo 320 m.\n\n"}
{"id": "223065", "url": "https://cs.wikipedia.org/wiki?curid=223065", "title": "Sporocysta", "text": "Sporocysta\n\nSporocysta je druhým larvální stádiem motolic. Vzniká přeměnou z miracidia po vniknutí do mezihostitelského plže. Sporocysta je vakovitý útvar, nemá žádné ústní ústrojí, přijímá živiny celým povrchem těla. Nachází se v těle plže v místě vstupu miracidia. Dělením buněk uvnitř sporocysty se postupně zvetšuje a z germinálních koulí vznikají uvnitř sporocysty mateřské rédie (motolice jaterní, \"Fascioloides magna\") nebo další generace sporocyst (\"Schistosoma\").\n"}
{"id": "223072", "url": "https://cs.wikipedia.org/wiki?curid=223072", "title": "Michael Biehn", "text": "Michael Biehn\n\nMichael Biehn (* 31. července 1956, Anniston, Alabama, USA) je americký herec.\n\nI přesto, že se narodil v Annistonu v Alabamě, vyrůstal ve městě Lincoln v Nebrasce. Když mu bylo 14 let, tak se rodina opět přestěhovala do Lake Havasu, kde získal školní stipendium na Arizonské univerzitě. Dva roky před ukončením studií zkusil štěstí a zahájil svoji hereckou kariéru v Hollywoodu. Přes menší role se dostal až k roli psychopata v thrilleru \"Fanoušek\" z roku 1981. Na vrchol jej dostala role Kylla Reese z filmu \"Terminátor\", kde se spřátelil s režisérem Jamesem Cameronem, který obsadil do dalších filmu \"Vetřelci\" a \"Propast\".\n\nByl dvakrát ženatý. První manželství s Carlen Olsenovou v letech 1980-1985, se kterou má dva syny, dvojčata Devona a Taylora (narození 1983). Od ledna 1988 žije s Ginou Marshalovou, se kterou má také dva syny Caelana Michaela (narozeného 1992) a Alexandra (narozeného 2003).\n\n\n"}
{"id": "223076", "url": "https://cs.wikipedia.org/wiki?curid=223076", "title": "Hirschau (Tübingen)", "text": "Hirschau (Tübingen)\n\nHirschau je část německého města Tübingen v Bádensku-Württembersku. Nachází se na okraji města, západně od centra a má 3370 obyvatel (2006).\n\nHirschau se nachází 6 km západně od centra města a 6 km od biskupského města Rottenburg am Neckar v nadmořské výšce 330 m na úpatí vrchoviny Spitzberges (nejvyšší vrchol 475 m n. m.).\n\n\n"}
{"id": "223077", "url": "https://cs.wikipedia.org/wiki?curid=223077", "title": "Červ", "text": "Červ\n\nObecně a v populárně naučné literatuře výraz červ označuje živočichy drobného vzrůstu, kteří mají takzvané červovité tělo, tj. tělo, které je protáhlého tvaru, je bez kostí a bez končetin. Výraz bývá používán např. ve spojení „mnohoštětinatí červi“. V běžné češtině se slovem červ označují i červovité larvy některých druhů hmyzu s proměnou dokonalou (typicky larvy žijící v ovoci, houbách, mase atd.). Biologický význam je však užší.\nČervi (Vermes) byl biologický taxon (zpravidla kmen) zahrnující takřka všechny mnohobuněčné živočichy nepatřící mezi houbovce, láčkovce, měkkýše, členovce a obratlovce (vše v dřívějším pojetí). Taxon zavedl Carl Linné ve svém díle \"Systema naturae\" v r. 1735 pro všechny bezobratlé kromě členovců; tehdy tedy ještě obsahoval i měkkýše. Postupně z taxonu začaly být vyčleňovány samostatné kmeny (v 19. století např. Jean-Baptiste Lamarck vyčlenil ostnokožce a kroužkovce v tehdejším smyslu). Ve dvacátém století byla díky objevu nových živočišných druhů a srovnávacím fylogenetickým studiím (ještě dávno před molekulárními metodami) odhalena nepřirozenost i takto zúženého seskupení a taxon přestal být systematickými biology používán. Do druhé poloviny 20. století tak přetrval jen výjimečně, a to z pedagogických důvodů v některých učebnicích se zjednodušujícím podáním systému živočišné říše.\n\nV dnešním systému spadají zástupci bývalých červů (Vermes) do kmenů:\n\nVedle toho se ustálil užší smysl pojmu červi (Helminthes) pro červy parazitující na zvířatech (včetně člověka). V tomto smyslu se používá i v současné medicíně a parazitologii.\n\nČerv neboli helmint je mnohobuněčný organismus patřící do kmenů ploštěnci (Platyhelminthes), hlístice (Nematoda) a vrtejši (Acanthocephala). Jedná se především o parazity zvířat, člověka a rostlin. Některé druhy žijí saprofytickým způsobem v půdě či ve vodě. Věda, která se zabývá studiem helmintů se nazývá helmintologie. Dle některých autorů lze mezi helminty zařadit i parazitické viřníky (Rotifera), strunovce (Nematomorpha) či pijavky (Hirudinea).\n\n\n"}
{"id": "223078", "url": "https://cs.wikipedia.org/wiki?curid=223078", "title": "Bühl (Tübingen)", "text": "Bühl (Tübingen)\n\nBühl je část německého města Tübingen v Bádensku-Württembersku. Nachází se na okraji města, jihozápadně od centra a má 2194 obyvatel (2010).\n\nMěstská část se nachází v údolí řeky Neckar pod Wurmlingenskou kaplí, 6 km jihozápadně od centra města a 4 km východně od města Rottenburg am Neckar poblíž dálnice A 81 Singen-Stuttgart.\n\n"}
{"id": "223079", "url": "https://cs.wikipedia.org/wiki?curid=223079", "title": "Redie", "text": "Redie\n\nRedie je vývojové stádium motolic nacházející se v mezihostitelském plži. Vzniká uvnitř sporocysty z germinálních buněk. Jakmile redie dozrají, opouštějí sporocystu a migrují do hepatopankreatu plže, kde se živí tkáňovou tekutinou. Na rozdíl od sporocysty má již redie vyvinutou trávicí soustavu začínající ústní kapsulou a dále vedoucí do svalnatého jícnu. Na jícen navazuje jednoduché střevo. V kaudální polovině těla redie jsou germinální buňky, ze kterých se postupně vyvíjejí další generace redií nebo již finální stádium v plži – cerkarie. V plži obvykle probíhají 2-3 generace redií. První generace redií se nazývají mateřské redie. Ty redie, v nichž vznikají cerkarie se jmenují dceřiné redie. Každá mateřská redie dává vzniknout 4-14 dceřiných redií. Z jedné dceřiné redie se vyvine zhruba 4-20 cerkarií. Počty jednotlivých stádií redií jsou závislé zejména na druhu motolice v menší míře na druhu mezihostitele a vnějších podmínkách.\n"}
{"id": "223091", "url": "https://cs.wikipedia.org/wiki?curid=223091", "title": "Biatlon na zimních olympijských hrách", "text": "Biatlon na zimních olympijských hrách\n\nBiatlon se poprvé objevil na zimních olympijských hrách 1960 v Squaw Valley s jedinou disciplínou a to mužským závodem jednotlivců na 20 km. Na zimních olympijských hrách 1968 v Grenoble, byla poprvé zařazena štafeta na 4×7,5 km, sprint na 10 km je zařazen na zimních olympijských hrách 1980 v Lake Placid. Teprve v roce 1992 v Albertville, se na olympijských hrách představily také ženy a to hned ve třech disciplínách; závod jednotlivkyň na 15 km, štafetě 3×7,5 km a sprintu na 7,5 km. Stíhací závody (12,5 km pro muže a 10 km pro ženy) byly zařazeny v roce 2002 v Salt Lake City. Na Zimní olympijské hry 2006 v Turíně 2006 byly zařazeny závody s hromadným startem (15 km muži a 12,5 km ženy).\n\nPředchůdcem biatlonu, který debutoval na zimních olympijských hrách 1960, byl závod vojenských hlídek, zařazený hned na prvních olympijských hrách v roce 1924, posléze byl jako sport ukázkový v letech 1928, 1936, a 1948.\n\n\"• – oficiální soutěž, (u) – ukázková soutěž.\"\n\n\"Aktualizace po Zimních olympijských hrách 2018.\"\n\n\nPoznámky:\n\n"}
{"id": "223094", "url": "https://cs.wikipedia.org/wiki?curid=223094", "title": "Prácheňsko", "text": "Prácheňsko\n\nPrácheňsko je historické správní území českého království a rovněž etnografický subregion Pošumaví. Nachází se na rozhraní současných krajů Jihočeského, Plzeňského a okrajově i Středočeského. Zhruba se shoduje s povodím Otavy. Jeho střediskem bylo sídlo hejtmana kraje prácheňského, např. Blatná a Písek, dále sem patřily Březnice, Horažďovice, Prachatice, Rožmitál pod Třemšínem, Strakonice, Sušice, Vodňany nebo Volary.\n\nJako správní jednotka (kraj) existovalo od 13. století až do reformy krajského uspořádání v letech 1849–1850, kdy bylo rozděleno mezi kraj Českobudějovický a Plzeňský. Roku 1855 bylo nakrátko obnoveno jako \"Písecký kraj,\" ale roku 1862 zrušením krajů zaniklo jako správní jednotka definitivně. Pozdější správní reformy let 1920, 1949, 1960 i 2000 potvrdily rozdělení historického Prácheňska mezi kraj Budějovický (resp. Jihočeský) a Plzeňský (resp. Západočeský). \n\nOživení se tento historický kraj dočkal v roce 2010, kdy se Prácheňsko stalo čtrnáctým regionem v rámci Asociace regionálních značek, která zaštiťuje certifikované značení regionálních výrobků a služeb. Místní výrobky tak používají označení „PRÁCHEŇSKO regionální produkt“ a grafickou značku, které představuje stylizovanou podobu hradu Prácheň.\n\nPrácheňsko se nazývá podle někdejšího hradu Prácheň u Horažďovic, který byl původním správním střediskem kraje. Označení \"Prácheňsko\" je v oblasti dodnes poměrně živé, používá se v turistických a regionálních publikacích i mezi obyvateli jako vyjádření místní identity. \n\nTento kraj měl hraniční čáru procházející v blízkosti: Železná Ruda – Sušice – Kasejovice – Rožmitál pod Třemšínem – Milín u Příbrami – dále šla hranice zhruba po řece Vltavě k Českým Budějovicům, přesněji k Hluboké nad Vltavou, kde uhýbala směrem k Lhenicím, před Lhenicemi šla dále k jihu k dnešním břehům Lipna u Horní Plané a k hranici s Bavorskem. Do 16. století zahrnoval Prácheňský kraj i střední Povltaví a Brdy; toto území později tvořilo kraj Berounský.\n\nPodle současného členění je území historického Prácheňska tvořeno zhruba okresy Písek, Strakonice, a částmi okresů Prachatice, Klatovy a Příbram.\n\nZ pohledu kulturně-etnografického přecházelo Prácheňsko v jihozápadní části (na Šumavě a v Pošumaví) do oblasti Podlesí, ačkoli z hlediska organizačně-správního tvořilo Podlesí nedílnou část Prácheňského kraje.\n\nDnešní regionální značka Prácheňsko pokrývá o něco menší území: Zpočátku byl vymezen okresy Písek a Strakonice (bez několika obcí na jihu Strakonicka), v roce 2016 od něj bylo odděleno území obce s rozšířenou působností Milevsko, které se stalo součástí regionu Toulava.\n\nČtvrtinu obyvatel, převážně v regionu Böhmerwald (Šumava, Gabreta) ale s menšinami i v dalších větších městech a obcích dále ve vnitrozemí tvořili německy hovořící občané. Další menšinou, usídlenou především v malých poddanských městech (Čkyně, Kasejovice…) i ve větších královských městech (Vodňany, Písek…) tvořilo obyvatelstvo židovského původu. Tito občané se většinou živili jako drobní obchodníci. Jejich ghetto ve městě Kasejovice, kde tvořili až 11 % populace, se dochovalo jako memento z ne vždy slavné minulosti. Velmi malou menšinou, někdy pronásledovanou, tvořili částečně kočující Romové. Výše jmenované národy lze považovat za původní prácheňské obyvatelstvo. \n\nNejstarším sídlem kraje byl hrad Prácheň poblíž dnešních Horažďovic. Již ve středověku (13. století) přešla funkce sídla kraje na (Nový) Písek, který ve funkci krajského města vydržel až do poloviny 19. století.\n\nMísta v Kraji Prácheňském z r. 1654, označená v berní rule tohoto kraje jako města a městečka\n\n"}
{"id": "223097", "url": "https://cs.wikipedia.org/wiki?curid=223097", "title": "Kepr", "text": "Kepr\n\nKepr (anglicky \"twill\") je jedna ze tří základních vazeb tkanin. Keprovou vazbu označujeme písmenem „K“ a rozpoznáme ji podle toho, že je vytvářena soustavou šikmých souběžných řádků, jdoucích na povrchu tkaniny zprava doleva, nebo směrem opačným. Tkanina s keprovou vazbou je nazývána také „serž\".\n\nPodle toho, která soustava nití (osnova nebo útek) převažuje na líci tkaniny, rozeznáváme K osnovní a K útkový, podle směru řádku rozeznáváme K pravý a K levý (někdy označované písmenem S-levý nebo Z-pravý).\nNejmenší střídu (2/1) má třívazný kepr, ve kterém je každý útkový řádek tvořen dvěma osnovními vazními body (ve vzorkovnici jsou vyznačeny černou barvou) a jedním útkovým vazným bodem (nevyznačuje se, zůstává bílá barva). Osnovní vazné body se postupně vystřídají ve všech třech útkových i osnovních řádcích. Opakováním střídy v osnovním i útkovém směru se na tkanině vytváří charakteristické šikmé řádky.\n\nZe základních keprů se různými způsoby (zesilování, přisazování, spojování, změny směru, lomení ve střídě i po střídě) vytvářejí kepry odvozené.\n\nKeprové vazby se používají na technické tkaniny, podšívky, dámské šatovky, pánské oblekovky, vojenské a policejní uniformy. Asi nejrozšířenější a nejznámější použití je při výrobě denimu, ze kterého se šijí džíny.\n\nTkaniny s keprovou vazbou jsou například serž, fišgrét, denim, gabardén, homespun, loden, tvíd, pneumatikový kord.\n\n"}
{"id": "223101", "url": "https://cs.wikipedia.org/wiki?curid=223101", "title": "Poitiers", "text": "Poitiers\n\nPoitiers [vysl. \"poatjé\"] je město ležící na řece Clain na západě centrální Francie, asi 320 km jihozápadně od Paříže. Jedná se o hlavní město prefektury, která je součástí departementu Vienne v regionu Nová Akvitánie. V Potiers je stará univerzita, biskupství a město je známé svými památkami a malebnými uličkami plnými středověkých domů a starobylých kostelů i velkými historickými událostmi, které se zde odehrály.\n\nMěsto mělo významnou strategickou polohu na návrší mezi řekami Boivre a Clain. Obyvatelé Poitiers si říkají \"pictaviens\" (mužský rod) a \"pictaviennes\" (ženský rod) a žijí na celkové rozloze 42,11 km² v průměrné nadmořské výšce 75 m n. m. Každý třetí obyvatel má pod 30 let a každý čtvrtý je studentem.\n\nMěsto Poitiers bylo založeno jako \"Pictavia\" keltským kmenem Piktonů. Po obsazení území Římany dostalo název \"Limonum\". Křesťanství se do města dostalo ve 3. století, prvním biskupem byl svatý Hilarius mezi lety 350 až 367. O padesát let později bylo dobyto ariánskými Vizigóty a stalo se jedním z hlavních sídel jejich králů. Roku 507 v bitvě u Vouillé poblíž Poitiers porazil franský král Chlodvík I. (Clovis) vizigótského krále Alaricha II. a území se dostalo pod vládu Franské říše.\n\nDalší významná bitva u Tours nebo také u Poitiers proběhla 10. října 732, kdy Frankové pod velením Karla Martela zastavili muslimskou expanzi ze Španělska na sever. Eleonora Akvitánská, která ve městě často pobývala, je nechala opevnit a roku 1199 mu udělila městská práva. V další bitvě u Poitiers 19. září 1356 v rámci stoleté války utrpěl král Jan II. Francouzský zdrcující porážku a byl zajat Angličany. Roku 1432 se zde Karel VII. Francouzský nechal prohlásit králem, protože Paříž byla v té době obsazena Angličany. V témže roce byla založena místní univerzita.\n\nPo roce 1750 byly zbořeny středověké hradby, vznikla řada parků a širokých bulvárů. V 19. století se Poitiers stalo posádkovým městem s několika kasárnami, po roce 1850 bylo napojeno na železnici a začal zde vznikat průmysl. Ve světových válkách bylo vcelku ušetřeno, při náletu v roce 1944 zahynulo téměř 100 obyvatel. V letech 1986-1987 vznikl severně od města návštěvnický a univerzitní park Futuroscope, který představuje komunikační techniky a přijímá asi 1,5 milionu návštěvníků ročně.\n\nLetiště Poitiers-Biard má pravidelné spojení do Londýna a několika dalších měst.\n\nPoitiers leží na železniční trati vlaků TGV z Paříže do Bordeaux, doba jízdy z Paříže je 1 hodina 40 minut. Hlavní nádraží se nachází na západě starého centra města. Kromě TGV odsud vyjíždějí i vlakové linky do Angoulême, Limoges a La Rochelle.\n\nMěsto leží na dálnici A 10, Paříž – Tours – Bordeaux, na silnici N 10 z Paříže do Španělska, na RN 11 do La Rochelle a dalších. Místní dopravu obstarávají vlaky i autobusy.\n\nMěstskou dopravu zajišťuje 16 autobusových linek, centrum města je pro automobily z velké části uzavřeno a na nádraží si lze půjčit jízdní kolo i kolo s elektrickým pohonem.\n\nKromě toho je ve městě mnoho středověkých měšťanských domů, hlavně z 15. století, historických hrázděných domů a řada zbytků významných staveb: například antického amfiteátru, středověkých hradeb a několika zrušených kostelů.\n\n\n\n"}
{"id": "223103", "url": "https://cs.wikipedia.org/wiki?curid=223103", "title": "Analýza rozptylu", "text": "Analýza rozptylu\n\nAnalýza rozptylu (anglicky \"Analysis of variance\" - ANOVA) je metodou matematické statistiky, která umožňuje ověřit, zda na hodnotu náhodné veličiny pro určitého jedince má statisticky významný vliv hodnota některého znaku, který se u jedince dá pozorovat. Tento znak musí nabývat jen konečného počtu možných hodnot (nejméně dvou) a slouží k rozdělení jedinců do vzájemně porovnávaných skupin. Kvantitativní hodnota znaku přitom nemá povahu míry. Je-li třeba vzít v úvahu i konkrétní kvantitativní hodnotu jako míru určitého znaku, použije se místo analýzy rozptylu lineární model.\n\nAnalýza rozptylu je pro víc než jeden znak značně výpočetně náročná metoda a je pro ni téměř vždy potřeba počítač se speciálním statistickým softwarem.\n\n\"Upozornění: příklad je fiktivní, data v něm nemají reálný původ.\"\n\nNa náhodném výběru 30 osob bylo zkoumáno, zda na jejich hrubý měsíční příjem mají statisticky významný vliv jejich vzdělání a pohlaví. V tabulce jsou uvedeny údaje za všechny osoby. Platy se uvádějí v tisících Kč.\n\nZkoumanými znaky jsou tedy pohlaví (hodnoty M=muž, Ž=žena) a vzdělání (hodnoty BM=bez maturity, M=s maturitou, V=VŠ/VOŠ). Pro každou kombinaci pohlaví a vzdělání je zastoupeno 5 jedinců.\n\n\nAnalýza rozptylu je založena na porovnávání dvojic modelů. Jeden model je složitější a předpokládá, že statisticky významný vliv má víc znaků, druhý model je jednodušší a předpokládá, že statisticky významný vliv má méně znaků nebo žádný. Pro každý model se rozdělí jedinci do skupin podle významných znaků, v každé skupině se odhadne střední hodnota a potom se sečtou druhé mocniny odchylek náhodných veličin od střední hodnoty. Čím méně parametrů, tím méně skupin a tím větší odchylky od středních hodnot. Pomocí speciální varianty F testu se pak zjistí, zda se součty odchylek pro různé modely od sebe liší natolik, že není možné oba modely prohlásit za rovnocenné. V takovém případě by se zamítl model s větším součtem odchylek. Pokud se součty odchylek významně neliší, je možné přijmout jednodušší model, tedy lze přijmout předpoklad, že na určitém znaku nezáleží.\n\nNejpoužívanější modely si objasníme na příkladu dvou znaků \"A\" a \"B\":\n\nVýsledky výpočtů a porovnání dvojic modelů se zaznamenávají do tabulky s ustálenou podobou. Každý řádek tabulky představuje krok od jednoduššího modelu ke složitějšímu a porovnání určité dvojice modelů. Pro zjištění, které znaky jsou významné, resp. jaký model je použitelný, se pak postupuje zdola nahoru.\nNásleduje tabulka pro výše uvedený příklad.\n\nJednotlivé sloupce tabulky mají tento význam:\n\nPro interpretaci tabulky jsou nejdůležitější \"p hodnoty\". Postupujeme zdola nahoru od nejsložitějšího modelu a snažíme se dostat k co nejjednoduššímu. Znaky zastoupené v nejjednodušším použitelném modelu se pak prohlásí za statisticky významné.\n\n\nJakmile výpočet prokáže, že je určitý statistický znak významný, má smysl se ptát, zda se významná odchylka projevuje mezi všemi různými hodnotami znaku, anebo zda se chování náhodných veličin pro některé hodnoty znaku mezi sebou neliší. K tomu účelu se používá tzv. mnohonásobné porovnání.\n\n\nAnděl, J.: Matematická statistika, SNTL 1985.\n"}
{"id": "223104", "url": "https://cs.wikipedia.org/wiki?curid=223104", "title": "Zbyšek Horák", "text": "Zbyšek Horák\n\nZbyšek Horák (* 26. května 1966) je český moderátor a dabér. V současné době působí především v dabingu. Daboval řadu menších rolí v televizních seriálech, v celovečerních filmech, ale především natočil stovky komentářů k dokumentárním filmům.\n\nPoprvé se ve sdělovacích prostředcích objevil v roce 1985 jako hlasatel zpravodajství tehdejšího Československého rozhlasu. V 90. letech 20. století působil v soukromých rozhlasových stanicích rádia Vox, rádia Alfa i na televizní obrazovce České televize a TV Nova. Na přelomu století se vrátil do Českého rozhlasu. Zde se podílel kromě jiného na vzniku regionální stanice Český rozhlas Region střední Čechy.\n\nV televizi působil jako moderátor krátkých zpráv České televize v první polovině 90. let 20. století, jako představitel totalitního hlasatele zpráv ze zábavného pořadu TV Nova \"„Tenkrát na východě“\", nebo jako moderátor regionálního zpravodajství TV Nova z Prahy a středních Čech. Několik let byl jedním z hlasů, uvádějících programové nabídky TV Prima. Od roku 2009 dabuje Jeremyho Clarksona, jednoho ze tří moderátorů motoristické show Top Gear. Známé jsou jeho čtené komentáře reportáží v pořadu Toulavá kamera.\n\n\"2017\" Problém tří těles, Audiotéka, 2017\n"}
{"id": "223105", "url": "https://cs.wikipedia.org/wiki?curid=223105", "title": "Relativistický Dopplerův jev", "text": "Relativistický Dopplerův jev\n\nRelativistický Dopplerův jev popisuje změnu vlnové délky, která nastane, pokud se zdroj a příjemce elektromagnetického vlnění vůči sobě vzájemně pohybují. Na rozdíl od klasického Dopplerova jevu jsou započteny efekty dilatace času podle speciální teorie relativity. Pro rychlosti o několik řádů menší než rychlost světla je ale rozdíl předpovědi podle obou modelů zanedbatelný. \n\nPokud se zdroj a pozorovatel od sebe pohybují po jedné přímce rychlostí formula_1, pozorovaná frekvence formula_2 se liší od frekvence zdroje formula_3 takto:\n\nkde formula_5 je rychlost světla.\n\nOdpovídající vlnová délka se změní takto:\n\na výsledný rudý posuv formula_7 může být popsán jako\n\nPro nerelativistické rychlosti, tedy pro formula_9, lze provést zjednodušující aproximaci:\n\ncož je klasický Dopplerův jev.\n\nPoznámka: Vzorce platí pro objekty vzdalující se od sebe po jedné přímce. Pro přibližující se objekty je třeba dosadit rychlost záporně.\n"}
{"id": "223108", "url": "https://cs.wikipedia.org/wiki?curid=223108", "title": "Andrew Graham", "text": "Andrew Graham\n\nAndrew Graham (8. dubna 1815 Hrabství Fermanagh – 5. listopadu 1908 Cambridge) byl irský astronom. V roce 1848 objevil planetku Metis v observatoři Markree v Irsku. Později pracoval jako první asistent v Cambridgské observatoři od roku 1864 až 1903. Je po něm pojmenována planetka s číslem 3541 Graham.\n"}
{"id": "223110", "url": "https://cs.wikipedia.org/wiki?curid=223110", "title": "Probošt", "text": "Probošt\n\nProbošt (z latinského \"praepositus =\" představený) je označení církevního hodnostáře. Původně byl takto nazýván mnich, který se v klášteře nebo kapitule staral o hospodářské záležitosti. Dnes se toto slovo používá v několika významech:\n\n\nSídlo probošta se nazývá \"proboštství\".\nPro přehled proboštství na území ČR viz článek proboštství.\n\n"}
{"id": "223114", "url": "https://cs.wikipedia.org/wiki?curid=223114", "title": "Annibale de Gasparis", "text": "Annibale de Gasparis\n\nAnnibale de Gasparis (9. listopad 1819 – 21. březen 1892 Neapol) byl italský astronom. Od roku 1864 až 1889 byl ředitel observatoře Capodimonte v Neapoli.\n\nPlanetka pod číslem \"4279 De Gasparis\" a \"Rimae de Gasparis\" jsou po něm pojmenovány.\n\n\n"}
{"id": "223116", "url": "https://cs.wikipedia.org/wiki?curid=223116", "title": "Klement X.", "text": "Klement X.\n\nKlement X., vlastním jménem Emilio Altieri (13. července 1590 – 22. července 1676) byl od roku 1670 do své smrti v létě 1676 papežem.\n\n"}
{"id": "223119", "url": "https://cs.wikipedia.org/wiki?curid=223119", "title": "Antonín Sum", "text": "Antonín Sum\n\nAntonín Sum (31. ledna 1919, Praha – 15. srpna 2006, Praha) byl český právník, účastník domácího odboje za druhé světové války, osobní tajemník Jana Masaryka, politický vězeň v procesu s M. Horákovou, kominík, spisovatel a činovník Junáka a YMCA.\n\nZačátkem 20. let bydlel v Americe, kde tatínek pracoval na vyslanectví. Tam jej Jan Masaryk poznal jako malého kluka (po válce pak pracoval v úřadu předsednictva vlády a Jan Masaryk si jej přivedl k sobě na ministerstvo zahraničí).\n\nVystudoval právnickou fakultu Univerzity Karlovy. Za druhé sv. války byl účastníkem domácího odboje, aktivně bojoval proti německé okupaci a v květnu 1945 patřil k účastníkům Pražského povstání.\nPo válce v letech 1946–1947 pracoval na Úřadě předsednictva vlády. V roce 1947 nastoupil na Ministerstvo zahraničních věcí a stal se osobním tajemníkem Jana Masaryka, jímž byl až do Masarykovy smrti.\n\nV roce 1949 byl Antonín Sum zatčen a v roce 1950 odsouzen na 22 let za velezradu. Hrozil mu i trest smrti, od něhož jej zachránil svými známostmi a přímluvami jeho přítel hudebník dr. Emil Ludvík. Ve vězení zůstal do roku 1962. Až roku 1968 se dočkal rehabilitace. Byl zastáncem teorie Masarykovy \"demonstrativní sebevraždy\" (jako \"předmět doličný\" ukazoval ministrovu bibli, kterou měl Jan po otci T.G. Masarykovi, založenou tam, kde byla 10. 3. 1948 otevřena, při jejím nalezení na Masarykově nočním stolku - \"poselství ke Galatským\", podtržena byla následující slova sv. Pavla: \"Ovoce pak Ducha jestiť: láska, radost, pokoj, tichost, dobrotivost, dobrota, věrnost, krotkost, střídmost, ... Neboť kteříž jsou Kristovi, ti své tělo ukřižovali...\").\n\nPo sametové revoluci působil jako činovník v organizaci Junák a sdružení YMCA, ve spolcích, kterým se věnoval již jeho otec.\n\nV roce 1995 byl zvolen jedním z místopředsedů Masarykova demokratického hnutí. Tam obdržel rovněž čestnou medaili T. G. Masaryka (1998) spolu s dalšími třemi jeho místopředsedy prof. Milanem Machovcem, dr. Josefem Patejdlem, doc. Vratislavem Preclíkem a perzekuovanými zpěváky Martou Kubišovou a Jiřím Suchým (Míčovna Pražského hradu 7. 3. 1998).\n\nRoku 2003 mu byl propůjčen prezidentem Václavem Klausem Řád T. G. Masaryka III. třídy\n\n"}
{"id": "223120", "url": "https://cs.wikipedia.org/wiki?curid=223120", "title": "Piráti z Karibiku: Truhla mrtvého muže", "text": "Piráti z Karibiku: Truhla mrtvého muže\n\nPiráti z Karibiku: Truhla mrtvého muže (\"Pirates of the Caribbean: Dead Man's Chest\") je druhé pokračování amerického filmu \"\". I druhý díl natočil režisér Gore Verbinski a to v roce 2006.\n\nNový kapitán Černé perly, Jack Sparrow (Johnny Depp) zjišťuje, že jeho život má propadnout legendárnímu nemrtvému pirátovi Davey Jonesovi (Bill Nighy), jenž vládne mořským hlubinám z paluby své přízračné lodi Bludný Holanďan, kterému se upsal krví. Ve snaze vyhnout se věčnému zatracení vyhledá Jack pomoc starého známého Willa Turnera (Orlando Bloom) a jeho snoubenky Elizabeth (Keira Knightley), kteří musí opustit své svatební plány a vydat se na dobrodružnou výpravu napříč Karibikem.\n\nHlídací pes, kterého vezl pan Ragetti a Pintel k ostrovu, se stává novým vůdcem divokého kmene lidojedů.\n"}
{"id": "223123", "url": "https://cs.wikipedia.org/wiki?curid=223123", "title": "Truskavec (Ukrajina)", "text": "Truskavec (Ukrajina)\n\nTruskavec (; ; ) je město a rekreační středisko v podhůří Karpat na západní Ukrajině. Truskavec leží na jihu Lvovské oblasti poblíž Drohobyče; jakožto město oblastního významu je vydělen z okolního Drohobyčského rajónu. V roce 2006 zde žilo 30 270 obyvatel.\n\nPrvní písemná zmínka je z roku 1469; původ názvu je předmětem sporů. V 18. století byla v okolí objevena ložiska ropy. Mezi světovými válkami byl Truskavec součástí II. Polské republiky; roku 1931 zde ukrajinští nacionalisté zavraždili polského politika Tadeusze Hołówku.\n\nTruskavec má díky svým minerálním pramenům několik set let dlouhou lázeňskou tradici, která zaznamenala největší rozmach počátkem 20. století – tehdy se zde rekreoval např. Józef Piłsudski. Zejména v době prázdnin sem míří mnoho výletních vlaků nejen ze Lvova, ale i z Kyjeva, Charkova či Moskvy.\n\n"}
{"id": "223129", "url": "https://cs.wikipedia.org/wiki?curid=223129", "title": "Rekordy pozemské neživé přírody", "text": "Rekordy pozemské neživé přírody\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "223136", "url": "https://cs.wikipedia.org/wiki?curid=223136", "title": "Barrikadnaja (stanice metra v Moskvě)", "text": "Barrikadnaja (stanice metra v Moskvě)\n\nBarrikadnaja ( ) je stanice moskevského metra.\n\nJe to přestupní pilířová ražená trojlodní stanice; kříží se zde linky Tagansko-Krasnopresněnskaja a Kolcevaja. Stanice je pojmenovaná podle barikády, postavené během revoluce v roce 1905 v ulici Krasnaja Presňa. Vybudována byla na počátku 70. let; zprovozněna jako jižní konečná Krasnopresněnské linky 30. prosince 1972. Po následující tři roky pak sloužila jako dočasná koncová, než byl dobudován jižní úsek. Vzhledem k obtížným geologickým podmínkám zde musely být oproti původnímu projektu rozšířeny pilíře.\n\nObklad v prostoru nástupiště tvoří mramor v načervenalých tónech (pilíře) a pak i v dalších různých barvách (stěny za nástupištěm). Ten je v určitých místech proložen reliéfy s tematikou socialistického realismu.\n\nStanice má jeden výstup, který vede z jednoho konce střední lodi po tříramenných hlubinných eskalátorech do velkého povrchového vestibulu, umístěného na stejnojmenné ulici. Z druhého konce střední lodě pak vychází přestupní chodba do druhé stanice.\n\n"}
{"id": "223139", "url": "https://cs.wikipedia.org/wiki?curid=223139", "title": "Barrikadnaja", "text": "Barrikadnaja\n\nBarrikadnaja je:\n\n"}
{"id": "223141", "url": "https://cs.wikipedia.org/wiki?curid=223141", "title": "Aiás (malý)", "text": "Aiás (malý)\n\nAiás (malý) - (latinsky \"Aiax\") je v řecké mytologii synem lokridského krále Oilea.\n\nJe nazýván Aiás \"menší\" nebo \"malý\", protože musí být odlišen od hrdiny stejného jména, velkého a silného syna salamínského krále Telamóna. Oba tito muži si dobyli slávu na poli válečném před Trójou, oba však našli svou smrt - velký Aiás zemřel vlastní rukou u Tróji, jeho menší druh na cestě z války domů.\n\nAiás „menší“ byl drobnější postavy, byl však bojovník a skvělý kopiník. Vynikal v běhu, byl skvělým obráncem hradeb, vybudovaných na ochranu tábora Řeků. Velký Aiás ho někdy bránil svým štítem.\n\nMalý Aiás byl jedním z mužů, kteří se ukryli v útrobách Trojského koně, jímž Řekové přelstili Trójany. Když obránci Tróje vtáhli obrovského dřevěného koně za městské hradby, Řekové v noci do města vnikli, obyvatele pobili a město vypálili.\n\nMalý Aiás se při dobývání města zmocnil věštkyně Kassandry, dcery trojského krále Priama. Zneuctil ji přímo u oltáře v Athénině chrámu. Za to se mu dostalo nenávisti od vojska, dokonce měl být na návrh Odysseův ukamenován. Z toho se ještě Aiás vylhal, ale na zpáteční plavbě domů jeho loď ztroskotala na skalách. Aiás se ještě vyškrábal na skalisko, ale bůh moří Poseidón svým trojzubcem skálu rozlomil a Aiás se utopil.\n\nAthénin hněv dolehl potom na království Lokridu, která musela každoročně posílat do Tróje dvě dívky, jinak zemi zničí hladomor.\n\n"}
{"id": "223148", "url": "https://cs.wikipedia.org/wiki?curid=223148", "title": "F. L. Věk (rozcestník)", "text": "F. L. Věk (rozcestník)\n\nF. L. Věk může být:\n\n\n"}
{"id": "223149", "url": "https://cs.wikipedia.org/wiki?curid=223149", "title": "Samuel Eto'o", "text": "Samuel Eto'o\n\nSamuel Eto'o Fils (* 10. března, 1981 v Douala, Kamerun) je kamerunský fotbalový útočník a reprezentant hájící barvy tureckého klubu Antalyaspor. V Evropě působil ve Španělsku, Itálii, Rusku a Anglii, v Asii v Turecku (Antalyaspor).\n\nSamuel Eto'o se 6. července 2007 oženil se svou dlouholetou přítelkyní Georgettou, mají spolu tři děti: Étienna, Maelle a Sienu. Má ještě jednu nemanželskou dceru Annie.\n\nV roce 1996 odešel z akademie Kadji do Realu Madrid. Na skauty tohoto klubu totiž zapůsobil během svého turné po Španělsku. Ihned odešel na hostování do divizního CD Leganés, aby nabral potřebné zkušenosti pro fotbal ve Španělsku. O rok později, v roce 1998 se opět zkoušel prosadit v Realu Madrid, nepovedlo se mu to a odešel na hostování do Espanyolu Barcelona. V roce 1999 se jeho kariéra posunula o maličký kousíček dále, v Realu Madrid se objevil ve třech ligových zápasech.\n\nV srpnu roku 2000 odešel na další hostování. Tentokrát do ostrovního španělského klubu RCD Mallorca. A začal pomalu ukazovat, co v něm doopravdy je. Mallorca byla s jeho službami nadmíru spokojena a koupila jej od Realu Madrid, avšak madridský klub si ponechal na kamerunského fotbalistu předkupní právo. Za čtyři roky strávené v Realu Mallorca si udělal po celém Španělsku výborné jméno a stal se přestupovým cílem španělských i zahraničních velkoklubů. Zpátky ho chtěl samozřejmě i Real Madrid, Eto'ovi se prý do návratu nechtělo.\n\nSouboj o Eto'a nakonec vyhrála FC Barcelona. Kamerunský útočník se do přístavního města Španělska stěhoval po vleklých jednáních za 24 milionů eur. Ve své první sezoně v novém klubu se mu střelecky dařilo na výbornou, jeho 24 branek výrazně pomohlo klubu k triumfu ve španělské Primera división. Při oslavách titulu se zviditelnil nešťastným prohlášením: \"Madridští bastardi, pozdravte šampióna.\"\n\nV červnu roku 2005 s ním FC Barcelona úspěšně prodloužila kontrakt do roku 2010 za výrazně vylepšených podmínek. A Eto'o se odvděčil 26 brankami, čímž si o dva góly vylepšil svůj osobní rekord. Prožil úspěšnou sezonu 2005/2006 na jejímž konci byly dvě odměny - triumf ve španělské lize a Lize mistrů.\n\nSezonu 2006/2007 neodstartoval Samuel Eto'o ideálně, když ho Frank Rijkaard vystřídal o poločase španělského superpoháru proti Espanyolu Barcelona, cítil se být dotčený a s týmem neoslavil následný triumf. V záři si přivodil v utkání Ligy mistrů dlouhodobé zranění kolene a mimo hru byl přibližně půl roku, po návratu se zapříčinil o další skandál, když odmítl nastoupit na závěrečnou čtvrthodinu proti Santanderu. Po následné slovní přestřelce s Frankem Rijkaardem se situace uklidní a Eto'o opět pomohl svými výkony barcelonskému týmu. Celkově vsítil 14 branek, což je přes jeho dlouhodobé zranění slušný počin.\n\nSezona 2008/09 byla pro Samuela asi nejvydařenější. Nastřílel 30 ligových branek a ještě vyhrál s týmem 3 trofeje (La ligu, Copa del Rey, Ligu mistrů), po této sezóně byl vyměněn do Interu Milán za Zlatana Ibrahimoviče a 46 milionů eur.\n\nV srpnu 2013 přestoupil z ruského klubu Anži Machačkala (působil zde dvě sezóny) do anglického mužstva Chelsea FC, kde podepsal smlouvu na rok. Sešel se tady s trenérem José Mourinhem, který jej vedl dříve v milánském Interu. 6. listopadu 2013 vstřelil 2 góly německému týmu FC Schalke 04 v základní skupině Ligy mistrů, Chelsea vyhrála 3:0. K první brance mu dopomohl svou hrubkou brankář hostí Timo Hildebrand, když podcenil jeho napadání a nastřelil jej, od kamerunského útočníka se pak míč odrazil do brány. 19. ledna 2014 vstřelil hattrick v ligovém šlágru proti Manchesteru United, zařídil tak výhru 3:1. Celkem si připsal během jediné sezóny v Chelsea FC 21 ligových startů a 9 vstřelených gólů.\n\nKoncem srpna 2014 přestoupil do Evertonu, kde podepsal dvouletou smlouvu.\n\nPoté hrál jarní část sezony 2014/15 za italskou Sampdorii a v červnu 2015 posílil turecký klub Antalyaspor.\n\nV březnu roku 1997 v šestnácti letech debutoval za reprezentaci Kamerunu proti Kostarice. O rok později se zúčastnil mistrovství světa ve Francii jako nejmladší hráč turnaje. V roce 2000 vsítil svůj první gól na Africkém poháru národů, kde Kamerun nakonec zvítězil, stejně jako na Olympijských hrách o několik měsíců později. V roce 2002 jel na své druhé fotbalové mistrovství světa, tentokrát do Japonska a Koreji. Jeho reprezentační mužstvo však vypadlo už v základní skupině. Ještě v únoru téhož roku Kamerun obhájil podruhé za sebou prvenství na Africkém poháru národů. V roce 2005 zažil na poli reprezentačním velké zklamání, Kamerun nepostoupil z africké kvalifikace na MS 2006 v Německu. Na následující MS v JAR se už ale kamerunská reprezentace kvalifikovala a Eto'o si tak připsal svou třetí účast na závěrečném turnaji.\n\nNa 26. Africkém poháru národů v Ghaně, 2008, se Samuelovi podařil překonat třicet osm let starý rekord Laurenta Pokoua z Pobřeží slonoviny v celkovém počtu vstřelených branek ve všech ročnících tohoto turnaje. Jeho současný rekord je 18 branek, druhý Pokou vstřelil o čtyři branky méně.\n\nReal Madrid\n\nRCD Mallorca\n\nFC Barcelona\n\nInternazionale\n\n\n\n"}
{"id": "223150", "url": "https://cs.wikipedia.org/wiki?curid=223150", "title": "Ořechovka", "text": "Ořechovka\n\nOřechovka (dříve Vořechovka) je spolu s Hanspaulkou jednou z nejznámějších a nejstarších pražských zahradních a vilových čtvrtí. Je součástí pražské čtvrti a katastrálního území Střešovice. Centrální dvojdům (ústřední budova) a přilehlé vily byly vystavěny v letech 1919–1929 podle návrhů architektů Jaroslava Vondráka a Jana Šenkýře. Další stavby vyrostly podle urbanistického plánu podél páteřní komunikace Cukrovarnické, ve které byla vysazena platanová alej. Vily i řadové dvojdomky navrhovali různí architekti až do roku 1938.\n\nNa místě dnešní čtvrti Ořechovka dříve ležela takzvaná Bořkova zahrada, kterou nechal vystavět Jan Kryštof Bořek roku 1710. Zahrada byla zbudována ve francouzském stylu a nalézal se v ní i letní barokní zámeček. Lidově pak byla nazývána Bořekovka, z čehož později vznikl název Vořechovka. V době výstavby vilové čtvrti se pak kolem roku 1920 postupně začíná ujímat spisovná forma od Vořechovky – Ořechovka.\n\nOblast Ořechovky, stejně jako podstatnou část Střešovic, od konce 12. století vlastnil premonstrátský Strahovský klášter. V místech, kde se nyní rozkládá vilová čtvrť Ořechovka, byly tehdy polnosti a vinice. K výsadbě vinic zde (severně od Starých Střešovic) docházelo především v průběhu 16. století.\n\nRoku 1709 odkoupil několik místních zpustlých vinic šlechtic Jan Kryštof Bořek. Ten za ně zaplatil 2000 rýnských zlatých se závazkem platit nadále Strahovskému klášteru roční \"pronájem\". Jan Kryštof Bořek roku 1710 na místě zpustlých vinic na trojúhelném půdorysu založil nádhernou zahradu ve francouzském stylu s barokním zámečkem dle návrhu Jana Jiřího Aichbauera. Zahrada se zámečkem byla nazývána Bořkova zahrada, německy též \"der Borschekische Garten\".\n\nBarokní zámeček stával v dnešní dolní (severní) části Ořechovky, zřejmě v místech dnešních vojenských objektů v Dělostřelecké ulici. Celý objekt zahrady se zámečkem byl zničen roku 1742 při Válce o rakouské dědictví. V zámečku se opevnila francouzská armáda, která byla ostřelována rakouským dělostřelectvem od kostela sv. Matěje v oblasti dnešní Hanspaulky. Při ústupu 10. srpna 1742 francouzské vojsko zámeček i se zahradou podpálilo. Roku 1747 se pak celý pozemek původní Bořkovy zahrady dostal do rukou státu a byly zde zřízeny dělostřelecké sklady, později i laboratoře. Na ostatních místech dnešní Ořechovky byly nadále polnosti. Roku 1830 se přes severní okraj území začala stavět trať Buštěhradské dráhy, vycházející z dejvického nádraží. Její poloha byla v té době však jižněji, než leží dnes.\n\nDíky vzniku Československé republiky v roce 1918 se stala Praha hlavním městem nového státu. To přineslo především vznik nových státních institucí a masivní stěhování obyvatel do Prahy a přilehlých obcí. S tím souvisela potřeba výstavby nových čtvrtí. Již roku 1919 započalo plánování výstavby nové čtvrti s domky pro úřednictvo. Roku 1922 byly Střešovice společně s dalšími obcemi připojeny k Velké Praze a následně byla také trať pražské tramvaje prodloužena až k parčíku (někdejší šance u bašty hradební zdi opevnění) a na její konečné přistavěna Střešovická vozovna. \n\nSoutěž na projekt nové čtvrti vyhráli architekti Jaroslav Vondrák a Jan Šenkýř. V projektu tzv. zahradního města se inspirovali v Anglii, kde myšlenka zahradních měst vznikla. Tato zahradní města reagovala svým vznikem na nepohledné a nehygienické dělnické kolonie vznikající ve městech díky průmyslové revoluci. Teorii zahradního město vytvořil především anglický úředník Ebenezer Howard, který se snažil řešit proměny průmyslových měst ve zdravější rezidenční město, kde by bylo příjemné nejen pracovat, i žít, odpočívat a rekreovat se. Právě na principech zahradních měst je vyprojektována vilová čtvrť Ořechovka s dostatkem zeleně a příjemná pro trávení volného času. Její výstavbu lze rozdělit celkově do tří etap.\n\"První etapa\" probíhala mezi lety 1920 a 1923. V této době byly postaveny družstevní vily pro úředníky v severní části Ořechovky. Celkem bylo postaveno 197 domů s 224 byty. Tato zástavba byla stavěna kolem centrální budovy čp. 250 od architekta Jaroslava Vondráka. Tato budova se stala obchodním a společenským centrem nové vilové čtvrti. Byla zde umístěna řada obchodů, kino, restaurace, kavárna s vinárnou a ordinace lékařů. V roce 1927 byl společenský význam této budovy ještě zvýšen rozšířením o nový divadelní a taneční sál. Rovněž zde byla knihovna, pošta a spolková místnost.\n\n\"Druhá etapa\" výstavby probíhala od roku 1923 do roku 1930. Výstavba v těchto letech stoupala především k jihu k hřebeni střešovického kopce. Kromě družstevních domů se stavěly především velké izolované vily podle jedinečných projektů. Do roku 1930 byla již v podstatě celá Ořechovka zastavěna a tak posledním nevyřešeným územím bylo hlavní náměstí, dnes nazývané Macharovo. Původně zde měla státi škola, ale obyvatelé Ořechovky prosazovali spíše parkové řešení s tenisovými kurty a zachování volného prostranství. Toto řešení se nakonec občanům z Ořechovky sdruženým ve spolku Beseda na Vořechovce podařilo prosadit. Náměstí na vlastní náklady podle projektu arch. Aloise Dryáka upravili, vybudovali zde tenisové kurty, dětské hřiště i sáňkařské dráhy vytvořené mírným zvýšením terénu. Na závěr byl v parčíku na náměstí postaven ještě roku 1928 pomník střešovickým padlým z první světové války.\n\n\"Třetí etapa\" v letech 1930–1939 zahrnovala rozšíření čtvrti především na západ směrem k Veleslavínu. Šlo o výstavbu izolovaných vil směrem ke hřbitovu a k dnešnímu Chládkovu zahradnictví. Tím byla výstavba na Ořechovce v podstatě ukončena a vznikl uzavřený urbanistický celek.\n\nZa zmínku stojí přísná pravidla, kterým výstavba na Ořechovce podléhala. Na každé parcele v družstevní kolonii směl vzniknout pouze jeden jednopatrový domek bez přístaveb a křídel. Suterény směly být stavěny pouze ve svahu. Každý majitel byl povinen dát vydláždit chodník před svým domem mozaikou z malých kostek podle předepsaného vzorníku. Také oplocení pozemků bylo jednotně stanoveno, na podezdívce s průhledným laťovým nebo železným plotem. Mezi jednotlivými zahradami bylo zakázané oplocení z plné hradby. V zahradách u vilek byl zakázán chov domácího zvířectva (kromě psů a koček) a samozřejmě byla ve čtvrti zakázána stavba jakýchkoliv průmyslových objektů.\n\nMnoho vil na Ořechovce bylo stavěno předními českými architekty své doby a patří mezi významné stavby moderní architektury 20. let 20. století.\n\nNapříklad červenobílé cihlové vily od architekta Pavla Janáka ležící mezi ulicemi Cukrovarnická, Na Ořechovce a Lomená. Jsou to čp. 492 – 496 a ve své době byli jejich majiteli např. malíři Emil Filla, Vincenc Beneš, hudební skladatel Iša Krejčí a sochař Bohumil Kafka.\n\nDále zde jsou architektonicky významné vily architektů-urbanistů Ořechovky, které si sami navrhli. Je to čp. 488 na Macharově náměstí od Jaroslava Vondráka a např. o čp. 489 Aloise Dryáka tamtéž. Samozřejmě na Ořechovce stojí ještě mnohem více vil od předních architektů meziválečného období.\n\nMezi významné budovy Ořechovky patří také dominantní budova Výzkumného ústavu cukrovarnického z roku 1922 (čp. 112), kterou projektoval Josef Záruba-Pfeffermann. Nejznámější vila Střešovic je však situována jižně od Ořechovky v areálu kolem Andělky, a to Müllerova vila čp. 942 od vídeňského architekta Adolfa Loose, který ji celou, včetně interiérů, navrhl ve spolupráci s architektem Karlem Lhotou a se stavební firmou budoucího majitele Müller a Kapsa. Müllerova vila stojí v ulici Nad Hradním vodojemem, se zahradou do Střešovické ulice, v návaznosti na Staré Střešovice.\n\nRoku 1923 byla na křižovatce ulic Na dračkách a V průhledu postavena zděná trafika, která sloužila svému účelu až do 60.let, v 90. letech byly zazděny dveře a okénko, stavba stojí dosud (2020).\n\n"}
{"id": "223153", "url": "https://cs.wikipedia.org/wiki?curid=223153", "title": "Lisabonská smlouva", "text": "Lisabonská smlouva\n\nLisabonská smlouva (celým názvem \"Lisabonská smlouva pozměňující Smlouvu o Evropské unii a Smlouvu o založení Evropského společenství\", v době přijetí též \"Reformní smlouva\") je mezinárodní smlouva, jejímž cílem bylo především reformovat instituce Evropské unie a její fungování. Byla podepsána 13. prosince 2007 v Lisabonu, Českou republikou byla ratifikována 3. listopadu 2009 a vstoupila v platnost 1. prosince 2009.\n\nPo neúspěchu Smlouvy o Ústavě pro Evropu („Ústavy EU“, „euroústavy“), odmítnuté referendy v Nizozemsku a Francii v roce 2005, bylo přikročeno k změnám prostřednictvím novelizace stávajících smluv s cílem zajistit efektivní fungování Evropské unie do budoucna. Nová smlouva byla ratifikována všemi členskými státy EU a 1. prosince 2009 nabyla účinnosti – první den měsíce následujícího po tom, co Česká republika uložila svou ratifikaci v Římě, k čemuž došlo dne 13. listopadu 2009.\n\nNa rozdíl od Smlouvy o Ústavě pro Evropu – která dosavadní smlouvy měla nahradit – novelizovala Lisabonská smlouva stávající evropské zakládající smlouvy, které v pozměněné podobě zůstávají dále v platnosti. Většinu změn obsažených v odmítnuté Smlouvě o Ústavě pro Evropu však přejímá.\n\nObsah Lisabonské smlouvy byl vypracován v bilaterálních jednáních během německého předsednictví v Radě Evropské unie v první polovině 2007, definitivně dohodnuty a schváleny na zasedání Evropské rady v Bruselu 21. až 22. června 2007, prodlouženého do ranních hodin soboty 23. června. Evropská rada dále udělila mandát Mezivládní konferenci k vypracování Lisabonské smlouvy, která měla být ratifikována do poloviny roku 2009.\n\nLisabonská smlouva obsahuje dva články pozměňující:\n\nEvropská unie má mít jednotnou právní subjektivitu, jak už navrhovala Ústava EU.\n\nListina základních práv Evropské unie sice není částí zakládajících smluv, má však na základě nového znění čl. 6 Smlouvy o Evropské unii \"„stejnou právní sílu jako Smlouvy“\", tzn. právní závaznost, s výjimkou Velké Británie, Polska a v budoucnosti možná i Česka.\n\nLisabonská smlouva opouští systém trojí většiny při hlasování v Radě (definované počtem států, jejich váženými hlasy a podílem obyvatelstva, který na EU představují) a zavádí systém dvojí většiny, konkrétně opouští kritérium vážených hlasů. Nový systém se začal používat na podzim 2014, do března roku 2017 však mohl kterýkoliv ze států požádat o hlasování starým způsobem.\n\nJako kompromis – Velká Británie zprvu zcela odmítala Evropského ministra zahraničí navrženého Ústavou EU – byla zavedena nová funkce „Vysoký představitel Unie pro zahraniční věci a bezpečnostní politiku“. Na žádost Velké Británie má smlouva v oblasti policejní a justiční spolupráce v trestních věcech některým členům umožnit pokračovat v další práci na určitém aktu, zatímco jiným umožní se jí neúčastnit.\n\nOznačení „zákon“ EU a „rámcový zákon“ EU byla vypuštěna, zůstala dosavadní označení „nařízení“, „směrnice“ a „rozhodnutí“. Na rozdíl od Ústavy EU neobsahuje Lisabonská smlouva žádnou zmínku o ústavních symbolech, jako vlajka nebo hymna. Vynechán byl rovněž pojem „Ústava“.\n\nRatifikace mezinárodních smluv Evropské Unie končí uložením příslušně podepsaných listin u italské vlády. Až v tento moment je smlouva danou zemí ratifikována.\n\nV Irsku se konala dvě referenda. V prvním referendu, které se konalo 12. června 2008, nebyla Lisabonská smlouva schválena. Irsko následně získalo od ostatních členských států Evropské unie záruky a vypsalo druhé referendum. Druhé referendum v Irsku proběhlo 3. října 2009. Ve výsledku hlasovalo 67,1 % Irů pro, proti bylo 32,9 % hlasů. Voleb se zúčastnilo 58 % oprávněných voličů. Polský prezident Lech Kaczyński, který si původně vymínil, že smlouvu podepíše až po irském referendu, ji podepsal krátce poté, 10. října 2009\n\n\nPrezident Václav Klaus Lisabonskou smlouvu odmítal od počátku ratifikace do konce svého mandátu v roce 2013. Koncem roku 2008 ale v interview s ČT prohlásil: \"„Já mohu nahlas opakovat jeden svůj výrok. Pokud by opravdu všichni se shodli, že lisabonská smlouva je takové zlaté ořechové pro Evropu, že být musí, že je jedna jediná osoba, která by ji chtěla zablokovat, a tou osobou je český prezident, tak toto já neudělám. To je všechno.“\"\n\nVšechny české parlamentní politické strany v roce 2009 s výjimkou KSČM Lisabonskou smlouvu více či méně podporovaly.\n\nČSSD Lisabonskou smlouvu podporovala. Ačkoli se vyslovovala pro referendum, v prosinci 2008 a lednu 2009 výrazně tlačila na její schválení.\n\nKDU-ČSL a Strana zelených smlouvu obecně podporovaly. SZ žádala urychlené schválení a ratifikaci smlouvy ještě před 1. lednem 2009, kdy Česká republika začala předsedat Evropské unii.\n\nKSČM vyžadovala, aby se o Lisabonské smlouvě hlasovalo v referendu.\n\nPředseda ODS Mirek Topolánek schválení smlouvy podporoval. Velká část strany však sdílela odmítavý názor Václava Klause.\n\nSenát rovněž podal v dubnu 2008 k Ústavnímu soudu několik dotazů týkajících se Lisabonské smlouvy a jejího možného rozporu s ústavou. Dne 26. října 2008 Ústavní soud jednomyslným rozhodnutím všech jeho soudců shledal, že v podaných dotazech k Lisabonské smlouvě nenašel rozporu s ústavou, ačkoliv také podotkl, že neposuzoval Lisabonskou smlouvu jako celek, nýbrž pouze ty její části, proti kterým směřovala uplatněná argumentace. Na konci ledna 2009 se někteří senátoři ODS nechali slyšet, že podají další dotazy.\n\nSmlouva představuje pouze kosmetickou úpravu neschválené Ústavy EU, kterou odmítly Nizozemsko a Francie v referendech. Obsah smlouvy byl následně během německého předsednictví v Radě v roce 2007 s ohledem na požadavky těchto dvou zemí transformován do klasické novelizace stávajícího smluvního rámce s vynecháním některých ústavních znaků. Evropští politici tuto skutečnost otevřeně přiznávají.\n\nPodle Lisabonské smlouvy bude postupně při hlasování v Radě platit tzv. systém dvojí většiny. Pro přijetí rozhodnutí se tak musí vyslovit 55 % členských států, kteří tvoří současně 65 % obyvatel EU. Podle kritiků tak budou moci čtyři velké země EU (Německo, Francie, Itálie a Velká Británie) zablokovat rozhodnutí Rady. Naopak jim bude stačit podpora jedenácti libovolně malých států, aby bylo přijato rozhodnutí.\n\nNový je i fakt, že Lisabonská smlouva definuje mechanismy, které dávají EU možnost získávat nové pravomoce a rušit právo veta v dalších oblastech bez další ratifikace.\nPříkladem je zjednodušený postup pro přijímání změn primárního práva podle čl. 48 Smlouvy o Evropské unii, tzv. obecná přechodová klauzule (passerelle), svým sedmým odstavcem umožňuje Evropské radě, aby dále zvyšovala počet oblastí, kde se v Radě rozhoduje kvalifikovanou většinou. Tomuto rozšíření však může zabránit parlament kteréhokoliv členského státu, pokud do šesti měsíců od obdržení plánované modifikace vysloví svůj nesouhlas (viz třetí pododstavec odstavce 7 článku 48 Smlouvy o Evropské Unii).\n\nLS dále rozšiřuje tzv. „doložku flexibility“ (dnes čl. 352 SFEU), která umožňuje Radě na návrh Komise a po obdržení souhlasu Evropského parlamentu jednomyslně přijmout vhodná opatření k dosažení cílů Unie i v případě, že Smlouva k tomu nedává Unii nezbytnou pravomoc. Podle Smlouvy z Nice tato možnost platila pouze pro dosažení cíle v rámci společného trhu, nově platí i pro ostatní cíle Unie vymezené zakládajícími smlouvami.\n\n"}
{"id": "223156", "url": "https://cs.wikipedia.org/wiki?curid=223156", "title": "Polární báze", "text": "Polární báze\n\nPolární báze je matematický pojem z oblasti lineární algebry. Je to taková báze vektorového prostoru, vůči které má daná bilineární forma diagonální matici. Prvky polární báze lze považovat v jistém smyslu za na sebe kolmé vzhledem k dané bilineární formě. V unitárních prostorech nad komplexními čísly se používá pojem polární báze i pro seskvilineární formy.\n\nNechť \"f\" je bilineární forma na vektorovém prostoru \"V\". Báze \"B\" prostoru \"V\" se nazývá polární báze \"f\", je-li pro každé dva různé prvky \"b\", \"c\" ∈ \"B\" \"f\"(\"b\",\"c\") = 0.\n\nNechť charakteristika tělesa \"T\" je různá od 2 a \"V\" je vektorový prostor nad \"T\". Pro danou kvadratickou formu \"q\" zvolíme bilineární formu \"f\" předpisem \"f\"(\"u\",\"v\") = \"q\"(\"u\" + \"v\") - 1/2 (\"q\"(\"u\") + \"q\"(\"v\")) (pak \"q\"(\"u\") = \"f\"(\"u\",\"u\")).\nPak polární bází \"q\" se nazývá každá polární báze \"f\".\n\nPlatí následující tvrzení:\n\nDůkaz této věty probíhá snadnou indukcí podle dimenze \"V\".\n\nPro dimenzi rovnou 1 je zřejmě každá báze polární.\n\nNechť tvrzení platí pro dimenzi \"n\" - 1. Mohou nastat dvě možnosti:\n\nV unitárním prostoru nad komplexními čísly se potom používá (oproti formula_3) silnější tvrzení:\n\nToto vyplývá z faktu, že normální matice jsou ortogonálně diagonalizovatelné, tedy lze najít takovou unitární matici U, že formula_5, kde D je diagonální matice.\n\nJe-li \"q\" kvadratická forma na reálném vektorovém prostoru, je bilineární forma \"f\" definovaná předpisem \"f\"(\"u\",\"v\") = 1/2 (\"q\"(\"u\" + \"v\") - \"q\"(\"u\") - \"q\"(\"v\")) symetrická. Z tvrzení o existenci polárních bází tedy plyne, že \"q\" má polární bázi.\n\nTrojice (\"n\"(\"q\"), \"k\"(\"q\"), \"z\"(\"q\")), kde \"n\"(\"q\"), \"k\"(\"q\") a \"z\"(\"q\") značí po řadě počet prvků \"u\" dané polární báze \"q\", pro něž je q(u) nulové, resp. kladné, resp. záporné, se nazývá \"signatura\" kvadratické formy \"q\".\n\nSkutečnost, že signatura \"q\" je stejná pro libovolnou volbu polární báze, vyjadřuje tzv. Zákon setrvačnosti kvadratických forem.\n\nKvadratická forma se signaturou (\"n\", \"k\", \"z\") se nazývá:\n\n\n"}
{"id": "223157", "url": "https://cs.wikipedia.org/wiki?curid=223157", "title": "Přísavka", "text": "Přísavka\n\nPřísavka je orgánová modifikace miskovitého tvaru sloužící k přichycení rostliny nebo živočicha k určitému povrchu. Princip přísavky funguje na principu instalatérského zvonu. Přísavka je přichycena pevně k povrchu tak, že při jejím styku s povrchem dojde k odčerpání vzduchu z miskovitého prostoru. Tím vznikne mezi podkladem a dnem přísavky podtlak a ta je tak pevně přichycena k podkladu.\n\nZnámou zahradnickou rostlinou s přísavkami je např. přísavník.\n\nU některých protistů, tedy jednobuněčných eukaryot, se často vyvinuly různé typy přísavkovitých organel na povrchu buněk. Příkladem jsou někteří kruhobrví nálevníci či endobiotičtí prvoci. U diplomonád, například, se přísavky skládají z mikrotubulů. Masivní (radiálně symetrický) adhezivní disk zmíněných kruhobrvých nálevníků je tvořen proteinovým skeletem. Počet a tvar těchto struktur může sloužit k determinaci prvoků.\n"}
{"id": "223160", "url": "https://cs.wikipedia.org/wiki?curid=223160", "title": "Plátno (vazba)", "text": "Plátno (vazba)\n\nPlátno je nejjednodušší základní typ vazby tkaniny. Je to tzv. vazba „oboulícní“, to znamená, že podíl osnovních vazebních bodů a útkových vazebních bodů je v poměru 1:1 a rub má v neupraveném stavu stejný vzhled jako líc. Zbývající dvě základní vazby jsou atlas a kepr.\n\nV plátnové vazbě vytváří osnovní nit pravidelné provázání s útkovou nití vždy přes jednu nit a to tak, že provázání osnovní niti je pravidelně střídáno nad a pod útkovou nití a každá vedlejší osnovní nit váže ve stejném pořadu, ale posunuta o jeden útek, takže výsledek vypadá jako šachovnice. Plátnová vazba se v zahraničí označuje též jako „tabby“ nebo „taffeta“. Přidáním jedné nebo více nití do osnovy, útku nebo obou soustav, vznikají tkaniny jako panama, oxford a další.\n\nPlátnová vazba se používá při výrobě technických tkanin, košilovin, podšívkovin, dámských šatovek a pánských oblekovek. Obecně se tkaninám vyrobeným použitím plátnové vazby říká plátno, některé tkaniny pak jsou podle konstrukce (číslo příze, dostava) označovány jako biaz, šifon, organtýn nebo taffeta.\n\nPlátnová vazba se používá i pro \"tkaní\" výrobků, které je pak těžko lze nazývat \"textiliemi\": Například rohoží. Tuto prokládací a samosvornou metodu vrstvení materiálu lze použít i pro materiály přirozeně tuhé, spíše plátové než válcově vláknové, pro jejich vytvarování do větších předmětů: Například z paprsků palmových listů tak lze vytvořit pláty, které pak jako stavební materiál poslouží i k výstavbě chýší.\n"}
{"id": "223162", "url": "https://cs.wikipedia.org/wiki?curid=223162", "title": "Perl 6", "text": "Perl 6\n\nPerl 6 je dynamický programovací jazyk, který vzniká celkovým přepracováním stávající verze Perlu.\n\nLarry Wall, původní autor Perlu, nazývá Perl 6 „přepracování Perlu a komunity komunitou“ („community's rewrite of Perl and of the community“), protože jedny z nejvýznamnějších změn provedl na základě 361 RFC (žádosti o komentáře), které mu byly zaslány v roce 2000. Larry uspořádal tyto změny do série esejí (Apocalypses), kde nastínil které změny se mu líbí, které ne a které ještě zváží. Tyto dokumenty jsou nyní považovány za historické. Nynější, zatím nedokončená a neustále se vyvíjející specifikace Perlu 6 je uvedena v dokumentech s názvem Synopses. Číslování Apocalypses a Synopses odpovídá jednotlivým kapitolám v knize Programování v Perlu.\n\nPerl 6 je přepracování jazyka, jež přináší elementy z moderních i historických jazyků. Výrazně se liší od předchozích verzí Perlu a nebude zpětně kompatibilní na úrovní zdrojových kódů. Kód a především moduly v Perlu 5 však bude možné dále používat.\n\nPerl 6 je vyvíjen již přes šest let. Ale zatím neexistuje úplná implementace Perlu 6. V projektu Pugs je již větší část vlastností jazyka hotova, ale nevýhodami jsou malá rychlost a nekompatibilita licencí některých částí kódu. Existují další dvě implementace, jedna v Parrotu na základě PGE, nazvaná Rakudo Perl, a druhá v Perlu 5, který je součástí projektu Pugs. Práce na projektu Pugs byla zastavena, naopak první release Rakuda, nazvaný také Rakudo Star, byl uvolněn v červenci 2010.\n\nPerl 5 a Perl 6 jsou velmi rozdílné jazyky, přesto hlavním záměrem bylo aby „Perl 6 byl stále Perl“. Mnoho změn má standardizovat jazyk a udělat jej snadnějším pro naučení ať již pouze základům nebo hodně do hloubky. Pokračuje tedy ve vývoji a dělá jednoduché věci ještě více jednoduššími a umožňuje dělat více složitých věcí ().\n\nHlavní netechnický rozdíl mezi Perlem 5 a Perlem 6 je, že Perl 6 začal specifikací jazyka. To znamená, že Perl 6 může být reimplementován, pokud to bude nutné, a také to, že programátor nemusí číst zdrojové kódy, aby získal úplnou informaci o některé z vlastností. Dokumentace Perlu 5 je považovaná za velmi kvalitní, ale pokud se dokumentace a zdrojové kódy interpretu Perlu 5 liší, pak jsou právě zdrojové kódy považovány za správný stav a dokumentace by měla být změněna. Jinak řečeno specifikace Perlu 5 je dána existujícím interpretem, přesná specifikace v podobě klasického textu neexistuje.\n\nV Perlu 6 byl dynamický typový systém rozšířen o možnost uvést statické typy:\n\nAvšak, stejně jako v Perlu 5, programátor může většinu věcí dělat bez explicitního vyjádření typu:\n\nZastánci statického typování uvádějí že je výhodné pro optimalizaci v kompilátoru, snižuje počet chyb programátora a zvyšuje udržovatelnost, zvláště u velkých projektů.\n\nNa druhou stranu dynamické typování snižuje délku zdrojového kódu, což je důležité u malých projektů. Velmi se to projevuje u rychlého psaní jednořádkových či krátkých skriptů nebo skriptů na jedno použití.\n\nPerl 6 tedy nabízí hybridní typový systém a programátor si tedy může zvolit zda bude používat statické nebo dynamické typování nebo obojí najednou.\n\nPři předání parametrů do podprogramu v Perlu 5 je „vytvořeno“ pole aliasů na tyto parametry označené @_. Pokud je pole @_ modifikováno, pak se změna může projevit v originálních předávaných datech.\n\nPerl 6 již má skutečné formální parametry. V Perlu 6 může definice podprogramu vypadat třeba takto:\n\nTyto parametry jsou defaultně jen pro čtení. Nelze tedy měnit jejich hodnotu. Pro čtení i zápis (read-write) je možné je označit direktivou codice_1. Pokud je označíme codice_2, pak je možné je měnit lokálně.\n\nPerl 6 poskytuje tři základní typy předávaní parametrů:\nPoziční parametry jsou klasický seznam seřazených parametrů, který používá většina programovacích jazyků. Všechny parametry mohou být také předány pomocí jejich jména v neseřazené formě. Pojmenované parametry mohou být předány pouze pomocí svého jména (což znamená, že nejsou nikdy předávány jako poziční) a jsou označeny pomocí znaku codice_3 před jménem. Srkající (slurpy) parametry (označené pomocí codice_4 před nimi) jsou nástrojem Perlu 6 pro funkce s proměnným počtem parametrů (s). Srkající hash bude obsahovat všechny zbývající pojmenované parametry, zatímco srkající pole bude obsahovat všechny zbývající parametry předané pozičně.\n\nUkázka používající všechny tři možnosti předávaní parametrů:\n\nPoziční parametry jako ty v příkladu jsou povinné, pokud za nimi není uveden znak codice_5, který vyjadřuje že jsou nepovinné. Pojmenované parametry jsou standardně nepovinné, pokud nejsou označeny znakem codice_6 za jménem proměnné. Srkající parametry jsou vždy nepovinné.\n\nParametry mohou být rovněž poslány do libovolného bloku, který se chová jako uzávěr. Je to způsob, jak jsou např. iterátory while smyčky pojmenovány. V následujícím příkladu je procházen seznam po třech elementech najednou a ty jsou předávány do loop bloku jako proměnné $a, $b, $c.\n\nObecně je tento způsob nazýván „nečisté podprogramy“ () nebo „nečisté bloky“ (), u nichž se šipka chová téměř úplně stejně jako klíčové slovo sub. Tento způsob zavádí do jazyka anonymní uzávěry () (nebo anonymní podprogramy () při použití terminologie Perlu 5).\n\nV Perlu 5 se \"sigils\" — interpunkční znak před samotným jménem proměnné — mění podle toho jak je proměnná použita:\n\nV Perlu 6, sigils jsou invariantní, což znamená, že se nemění podle toho zda jde o pole nebo o prvek pole:\n\nZměna sigil v Perlu 5 byla inspirovaná přirozenými jazyky:\n\nZměna v Perlu 6 má snížit při rozeznávání zda použít \"@\" nebo \"$\".\n\nPerl 5 podporoval objektově orientované programování přes mechanismus známý jako \"požehnávání\" (). Jakákoliv reference mohla být „požehnána“ () do stavu objektu určité třídy, požehnaný objekt mohl mít metody volatelné na něm pomocí „šipkové notace“ (), která v Perlu 5 měla za následek statické vyhledání nebo dynamické vyhledání () příslušného podprogramu podle jména a jeho zavolání tak, že požehnaná proměnnou byla prvním argumentem.\n\nI když jde o extrémně mocný model, prakticky jakýkoliv objektový model jiného programovacího jazyka je možné tímto jednoduchým modelem simulovat, tak na druhou stranu běžné případy objektově orientovaného programování, jako např. jednoduchá kompozice objektů s nějakým přidruženým kódem, jsou zbytečně složité. Navíc, protože Perl nemůže dělat žádné předpoklady o tom zda je použit objektový model, tak nemůže ani příliš dobře optimalizovat volání metod.\n\nV duchu dělání „jednoduchých věcí jednoduchými a složitých možnými“, Perl 6 zachovává model požehnávání, ale podporuje také mnohem robustnější model pro běžné případy. Například, třída zapouzdřující bod v Kartézské souřadnicové soustavě může být definována a použita takto:\n\nŠipka je nahrazena tečkou, což je mnohem běžnější syntaxe (Java, Python, atd.) pro volání metod.\n\nV terminologii Perlu 6 je codice_7 nazýván „atribut“ (). Jiné jazyky nazývají atribut položkou () nebo prvkem (). Metoda používaná pro přístup k atributu je nazývána „accessor“ (). Auto-accessors jsou metody, které jsou vytvářeny automaticky jako např. metoda codice_8 v příkladu výše. Tyto accessor funkce vrací hodnotu atributu. Pokud je třída nebo jednotlivý atribut deklarován s codice_1 modifikátorem (rw je zkratka pro „read/write“, tj. „čtení/zápis“), auto accesoru může být poslaná nová hodnota jako parametr pro nastavení atributu nebo mu může být použit přímo jako hodnota pro přímé přiřazení (jako v příkladu výše). Auto accesor může být nahrazen jinou uživatelsky definovanou metodou, pokud programátor požaduje složitější přístup k atributu. K atributům je možné přistupovat přímo pouze z vnitřku třídy. Všechny ostatní přístupy mohou být uskutečněny pouze pomocí accessor metod.\n\nRole v Perlu 6 jsou možností jak použít jak \"interfaces\" z Javy tak z varianty . Jsou podobné třídám, ale jsou zcela abstraktní. Při použití s třídami jsou způsobem kompozice bez zasahování do pole dědičností () třídy. Role definují nominální typy; poskytují sémantické jména pro soubor chování a stavu.\n\nZákladním rozdílem mezi rolemi a třídami je to, že ze třídy je možné vytvořit instanci objektu (), zatímco z rolí ne.\n\nV podstatě je role balík (eventuálně abstraktních) metod a atributů, které mohou být ke třídě přidány bez použití dědičnosti. Role může být přidána také k individuálnímu objektu, v tomto případě Perl 6 vytvoří anonymní podtřídu , přidá roli k této podtřídě a změní třídu objektu na takto vzniklou anonymní podtřídu (s rolí).\n\nNapř. pes je savec. Psi dědí některé vlastnosti od savců, např. mléčné žlázy a také, protože savci jsou obratlovci, páteř. Psi mohou mít jednu nebo několik různých typů chování, např. pes může být domácí mazlíček, pes divoký nebo vodicí pes pro nevidomé. Avšak toto jsou jednoduché soubory dodatečných vlastností, které mohou být přiřazeny jak ke psovi, tak v případě vlastností \"mazlíček\" či \"divoký\" také např. ke kočce. Proto pes a savec jsou třídy, zatímco mazlíček, divoký a vodicí jsou role.\n\nRole jsou přidávány třídě nebo objektu pomocí klíčového slova codice_10 (dělá) na rozdíl od klíčového slova codice_11 (je) pro dědičnost. Klíčové slova odrážejí rozdílný význam těchto dvou vlastností: přidání role dává třídě \"chování\" této role, ale nenaznačuje, že se jedná o \"stejnou věc\" jako je tato role.\n\nI když se role liší od tříd, obě jsou typy. Proto se role může vyskytovat v deklaraci proměnné, tam kde běžně bývá třída. Např. role \"Nevidomý\" u člověka může obsahovat atribut typu \"Vodicí\" a tento může obsahovat hodnotu vodicí pes, vodicí kůň, vodicí člověk nebo vodicí stroj.\n\nRegulární výrazy a podpora pro zpracování textů jsou jedněmi z vlastností, které definují Perl. Možnosti pro rozeznávání vzorů () Perlu již před nějakou dobou překračují klasické formální regulární výrazy, proto jsou v dokumentaci Perlu 6 nazývány výhradně termínem \"regexes\", který je odlišný od formální definice.\n\nRegexes Perlu 5 jsou součásti mnohem větší množiny funkcí nazývaných pravidla (), které obsahují možnosti kontextových parserů (jak např. syntactic predicates of parsing expression grammars and ANTLR) stejně jako možnost chovat se jako uzávěry () respektující jejich lexikální (statický) rámec () . Pravidla se definují pomocí klíčového slova codice_12 podobně jako podprogramy. Anonymní pravidla mohou být definována pomocí codice_13 (nebo codice_14) nebo mohou být použita uvnitř () stejně jako tomu bylo v případě regexps Perlu 5 přes codice_15 (srovnej ()) nebo codice_16 (hledej a nahraď ()) operátory.\n\nV \"Apocalypse 5\", Larry Wall napočítal 20 problémů se „stávající kulturou regex výrazů ()“. Mezi nimi bylo to, že regexes Perlu byly „příliš kompaktní () a ‚roztomilé ()‘“, měly „příliš mnoho důvěry v příliš málo operátorů“, „slabou podporu pro pojmenované zachycení ()“ a „slabou podporu integrace se ‚skutečnými‘ jazyky“.\n\nNěkteré konstrukce Perlu 5 byly v Perlu 6 změněny tak, aby byly vhodnější pro odlišná syntaktická pravidla pro nejpoužívanější případy. Např. kulatá závorka vyžadovaná pro řídící struktury () v Perlu 5 je nyní nepovinná:\n\nTaké operátor codice_17 (čárka ()) je nyní konstruktor seznamu (), proto nejsou obklopující závorky rovněž vyžadovány. Kód\n\nvytváří pole () @pole s obsahující prvky () '1', '2', '3' a '4'.\n\nPerl 6 umožňuje porovnávat v „řetězci“ (), což znamená že sekvence porovnávání jako např. následující jsou dovoleny:\n\nTento výraz je zpracován jako kdyby každé porovnání postupně zleva doprava bylo provedeno zvlášť a výsledek byl logicky spojen pomocí operace codice_18.\n\nPerl 6 používá techniku líného vyhodnocování seznamů, která je součástí funkcionálních programovacích jazyků mezi které patří např. Haskell:\n\nVýše uvedený kód je validní, tj. nepokouší se přiřadit seznam nekonečné délky do pole codice_19 ani nezůstane navždy „viset“ () při pokusu rozšířit seznam pokud prohledáváme omezený počet jeho položek ().\n\nTento přístup zjednodušuje mnoho částí Perlu 6, např. vstupně/výstupní operace, transformace seznamů a předávání parametrů.\n\nPerl 6 představuje koncept \"junctions\": hodnot, které jsou složeny z jiných hodnot. Na začátku návrhu Perlu 6 se jim říkalo „superpozice“ (), analogicky ke konceptu kvantové superpozice z kvantové fyziky, kde se vlny mohou najednou vyskytovat ve více stavech dokud je pozorovatel „nezhroutí“. Perl 5 modul codice_20 vydaný v roce 2000 poskytl první návrh (). Na začátku vypadaly superpoziční () hodnoty jako programátorská kuriozita, v průběhu času byla jejich užitečnost a intuitivnost široko rozpoznána a junctions nyní patří k hlavním částem návrhu Perlu 6.\n\nV nejjednodušším případě jsou propojky (junctions) spojením množiny hodnot pomocí propojovacího (junctive) operátoru:\n\ncodice_21 označuje hodnotu, která je rovna buď jeho levému \"nebo\" pravému argument. codice_22 označuje hodnotu, který je rovna jeho levému \"a\" zároveň i pravému argumentu. Tyto hodnoty mohou být použity kdekoliv v kódu jako normální hodnoty. Operace vykonané na propojce () se chovají ke všem prvkům propojky stejně a jsou uspořádány podle operátoru propojky. Proto výsledkem codice_23 je codice_24. Při porovnávání propojka vrací jeden výsledek, true (pravda) nebo false (lež). codice_21 nebo codice_26 propojka vrací true, pokud je porovnání pravdivé pro alespoň jeden prvek propojky. codice_22 nebo codice_28 propojka vrací true, pokud je porovnání pravdivé pro všechny prvky propojky.\n\nPropojky mohou být také použity pro rozšíření typového systému na způsob generického programování, které je omezený propojkami typů:\n\nJunctions (propojky) jsou neseřazené; codice_29 a codice_30 představují stejnou hodnotu. Díky tomu může kompilátor Perlu 6 zvolit \"paralelní\" zpracování výrazu s propojkou. Např. kód:\n\nnaznačuje kompilátoru, že codice_31 smyčka by měla být spuštěna paralelně, třeba v oddělených vláknech (). Tato vlastnost je nazývána „autothreading“ (automatické spouštění ve vláknech). Použití a implementace není zatím zcela dokončena a je otázkou pro diskuse vývojářů.\n\nV nízkoúrovňových jazycích (například v preprocesoru C) jsou makra používaná k nahrazování textu ve zdrojovém kódu.\nVysokoúrovňové jazyky (například Lisp) mají makra, která jsou mnohem více sofistikovaná. Perl 6 používá vysokoúrovňový koncept maker, makra v Perlu 6 pracují s programem jako s datovou strukturou. V definicích maker je možno používat všechny vlastnosti samotného jazyka.\n\nDefinice makra v Perlu 6 vypadá jako definice funkce nebo metody a může pracovat nad neparsovanými řetězci, nad syntaktickým stromem nebo nad jejich kombinací. Definice makra může vypadat takto:\n\nV tomto případě makro provádí nahrazení textu podobně jako v jazyce C, avšak protože parsování parametru makra je provedeno předtím, než dojde k nahrazení, budou chybové hlášky přesnější. Tělo makra je provedeno v čase kompilace pokaždé, když je makro použito, a je tedy možno výsledný kód snadněji optimalizovat. Správně použitými makry je možné zcela eliminovat složité výpočty a provést je v čase kompilace.\n\nProgram hello world je často používán k demonstraci základního použití jazyka. V Perlu 6 může být napsán takto:\n\nFunkce codice_32, která je v Perlu 6 nová, tiskne své parametru (podobně jako funkce codice_33), ale se znakem nového řádku na konci.\n\n\n\n"}
{"id": "223164", "url": "https://cs.wikipedia.org/wiki?curid=223164", "title": "Großhennersdorf", "text": "Großhennersdorf\n\nGroßhennersdorf je ves v Německu. Leží v Sasku v Horní Lužici v zemském okrese Zhořelec poblíž hranic s Českou republikou a je součástí obce Herrnhut. Leží na spolkové silnici B178 mezi Žitavou a Löbau.\n\nMá obyvatel. Do konce roku 2010 se jednalo o samostatnou obec, od 1. ledna 2011 je součástí Herrnhutu.\n\nPrvní zmínka o obci pochází z roku 1296. Ve 20. a 30. letech 18. století zdější paní Jindřiška Žofie z Gersdorfu přijímala české protestantské exulanty, kteří se v Großhennersdorfu přechodně usadili; jejich kazatelem byl Jan Liberda. V letech 1739–1741 v Großhennersdorfu působil jako evangelický pomocný kazatel Henry Melchior Muhlenberg, pozdější misionář v Americe.\n\n"}
{"id": "223167", "url": "https://cs.wikipedia.org/wiki?curid=223167", "title": "Mezihostitel", "text": "Mezihostitel\n\nMezihostitel je organismus, ve kterém dochází k nepohlavnímu rozmnožování parazita nebo ve kterém se vyvíjejí jednotlivá larvální stadia. Mezihostitelem jsou většinou bezobratlí živočichové, ale mohou jimi být i obratlovci včetně člověka.\n\n"}
{"id": "223171", "url": "https://cs.wikipedia.org/wiki?curid=223171", "title": "Ulica 1905 goda (stanice metra v Moskvě)", "text": "Ulica 1905 goda (stanice metra v Moskvě)\n\nUlica 1905 goda ( ) je stanice moskevského metra na Tagansko-Krasnopresněnské lince, nedaleko centra města. Stanice nese název po stejnojmenné ulici, pojmenované po událostech roku 1905, její projektový název však byl Zvenigorodskaja ( ). Otevřena byla 30. prosince 1972, denně ji využije kolem 70 000 cestujících.\n\nStanice byla vybudována jako hloubená podzemní podle unifikované koncepce; stanice z 60. až 90. let v moskevském metru v oblastech, kde nebylo nutné budovat ražené úseky, se stavěly v otevřené jámě a aby byly sníženy stavební náklady, tak byly jejich návrhy standardizovány. Ostrovní nástupiště je podpíráno dvěma řadami sloupů, obložených mramorem v načervenalých tónech. Původně se zde mělo sloupů nacházet celkem 40, později bych jejich počet snížen ale na 26. Stěny za nástupištěm pak tvoří bílý a šedý mramor, v horní části stěn jsou umístěny čísla \"1905\" podle názvu stanice.\n\nUlica 1905 goda má dohromady dva výstupy, každý z nich má vlastní vestibul. Západní se nachází pod ulicí roku 1905, je podzemní, velmi mělce založený. Východní pak je povrchový, kruhového půdorysu. Nachází se v něm památník roku 1905 a je vyzdoben mozaikami s tématem revolučních událostí.\n\n"}
{"id": "223176", "url": "https://cs.wikipedia.org/wiki?curid=223176", "title": "Cynar", "text": "Cynar\n\nCynar (název odvozen od latinského \"cynara scolymus\" - artyčok) je italský bylinný likér, alkoholický nápoj, řadících se mezi kořeněné bittery. Má hořkou, trpce sladkou chuť, kterou získal z listů artyčoku a z 13 různých bylin. Obsahuje 16,5 % alkoholu. Tento likér se začal vyrábět na počátku 50. let 20. století.\n\nCynar může být užíván buď jako aperitiv (obvykle přes led), nebo jako koktejl (smíchaný se sodou a plátkem citronem nebo pomeranče, nebo s colou, vaječným koňakem, tonikem, mlékem nebo s bitter lemon sodou). Evropané jej často míchají s džusem, zejména ve Švýcarsku, kde je Cynar a pomerančový džus velmi populární kombinace. Variace Negroni koktejlu používá Cynar místo Campari. Kvůli složkám artyčoku je Cynar považován za digestiv, stejně jako za aperitiv.\n\nOd roku 1995 je Cynar vyráběn a distribuován firmou Campari Group.\n\n"}
{"id": "223179", "url": "https://cs.wikipedia.org/wiki?curid=223179", "title": "Fernet Branca", "text": "Fernet Branca\n\nFernet Branca (\"italsky: Fernet\") je alkoholický nápoj řadící se mezi kořeněné bittery. Byl vyvinut macerováním 40 bylin a aromatických rostlin v lihu ( mj. aloe, hořec, reveň, myrha, šafrán, pelyněk, bezinky, heřmánek a jiné) a destilací. Obsahuje 39% až 42% alkoholu v italské verzi, 43% tradiční rakouský a 35 až 40% česká varianta likérky Stock.\nTento likér si objednala jako lék v době epidemie cholery milánská dáma Maria Scala, provdaná Branca. Žaludeční likér vyvinul její manžel, lékař Bernardino Branca. Dbal, aby v něm byly zastoupeny byliny s antiseptickým účinkem. Nápoj proto zprvu šířily lékárny. Brzy si fernet-branca získal takovou oblibu, že roku 1845 bratři Brancové založili k jeho výrobě lihovar. Podnikali s kapitálem paní Scalové, proto se do názvu firmy dostalo její dvojí příjmení Fernet - Branca. Byl distribuován do všech lokálů i kaváren v Rakouské monarchii a na území Itálie. Po celé Itálii od Milána po Sicílii jej propagovala vtipná reklama \" Fernet Branca - káva Maurů\" (\"Fernet Branca - Caffé del Moro\"). Konkurence milánského fernetu v době monarchie vznikala na různých místech. Mimo jiné napodobitele roku 1884 založil v Terstu svůj slavný lihovar Lionello Stock. Jeho pobočka v Plzni vyrábí fernet dodnes.\n\nTento fernet vyrábí dodnes podle tajného receptu firma Fratelli Branca Distillerie S. r. L. v Miláně.. Od roku 1965 se prodává také verze mentolová a sladká.\n\n"}
{"id": "223180", "url": "https://cs.wikipedia.org/wiki?curid=223180", "title": "Martin Paták", "text": "Martin Paták\n\nMartin Paták (12. října 1820 Vlastiboř – 1889) byl zedník a lidový umělec. \n\nMistr selských staveb Martin Paták zdědil své řemeslo po otci Janu Patákovi. Již před ním pracovali v oblasti Blat zedníci na postupném nahrazování původní dřevěné zástavby zděnýmy objekty (mezi nimi byl také známý mistr Jan Šoch). Kolem roku 1862 začal Martin Paták pracovat na přestavbách komárovských statků a také v širším okolí zdobil převážně štíty obytných stavení. Jeho typickým ornamentem jsou pilastry (sloupovité výstupky ze zdi s hlavicí, dříkem a patkou) spojené obloučky, obloučkový ornament na okraji štítu, okénka mezi pilastry. Plastické ztvárnění umocňuje sytá barva – žlutá a bílá jsou typické barvy štítů, které dělil na dvě či tři části maltovým sloupem (obce Vlastiboř, Záluží, Debrník, Vesce, Čeraz).\n\nV jeho práci pokračoval syn Jan Paták (1859–1943), působil jako zednický mistr nejen na Blatech, (např. v Nedvědicích u Soběslavi), ale i ve Vídni, kam za ním jezdili učni z jižních Čech, zejména ze Soběslavska. \n\nJan Paták byl označován jako poslední lidový umělec-stavitel, upouštěl od barokního ornamentu.\nDodnes lze zhlédnout některé Patákovy stavby\n\n\n\n"}
{"id": "223183", "url": "https://cs.wikipedia.org/wiki?curid=223183", "title": "Jan Šoch", "text": "Jan Šoch\n\nJan Šoch (* 1798, Nuzice nedaleko Bechyně – † 1867) byl zedník a lidový umělec.\n\nMistr selských staveb zedník Jan Šoch žil v Zálší a v širším okolí stavěl a tvořil převážně štítové plastiky sýpek i obytných stavení (obce Komárov, Mažice, Zálší a místní část Klečaty, Borkovice). Čerpal ze zkušeností z barokních staveb ve Vídni, ale vše přizpůsoboval osobitému vkusu a lidové tradici jednotné blatské vesnice. Zejména motivy monstrancí, křížků, čtyřlístků a kvítků, ozubených koleček a srdíček dodnes dokazují, jak nejen Jan Šoch, ale i jiní lidoví umělci respektovali výrazově ušlechtilý ráz Blatska.\n\nV práci mistra Jana Šocha pokračoval jeho syn František (* 1828 – † 1874).\n\nDodnes (r. 2007) se můžeme podívat na některé jejich stavby (z roku): \n\n\n"}
{"id": "223192", "url": "https://cs.wikipedia.org/wiki?curid=223192", "title": "Len", "text": "Len\n\nLněné textilní vlákno se získává ze stonku lnu setého (lat.: Linum usitatissimum L.). V surovém lnu tvoří jednotlivá 20–50 milimetrů dlouhá vlákna svazek o délce 50–90 centimetrů. \n\nNejstarší nálezy lněných výrobků pochází asi ze 7. tisíciletí před n.l. podle některých údajů z Jižní Ameriky, podle jiných z Íránu. Do Evropy se len dostal asi o 4 tisíce let později (nález ve Švýcarsku). Na konci 18. století se len v Evropě s 18 % (vlna 78 %) významně podílel na celkové spotřebě textilních vláken. \nV roce 2014 se celosvětová roční produkce lněných vláken (včetně koudele) udávala s 0,32 milionu tun (asi 0,3 % všech textilních vláken) na osevní ploše 193 416 ha. Na dodávkách lněných vláken se podílely: Francie s 22 %, Bělorusko s 21 %, Rusko 19 % a Čína s 16 %. \n\nV EU se v roce 2003 získalo ze 102 000 hektarů cca 190 000 tun vláken, ze kterých bylo použito:\n\n Elementární vlákno je v průměru o něco delší a s 5–8 cN/dtex pevnější než například bavlna. Pevnost za mokra se zvyšuje až o 20 %.\nVlákna mají malou pružnost a dobrou vodivost tepla. Výrobky ze lnu mají studený omak, dobře snášejí praní, ale mají silný sklon k mačkavosti.\n\n K výrobě příze se vlákna lnu musí ojednotit přípravnou procedurou (trhání – rosení nebo máčení – odsemeňování a lámání stonků – potěrání (tření) – vochlování). K výrobě lněné příze se pak dá použít jen asi 10 % vláken, zbytek je koudel (k výrobě hrubších přízí), pazdeří a odpady.\n\nDalší výrobní postup v přádelně:\n\nTechnologie dopřádání za mokra se zakládá na patentu Francouze \"Philippe de Girarda\" z roku 1820. V roce 1835 se vyrábělo už 90 % lněných přízí tímto způsobem. (Starší, později zdokonalená technologie \"dopřádání za sucha\" se používá pří výrobě hrubých, směsových a koudelových přízí).\n\n\nV Československu byl len významnou zemědělskou plodinou zejména v bramborářských a podhorských oblastech. Za první republiky došlo k největšímu rozmachu pěstování lnu v roce 1925, kdy bylo oseto 24 731 hektarů, výnos sklizeného lněného vlákna činil 13 070 tun. V roce 1929 poklesla osevní plocha lnu na 18 783 hektarů a klesající produkci v návaznosti na dovozy ze zahraničí řešila tehdejší Poslanecká sněmovna. K rozvoji pěstování lnu došlo i po druhé světové válce. Výroba se znovu zvyšovala až do osmdesátých let 20. století, kdy bylo oseto až 25 tisíc hektarů. Počátkem devadesátých let 20. století se vlivem otvírání se trhu západní Evropě a vlivem nerovných podmínek v zemědělství plocha pěstovaného lnu neustále snižovala. V roce 1998 činila výměra pěstovaného lnu v Česku pouze dva tisíce hektarů. \n\nDošlo k útlumu domácí textilní výroby, k snížení ceny lnu na světových trzích, pro pěstitele byl po vstupu do Evropské unie i méně výhodný dotační systém. V roce 2009 bylo oseto v ČR lnem pouze 150 hektarů a o rok později ukončila svoji činnost i společnost \"Čemolen\", která se zpracováním lnu zabývala od padesátých let 20. století. \n\nLněné příze jsou o 20–30 % pevnější než příze z bavlny a za mokra se jejich pevnost zvyšuje o dalších 30 %. Typická je nestejnoměrnost („lněný“ vzhled ve tkanině), tvrdý omak a malá tažnost (2–5 %). Tkaniny se vyrábí nejčastěji v plátnové nebo keprové vazbě, známé jsou však i výrobky z žakárových strojů. Na osnovu se dají použít jen velmi stejnoměrné, drahé příze, proto se ve tkaninách nejčastěji kombinuje lněný útek s bavlněnou osnovou. \n\nLněné a směsové tkaniny se používají na letní svrchní ošacení a letní obuv, na dekorace, malířské plátno a vazbu knih. Tradiční prostěradla, ubrusy a utěrky z lněných tkanin jsou stále častěji nahrazovány levnějšími výrobky z bavlny a umělých vláken. Menší část přízí se používá k výrobě obuvnických šicích nití. \n\n\n"}
{"id": "223197", "url": "https://cs.wikipedia.org/wiki?curid=223197", "title": "Gammel Dansk", "text": "Gammel Dansk\n\nGammel Dansk Bitter Dram (v překladu: \"starý dánský hořký nápoj\") je dánský národní alkoholický nápoj, řadící se mezi kořeněné bittery. Lihovina má svůj původ v Dalby blízko Roskilde na hlavním dánském ostrově Sjælland.\n\nNápoj tvoří koření, ovoce a byliny téměř z celého světa, jako je zázvor, badyán, pelyněk a různé druhy bobulovin. Obsahuje 38% alkoholu.\n\n"}
{"id": "223199", "url": "https://cs.wikipedia.org/wiki?curid=223199", "title": "Wurmlingenská kaple", "text": "Wurmlingenská kaple\n\nWurmlingenská kaple, taktéž Kaple svatého Remigia (německy \"Sankt-Remigius-Kapelle\" nebo jen \"Wurmlinger Kapelle\") se nachází v nadmořské výšce 475 m n. m.\n\nJedná se původně o románskou kapli postavenou roku 1050 jako pohřební kaple hraběte Anselma z Calw. Roku 1150 k ní byla vybudována románská krypta. Dnešní vzhled získala roku 1644 pozdně gotickou přestavbou. Vysvěcena byla ale až roku 1685. O dva roky později, v roce 1687, k ní byla z blízké vesnice Wurmlingen vybudována křížová cesta. Posléze byl u kaple založen i hřbitov.\n\nBásník Ludwig Uhland a mnozí další básníci se nechal kaplí inspirovat při psaní své poezie:\n\nDie Kapelle (1805)\n\n\"Droben stehet die Kapelle,\"\n\"Schauet still ins Tal hinab.\"\n\"Drunten singt bei Wies' und Quelle\"\n\"Froh und hell der Hirtenknab.\"\n\n\"Traurig tönt das Glöcklein nieder,\"\n\"Schauerlich der Leichenchor;\"\n\"Stille sind die frohen Lieder,\"\n\"Und der Knabe lauscht empor.\"\n\n\"Droben bringt man sie zu Grabe,\"\n\"Die sich freuten in dem Tal;\"\n\"Hirtenknabe, Hirtenknabe!\"\n\"Dir singt man dort auch einmal.\"\n\nKaple je otevřena od května do října každou neděli mezi 10:00 a 16:00. Je ve správě katolického farního úřadu ve vesnici Wurmlingen, kde si od ní k dispozici klíč pro případné návštěvníky mimo výše uvedené období.\n\n"}
{"id": "223202", "url": "https://cs.wikipedia.org/wiki?curid=223202", "title": "Koudel", "text": "Koudel\n\nTermín koudel označuje „odpadová“ vlákna oddělená při přípravě lnu, konopí, juty a jiných rostlin k předení.\nNapříklad stonky přádního lnu obsahují v průměru méně než 20 % textilních vláken. Více než polovinu z nich lze zpracovat na přízi (\"lenku\"). Menší část, asi 7 % hmotnosti stonku, tvoří koudel, která se získává z\n\nV Evropské unii se například v roce 2003 z celkových 30 000 tun koudele použilo:\n34 % na celulózu pro papírny, 34 % šlo na vývoz (hlavně do Číny), 23 % na pojené hmoty, 5,5 % na výrobu příze, 1,5 % na izolace a těsnění, 2 % na geotextilie a ostatní výrobky.\nVýroba příze \"koudelky\" je zčásti nákladnější než u lenky, protože koudel se musí dodatečně rozvolňovat, mykat a česat. Jen vlastní předení je jednodušší, dopřádání se provádí zpravidla (podobně jako u bavlny) za sucha.\n\nKoudelové příze mají nižší pevnost než lněné (cca 13-15 cN/tex) a 2-3 % tažnosti. Jsou nestejnoměrnější a vypřádají se jen do jemnosti 28 tex (lenka do 17 tex). Často se používají (za mokra hlazené) na provaznické výrobky.\n\nKoudel se často používá při zhotovování dekorací, suchých květinových vazeb apod. Při takovém použití, zejména jako součásti masek, kde imituje vlasy, musíme mít na paměti vysokou hořlavost koudele.\n\n\n"}
{"id": "223203", "url": "https://cs.wikipedia.org/wiki?curid=223203", "title": "Hraboš polní", "text": "Hraboš polní\n\nHraboš polní (\"Microtus arvalis\") je jeden z nejhojnějších hlodavců v České republice.\n\n\nVyskytuje se v kontinentální Evropě kromě Skandinávie, v Rusku a na Blízkém Východě, je to typický obyvatel travnatých stepí, luk a polí. Je to původně nížinný druh, ale proniká už i vysoko do hor..\n\nHraboši žijí v norách (v hloubce 30–50 cm), které tvoří složitý komplex. Většinou se nevyskytují sami, ale ve větších koloniích. Je to býložravec. Živí se hlavně zelenými částmi rostlin a kůrou stromů.\n\nSamice vyvádí mláďata (nejčastěji 3 až 10) třikrát až sedmkrát ročně po zhruba dvacetidenní březosti a stejnou dobu je i kojí. Pohlavní dospělosti dosahují mláďata velmi záhy (samice může být pohlavně dospělá již v 13. dni života, to znamená v době, kdy ji matka ještě kojí). Samice tudíž mohou mít mláďata už asi ve 35 dnech věku. Díky tomu se hraboši v pravidelných intervalech přemnožují a často způsobují škody zahrádkářům i zemědělcům. Dožívá se věku kolem dvou let. V těchto dobách představují poměrně snadnou kořist pro malé šelmy a dravé ptáky a stávají se součástí jejich jídelníčku. Lasičky, lišky, kočky, sovy, káně, poštolky – těm všem je hraboš polní hlavní potravou. Ale i čápi, rackové a jiní ptáci zahubí mnoho hrabošů. Když sejde sníh, vykreslí hraboší chodbičky rozvětvenou síť.\n\n"}
{"id": "223204", "url": "https://cs.wikipedia.org/wiki?curid=223204", "title": "Underberg", "text": "Underberg\n\nUnderberg je německý alkoholický nápoj, řadících se mezi kořeněné bittery. Je červenohnědé barvy s 44% obsahem alkoholu. Je vyroben z bylin ze 43 zemí a nechává se dozrát několik měsíců v dubových sudech.\n\nObjevitelem Underbergu v roce 1846 je Hubert Underberg z Rheinbergu v Dolním Porýní. \n\n"}
{"id": "223210", "url": "https://cs.wikipedia.org/wiki?curid=223210", "title": "Rakouské Alpy", "text": "Rakouské Alpy\n\nRakouské Alpy jsou horským systémem zahrnujícím do sebe všechna pohoří Alp, nacházejících se v Rakousku.\n\nPovrch Rakouska tvoří ze dvou třetin Alpy náležící horopisně pod Východní Alpy. Alpy však nezabírají celou rozlohu země a najdeme zde hned několik zcela odlišných pohoří a krajinných celků. Tvář alpských hřebenů je rozbrázděná množstvím většinou podélně tekoucích řek, tvořících až několik desítek kilometrů dlouhá údolí.\n\nNa území Rakouska zasahují z celkového členění pouze Východní Alpy. Ty dále dělíme na tři geologické celky. \"Hlavní alpský hřeben\", který tvoří převážnou většinu z nejmohutnějších rakouských pohoří spadá pod Centrální krystalické Alpy. Převládající horninou je zde rula, žula, svory, břidlice, ale také okrajově pískovec, vápenec či dolomit. Na tento hlavní hřeben je od severu natlačen mladší masiv \"Severních vápencových Alp\". Ten je tvořen triasovými, jurskými a křídovými horninami. Dominantními horninami jsou zde vápenec a dolomit. Totéž platí o třetí skupině Alp – \"Jižních vápencových Alp\".\n\nAlpy jsou hlavní pramennou oblastí Evropy. Téměř celé území Rakouska patří do povodí Dunaje. Významnější výjimkou je nejzápadnější spolková země Vorarlberg, odkud jsou řeky odvodňovány do horního Rýna, případně do Bodamského jezera. Dunaj protéká rakouským územím v délce 350 km a je jeho jedinou splavnou řekou. Do Dunaje se vlévají téměř všechny alpské řeky. Na prvním místě to je Inn, Salzach, Traun, Enns, Ybbs, Traisen, Dráva, Mur a další. Velký podíl na průtoku řek má více jak 600 km² plochy ledovců. Rakouské Alpy se mohou pyšnit neobyčejně velkým počtem jezer. Celkově jich je asi 580 a jsou většinou ledovcového původu. Většina z nich jsou malá karová jezírka ukrytá vysoko v horách. Velká jezera hledejme spíše v podhůří Alp. Na severu hřebene je to hlavně oblast Solné komory (Salzkammergutberge) s jezery Attersee (46,7km²), Traunsee, Mondsee, Wolfgangsee a další. Na jihu Rakouských Alp jsou to jezera v Klagenfurtské kotlině – Wörthersee, Ossiachersee, Millstättersee atd. V nejvyšších partiích hor, především ve Vysokých Taurech byla vybudována obrovská přehradní jezera, která mají nemalý energetický význam pro celou zemi. Především kaprunská soustava jezer, propojených desítkami kilometrů náhonů nemá jinde v Evropě obdoby.\n\nRakousko stejně jako Česká republika patří do tzv. přechodné klimatické zóny. Na rakouském území (především v Alpách) to znamená větší teplotní rozdíly mezi zimou a létem směrem k východu. Na východě je tedy drsnější zima, ale léta teplejší než je tomu na západě území. Dalším důležitým podnebným faktorem je nadmořská výška. Čím větší výška, tím nižší teplota a naopak více srážek. V plošně rozsáhlých alpských údolích s kotlinách se v zimě za bezvětří kumuluje studený vzduch, který hromadí mlhy a oblačnost. Na alpských vrcholech je však o mnoho tepleji a jasněji. Tomuto teplotnímu jevu se říká inverze. Specifickým jevem jsou náhlé změny počasí. To většinou doprovází silný nárazový vítr a bouře. Průměrná zimní lednová teplota na úpatí Rakouských Alp je -1°C až -4°C, ve vrcholném červenci pak 15°C až 19°C. Největší srážkový průměr mají vzhledem k převládajícímu proudění svahy obrácené k severu a severozápadu (až 2400 mm ročně) V létě spadne v průměru dvakrát více srážek než v zimě. Sněhová pokrývka v horách trvá 100 – 200 dní v roce v závislosti na nadmořské výšce.\n\nAlpy se prezentují především svým stupňovitým uspořádáním vegetačních pásem. Svahy hor do výše 700 m (na jihu do 800 m) zaujímají většinou louky, pole případně vinice. Od této výšky rostou již lesy a to až do výše 2000 m (Severní vápencové Alpy – 1800 m). Lesy zaujímají v Rakousku až 38% celkové plochy země. Nejrozšířenější dřevinou je smrk. Nad hranicí lesa šplhá až do výše 2700 m pásmo kosodřeviny a nad touto výškou se na horských holích setkáme s porosty jalovce, zakrslé vrby a rododendrony. Nejvyšší patro hor pak patří alpským bylinám. V horských lesích dosud žije hojně srnčí zvěř a jeleni. Ve vyšších polohách se setkáme s typickými zástupci alpské fauny – kamzíky, kozorožci a svišti. Medvěd byl sice v Alpách vyhuben, přesto se můžeme s tímto představitelem největší evropské šelmy setkat především v oblastech Jižních vápencových Alp (Karnské Alpy), kde zde migruje z blízkých Slovinských Alp.\n\nKategorie ochrany přírody se rozděluje na několik skupin. Na nejvyšším žebříčku významu jsou Národní parky, za nimi následují přírodní rezervace. Mimo tyto plošně rozlehlí území je chráněno mnoho jednotlivých přírodních úkazů – soutěsek, vodopádů, jeskyní, propastí, jezer, planin, bažin apod. V Rakousku najdeme v současnosti celkem 6 národních parků. Tři se rozkládají na území Alp.\nNejvětším národním parkem je Nationalpark Hohe Tauern (Vysoké Taury). Dnešní rozloha celého parku včetně ochranných území je 1800 km² a je tak největším chráněním územím v Alpách. Území NP se rozkládá ve spolkových zemích Salzbursko, Korutany, Východní Tyrolsko a Tyrolsko.\nNationalpark Nockberge byl vyhlášen v r. 1987 a chrání nenarušenou přírodu v méně známém masivu Nockberge na území spolkových zemí Korutany, Salcbursko a Štýrsko. Na ploše 21000 ha jsou chráněny přirozený alpský reliéf, alpínské louky a vysokohorské partie kolem nejvyšších vrcholů. Významným zásahem do krajiny bylo vybudování vysokohorské silnice Nockalmstrasse vedoucí až do výše 2000 m n. m. Na ploše parku lze pozorovat bohatou floru (vzácný pochybek, bříza zakrslá, mochana a další). Ze savců je zde přítomen jelen, kamzík, svišť, ptačí říši zastupuje výr velký, tetřev a velmi vzácný boreo.\nNationalpark Kalkalpen je nejpozději založeným národním parkem chránící přírodu vápencových Alp v oblasti Pyhrn – Eisenwurzen.\n\nZ nejvýznamnějších chráněných krajinných oblastí jmenujme alespoň Dachstein s jeskyněmi Dachstein-Mammuthöhle a Riesenhöhle a přilehlá Gossauská jezera, část pohoří Totes Gebirge v okolí jezera Grundlsee, hluboké údolí řeky Enns zvané Gesäuse. V Dolním Rakousku je to oblast vápencového vrcholu Ötscher a soutěsek v jeho blízkosti. Jako chráněné oblasti jsou dále vyhlášeny části území tyrolského pohoří Wilder Kaiser a Karwendel. Přírodními parky jsou Hohe Wand, Schwarzau im Gebirge v pohoří Rax, velké území východních Nízkých Taur – Sölktäler. Mezi přírodními rezervacemi na území Alp vzpomeňme na prvním místě Krimmelské vodopády, které patří mezi největší v Evropě, dále jezero Altausseer See v Salzkammergutberge a mnoho dalších.\n\n\n\n"}
{"id": "223212", "url": "https://cs.wikipedia.org/wiki?curid=223212", "title": "Rift", "text": "Rift\n\nRift (dříve také nazývaný brázda, průlom, příkopová propadlina či hlubinný pokles) je seismicky a vulkanicky aktivní příkopová struktura (zóna) v zemské kůře, charakterizovaná poruchami poklesového charakteru, vznikem nové oceánské kůry, s délkou několika set až tisíců kilometrů a šířkou od několika do stovek kilometrů.\n\nTermín rift zavedl německý petrograf a geolog Hans Cloos (1855-1951) v roce 1939. Cloos nejprve definoval rifty jako poklesy vzniklé roztahováním zemské kůry v oblastech velkých elevací a v osových zónách hlubokých depresí. Dnes se riftům připisuje i strukturní význam a jejich vznik se dává do souvislosti se změnami v zemské kůře, tzv. rozpínáním oceánského dna (\"Seafloor spreading\").\n\nRiftové zóny představují oslabené zóny zemské kůry, na kterých se od sebe oddělují pevninské bloky a systémem zlomů v zemské kůře vystupuje na povrch magma a tvoří se oceánská kůra. Vyskytují se v osových částech oceánských hřbetů, ale i na kontinentech. Často na sebe oceánské a kontinentální rifty navazují. Celková délka světových riftů se odhaduje na 60 000 km.\n\n\n"}
{"id": "223215", "url": "https://cs.wikipedia.org/wiki?curid=223215", "title": "Georg Placzek", "text": "Georg Placzek\n\nGeorg Placzek (26. září 1905 Brno – 9. října 1955 Curych) byl český židovský teoretický fyzik a jediný občan Československa, který se na prominentním vedoucím místě podstatnou měrou podílel na americkém projektu Manhattan. \nMezi jeho spolupracovníky a přátele patřilo mnoho nejproslulejších teoretických i experimentálních fyziků prvé poloviny 20. století: Niels Bohr, Edward Teller, Hans Bethe, Felix Bloch, Rudolf Peierls, Werner Heisenberg, Lev Davidovič Landau, Victor Weisskopf, George Gamow, Robert Oppenheimer, Enrico Fermi, Edoardo Amaldi, Emilio Gino Segrè a další.\n\nPlaczkovy práce z oblasti Ramanovy spektroskopie jsou klasické a dodnes hojně citované. Významné práce vytvořil i v oblasti fyziky neutronů a matematické fyzice. Spolu s Frischem je spoluautorem přímého experimentálního důkazu jaderného štěpení.\nSpolu s Bohrem a dalšími se podílel na objevu role izotopu uranu U235, se závažnými důsledky pro vývoj první atomové bomby i jaderného reaktoru.\n\nOtcem Georga Placzka byl moravský textilní průmyslník Alfred Placzek, syn moravského zemského rabína Dr. Barucha Placzka. Jeho matkou byla Marianne Placzek, roz. Pollack, z brněnské průmyslnické rodiny Löw-Beerů. Od r. 1913 bydlela rodina v Alexovicích u Ivančic, kde Alfred Placzek vlastnil textilní továrnu. Zimní měsíce trávili v Brně. Georg byl nejstarší ze tří dětí, ale chtěl se věnovat vědě a rodinnou firmu nepřevzal.\n\nVystudoval Německé státní gymnázium v Brně, v letech 1924 až 1928 studoval na vídeňské univerzitě a pražské německé univerzitě, dizertaci z oboru elektrostatiky v látkovém prostředí obhájil ve Vídni, kde složil též doktorské zkoušky. Poté podnikl monumentální cestu mnoha centry světové fyziky v Evropě, USA i jinde. V dospělosti ovládal deset jazyků včetně latiny a řečtiny. Mezi lety 1928 a 1932 byl stážistou na universitách v Utrechtu, Lipsku, Göttingenu, Římě. Do roku 1938 pracoval zejména v proslulém Institutu Nielse Bohra v Kodani, kde se věnoval fyzice atomového jádra, především neutronů. Odtud se vypravil na tři zhruba půlroční stáže na pracovištích v Charkově (1933, 1936) a Jeruzalémě (1935). \n\nPřed nebezpečím nacismu emigroval do USA, ale rodiče a oba sourozenci zůstali v Československu a stali se obětmi holocaustu. \n\nPo trvalém přesídlení do USA v lednu 1939 pracoval na Cornellově univerzitě v Ithace, později jako uznávaný a inspirativní vedoucí teoretické skupiny v Chalk River u Montrealu, začleněné v rámci tzv. British mission do projektu Manhattan.\n\nOd roku 1943 byl Georg ženatý s Holanďankou Els Placzkovou, roz. Andriesse, exmanželkou svého přítele a spolupracovníka fyzika Hanse von Halbana. \n\nV květnu 1945 byl povolán přímo do Los Alamos. Během celé války byl Placzek klasifikován jako britský občan a 11. června 1945 získal americké občanství. Byl též dne 16. července 1945 očitým svědkem historicky prvního atomového výbuchu (experiment Trinity) v poušti u Alamogorda v Novém Mexiku. V lednu 1946 Placzek nahradil Hanse Betheho v čele teoretické skupiny. Los Alamos opustil Placzek ze zdravotních důvodů v červnu 1946. \n\nPoté dva roky pracoval ve výzkumné laboratoři \"Electric Company\" v Schenectady, od roku 1948 se stal členem slavného Institute for Advanced Study v Princetonu. V roce 1953 přednášel v Miláne a Římě, roku 1955 získal Guggenheimovo stipendium pro roční působení na univerzitě v Římě.\n\nGeorg Placzek zemřel v říjnu 1955 v Curychu za okolností, které dlouho nebyly vyjasněny. Svědectví shromážděná z okruhu Placzkovy rodiny, dobových nekrologů i Placzkových kolegů okolo r. 2005 však ukazovala s vysokou pravděpodobností na sebevraždu, související zejména s vážným dlouhodobým psychickým onemocněním bipolárním syndromem. Nedávno nalezené forenzní a lékařské dokumenty hypotézu sebevraždy potvrzují a dále upřesňují, že bezprostřední příčinou úmrtí Georga Placzeka bylo srdeční selhání, způsobené silným předávkováním barbituráty. Smrt nastala v (dnes již neexistujícím) curyšském hotelu Im Park, kde bylo tělo Georga Placzka nalezeno o den později. V Curychu také dne 14. října 1955 proběhl jeho pohřeb, na kterém se smutečního proslovu ujal Leon Van Hove. Téhož dne proběhla kremace. Někdy po roce 1989 popel Georga Placzka spočinul na loučce curyšského hřbitova Sihlfeld. \n\nNa brněnském náměstí Svobody byla v roce 2005 Georgu Placzkovi na rodném domě odhalena pamětní deska. Ve dnech 21.–24. září téhož roku se v Brně konalo mezinárodní symposium na jeho počest.\n\nOd roku 2010 je v Brně ve spolupráci s Nadací rodiny Placzekovy (Placzek Family Foundation) každoročně vyhlašováno stipendium pro maturanty středních škol, kteří byli přijati ke studiu fyziky na některé z renomovaných světových univerzit a studenty fyziky, u nichž se předpokládá, že se budou fyzice věnovat jako vědě. \n\n"}
{"id": "223217", "url": "https://cs.wikipedia.org/wiki?curid=223217", "title": "Vratislavická kyselka", "text": "Vratislavická kyselka\n\nVratislavická kyselka je minerální voda, která vyvěrá ve Vratislavicích nad Nisou v Liberci. Obsahuje uhličitan hořečnatý, oxid železitý a oxid uhličitý.\n\nVratislavická kyselka je známá od roku 1862, kdy byl pramen objeven při hloubení studny pro bělírnu látek. Od roku 1864 byla jímána v mělkém prameni zvaném Rudolf. Občas docházelo k poklesu vydatnosti, což majitelé v letech 1892 až 1942 řešili řadou technických úprav jímání. Roku 1894 pramen získal osvědčení o léčivosti a voda byla kromě plnění využívána v lázeňském provozu.\n\nRoku 1915 se provozovatelem plnírny stal Josef Weber a voda se prodávala pod značkou Weberovka. Čerpala se novým vrtem a ručně se plnila do lahví. Naplněné lahve se před expedicí ponechávaly po určitou dobu ve skladu, aby se z vody vysrážely a usadily sloučeniny železa. Od roku 1945 se při plnění začaly přidávat sirupy, protože kyselina citronová v nich obsažená, stabilizovala ionty železa (Fe) obsažené ve vodě. Zatímco čistá kyselka měla záruční dobu dlouhou šest měsíců, voda se sirupem vydržela pouze jeden měsíc. V sedmdesátých letech dvacátého století dosahovala roční produkce asi padesát tisíc hektolitrů (přibližně sedm miliónů lahví).\n\nPo roce 1989 byla založena společnost Vratislavická kyselka, která nechala vyhloubit dva nové vrty pro zásobování stáčírny. Obnovila také historickou budovu včetně kopie původní zbourané věžičky na střeše správní budovy.\n\nI přes dlouhou historii se minerální voda ve Vratislavicích přestala stáčet v roce 2004, kdy zkrachoval její majitel, firma Unipo. V následujících dvou letech šel podnik opakovaně do dražby, až byl vydražen na 9,1 miliónů Kč, avšak kupující nebyli schopni splnit závazek platby, a tak z prodeje sešlo. Výroba byla obnovena na podzim roku 2006. Naposledy se kyselka vyráběla krom varianty přírodní také s klasickými příchutěmi: pomeranč, citron, grapefruit, ale i minerálka zázvorová.\n\nZačátkem srpna 2018 koupila areál Vratislavické kyselky společnost Kitl z Jablonce nad Nisou, která se zabývá výrobou sirupů, medicinálních vín a medovin. Jejím záměrem je zchátralý areál zrekonstruovat.\n\nMinerální voda stáčená v sedmdesátých letech dvacátého století byla charakterizována jako slabě mineralizovaná hydrogenuhličitanová sodno-vápenatá kyselka vhodná jako možnost prevence zubního kazu. Podle rozboru z roku 1971 celková mineralizace dosahovala 1,48 g.l. Kromě dalších látek obsahovala ionty sodíku (230 mg.l), vápníku (86,8 mg.l) a hořčíku (28,6 mg.l). Vysoký obsah železa (10,6 mg.l) znemožňuje využívání čisté kyselky k plnění do lahví. V roce 1954 byla stanovena radioaktivita vody na 897 Bq.l.\n\n"}
{"id": "223218", "url": "https://cs.wikipedia.org/wiki?curid=223218", "title": "Unicum", "text": "Unicum\n\nUnicum-zwack je maďarský bylinný likér, alkoholický nápoj, jenž se řadí mezi kořeněné bittery. Má hořkou chuť, získanou ze 40 léčivých rostlin. Je vyroben výhradně z přírodních látek. Tento likér dozrává několik měsíců v dubových sudech. Obsahuje 40% alkoholu.\n\nLikér vznikl v Budapešti jako lék pro císaře Josefa II. Recept vymyslel lékař Joseph Zwack roku 1790. Legenda praví, že název vymyslel sám císař, když po požití nápoje zvolal: \"To je unicum!\"\n\n"}
{"id": "223219", "url": "https://cs.wikipedia.org/wiki?curid=223219", "title": "Georg Stahl", "text": "Georg Stahl\n\nGeorg Ernst Stahl (22. října 1659, podle jiných zdrojů 21. října 1660, Ansbach – 24. května 1734 Berlín) byl německý lékař a chemik. Stal se jedním ze zakladatelů flogistonové teorie.\n\nGeorg Stahl promoval v Jeně v roce 1683 na doktora medicíny a stal se praktickým lékařem. V roce 1687 jej výmarský vévoda jmenoval svým dvorním medikem. V letech 1694 až 1715 zastával místo profesora medicíny v Halle. Potom se stal osobním lékařem pruského krále Fridricha Viléma I.\n\n"}
{"id": "223220", "url": "https://cs.wikipedia.org/wiki?curid=223220", "title": "Rozpínání oceánského dna", "text": "Rozpínání oceánského dna\n\nRozpínání oceánského dna (známé i pod anglickým termínem \"Seafloor spreading\") je součástí teorie deskové tektoniky. Je to proces způsobující pohyb kontinentů. Tento mechanismus, který je mnohem přesnější než původní Wegenerova teorie pohybu kontinentů posunem po mořském dně, byl navržen Henry Hessem v 60. letech 20. století. Je způsoben konvekčním prouděním tepla ve svrchní, plastické části zemského pláště – astenosféře.\n\nRozpínání oceánského dna začíná v riftových zónách na kontinentálních deskách, například Východoafrický riftový systém. Proces začíná zahříváním pevninské kůry výstupem tepla ze zemského nitra, to způsobí snížení hustoty a částečnou plasticitu desky. Protože lehčí materiály mají tendenci vystupovat nad těžší, časem se nad místem zahřívání vytvoří vydutí. Jak vydutí vzrůstá, jednotlivé bloky se lámou a poklesávají, vytváří se systém zlomů (rift). Typický riftový systém sestává ze tří ramen svírajících úhel přibližně 120°.\n\nJak proces pokračuje, dvě ramena se otevřou, zatímco třetí přestane být aktivní (nazývá se i „failed rift“). Dvě otevřená ramena se od sebe začnou vzdalovat, přičemž mezeru mezi nimi vyplňuje bazaltové magma. To je místo vzniku nové oceánské kůry mezi dvěma vzdalujícími se fragmenty kontinentů. Pokud se jedno z ramen riftu otevře do oceánu, vyplní se vodou a vzniká nové moře. Příkladem je Rudé moře. Východoafrický rift je oproti tomu příkladem „mrtvého“ ramene, které se začalo otevírat mnohem později než zbývající dvě.\n\nPokud se rozšiřování nezastaví, postupem času se moře změní na oceán. Podobný příklad se dá najít opět v Africe. Odtržením Jižní Ameriky vznikl Atlantský oceán a delta Nigeru je považována za mrtvé riftové rameno.\n\nProtože nová oceánská kůra je teplejší než stará, ukládá se nad ní. Navzdory vzniku a ukládání nové kůry zůstává průměr Země konstantní. To znamená, že tak jako kůra vzniká, musí i zanikat. Děje se to v subdukčních zónách, kde je deska s oceánskou kůrou zatlačovaná pod jinou desku (pevninskou, nebo oceánskou). Rozpínání v Atlantském oceáně je aktivní ve Středoatlantickém hřbetě. Jen malá část zde tvořené oceánské kůry je subdukována. Naproti tomu, litosférické desky tvořící Tichý oceán, jsou subdukovány na mnohých místech, což způsobuje vulkanismus v Ohnivém kruhu (\"The Ring of Fire\"). Tichý oceán se rozpíná nejrychleji (13 cm/rok). Rozdíl v rozpínání ovlivňuje i chemické složení bazaltů nově vytvořené oceánské kůry.\n\nVe Středoatlantickém hřbetě (i jinde) je materiál z pláště vynášen na povrch systémem zlomů a vytváří novou oceánskou kůru. Tím, jak se desky pohybují od sebe, nastává nový fenomén: pohyb kontinentů. Když Alfred Wefener poprvé prezentoval teorii pohybu kontinentů, mnoho geologů ji odmítlo, protože neposkytovala vysvětlení mechanismu tohoto pohybu. Až objev oceánských hřbetů poskytl řešení tohoto problému.\n"}
{"id": "223222", "url": "https://cs.wikipedia.org/wiki?curid=223222", "title": "Brandy", "text": "Brandy\n\nBrandy je anglický název pro vinnou pálenku či vínovici, destilát z vína s obsahem alkoholu 35–60 %. Název pochází z nizozemského \"brandewijn\" nebo německého \"Branntwein\", což znamená doslova pálené víno. Nejznámější brandy pocházejí z Francie (oblasti Cognac a Armagnac v jihozápadní Francii), ale brandy se vyrábí i v jiných vinařských oblastech, zejména ve Španělsku, v Itálii, v Řecku nebo v Gruzii. Kvalitní brandy se vyrábí z vybraných odrůd vinné révy, nejméně týden kvasí, pak se postupně destiluje a nechává dozrát i několik let v dubových sudech po sherry, kde teprve dostává typickou barvu. Naopak do portského vína, do sherry a „šaleru“ se brandy přidává, původně proto, aby víno při dlouhém transportu nezačalo kvasit.\n\n\n\n\n"}
{"id": "223231", "url": "https://cs.wikipedia.org/wiki?curid=223231", "title": "Rise of Nations: Thrones and Patriots", "text": "Rise of Nations: Thrones and Patriots\n\nRise of Nations: Thrones and Patriots je datadisk pro realtimovou strategii \"Rise of Nations\". Byl vydán 28. dubna 2004.\n\n\nKdyž hráč postaví budovu senátu, zpřístupní se mu různé typy vlád. Na výběr jsou Despotismus a Republika, po dosažení doby střelného prachu Monarchie a Demokracie a v průmyslovém věku Kapitalismus a Socialismus. Každá vláda dává buď ekonomické bonusy (republika, demokracie, kapitalismus) nebo vojenské (despotismus, monarchie, socialismus). Jednotlivé bonusy vlád se sčítají.\n\nPři stavbě senátu získá hráč také speciální jednotku Patriota, která má podobné vlastnosti jako generál. Ovlivňuje situaci na bojišti, ale také ekonomickou situaci (například rychlejší produkce jednotek v továrnách, v jejichž blízkosti se patriot nachází). Vlastnosti patriota záleží na aktuální vládě.\n\nDalší novinkou je možnost používat vlastní skripty při hraní po internetu. Skripty je možné vytvořit v zabudovaném editoru.\n\n"}
{"id": "223232", "url": "https://cs.wikipedia.org/wiki?curid=223232", "title": "Staré Prachatice", "text": "Staré Prachatice\n\nStaré Prachatice jsou místní část města Prachatice, od nichž leží 1 km severně, v nadmořské výšce 570 m. V roce 2011 zde trvale žilo 73 obyvatel.\n\nJak dokládají archeologické nálezy, bylo území Prachaticka osídleno již v pravěku skupinkami sběračů a lovců a to přibližně v pozdním paleolitu a mezolitu (10.–6. tisíciletí př. n. l.). Další důkazy osídlení (sekyrka, etážovitá nádoba a hrot kopí z knovízské kultury) jsou až z mladší doby bronzové a dále i z doby železné. Z doby římské a ze stěhování národů pochází zatím jediný nález: římská mince.\n\nPrvní písemná zmínka o vesnici pochází z roku 1088. Nejstarší středověká osada předcházející dnešním Prachaticím vznikla v 9.–10. století právě v místě dnešních Starých Prachatic a Ostrova. Nejspíše již v té době byla svázána s významnou obchodní trasou později známou jako Zlatá stezka. Tato osada byla pod správou Vyšehradské kapituly a její význam rostl, čehož je důkazem stavba kamenného kostela (dnešní kostel sv. Petra a Pavla) na sklonku 11. nebo ve 12. století. Není vyloučeno, že se v jeho blízkosti nacházelo feudální sídlo jako centrum místní správy pro vybírání cla, ale díky strategické poloze nejspíš i kvůli obraně tohoto místa.\n\nV průběhu 13. století nejspíše přestala vyhovovat poloha osady a tak za účelem vystavění města v úplném slova smyslu bylo hledáno místo s lepšími podmínkami. Po uskutečnění tohoto záměru ztratila osada na významnosti a v roce 1370 je uváděna již jako Staré Prachatice.\n\n"}
{"id": "223237", "url": "https://cs.wikipedia.org/wiki?curid=223237", "title": "A*Teens", "text": "A*Teens\n\nA*Teens byla švédská popová skupina založená v roce 1998. Původně se jmenovala ABBA Teens a hrála skladby skupiny ABBA. V souvislosti se svou vlastní tvorbou se později přejmenovala na A*Teens. V roce 2004, po 6 letech trvání a vydání alba Greatest Hits, skupina oznámila přestávku. Rozpad nebyl nikdy oficiálně ohlášen, ale všichni její členové přešli na sólovou dráhu.\n\n"}
{"id": "223242", "url": "https://cs.wikipedia.org/wiki?curid=223242", "title": "Curtiss C-46 Commando", "text": "Curtiss C-46 Commando\n\nCurtiss C-46 Commando byl americký dvoumotorový letoun, který byl užíván ve vojenském letectvu od 2. světové války. Původně se mělo jednat o civilní letoun pro 36 cestujících, ovšem po vstupu USA do bojů 2. světové války bylo zřejmé, že letoun potřebuje armáda, a tak byl vyráběn výhradně pro vojenské účely. \n\nFirma Curtiss začala vývoj nového moderního dopravního letounu v roce 1935 pod označením CW-20T. První prototyp (NX 19436) vzlétl až 26. března 1940 pilotován Edmundem T. „Eddie“ Allenem, ještě bez původně plánované přetlakové kabiny. První CW-20T poháněla dvojice dvouhvězdicových motorů Wright R-2600B Cyclone o výkonu po 1250 kW. Během testů byly jeho dvojité SOP překonstruovány na jednoduché a označení se změnilo na CW-20A. Prototyp v červnu 1941 koupilo armádní letectvo, kde létal jako XC-55. Po zkouškách byl vrácen mateřské továrně, která stroj prodala letecké společnosti BOAC (imatrikulace G-AGDI, „St. Louis“). Prototyp zde létal do října 1943, kdy byl sešrotován.\n\nV červenci 1940 armádní letectvo objednalo sérii 46 kusů označených C-46 později pojmenovaných Commando. Nejrozšířenější variantou se stala verze C-46A s vyztuženou podlahou, dvoukřídlími vraty a nosností až 6800 kg. Další verze ze sériové produkce obdržely označení C-46D, F a G, v USMC dostal označení R5C-1. Sériové C-46 poháněly motory Pratt & Whitney R-2800 Double Wasp různých verzí se čtyřlistými vrtulemi. Od pilotů si vysloužil přezdívku \"„The Whale“ (velryba)\".\n\nLetoun získal svoji slávu zejména při podpůrných transportech přes Himálaj v trojúhelníku Čína – Barma – Indie, v Evropě se proslavil při výsadkových operacích. Stroj mohl vléct v závěsu až čtyři kluzáky. Po skončení druhé světové války jeho služba ještě zdaleka nekončila, účastnil se války za nezávislost, korejské války i války ve Vietnamu. Několik letounů přežilo až do dnešní doby.\n\nÚdaje platí pro C-46A\n\n"}
{"id": "223243", "url": "https://cs.wikipedia.org/wiki?curid=223243", "title": "Muzeum kysucké dědiny", "text": "Muzeum kysucké dědiny\n\nMúzeum kysuckej dediny je skanzen nacházející se nedaleko obce Nová Bystrica, části Vychylovka v údolí Chmúra, která je součástí CHKO Kysuce. \n\nSkanzen vznikl 11. října 1974 (byl položen základní kámen), přičemž jeden z hlavních důvodů pro jeho vznik byla výstavba vodní nádrže Nová Bystrica. Jeho prvním úkolem totiž byla záchrana památek lidové architektury z obcí Riečnica a Harvelka, které pro zmíněnou výstavbu zanikly. V expozici se nachází 34 staveb, převážně obytných domů a hospodářských budov, dále krčma z Korně, dva mlýny a zděná kaple ze Zborova nad Bystricou. Součástí skanzenu je i úzkokolejná lesní železnice s úvraťovým systémem. Expozice zachycuje nejen architekturu, ale i kulturu a způsob života v oblasti Kysuc z 19. století a první polovině 20. století.\n\n\n"}
{"id": "223249", "url": "https://cs.wikipedia.org/wiki?curid=223249", "title": "Douglas C-47 Skytrain", "text": "Douglas C-47 Skytrain\n\nDouglas C-47A/B Skytrain byl americký dvoumotorový transportní letoun, který byl vojenskou verzí dopravního letounu Douglas DC-3, jenž je znám pod označením RAF Douglas C.Mk.I až IV Dakota. Letoun sloužil nejen jako nákladní, ale i jako výsadkový pod názvem Douglas C-53 Skytrooper, vlečný pro kluzáky, průzkumný, záchranný a cvičný TC-47B. Základní označení amerického námořnictva bylo pro tyto letouny R4D s přidaným číslem podle verzí. Účastnil se 2. světové války (operace Market Garden, Overlord, Husky, Varsity a Avalanche), války v Koreji i ve Vietnamu. V USA bylo vyrobeno 10 654 kusů, přes 2 000 jich bylo vyrobeno licenčně v SSSR jako Lisunov Li-2, dalších 485 bylo vyrobeno v Japonsku u firem Nakajima a Showa. Do poválečného Československého vojenského letectva byl typ zařazen pod označením D 47, čtyřicet ze 72 zakoupených C-47 létalo u ČSA.\n\nVe Vietnamu se nejvíce uplatnil ve verzi AC-47 Gunship, spíše však byl známější pod přezdívkou Spooky. V této verzi měl na levé (pilotově) straně na místě posledních 2 oken a trvale otevřených nákladových dveří namontovány tři kusy 7,62 mm kulometů a měl za úkol kroužit okolo cíle a soustředěnou palbou ze vše tří kulometů naráz doslova cíl rozsekat. Proto také přezdívka \"„Spooky - strašidlo“\", neboť výsledky takového útoku byly vskutku děsivé.\n\nÚdaje platí pro C-47A\n\n\n"}
{"id": "223250", "url": "https://cs.wikipedia.org/wiki?curid=223250", "title": "Cachaça", "text": "Cachaça\n\nCachaça (výslovnost , počeštěně [kašasa]) je brazilský národní alkoholický nápoj známý též jako brazilský rum. K výrobě se používá samotná šťáva z cukrové třtiny, nikoliv odpadní melasa. Cukrová třtina se nejdřív lisuje, vylisovaná šťáva se nechává kvasit a nakonec prochází destilací a ředěním. Proces výroby cachaça je tedy stejný, jako u tzv. zemědělských rumů (rhum agricole) z Francouzských Antil, Haiti, Dominiky a Svaté Lucie. Nejkvalitnější druhy se nechávají dozrávat v sudech. Obsahuje 40 % alkoholu.\n\nSlangově se Cachaça nazývá pinga, caninha nebo aguardente. Nejznámějším koktejlem z cachaça je caipirinha.\n\n\n"}
{"id": "223256", "url": "https://cs.wikipedia.org/wiki?curid=223256", "title": "Blue chip (trh cenných papírů)", "text": "Blue chip (trh cenných papírů)\n\nBlue chip, blue chip stocks (česky „modrý žeton“) je termín, kterým se označují akcie největších a nejziskovějších společností, které jsou obchodovány na burze, mají stabilní růst a pravidelně vyplácejí dividendy. V České republice to jsou zejména tituly společností obchodované na hlavním trhu SPAD Burzy cenných papírů Praha tvořící Index PX.\n\nPůvodní význam slovního spojení je převzat od modrých žetonů z kasina, které mívají nejvyšší hodnotu. Termín byl poprvé použit kolem roku 1923.\n"}
{"id": "223263", "url": "https://cs.wikipedia.org/wiki?curid=223263", "title": "IPhone", "text": "IPhone\n\niPhone (výslovnost [ˈaifəun]) je smartphone společnosti Apple, který svou popularitou definoval celou kategorii chytrých mobilních telefonů. První model byl představený v roce 2007 jako revoluční zařízení ovládané jen za pomocí prstů, které kombinovalo funkce telefonu, přehrávače hudby a internetového prohlížeče. Druhý model z roku 2008 umožnil vývojářům vytvářet pro operační systém iOS vlastní aplikace, včetně her, které lze koupit a stáhnout z obchodu App Store. Z iPhonu se postupně stalo multifunkční zařízení používané ke komunikaci, práci, zábavě, studiu, navigaci, platebním transakcím, ovládání domu či měření a uchování zdravotních dat.\n\nCelkově existuje 24 modelů iPhone. Poslední modely, iPhone 11, iPhone 11 Pro a iPhone 11 Pro Max, byly představeny 10. září 2019. V České republice cena nejdražšího modelu v době zahájení prodeje překročila 40 tisíc korun.\n\nPřípravu iPhone oficiálně oznámil Steve Jobs, předseda představenstva Apple Inc., na Macworld Conference & Expo 9. ledna 2007. Prodej koncovým uživatelům byl v USA zahájen 29. června 2007, kdy jej bylo možné provozovat pouze s jedním výhradním operátorem, firmou AT&T, která v době lednového představení mobilu nesla název Cingular (logo lze najít na nejstarších snímcích obrazovky iPhonu). První iPhone se v Evropě začal prodávat ještě v průběhu roku 2007, ale jen ve Spojeném království, Německu a Francii. V Asii se s prodejem začalo až v roce 2008.\n\niPhone byl uveden na trh promyšlenou reklamní kampaní, která z přístroje udělala hit už několik měsíců před zahájením jeho prodeje. První uživatelé kvůli němu stáli před obchody několikahodinové fronty. Podle zprávy Apple se v prvních 30 hodinách po zahájení prodalo 270 000 iPhonů, u AT&T bylo za stejnou dobu zaregistrováno 146 000 přístrojů.\n\n6. března 2008 byla veřejnosti představena betaverze firmwaru 2.0, která vylepšila použitelnost v podnikové sféře (podpora Microsoft Exchange Serveru) a umožnila oficiálně vytvářet nativní aplikace pomocí SDK 9. června 2008 byla na Celosvětové konferenci vývojářů představena nová verze, iPhone 3G. Ta přinesla podporu UMTS sítí a GPS navigaci, výrazně se také zvýšila výdrž akumulátoru. Na této akci byla rovněž předvedena finální verze SDK a firmwaru 2.0. Seznam zemí, kde bylo možné iPhone koupit, se rozšířil na 70, mezi nimi se objevila i Česká republika. iPhone v ČR nabídli všichni 3 GSM operátoři O2, Vodafone a T-Mobile a stejně jako v dalších zemích tzn. „druhé vlny“, jej začali prodávat 22. srpna 2008. I v Česku se při zahájení prodeje mobilu před obchody tvořily fronty, ovšem výrazně kraší oproti uvedení v USA. Mediální pozornost vyvolal polský operátor Orange, který do front angažoval placené herce.\n\n8. června 2009 byla na konferenci WWDC 2009 představena inovovaná verze iPhone, nejdříve s označením iPhone 3G S, následně však byla oznámena změna značení na iPhone 3GS. iPhone 3GS se od předchozího modelu lišil rychlejším procesorem, dvojnásobnou velikostí paměti, kvalitnějším grafickým procesorem s podporou OpenGL 2.0, kvalitnějším fotografickým čipem s možností natáčení videa a přítomností magnetometru (digitálního kompasu). Byla také změněna úprava povrchu displeje, aby lépe odolávala mastnotě a dala se lépe čistit.\n\nZa první víkend se prodalo milion kusů iPhone 3GS, čímž byl překonán rekord z předchozího roku.\n\n\"→ Bližší info o jednotlivých modelech: iPhone (první generace) (2007), iPhone 3G (2008), iPhone 3GS (2009), iPhone 4 (2010), iPhone 4S (2011), iPhone 5 (2012), iPhone 5C, iPhone 5S (2013), iPhone 6, iPhone 6 Plus (2014), iPhone 6s, iPhone 6s Plus (2015), iPhone SE, iPhone 7, iPhone 7 Plus (2016), iPhone 8, iPhone 8 Plus, iPhone X (2017), iPhone XR, iPhone XS, iPhone XS Max (2018), iPhone 11, iPhone 11 Pro, iPhone 11 Pro Max (2019)\"\n\nPoznámka: poměry velikostí jednotlivých modelů jsou škálované mezi sebou. Na některých monitorech nemusí odpovídat měřítku 1:1 reálného světa, velikosti byly počítány pro standardní velikost hustoty obrazových bodů (96 ppi).\n\nPůvodní, první iPhone se v době uvedení jmenoval pouze iPhone a zpětně jej i samotný Apple nazývá různými jmény – najdeme zde iPhone 2G, původní iPhone či posledním označením iPhone Original na tiskové konferenci v červnu 2010.\n\nHardwarové specifikace přístroje byly v roce 2007 velice nadprůměrné, konkrétně se jednalo o procesor Samsung S5L8900 (412MHz ARM 1176 procesor, grafický koprocesor PowerVR MBX 3D) a operační paměť o velikosti 128 MiB (eDRAM). Pro uživatele bylo připravené dodatečně nerozšiřitelné, integrované, flashové úložiště o velikosti 4, 8 či 16 GiB. Samotnou výrobu přístroje prováděla, podobně jako u dalších výrobků společnosti Apple, firma Foxconn. iPhone 2G byl dodáván s předinstalovaným operačním systémem iPhone OS 1.0. Nejvyšší verze, kterou je možné na tento iPhone nahrát, je iPhone OS 3.1.3, z roku 2009.\n\nNenativní aplikace byly v mobilu řešeny za pomocí webových stránek. Později se nalezly způsoby, jak obejít zabezpečení iPhone a do mobilu vlastní aplikace nahrát přes tzv. jailbreak [ˈdžeilˌbreik]. Mobil bylo v počátcích možné koupit pouze u výhradního amerického operátora AT&T a noví zákazníci se v prvních dnech setkávali s problémovou aktivací, protože servery AT&T nebyly na takový nápor prodejů připravené.\n\niPhone 3G, v pořadí 2. smartphone od firmy Apple Inc., představen 9. června 2008 na \"Celosvětové konferenci vývojářů (WWDC 2008)\" v \"Moscone Center\" v San Franciscu, byl ve skutečnosti pro rozmach Applu nejklíčovější iPhone. Mobilní telefon přišel s GPS, 3G mobilními daty a co je nejdůležitější, měl nově App Store.\n\nStejně jako předchozí generace, má procesor Samsung S5L8900, který tvoří ARM 1176 kompatibilní procesor taktovaný na 412 MHz a grafický koprocesor PowerVR MBX 3D a operační paměť eDRAM o velikosti 128 MiB. Pro uživatele bylo připravené integrované flashové úložiště o velikosti 8 či 16 GB. Na rozdíl od předchozího modelu, byl dostupný ve dvou barevných provedeních, v černé a bílé. Pro kryt zadní strany přístroje nebyl z důvodů 3G konektivity použit hliník, ale plast.\n\nApplem navržený přístroj vyráběla společnost Foxconn. \"iPhone 3G\" byl dodáván s předinstalovaným operačním systémem iPhone OS 2.0. Nejvyšší verze, kterou je možné na tento iPhone nahrát, je iPhone OS 4.2.1 z roku 2010.\n\nOd této chvíle nemuseli vývojáři vytvářet pomalé a mnohdy nefungující web aplikace, nebo nacházet různé pochybné způsoby, jak obejít zabezpečení iPhone a do mobilu vlastní aplikaci nahrát. Nyní je bylo možné publikovat a prodávat přes Apple App Store. Když se obchod s aplikacemi pro iOS otevíral, bylo na něm celkově 500 aplikací a jeho samotný vznik byl klíčovým momentem, kdy se iPhone začal stávat něčím více, než Jobsem původně v lednu 2007 představeným zařízením kombinujícím tři hlavní funkce – mobilního telefonu, přehrávače hudby a internetového prohlížeče. Od teď se z něj začalo stávat multifunkční zařízení, kombinující například internetový komunikátor, přehrávač videí, zařízení na kterém se dalo nakupovat či pracovní nástroj. Byl to najednou počítač v kapse se vším všudy. A taky jej pomalu začal nahrazovat.\n\niPhone 3GS vypadá jako jeho předchůdce. Veškeré inovace proběhly uvnitř přístroje. V zařízení byl použit procesor Samsung S5PC100 ARMv7 Cortex-A8 833 MHz podtaktovaný na 600 MHz a grafický koprocesor PowerVR MBX Lite 3D. Operační paměť typu eDRAM byla oproti předchozímu modelu zdvojnásobena na 256 MiB. Jako první iPhone dokáže nativně, bez nutnosti dohrávat aplikaci třetích stran, natáčet video, avšak pouze v rozlišení VGA s 30 fps. V mobilním telefonu se nově nachází Spotlight, čili vyhledávání napříč systémem a telefon je možné ovládat pomocí hlasových pokynů, což lze pokládat za jakéhosi předchůdce Siri.\n\nPro uživatele bylo připravené integrované flashové úložiště o velikosti 8, 16 a 32 GiB. Stejně jako jeho předchůdce, byl i tento model dostupný jak v černé, tak v bílé barvě. Jako u ostatních výrobků designovaných společností Apple, výrobu samotnou prováděla firma Foxconn. Mobil byl dodáván s předinstalovaným operačním systémem iPhone OS 3.0. Nejvyšší verze, kterou je možné na tento iPhone nahrát, je iOS 6.1.6, z roku 2014.\n\nVzhledem se iPhone 4 představený 24. června 2010 výrazně liší od svých předchůdců. Oblá záda, typická pro \"původní iPhone\" a modely \"3G\"/\"3GS\", byla nahrazena ostře řezaným šasi, které sestává z přední a zadní skleněné strany, jenž po obvodu celého přístroje spojuje ocelový pruh. V době vydání byla k dispozici jen černá barva, teprve 28. srpna 2011 Steve Jobs představil i bílou verzi.\n\niPhone 4 je prvním, ve kterém se objevil první procesor navrhovaný přímo Applem, označovaný jako Apple A4. Jedná se o 1Ghz procesor typu ARMv7 vyráběný 45nm technologií a pro reálný provoz podtaktovaný na 789 MHz. GPU tvoří PowerVR SGX 535. RAM byla oproti modelu \"3GS\" zdvojnásobena na 512 MiB. Lepší procesor umožnil operačnímu systému iOS 4 i omezenou práci s více aplikacemi, jednoduchý multitasking.\n\nVlastní procesor dokázal mimo jiné přinést i podporu jemnějších displejů, Applem označovaných jako Retina ([ˈretinə]), o dvojnásobné hustotě pixelů předchozích modelů, tedy 330 ppi. Rozlišení se tak z původních 480 × 320 px zvýšilo na 960 × 640 px při stejné velikosti a úhlopříčce displeje. Apple se spolu s displejem věnoval větším možnostem práce s fotoaparátem. Uvedl nově přední kamerku, v rozlišení 1,2 Mpx, a představil svou představu o video-telefonii, FaceTime ([ˈfeɪstaɪm]). Vylepšen byl i zadní fotoaparát, jehož rozlišení se ze 3 Mpx zvýšilo na 5 Mpx a na zádech mobilu se nově objevila přisvětlovací dioda.\n\n14. července 2010 vlivný magazín Consumer Reports, který v USA testuje různé spotřební zboží a zjišťuje případné vady, čímž pomáhá kupujícím v rozhodování, uvedl, že Apple iPhone 4 má problém s příjmem signálu. Ten je způsoben konstrukcí a nikoliv softwarem. Testy v Consumer Reports potvrdily, že pokud umístíte ruku (či stačí prst) na levý spodní roh na předěl mezi částmi kovové obruby, síla signálu poklesne natolik, že to může být důvodem i k ukončení hovoru. Dva dny na to Apple svolal konferenci, ve které označil aféru za nafouknutou a zmínil, že si doposud stěžovalo 0,5 % zákazníků. Zároveň přešel do protiútoku a ukázal videa konkurenčních značek, které se potýkají s podobnými problémy. Také na konferenci oznámil, že každý zákazník má možnost pomocí speciálního programu získat speciální plastové pouzdro, které problémům zamezí.\n\n4. října 2011, čili den před smrtí Steve Jobse, byl představen iPhone 4S, přestože písmeno „S“ v názvu označuje Speed [spiːd], řada fanoušků Applu tento model zve „iPhone 4 (For) Steve“, kde paradoxně Jobsova smrt vyšroubovala prodeje iPhonu do závratných výšin a z mobilu za pár hodin udělala produkt roku.\n\nVzhledem je totožný, jako jeho předchůdce \"iPhone 4\", ze kterého plně konstrukčně vychází. Jedinou viditelnou změnou, je jiné rozložení antény (černé pruhy na bocích mobilu), které řeší problém předchozího modelu se špatným příjmem signálu. Největší změny se udály uvnitř. Applem vyvíjený procesor druhé generace, Apple A5, založený na technologii ARMv7, uvedl éru vícejádrových procesorů v iPhonech. Kromě dvoujádrového CPU obsahoval i dvoujádrový GPU (PowerVR SGX 543MP2), to vše za pomocí technologie 45 nm. RAM zůstala stejná jako v případě předchozího modelu, a tedy 512 MiB. Mobilní telefon se prodával ve velikostech 8, 16, 32 a 64 GiB. Nicméně kapacita 8 GiB byla vyráběna až po zahájení prodeje pátého modelu, přičemž vyšší kapacity již nebyly nabízeny. Mobil byl stažen z prodeje po uvedení nového iPhone 6 a iPhone 6 Plus. Velký důraz byl kladen na kvalitu fotografií, fotoaparát byl přepracován a dostal 8Mpx snímač a clonu ƒ/2,4. S mobilem bylo možno nahrávat videa o rozlišení 1080p při 30 fps. Další novinkou byla nově možnost ukládat svá data a zálohovat mobil za pomocí služby iCloud. \"iPhone 4S\" byl dodáván s předinstalovaným operačním systémem iOS 5.0. Poslední verzi, kterou zařízení podporuje, je iOS 9.3.5.\n\nModel \"4S\" se stal prvním iPhonem, který byl vybaven hlasovou asistentkou Siri, inteligentní osobní asistentkou, která je součástí Apple iOS od verze 5, pomocí které je možno zjednodušit či automatizovat řadu činností spojenou s mobilním telefonem, kupříkladu psaní zpráv, nastavování připomínek či budíků či vyhledávání informací na internetu. Název Siri je odvozen od akronymické zkratky pro rozpoznávání řeči. Bohužel v současné době s ní není možno hovořit v českém jazyce.\n\niPhone 5 je první iPhone, který přinesl zvětšení displeje. Všechny předchozí verze, i přes rozdílnou jemnost displeje, měly pouze 3,5\" displej, kdežto iPhone 5 má displej 4palcový v rozlišení 1136 × 640 px. S nárůstem displeje rostly i rozměry přístroje do výšky – z původních 115,2 mm na 123,8 mm (rozdíl 8,6 mm). Šířka zůstala identická, změnila se ale tloušťka, a tak mobil z původních 9,3 mm zhubnul na 7,6 mm (rozdíl necelých 20 %).\n\nDvoujádrový procesor v zařízení, Apple A6 ARMv7, byl nově taktovaný na 1,02 GHz v rámci obvyklého taktu a 1,3 GHz v rámci automatického přetaktování. Narostla i velikost RAM, oproti modelu \"4S\" se zdvojnásobila a to na 1 GiB. Mobil se prodával s velikostmi 16, 32, a 64 GiB úložného prostoru a jako každý typický iPhone neměl slot pro paměťové karty. Byl tradičně k dispozici ve dvou barevných provedeních, černé a bílé. Mobil podporoval standard LTE, ale jen 2100, 1800 a 850 MHz.\n\n\"iPhone 5\" byl dodáván s předinstalovaným operačním systémem iOS 6.0. Poslední verzí, kterou mobil podporuje, je verze iOS 10.3.3.\n\nModel iPhone 5S byl představen, společně s iPhonem 5C, 10. září 2013 jako nástupce pátého modelu a v pořadí se jedná o 7. generaci iPhonu.\n\nKonstrukčně se výrazně neliší vůči předchozí generaci a v případě klasické černé (resp. šedé) a bílé barvy, je zepředu k rozeznání jen pomocí Touch ID ([tač aiˈdi:]), které bylo u modelu \"5S\" použito poprvé v historii. Nicméně existuje ještě barevná varianta ve zlatém provedení, která sloužila k nejvýraznějšímu vyhranění se vůči předchozímu modelu. Zezadu bylo možno identické přístroje iPhone 5 a iPhone 5S rozeznat pouze pomocí blesku – novinka obsahovala dvoudiodový blesk, Applem zvaný True Tone, který díky své rozdílnosti barevného spektra (jedna dioda je bílá, druhá laděna do žluté) zajišťoval nejen vyšší osvit blesku, ale i přirozenější barvy.\n\nUvnitř přístroje tiká procesor Apple A7, který nově obsahoval pohybový koprocesor Apple M7. Ten umožňoval přesnější snímání dat z pohybových senzorů, akcelerometru, gyroskopu a kompasu, nejen v době potřeby konkrétní aplikace, ale po celou dobu zapnutí iPhone. To umožnilo přesnější navigaci v mapách, stejně jako možnost neustále snímat polohu přístroje a z té následně počítat například počet každodenně uražených kroků nositele přístroje. V době vydání přístroje akorát k tomu nebyla v systému předinstalovaná aplikace (dnes ukládané v aplikaci Zdraví, která se objevila až v systému iOS 8) a bylo nutno použít aplikace třetích stran.\n\nRAM měla stejnou velikost jako v případě modelů \"5\" a \"5C\", tedy 1 GiB. Uživatelsky nerozšiřitelnou paměť (slot pro paměťové karty není k dispozici) bylo možné zakoupit ve velikostech 16, 32 a 64 GiB.\n\nPrvními mobilními telefony, které umožňovaly odemykání pomocí čtečky otisků prstů, byly přístroje Toshiba G500 and G900, uvedené na trh v roce 2007. Prvním smartphonem pak Motorola ATRIX 4G uvedená v roce 2011, kde byl otisk prstů řešen netradičně na zadní vrchní hraně přístroje. iPhone 5S byl prvním přístrojem, který měl čtečku na přední straně, zabudovanou v rámci typického tlačítka „Domů“ a krytou obtížně poškrábatelným safírem (tvrdost 9). Spolu s uvedením iPhone vznikl na trhu trend, kdy otisky prstů museli mít i ostatní výrobci. Tento přístup byl však často kritizován, protože hash otisku prstu není tak jedinečný jako náhodný řetězec znaků (pravděpodobnost záměny u otisku prstů je 1:50 000) a vzhledem k tomu, že otisky prstů v běžném životě snadno zanecháváme ve svém okolí, snadno odcizitelný. V dubnu 2014 se povedlo vědcům z New York University Tandon School of Engineering vytvořit „Master Fingerprint“, kterým bylo možno překonat ochranu jakéhokoli zařízení na trhu s 26–65 % pravděpodobností.\n\nNejvýraznější změna barev a vzhledu v modelové řadě přišla s příchodem iPhone 5C, který netradičně oproti preferenci Applu v dražších a kvalitnějších materiálech, jako je hliník či tvrzené sklo, použil pro výrobu polykarbonát. Mobil byl na rozdíl od obvyklých dvou barev iPhonů (černé a bílé) nabízen v pěti variantách – žluté, růžové, zelené, modré nebo bílé.\n\nV rámci hardware se toho mnoho nezměnilo, iPhone 5C vychází z výbavy jeho předchůdce, o rok staršího modelu iPhone 5. Jedinou výraznější změnou je drobné navýšení velikosti akumulátoru, 1 510 mAh z původní hodnoty 1 440 mAh, LTE konektivita nově podporuje frekvence 800 a 2600 MHz (iPhone 5 umí jen 2100, 1800 a 850 MHz) a hmotnost se zvýšila o 20 g na celkových 132 g. Zbytek mobilu je identický, stejně jako použitý procesor Apple A6.\n\n\"iPhone 5C\" byl dodáván s předinstalovaným operačním systémem iOS 7.0; poslední verzi, kterou lze nainstalovat, je podobně jako v případě iPhone 5, verze iOS 10.3.\n\nOd roku 2011 začala na trhu vznikat poptávka po mobilních telefonech s většími displejem, označovaných anglickým termínem phablet [ˈfæblit], případně českým tabletofon. V roce 2012 zažívá tento typ velikosti přístroje prodejní boom na asijském trhu. Na poptávku po větších displejích v mobilu se rozhodl reagovat i Apple, proto 9. září 2014 představil dva mobily.\n\nPrvní, iPhone 6, navýšil původní čtyřpalcovou úhlopříčku předchozích modelů na 4,7 palců při rozlišení 1334×750 pixelů při původní jemnosti 326 ppi. Druhý, větší model, s označením iPhone 6 Plus, obdržel 5,5 palců při full HD rozlišení 1920×1080 pixelů, a tedy zvýšil maximální jemnost iPhonů na 401 ppi.\n\nZvětšením přístrojů bylo možné do přístrojů umístit větší baterie a výrazně tak mobilům prodloužit výdrž. Menší mobil dostal o téměř 20 % větší baterii (1 810 mAh) než předchozí generace a větší model, iPhone 6 plus obsahoval dvakrát větší baterii než model iPhone 5S (celkově 2 915 mAh).\n\nMobilní telefony se potýkaly s problémovou konstrukcí, bylo možné je, i při běžném nošení v kapse, ohnout. Apple na to reagoval, že tyto případy jsou „extrémně vzácné“, a že v prvních 7 dnech prodejů obdržel pouze 9 nahlášených případů ohnutí mobilu.\n\niPhone 6S, nástupce iPhonu 6, byl představen 9. září 2015 společně s modelem iPhone 6S Plus. Konstrukce mobilů byla výrazně zpevněna (aby se předešlo problémům předchozí generace), což spolu s novou technologií víceúrovňového přitlačení dotykové obrazovky, 3D Touch, přineslo navýšení hmotnosti modelů. Mobily zároveň uvedly technologii Taptic Engine, systém vibrací, který poskytuje zpětnou odezvu při různé úrovni stlačení dotykové obrazovky formou jemných vibrací. Velkých změn se dočkal zadní fotoaparát, který byl z 8 Mpx vylepšen na 12 Mpx (při cloně ƒ/2,2). Větší model, varianta Plus, získal optickou stabilizaci obrazu. Přední aparát umožňoval snímat v rozlišení 5 Mpx (ƒ/2,2) oproti původním 1,2 Mpx. Oproti předchozím modelům došlo ke snížení velikosti kapacit baterií, ale v reálném provozu nedošlo ke snížení výdrže. Oba mobily se prodávaly v barvách: vesmírně šedá, stříbrná, zlatá a růžová.\n\nV porovnání s předchozími generacemi přinesly mobily 6S a 6S Plus nejvýraznější skok ve výkonu. Dvoujádrové CPU nově tikalo na 1,8 GHz a GPU (PowerVR GT7600) dostala 6 jader oproti původním čtyřem. Navýšila se velikost RAM na 2 GiB a z technologie LPDDR3 se přešlo na Low Power DDR4 typ pamětí. Šlo o první mobily značky Apple, které umožnily natáčet a stříhat 4K video, nicméně maximálně ve 30 snímcích za sekundu. V případě klasického Full HD (1080p) umožňovaly natáčet a dále pracovat i s 60fps videem. Rychlejší procesor umožnil použít i rychlejší a jemnější Touch ID, které bylo oproti předchozím modelům znatelně rychlejší a práce s ním vytvářela efekt, jako by v mobilu na pozadí žádné ověřování otisku prstu ani neprobíhalo.\n\nPři prodejích se zjistilo, že čipy mobilů, které vyrábějí dvě odlišné společnosti, 16 nm TSMC a 14 nm Samsung, se liší efektivitou spotřeby baterie, kdy čip Samsungu v testech spotřebovával až o 20 % více baterie.\n\niPhone SE, označovaný také „\"Special Edition\"“, byl představen 21. března 2016 jako nástupce modelů s úhlopříčkou displeje o velikosti 4 palců. Vzhledem, rozměry a váhou je podobný iPhone 5S, obsahuje ale procesor A9 používaný v modelech iPhone 6S. iPhone SE se začal prodávat jako nejlevnější iPhone v historii v ceně 399 $ na USA trhu a 12 999 Kč v eshopu Apple v Česku ve velikostech 16 a 64 (později 32 a 128)GiB a v barvách vesmírně šedé, stříbrné, zlaté a růžově zlaté.\n\niPhone 7 a iPhone 7 Plus jsou smartphony od firmy Apple, které byly představeny 7 září. 2016 v San Francisckém divadlu Billa Grahama jako nástupci modelu iPhonu 6S a iPhonu 6S Plus.\n\niPhone 7 disponuje úhlopříčkou 4,7\", iPhone 7 Plus pak úhlopříčkou o velikosti 5,5\" a velikostí displeje se tak neliší od předchůdců iPhone 6 a 6S. Oproti starším modelům byla přidána voděodolnost (stupěň krytí IP67) a u většího modelu druhá čočka fotoaparátu. Duální kamera tak umožnila přepínat mezi jednotlivými čočkami, čímž de facto umožnila optický zoom. Z přístrojů byl kvůli nově představeným bezdrátovým sluchátkům, AirPods, odebrán 3,5mm jack pro připojení sluchátek, ačkoli s nimi bylo v původním návrhu počítáno, jak dokázal fanoušek, který na svém mobilu jack po několika měsících zprovoznil. Také přibyla možnost si mobil opatřit v nových barvách – černé a leskle černé (Applem je barva označovana jako „Jet Black“). Změnami prošel tzv. Home Button, který již není mechanický a nově reaguje na sílu dotyku pomocí haptické (vibrační) odezvy. iPhone dále disponuje novými stereo reproduktory, které jsou dvojnásobně hlasitější než u iPhone 6S.\n\nMobilní telefon pohání čtyřjádrový čipset A10 Fusion [ˈfjuːžən] a 64bitový procesor, jehož dvě jádra mají vyšší výkon, další dvě jádra pak výkon nižší, zpracovávající méně náročné operace, což by mělo přispět k delší výdrži baterie. Pro potřebu operačního systému iOS 10 byly připraveny 2 GiB operační paměti RAM, iPhone 7 Plus 3 GiB. iPhony 7 a 7 Plus jsou nabízeny s pamětí v kapacitách 32, 128 a 256 GiB, v pěti barevných variantách – černá, leskle černá, stříbrná, zlatá a rose gold (růžová). Dne 23. března Apple představil také červenou variantu těchto modelů, jedná se o tzv. produkt RED pro boj proti AIDS.\n\nVodotěsný mobil nebylo problém zkonstruovat. Technologii máme už od dob prvních mobilních přístrojů, ale hlavním problémem vždy byla cena. Za první vodotěsný mobil lze považovat Sony Ericsson s označením modelu SO902iWP+ uvedeným na trh v květnu 2006. Zkonstruovat smartphone tak, aby do něj nenatekla voda, fungovaly reproduktory, mikrofony, konektory a tlačítka, už je náročnější. Zároveň to zvyšuje nároky na servisní opravu přístrojů. Prvním smartphone se stupněm krytí IP68 byla Sony Xperia Z z roku 2013. Samsung následoval skupinu vodotěsných přístrojů IP68 se svým Galaxy S7 o dva roky později společně s iPhonem 7, který však nese označení krytí pouze IP67. Apple voděodolnosti docílil zejména použitím speciálních nanotechnologických sprejů, a proto je možné, že mobil bude (oproti konkurenci, která zajišťuje vodě-odolnost pouze vnější konstrukcí) funkční, i když se voda dostane dovnitř přístroje.\n\niPhone 8 a iPhone 8 Plus byly představeny spolu s \"iPhone X\" 12. září 2017. Protože Apple hlavní úsilí vložil do iPhonu X, osmičkové modely suplují pozici levnějších modelů „do počtu“. Mají nezměněný design, stejnou velikost i úhlopříčky displeje předchozích modelů.\n\nZměnil se materiál na zadní straně, z důvodu inovace bezdrátového nabíjení standardu Qi muselo kov na zadní straně vystřídat tvrzené sklo, které již bylo v minulosti použito u designu iPhone 4. Mobily jsou dostupné ve třech barvách – bílá, šedá a zlatá. Podobně jako předchozí modely, jsou voděodolné a prachu odolné (stupeň krytí IP67), obsahují stereoreproduktory a nově také Bluetooth 5. Nový šestijádrový procesor Apple A11 Bionic [baiˈonik] nově integruje ve svém SOC speciální čip, který zpracovává výpočetní úkony umělé inteligence, které jsou tak oddělené od CPU části čipu. Oba mobily mají 12Mpx snímač s optickou stabilizaci obrazu, větší model však obsahuje duální fotoaparát a čočky s rozdílnou světelností (ƒ/1,8 a ƒ/2,8). Mobil dokáže nahrávat 4K při 60 fps a 1080p při 240 fps (zpomalený záběr).\n\n12. září 2017 představil Apple ve Steve Jobs Theater v nově vybudovaném Apple Campusu spolu s iPhone 8 a iPhone 8 Plus svou vlajkovou loď iPhone X. Podle Applu se jedná o revoluci, která určí směr, jakým se budou ubírat mobily dalších deseti let – OLED displej přes celou přední část mobilu a odstraňování fyzických tlačítek. iPhone X je tak historicky první iPhone, který neobsahuje charakteristické tlačítko „Home“ ([həum]). Veškeré jeho funkce nově suplují gesta.\n\nSpolu s domovským tlačítkem zmizelo odemykání pomocí otisků prstů (Touch ID), které nově nahrazuje Face ID odemykání za pomocí skenu obličeje.\n\nPodobně jako oba osmičkové mobily, má i tento na zádech tvrzené sklo (Gorilla Glass 5) z důvodu implementace bezdrátového nabíjení standardu Qi. Mobil ale neumí novější standard WPC a tak mobily zvládají nabíjení při maximálních 7 W oproti dvojnásobně rychlým 15 W. iPhone X je vodě a prachu odolný (stupeň krytí IP67), obsahuje stereoreproduktory, Bluetooth 5 a nový šestijádrový procesor Apple A11 Bionic, který je specifický svým zaměřením na augmentovanou realitu a výpočetní úkony umělé inteligence, kvůli které je v procesoru speciální dvoujádrový koprocesor, jež se zaměřuje na výpočty neuronových sítí.\n\nPřední kamera má 7 Mpx, zadní kamera má 12Mpx snímač. Zadní kamera obsahuje duálni fotoaparát s čočkami se světelností ƒ/1,8 a ƒ/2,4, obě se stabilizací obrazu. Mobil umožňuje nahrávat 4K video při 60 fps anebo 1080p při 240 fps ve zpomaleném záběru. Důraz je kladen na portrétovou fotografii a díky specializovaném čipu lze u fotografie simulovat různé druhy osvětlení případně odstraňovat pozadí v průběhu fotografování.\n\nV roce 2017 se stalo nejsilnější trendem světa smartphonů „odstraňování rámečků“ přístrojů. Apple však nebyl v této oblasti první. Za toho se dá pokládat mobilní telefon Sharp Aquos Crystal X, který má na vrchní části přední části displeje a po jeho bocích pouze 2.4 mm široký rámeček (screen-to-body ratio: 78,42 %), jež se prodával pouze na japonském trhu u jednoho operátora (o rok později se pokoušeli o uvedení na USA trhu, ale neúspěšně). V případě Sharp Aquos nešlo o masově vyráběný mobil a ani o high-end přístroj, ale o model nižší střední třídy. Do ČR se dostal bezrámečkový displej až v listopadu 2016, a to v podobě Xiaomi Mi Mix, se screen-to-body ratio 88,6 %. Ten ale trpěl problémem, že nefungoval na našich LTE frekvencích mobilního internetu. LG G6 se tak dá považovat za první bezrámečkový mobil (screen-to-body ratio: 76.6 %), který uměl využít LTE internetu v Česku. Samsung tento trend u svých mobilních telefonů řešil zaoblením okrajů, čímž opticky zvětšuje velikost displeje vůči tělu přístroje. Za první smartphone, který ukázal trend výřezů otvorů v displejích, se dá považovat Essential Phone [iˈsenšəl fəun] vydaný v červenci 2017, který má screen-to-body ratio 84.85 %. Samotný iPhone X má screen-to-body ratio 82.35 % a velikost postranních rámečků 4,3 mm.\n\nTechnologická společnost OMRON Corporation drží světové prvenství v technologii rozpoznávání tváří v rámci mobilních telefonů. Jejich symbianová aplikace, která dosahovala 99 % účinnosti, byla představena 4. března 2005 na konferenci Security Show Japan. Odemykání obličejem u smartphonů představil Google ve své verzi Androidu Ice Cream Sandwich 19. října 2011, která byla založena na technologii popsané týmem vědců z Stanfordovy univerzity v rámci výzkumu publikovaném roku 2010. Podobně i jako v případě iPhone X se u demo ukázky řešení Androidu objevily problémy. Přístroj Galaxy Nexus se nepovedlo ani po několika pokusech na pódiu odemknout, což bylo následně omluveno tím, že předvádějící mají na sobě tuny makeupu a jsou pod jevištními světly lamp. V případě Applu však nešlo o chybu technického rázu, ale o lidský faktor. S mobilem v průběhu představování modelu bylo manipulováno, a jak zmiňuje Apple ve své dokumentaci, mobil se automaticky zablokuje po 2 neúspěšných pokusech. Nový způsob odemykání iPhone má být oproti Touch ID, s pravděpodobností záměny otisku prstů 1:50 000, řádově bezpečnější – Face ID má splňovat šanci 1:1 000 000 při odemknutí dvojníkem v populaci.\n\niPhone je nejprodávanějším produktem na světě hned po knižní sérii Harry Potter, které se prodalo 500 milionů kusů. K týdnu mezi 18. a 24. červencem 2016 byla prodána 1 miliarda iPhonů.\n\niPhone je vybaven operačním systémem iOS, který je odvozen od počítačového macOSu (krátce po představení prvního iPhonu byl systém označován jako OS X). Důraz je kladen na intuitivní ovládání a propojení s internetem.\n\nPřístroj obsahuje webový prohlížeč Safari, který je běžný na macOSu. Na iPhonu naleznete verzi zjednodušenou pro snadné ovládání pomocí dotykového displeje. Podporuje záložky a panely (tabs), zobrazuje webové stránky obsahující HTML, JavaScript a AJAX ([eidžæks]), ale nepodporuje technologie Java a Flash. Pro prohlížení a psaní e-mailů slouží aplikace Mail.\n\nAplikace Mapy zobrazuje mapy a družicové snímky Země stahované z různých zdrojů a sestavené Applem. Maps umožňují vyhledávání objektů a cesty z jednoho místa na druhé, zobrazují intenzitu provozu na silnicích a lze je využít jako krokovou navigaci. Od firmwaru 1.1.3 je možné stanovit polohu mobilu na mapě podle okolních přístupových bodů wi-fi a BTS mobilního operátora, na 3G iPhonu i pomocí GPS. Na iPhonu 3GS a iPhone 4/4S a na 5/5S je možné nechat mapu automaticky natočit podle skutečné polohy.\n\niPhone obsahuje multimediální přehrávač iPod, který přehraje hudbu, videa a podcasty nahrané na mobil z počítačového programu iTunes. V něm se otvírají i odkazy na YouTube videa z jiných aplikací (Safari, Mail). Prohlížet a synchronizovat s počítačem lze také obrázky, k jejich zaznamenání slouží digitální fotoaparát. Dále na iPhonu naleznete kalkulačku (od verze 2.0 i s vědeckými funkcemi), kalendář, poznámky a s využitím internetu také aktuální počasí a kurzy akcií. Několik měsíců po zahájení prodeje iPhonu přibyla možnost využívat přímo na mobilu iTunes Store a ve firmwaru 2.0 App Store. Ve verzi 3.0 přibyla možnost pořizování audiozáznamů, na iPhone 3GS je i možnost natáčet video.\n\nNásledující aplikace jsou předinstalovány na iPhonu s firmware 3.0 a vyšším (pořadí podle výchozího třídění, na prvních 4 místech aplikace v doku):\n\nAplikace Telefon slouží k telefonování, pomocí skrytých kódů umožňuje zobrazit některé vlastnosti mobilního telefonu, např. kód *#06# zobrazí číslo IMEI, #31#telefonní číslo + „Call“ zablokuje zobrazování čísla uživatele v aktuálním hovoru, či *#5005*7672# + „Call“ zobrazí číslo SMS centra aktuálního operátora.\n\nAplikace schválené Applem lze získat pomocí App Store (jedná se o \"předinstalovanou aplikaci\"), což je část internetového obchodu iTunes Store věnovaná aplikacím. Přistupovat na něj lze z počítače pomocí programu iTunes nebo přímo aplikace z iPhonu s firmwarem verze 2.0 nebo vyšší.\n\n6. března 2008 Apple představil betaverzi SDK, která umožnila vytváření nativních aplikací třetím stranám. Aplikace je možné instalovat na firmware verze 2.0 a vyšší. Předtím, než byla oficiálně poskytnuta možnost nahrávání aplikací, se dala používat aplikace Installer – vlastně nelegální obdoba App Store. Ta se do iPhonu (nebo iPodu Touch) dá nahrát po tzv. jailbreaku (zpřístupní iPhone neschváleným nativním aplikacím s využitím bezpečnostní chyby).\n\n\n"}
{"id": "223266", "url": "https://cs.wikipedia.org/wiki?curid=223266", "title": "Kerinci (sopka)", "text": "Kerinci (sopka)\n\nKerinci je nejvyšší sopkou Indonésie řadící se mezi stratovulkány, nejvyšším vrcholem ostrova Sumatry a také nejvyšší horou asijské části Indonésie, neboť Puncak Jaya (4884 m) a další vyšší hory ostrova Nová Guinea leží geograficky v Oceánii.\n\nNachází se v Pegununganské pánvi blízko západního pobřeží a přibližně 130 km jižně od města Padang v národním parku Kerinci Seblat. Kerinci je součástí pohoří Bukit Barisan.\n\nKerinci patří mezi jedny z nejčinnějších sopek celé Indonésie. V roce 2004 proběhla erupce a od té doby z ní nepřestal vycházet dým. V roce 2009 proběhla další erupce. Následována byla ještě jednou v roce 2013. Vesničané zaslechli velkou ránu a následně ze sopky začal vycházet černý dým. Zatím poslední erupce 2016.\n\n"}
{"id": "223269", "url": "https://cs.wikipedia.org/wiki?curid=223269", "title": "Arnold", "text": "Arnold\n\nArnold je mužské křestní jméno staroněmeckého původu. Vychází z germánského jména \"Arnwald\". Vykládá se jako „orlí vládce, silný jako orel“. Jeho variantou je i jméno Arnulf, které neslo několik bavorských vévodů.\n\nPodle katolického kalendáře má svátek 18. července.\n\n\n\nViz článek Arnold (příjmení).\n\n\n"}
{"id": "223273", "url": "https://cs.wikipedia.org/wiki?curid=223273", "title": "Chronologie dekolonizace", "text": "Chronologie dekolonizace\n"}
{"id": "223274", "url": "https://cs.wikipedia.org/wiki?curid=223274", "title": "Cordón Caulle", "text": "Cordón Caulle\n\nCordón Caulle je skupina postkalderových sopečných trhlin, soustředěných podél 17 km dlouhé a 2,5 km široké riftové zóny v Chile, táhnoucí se od pleistocénní kaldery \"Cordilerra Nevada\" až k stratovulkánu Puyehue. Zóna společně s kalderou je jediným místem větší akumulace ryolitových hornin a vulkanoklastik v jižních Andách. Taktéž jde o největší geotermální oblast jižní části Chile (rozloha 6 × 13 km).\n\nI přes relativní blízkost stratovulkánu Puyehue není zóna Cordón Caule geneticky svázána s vulkanismem tohoto stratovulkánu, ale představuje samostatné centrum s odlišnými tektonickými podmínkami a vlastnostmi magmatu.\n\nBěhem 19. a 20. století byla zóna místem několika erupcí ryolitových láv (bez bližší lokalizace). V letech 1921–1922 proběhla větší exploze, významná je i erupce v květnu 1960, která následovala po Velkém chilském zemětřesení.\n\n"}
{"id": "223276", "url": "https://cs.wikipedia.org/wiki?curid=223276", "title": "Závod vojenských hlídek na Zimních olympijských hrách 1924", "text": "Závod vojenských hlídek na Zimních olympijských hrách 1924\n\nNa olympiádě v Chamonix roku 1924, se konal také závod vojenských hlídek. Jeho výsledky jsou zahrnuty v oficiální olympijské databázi, i když je některými zdroji považován jen za ukázkový závod. V době konání her se mezi olympijskými a exhibičními sporty nerozlišovalo. Kromě Chamonix se závody vojenských hlídek konaly také roku 1928, 1936 a 1948, tehdy šlo pouze o demonstrační sport a jejich výsledky nikdy nebyly uznány za oficiální. V roce 1960 byl na program ZOH zařazen biatlon, který se ze závodu vojenských hlídek vyvinul.\n\nZávodu se zúčastnilo šest čtyřčlenných týmů, ale pouze čtyři závod dokončily. Polsko a Itálie závod za špatných povětrnostních podmínek vzdaly. Závod se konal na 30 km a každé družstvo mělo za úkol po 15 km absolvovat střelbu na polní terče. Sportovci měli k dispozici na 250 metrů vzdálené terče 18 ran. Za každý zasažený terč obdrželo družstvo bonus 30 sekund, které mu pak byly v cíli odečteny od výsledného běžeckého času.\n"}
{"id": "223277", "url": "https://cs.wikipedia.org/wiki?curid=223277", "title": "Charedim", "text": "Charedim\n\nCharedim ( , sg. \"charedi\") označuje příslušníky nejkonzervativnějšího směru ortodoxního judaismu i judaismu vůbec. Slovo \"charedim\" je odvozeno od slova \"charada\" (strach, třes, bázeň), které bývá interpretováno jako „Ten, kdo se třese ve strachu při Jeho slovu.“ Někdy se proto pro charedim užívá výraz „bohabojní“. Odhady počtu charedim se pohybují zhruba kolem 1,5 až 1,8 milionu přívrženců- cca 10 % z celosvětové židovské populace čítající přes 15 milionů lidí . \n\nNěkdy se pro tuto odnož judaismu používá výraz ultraortodoxní judaismus, nicméně výklad pojmů „ortodoxní“ a „ultraortodoxní“ je nejednotný, pojmy nejsou nikde přesně definovány. Hranici lze vymezit podle přístupu k modernímu světu – ultraortodoxní jsou pak ti Židé, kteří se staví negativně k určitým aspektům moderního způsobu života, například k emancipaci žen, někdy i k sionismu a sekularizaci státu Izrael. V poslední době je zřetelná snaha mnoha členů komunity o konec používání termínů ultraortodoxní z důvodu negativních konotací naznačujících extremismus. Napříkad Rabbi Avi Shafran, ředitel PR Agudath Israel of America, zastřešující organizace ortodoxních židů v USA, navrhuje spíše termín \"tradičně ortodoxní\", jenž by podtrhoval jejich tradice a historii.\n\nUltraortodoxní židé jsou vnitřně diferencovanou skupinou, dělí se na řadu vnitřních skupin, hnutí a sekt, a to i podle ritu. Základní rozdělení aškenázských charedim je na chasidim a mitnagdim. Sefardští charedim se na chasidy a mitnagdy nedělí. Aškenázští židé také tvoří naprostou většinu v celosvětové charedi populaci, která je nejpočetnější v USA. \n\nV současnosti se naprostá většina Charedim nachází v Izraeli, Severní Americe a Evropě. Jejich populace zažívá prudký růst zejména díky vysoké porodnosti v těchto rodinách, či díky hnutí Baal teshuva spočívajícím v návratu sekulárních židů k víře. Díky těmto vlivům se populace zdvojnásobuje přibližně každých 16 let, přičemž výhledově bude do roku 2050 většina židů (ultra)ortodoxní.\n\nV České republice je nejvýraznějším představitelem tohoto směru pražská komunita Chabadu; jednotlivci hlásící se k charedim se však vyskytují i mimo ni.\n\nTeologie ultraortodoxního judaismu se dá nejlépe shrnout do těchto bodů: Tóra – Talmud – Šulchan aruch. Charedim uznávají absolutní závaznost jak psané tak i ústní tóry judaismu, která je v těchto dílech obsažena. Charedim věří, že jsou dalším článkem neporušeného řetězce tradice, který začíná předáním Tóry Bohem Mojžíšovi na Sinaji a pokračuje dodnes.\n\nSoudobý způsob života charedim ovšem nemá své kořeny přímo v sinajské poušti, ale ve východní Evropě 17.–18. století, kdy se formoval svět východoevropských židů, včetně jejich každodenních zvyků, jako je oblékání, stravování apod.\n\nLiterární činnost charedim se samozřejmě neomezuje pouze na Tóru a Talmud (která ovšem tvoří osu jejich života a myšlení), ale je velmi bohatá a neustále se rozšiřuje. Charedi žije v naprosté poslušnosti před Bohem a jeho zákonem – Tórou. Nejvyšší pozemskou autoritou pro charedim není stát, nýbrž rabín dotyčné synagogy nebo komunity. Rabín slouží stejně jako před dvěma tisíci lety jako soudce sporů, učitel a reprezentant komunity při jednání s okolním světem.\n\nChlapci a dívky navštěvují oddělené školy, kde se věnují hlubšímu poznání a studiu Tóry. Tato výuka, probíhající v Ješivě či v seminářích, začíná mezi 13. a 18. rokem věku. Velká většina mužů zůstavá v ješivě až do uzavření většinou předem domluveného sňatku. Po jeho uzavření je obvyklé pokračování studia Tóry v kollele, de facto ješivě pro ženaté muže, kteří platí měsíční stipendium za možnost studia. Vzdělávání v sekulárních státních institucích je většinou nedoporučováno, avšak není přímo zakázáno. \n\nVelkým problémem zejména v USA je absence základního vzdělání u židovských chlapců. Ti nenavštěvují běžné školy, pouze ješivy věnující se studiu Tóry, hebrejštiny a jidiš. Poté dochází k paradoxům, kdy Američan narozený Američanům v USA neumí anglicky, jelikož jej tento jazyk nikdo neučil. Naprostá většina takto vychovaných dětí nikdy nechodí na střední školu (nejenom) kvůli jazykové bariéře. \n\nZajímavé rozdíly panují mezi izraelskými charedim a těmi ze zbytku světa. Zatímco většina charedim z USA či Evropy normálně pracuje, přibližně polovina izraelských ortodoxních židů nikoliv. Toto jednání spolu s velkým počtem dětí (průměrně šesti na rodinu) způsobuje velký tlak na izraelský sociální systém, který tyto často velmi chudé rodiny musí podporovat. Zatímco v ortodoxních rodinách není výjimkou 12 a více dětí, průměrná izraelská rodina má 3,72 členů. \n\nZatímco v roce 1983 pracovalo 63% ultraortodoxních židů, v dnešní době jich je pouze 44,5%. Vinu na tomto stavu z velké části nese Izrael, jelikož studentům v ješivách vyplácí 1800 šekelů mesíčně za studium Tóry. Izrael má sice plán na znovunavrácení zaměstnanosti na úroveň z roku 1983, jeho uskutečnění nejpozději v roce 2022 ovšem není proveditelné. Ačkoliv u žen je 75% zaměstnanost srovnatelná s většinovou populací, vydělávají v průměru o polovinu méně (6 000 oproti 9 300 šekelů měsíčně). \n\nAčkoli charedim jsou bráni někdy jako zpátečníci a lidé ustrnuvší v čase, není to přesné. Řada charedim sice následuje názor slavného prešpurského (bratislavského) rabína Chatama Sofera, že Tóra zakazuje vše nové (neboť je sama o sobě dokonalá), avšak toto není dogmatem. Rychlý společenský vývoj během 20. století přinutil i charedim reflektovat moderní trendy, tudíž běžně používají automobily, mobilní telefony, televizi apod. Zároveň bylo potřeba halachicky ošetřit používání nových technologií, takže charedim během uplynulých sta let vytvořili řadu halachot týkajících se řádného používání elektřiny, počítačů, internetu atd. \n\nAsi nejznámnější případ setkání charedim s novými technologiemi je událost z 20. května 2012, kdy se na baseballovém stadionu v New Yorku sešlo přes 40 000 ultraortodoxních židů kvůli prodiskutování nebezpečí necenzurovaného internetu. Největším nebezpečím internetu je dle židů snadný přístup k pornografii. Populárními řešeními tohoto problému jsou například internetové kavárny dozorované rabíny, kteří mají přehled o navštívených stránkách, či specializované filtry obsahu internetu. . V poslední době bylo židovskými autoritami povoleno používání internetu pro účely práce a podnikání, ovšem za použití filtrů obsahu.\n\nOdpor se tedy týká spíše záležitostí ideologických než technologických. Role mužů a žen jsou přesně rozloženy, přičemž hlavní finanční přínos do rodiny mají pracující ženy. Charedim sice využívají služeb pro ně velmi štědrého izraelského sociálního systému, na druhou stranu jej odsuzují jako herezi a vzpouru proti Bohu. Rovněž pohled na témata jako evoluce apod. je velmi odmítavý a změna v současném pojetí nepřichází v úvahu. \n\nCharedim vesměs považují okolní svět za zkažený a uzavírají se do svých vlastních „ghett“, například Kiryas Joel ve státě New York či Mea Shearim v Jeruzalémě. Výjimku tvoří některé skupiny (např. Chabad Lubavič mající přes 200 000 členů nebo náboženští sionisté), které se naopak snaží sekulární a asimilované židy navrátit k víře a k náboženskému životu.\nRodina je pozemským středobodem života ultraortodoxních židů. Charedi rodiny mají běžně šest a více dětí, počet kolem dvanácti není výjimečný, což má za následek prudký růst jejich populace (především v Izraeli), na druhou stranu to také znamená velmi nízkou životní úroveň. V případě zařazení charedim do procesu práce mohou vykonávat pouze nejzákladnější manuální práce z důvodu absence jakékoliv kvalifikace, což ke zlepšení finanční situace nijak nepřispívá. Například ve státě New York jsou dvě s náskokem nejchudší města tvořena čistě charedim komunitou. Ve státě New York je více než polovina charedim klasifikována jako chudá, přičemž 40% obyvatel je závislých na potravinové pomoci. \n\nDěti charedim jsou od útlého věku vychovávány k poslušnosti náboženských tradic a k následování způsobu života předků. Většinou nenavštěvují státní školy (proti sekulárnímu vzdělávání panuje mezi charedim silný odpor), ale své vlastní, kde je hlavní náplní studia Tóra, Talmud a halacha. Od chlapce se očekává, že bude dále studovat na ješivě, aby byl kromě svého občanského zaměstnání i dobrým člověkem po stránce duchovní. U dívek byla ještě na začátku století situace komplikovanější, neboť řada vůdců charedim vystupovala proti myšlence zřízení dívčích ortodoxních škol (které zřizovala např. Agudat Jisra'el).\n\nAsi nejcharakterističtějším znakem charedim pro nezúčastněného pozorovatele je jejich oblečení a celkový zjev. Oblečení, které ultraortodoxní muži nosí, bývá ve všedních dnech většinou černé, o Šabatu a svátcích dávají přednost jiným barvám, například zlaté, bílé apod. Ženy mají výběr mnohem volnější – podmínkou je pouze, aby sukně zahalovala kolena (v ideálním případě i kotníky – nohy jinak musí být zakryté alespoň punčochami), halenka neměla velký výstřih a rukávy přesahovaly přes lokty. Vdané ženy si vlasy zakrývají většinou šátkem, který jim zakrývá všechny nebo jen část vlasů. V některých skupinách si ženy vlasy po svatbě ostříhají a nosí na veřejnosti paruku.\n\nOblečení charedim vychází z oblečení východoevropských Židů z 16.–17. století, respektive z oblečení polských a ukrajinských sedláků a šlechticů, kterými se inspirovali. Oděv není uniformní, charedim se často podle oděvu liší podle příslušnosti k té které sektě či skupině. Společnými znaky jsou \"de facto\" pouze kipa (většinou černá, ze sametu), talit a plnovous.\n\nPejzy (nakroucené lokny vlasů na skráních) nejsou obvyklé u všech skupin charedim, stejně tak jako pokrývka hlavy. Některé skupiny nosí klasický klobouk, jiné nízký klobouk se širokou střechou, někteří nosí beranice, buď \"štrejml\" (velká široká beranice, kterou nosí především Židé z Litvy, Maďarska nebo Rumunska) nebo takzvaný \"spodik\" (což je menší a vyšší beranice, především ze západního Polska). Jako oblečení nosí někteří charedim normální černý oblek s bílou košilí bez vázanky, jiné kaftan (jidiš: \"rekl\") případně tzv. \"bekiš\" (sváteční plášť).\n\nNejvýznamnějším zastřešovacím orgánem aškenázských charedim v Izraeli je organizace \"Ha-eda ha-charedit\", (hebrejsky: , dosl. „Obec bohabojných“) v aškenázské výslovnosti hebrejštiny „ha-eda ha-charejdis“), ve které společně zasedají jak chasidim, tak i mitnagdim. \n\nVe vztahu k Izraeli je \"Eda charedit\" silně antisionisticky zaměřená. Kromě této organizace existuje rozsáhlé politicko-náboženské hnutí Agudat Jisra'el nebo politická strana Šas.\n\nCharedim se dělí nejen podle náboženských postojů, ale také např. podle vztahu ke Státu Izrael – obecně je postoj charedim ke Státu Izrael velmi rezervovaný a pragmatický. Některé ultraortodoxní skupiny (např. satmarští nebo bobovští chasidé či odštěpenecká frakce Neturej karta) dokonce jeho existenci vůbec neuznávají, protože nebyl založen mesiášem, ale sekulárními sionisty. Většina charedim však zaujímá pragmatický postoj a uplatňuje svůj vliv v politice k získání sociálních přídavků a finančních prostředků pro náboženské školy. Jiné skupiny, jako např. Chabad, gerští chasidé nebo Belzští chasidé jsou naopak spíše prosionistické nebo neutrální.\n\nSpecifická je situace charedim k povinné vojenské službě, kterou nemusí vykonávat dle dohody Torato Umanuto z roku 1948. Zatímco tehdy se dohoda týkala přibližně 400 občanů, v dnešní době se jedná o až 10% populace. Izraelské armádě tito vojáci citelně chybí, investuje tedy desítky milionů šekelů ročně do náborových kampaní. Ty se začínají vyplácet, jelikož počet dobrovolně narukujících charedim stále roste. Roku 2014 jich narukovalo 634, v roce 2017 již 1345. Ruku v ruce s počtem branců jde i snižující se počet výjimek ze služby, který klesl přibližně na čtvrtinu. Stále se sice nedaří naplňovat tabulkové požadavky izraelské armády na počet charedim v armádě, situace se však výrazně zlepšuje. \n\n"}
{"id": "223278", "url": "https://cs.wikipedia.org/wiki?curid=223278", "title": "Moderní ortodoxní judaismus", "text": "Moderní ortodoxní judaismus\n\nModerní ortodoxní judaismus (též moderní ortodoxie) je hnutí ortodoxního judaismu, které se snaží o spojení tradičních židovských hodnot a dodržování židovského náboženského práva (halacha) se sekulárním, moderním světem.\n\nModerní ortodoxie je postavena na několika učeních a filosofiích. Ve Spojených státech a také obecně v západním světě je převážně centristická ortodoxie podepřena filozofií Tora Umada (Tora a věda). V Izraeli je moderní ortodoxie dominantně zastoupena náboženským sionismem. Nicméně i přesto, že tato hnutí nejsou identická, sdílejí mnoho stejných hodnot a mnoho stejných přívrženců.\n\n"}
{"id": "223283", "url": "https://cs.wikipedia.org/wiki?curid=223283", "title": "Erik Mongrain", "text": "Erik Mongrain\n\nErik Mongrain (* 12. dubna 1980 v Montrealu, Québec, Kanada) je kanadský skladatel a kytarista známý svým jedinečným stylem hry na akustickou kytaru a svým používáním techniky „lap-tapping“ na westernové kytaře.\n\nErik Mongrain se naučil na kytaru jako samouk ve věku 14 let. Jako chlapec se zajímal především o sporty, ale zaujala ho kytara a začal se učit sám hrát podle sluchu. Erik začal hrát na elektrickou kytaru, ale poté, co vyslechl díla Johanna Sebastiana Bacha se začal se zajímat i o kytaru klasickou. Naučil se číst noty a začal komponovat.\n\nErik Mongrain se brzy inspiroval dílem skupiny Metallica, Jimiho Hendrixe a Kurta Cobaina. Když mu bylo 18 let, slyšel dílo kytaristy Dona Rosse a řekl: „Byl to pro mne objev, našel jsem se v tom.“ Později byl Erik ovlivněn Michaela Hedgeseem. Erik také začal experimentovat s technikou známou jako lap tapping, při které hráč položí kytaru na svůj klín a poklepává na struny na hmatníku oběma rukama.\n\nErik Mongrain hraje na živých koncertech ve Spojených státech, Kanadě a v Británii. Začínal s pouliční produkcí, a pokračuje ve vystoupeních na ulicích a v metru a současně hraje na koncertech i v televizi. Erikova hudba bude součástí dokumentu z produkce Lance Trumbulla pro Everest Peace Project. V nedávné době se objevil na úvodní stránce Guild Magazine. Vyšel o něm článek na Le Journal de Montréal a na Journal Espagnol Granada, kde psali:\n„návštěvník (Granady) … objevuje dobré hudebníky, někdy skvělé, kteří dotvářejí skvělou atmosféru města … jedenadvacetiletý Erik Mongrain, je jedním z nich… Tento mladý interpret nehraje obvyklým způsobem, místo toho si klade svou kytaru na kolena jako klávesnici… před objevem tohoto způsobu hry, známé jako ‚tapping‘, studoval klasickou kytaru jako samouk“\n\nErik vydal své první album \"Fates\" v prosinci roku 2006 na své internetové stránce jako soubor písní, které je možno zakoupit a stahovat jednotlivě. CD disk ve fyzické podobě byl vydán v červnu 2007 (v Japonsku v květnu).\n\nMongrain byl pozván na premiéru kampaně «World Music Heritage», kytarovým duem Gontiti organizovanou státní japonskou rozhlasovou a televizní korporací NHK, vysílání začalo v květnu 2007. Záznam byl natočen v ulicích Montrealu a v bazilice svatého Josefa, která je známá svou dobrou akustikou.\n\nV létě 2008 byl Mongrain na turné v Evropě a to ve Francii, Belgii, Německu a ve Velké Británii. Vystupoval také ve své vlasti v provincii Québec. Mezitím společnost iVideoTune natočila čtyři klipy, mimo jiné i \"Equilibrium\", jeho poslední skladbu.\n\n\n\n"}
{"id": "223284", "url": "https://cs.wikipedia.org/wiki?curid=223284", "title": "Inocenc Arnošt Bláha", "text": "Inocenc Arnošt Bláha\n\nInocenc Arnošt Bláha (28. července 1879 Krasoňov – 25. dubna 1960 Brno) byl český sociolog, filosof, pedagog, psycholog, politolog a kulturolog. Jednalo se o renesančního člověka, kterého doprovázelo všestranné nadání a široký rozhled v několika vědních oborech.\n\nPo absolvování gymnázia v Pelhřimově v roce 1897, začal studovat teologický seminář v Hradci Králové, ale protože se stal stoupencem katolického reformního hnutí, byl z něj vyloučen. Odešel proto na filosofickou fakultu do Vídně a po roce přešel do Prahy. Studia dovršil v Sorbonně v Paříži a stal se středoškolským profesorem, který vystřídal mnoho působišť. Učil na pražském Žižkově, v Litomyšli a v Novém Městě na Moravě.\n\nV letech 1908-1909 si vzal studijní dovolenou, odjel do Francie a v Paříži se stal žákem Émila Durkheima, největší vědecké autority v sociologii 20. století, který byl průkopníkem sociologického pozitivismu. Doktorát z této vědecké disciplíny obhájil v Praze a vědeckou habilitaci pak získal v Brně, kde byl od roku 1924 řádným profesorem sociologie.\n\nV letech 1931–1932 byl děkanem Filozofické fakulty Masarykovy univerzity.\n\nNežil jenom pedagogickou prací a vědou, zabýval se i prací literární. Na počátku století vydal dvě básnické sbírky \"Po cestách vítězů\" (1902) a \"Ať je země písní\" (1903). Další poezii zveřejňoval v časopisech, pro které i překládal. Pro časopisy byl určen i jeho román \"Liduška\" a řada povídek. Jeho literární zdatnost byla znát i na jeho odborných dílech, i když jeho hlavní dílo \"Sociologie\" vyšlo až po jeho smrti v roce 1968.\n\nInocenc Arnošt Bláha zemřel 25. dubna 1960 v Brně.\n\n\n\n\n"}
{"id": "223287", "url": "https://cs.wikipedia.org/wiki?curid=223287", "title": "Jakubčovice", "text": "Jakubčovice\n\nPrvní písemná zmínka pochází z roku 1377.\n\n\n"}
{"id": "223288", "url": "https://cs.wikipedia.org/wiki?curid=223288", "title": "Fryštácký potok", "text": "Fryštácký potok\n\nFryštácký potok je moravský potok v okrese Zlín.\n\nPramení v Hostýnských vrších protéká hornoveským rybníkem, poté Fryštákem a Fryštáckou přehradou a ve Zlíně ústí do řeky Dřevnice. Fryštáckému potoku se také říká Januštice, hlavně u nábřeží u Januštického mlýna ve Zlíně, který byl pojmenován podle mlynářů Januškových. Zde z něj také odbočoval mlýnský náhon.\n\n\n"}
{"id": "223294", "url": "https://cs.wikipedia.org/wiki?curid=223294", "title": "Markéta z Valois", "text": "Markéta z Valois\n\nJméno Markéta z Valois mělo více nositelek:\n\n"}
{"id": "223297", "url": "https://cs.wikipedia.org/wiki?curid=223297", "title": "Blue chip", "text": "Blue chip\n\nBlue chip má několik významů:\n\n\n"}
{"id": "223301", "url": "https://cs.wikipedia.org/wiki?curid=223301", "title": "Konzumerismus", "text": "Konzumerismus\n\nKonzumerismus je tendence, chování nadměrně nakupovat a hromadit předměty a požitky za účelem zvyšování osobního štěstí. Často je předmětem kritiky, a to už od doby Karla Marxe a Thorsteina Veblena.\n\nV ekonomice konzumerismus může znamenat ekonomické zásady, které zdůrazňují spotřebu a (v abstraktním smyslu) víru, že svobodná volba spotřebitelů může diktovat podobu ekonomiky společnosti.\n\nPřestože je konzumerismus často spojován se západním světem, ve skutečnosti existuje napříč kulturami a státy (zejména během poslední dekády rozvoje globalizace), a tak jej dnes můžeme vidět například v Tokiu, Singapuru, Hong Kongu, Tchaj-pej, Tel Avivu či Dubaji. Konzumerismus ve smyslu nakupování zboží či spotřeby materiálů v přemíře nad základními potřebami je starý jako první civilizace. S tím, jak konzumerismus stoupl do povědomí, vytvořil se proti němu opačný způsob života - dobrovolná skromnost.\n\nKonzumerismus není jev starý jen několik let – první náznaky této tendence jsou někdy spojovány s osobností významného předpovídatele trendů a zakladatelem novodobého public relations z 20. a 30. let 20. století, E. L. Bernaysem, který způsobil posun paradigmatu v přístupu k nakupování z pozice zákazníka z „potřebuji si koupit“ na „chci si koupit“. Hlavní vlna konzumerismu ale přišla po II. sv. válce, v 50. letech 20. století, zejména ve Spojených státech amerických (v tehdejší, válkou zničené, Evropě pak méně), současně s poválečným rozvojem obchodní dopravy a myšlenkou dovážet zboží a suroviny i z hodně vzdálených zemí, jako alternativu k lokální výrobě. Naopak, o dekádu později vyrostl zejména mezi mladou generací odpor proti konzumnímu způsobu života a ve větší či menší míře ovlivnily ostatní v té době vznikající myšlenkové ale třeba i umělecké proudy „bouřlivých“ šedesátých let 20. století.\n\nDruhá vlna pak přichází začátkem 80. let pod vlivem neoliberálního kapitalismu (Margaret Thatcherová, Ronald Reagan) a od poloviny 90. let na ni navázal fenomén globalizace, který lidem vyznávajícím tento způsob života do jisté míry usnadnil jejich spotřební návyky v globálním měřítku a „standardizoval“ úroveň komerčních služeb, opět zejména v zemích prvního světa.\n\nKonzumní způsob života se stává z ekologického hlediska horším než přelidnění.\n\nKonzumerismus nepředstavuje zcela krajní pozici nutkavé potřeby trávit veškerý čas v supermarketech a obchodních centrech a utrácet za zboží veškeré peníze. Těchto případů (které označuje jako tzv. „shopoholismus“ a jedinec, který touto dysfunkcí trpí, shopoholik) je minoritní množství, na druhé straně konzumerismus jako náhražka kultury nebo ideologie je (zvláště ve vyspělých zemích) významně zastoupen a „spotřební návyky“, alespoň částečně koincidující s konzumerismem tak má značná část populace, zejména pak střední třída.\n\nKonzumerismus dále tvoří určité prostředí pro styk a interakci producentů, jednotlivých obchodních značek a „korporátního světa“, a konzumentů na straně druhé; a též zahrnuje a sjednocuje do jednotného přístupu (ať už je nazýván kulturou, ideologií nebo dokonce náboženstvím) jednotlivé reklamní, a kromě reklamy souvisí i s dalšími obory jako je psychologie a její rozvíjející se podobor psychologie reklamy, sociologie, public relations či marketing nebo jevy jako je mem či virální marketing.\n\nPodle Naomi Kleinové vznikl konzumerismus extrapolací od původního konzument-producentského vztahu prostřednictvím reklamy tím, jak se v 1. pol. minulého století postupně měnil její význam, účel i její paradigma v oslovení zákazníka – „potřebuji“ se změnilo na „chci“; inzerce produktů se změnila na inzerci životního stylu, kde dané produkty jsou jeho přirozenou součástí.\n\nZe strany výrobců zboží většinou nejsou slyšet ke konzumerismu výhrady, ba leckdy tento stav podporují – například tendencemi pořádat čím dál delší sezónní (vánoční, velikonoční, novoroční, prázdninové) slevy, množstvení slevy, soutěže s daným výrobkem pro podporu prodeje, masívní podporou leasingů, úvěrů a půjček na splátky či bezhotovostní platbou; největší nákupní centra začínají čím dál více o zákazníky pečovat, největší obchodní centra čím dál více integrují všechny jejich potřeby do jednoho místa (kromě samotného supermarketu zde nabízejí i různé kavárničky, obchůdky a boutiky, masážní a kosmetické salóny, posilovny a fitness centra ale i multikina), v některých případech lze vypozorovat i architektonický úmysl přeměnit obchodní centra (ve formě různých, fontánek, korz, veřejné zeleně apod.) na (zdání) veřejného prostranství. Tyto změny a úpravy, (které jsou též podnikány pro zpříjemnění nákupu tam zavítajícím zákazníkům) nicméně obchodníci „ideologii“ konzumerismu u svých zákazníků (přímo či nepřímo) podporují.\n\nZměna směrem ke konzumerismu, mj. i ve způsobu trávení volného času lidí, se často stala terčem kritiky několika publicistů, sloupkařů, fejetonistů apod., ale tento trend i přes jejich články trvá a není pravděpodobné, že by na obzoru byla nějaká systémová změna, která by proti němu zasáhla.\n\nKonzumerismus média často nazývají ideologií (někdy též mluví o \"kultuře konzumerismu\"). Přesto konzumerismus postrádá propriety, které by ho na ideologii povýšily (zakladatele této myšlenky, konkrétní stoupence, základní teze, díla, atd.). Na druhou stranu, konzumerismus kromě spotřebitelů souvisí i s výrobci, kteří se spotřebu u svých zákazníků snaží zvyšovat. Za nejbližší teoretickou literaturu, která s konzumerismem souvisí, se tak dají označit jedině příručky z oblasti efektivního prodeje, reklamy, marketingu nebo dokonce na pomezí psychologie.\n\nPodstata konzumerismu je chápána v rozmezí myšlenky neoliberárního kapitalismu (že spotřeba je hybnou silou ekonomického růstu, jehož metou je blahobyt) a téměř pejorativního konzumního způsobu života bez valných spirituálních či jiných hodnot.\n\nZatím není známo, jaké je zastoupení odpůrců a stoupenců konzumerismu – toto označení je poměrně nové a polemika a kritiky konzumerismu i anti-konzumerismu se začínají v médiích teprve objevovat a stoupat do obecného povědomí.\n\n\n"}
{"id": "223302", "url": "https://cs.wikipedia.org/wiki?curid=223302", "title": "Vladimír Fischer (architekt)", "text": "Vladimír Fischer (architekt)\n\nVladimír Fischer (4. července 1870 Fryšták – 28. října 1947 Brno) byl český architekt, profesor na České vysoké škole technické v Brně a v letech 1931–1932 její rektor.\n\nJeho otec Antonín Fischer byl stavitelem, měl ve Fryštáku a později v Holešově vlastní firmu. V letech 1887–1893 vystudoval Vladimír Fischer na ČVUT v Praze stavitelský obor. Poté byl v letech 1894 až 1898 na praxi u Emila von Foerstera, Hermanna Helmera a Ferdinanda Fellnera ml. ve Vídni. V letech 1901 až 1918 působil na státní technické službě při moravském místodržitelství v Brně. Stal se vrchním stavebním radou a přednostou oddělení pro pozemní stavby při Zemské správě politické v Brně (1918–1923). 1923–1939 působil jako profesor na České vysoké škole technické v Brně, přičemž v letech 1924 až 1925 a 1935 až 1936 zde byl ve funkci děkana odboru architektury a pozemního stavitelství a 1931–1932 jako rektor celé školy. Jako konzervátor Státního památkového úřadu v Brně pro okres Brno-venkov pracoval od roku 1939 do roku 1941.\n\nPodle Encyklopedie města Brna a brožury \"Kostel sv. Augustina v Brně\".\na další\n"}
{"id": "223303", "url": "https://cs.wikipedia.org/wiki?curid=223303", "title": "Vladimír Fischer", "text": "Vladimír Fischer\n\nJméno a příjmení Vladimír Fischer má více známých nositelů:\n\n"}
{"id": "223304", "url": "https://cs.wikipedia.org/wiki?curid=223304", "title": "Vítová", "text": "Vítová\n\nVítová má více významů:\n\n"}
{"id": "223311", "url": "https://cs.wikipedia.org/wiki?curid=223311", "title": "Počítky", "text": "Počítky\n\nPočítky () jsou obec ležící necelé 4 km severovýchodně od Žďáru nad Sázavou, v okrese Žďár nad Sázavou v Kraji Vysočina. V této vesnici žije obyvatel, k roku 2005 zde bylo evidováno 32 podnikatelských subjektů.\n\nSamotná vesnice jakož i téměř celý katastr obce leží na Moravě, ale velice malá okrajová část katastru původně náležela ke katastru sousední české obce Světnovu, což je patrné ze srovnání současné katastrální mapy a historických map císařských otisků a indikačních skic stabilního katastru.\n\nPrvní písemná zpráva o obci se datuje rokem 1407, kdy se Počítky připomínají v urbáři žďárského kláštera. Od 1. července 1980 do 31. prosince 1991 byla obec součástí města Žďár nad Sázavou.\n\n\n"}
{"id": "223312", "url": "https://cs.wikipedia.org/wiki?curid=223312", "title": "Kat", "text": "Kat\n\nKat (dříve také \"popravčí\", \"mistr ostrého meče\", \"mistr málodobrý\") je člověk, který vykonává popravy lidí, kteří byli odsouzeni k trestu smrti. Kat také mučil odsouzené nebo vymáhal přiznání při výsleších obžalovaných. Ve středověku měla města své katy, kteří vykonávali tzv. hrdelní právo. Při práci mu pomáhali jeho pacholci. Často si je také půjčovali za úplatu z jiných měst. Vedle povolání kata vykonávali ještě další věci, jako např. práci pohodného (rasa), úklid stok aj. České slovo kat má nejasnou etymologii, předpokládá se, že souvisí se slovesy kácet a kotit, což by mohlo odkazovat na stínání. Ve starší češtině se užívalo pro popravčího nebo mučitele také slovo \"katan\", zpravidla hanlivě. To však svým původem s katem nesouvisí, ale je přejímkou z maďarského katona „žoldák, (nájemný) voják“.\n\nI když kat vykonával rozhodnutí městské rady (později soudů), hlavně ve středověku byl různě omezován. V hostincích a v kostele měli stranou vyhrazené místo, museli chodit většinou oblečeni v černé barvě, někdy museli být jen viditelně označeni. Často se stávalo, že museli bydlet za městem na samotě, Tomuto místu se lidově říkalo katovna. Díky svému řemeslu se vyznali v anatomii člověka, uměli léčit různé zlomeniny a jiná zranění.\n\nPostupem času se názor lidí na toto povolání měnil a také různá omezení, která tito lidé museli pro své povolání trpět, zmizela a začali si k povolání kata přibírat ještě jiná zaměstnání. Tak byl např. Leopold Wohlschlager zlatník, Jan Piperger čalouník, Karel Huss léčitel, sběratel, kustod uměleckých sbírek na zámku Kynžvart.\n\nPlat katů se různil. Města, která měla svého kata, je platila různě. Většinou dostával týdenní plat a poté za každý vykonaný úkon (popravu, výslech, mučení atd.) další částku, která byla stanovena podle náročnosti, například:\n\nSmlouva pro výkon povolání (ukázka několika bodů z r. 1616):\n\n\n\n\n\n\n"}
{"id": "223320", "url": "https://cs.wikipedia.org/wiki?curid=223320", "title": "Franská Alba", "text": "Franská Alba\n\nFranská Alba někdy také Franská Jura (německy \"Fränkische Alb\" nebo \"Frankenalb),\" hovorově (zejména horolezci) běžně nazývaná \"Frankenjura\", je pohoří v jižním Německu. Rozkládá se mezi Mohanem a Dunajem, na jihozápadě sousedí se Švábskou Albou, na jihovýchodě s Bavorským lesem. Jedná se o středohoří dosahující nadmořské výšky nejčastěji 400–600 m, jeho nejvyšším bodem je vrchol Hesselberg (689 m).\n\nV německém členění má Fränkische Alb číslo D61, resp. podle starého systému 08. Podle staršího systému Emila Meynena se oblast dělí takto:\n\n\nFranská Alba je budována vodorovně uloženými jurskými vápenci, které jsou částečně překryty křídovými usazeninami. Nachází se tu několik vápencových lomů. V severní části (v blízkosti Norimberka) je povrch značně členitý, proto se tato oblast označuje Franské Švýcarsko. Dalšími celky náležícími do systému jsou Hersbrucká Alba a Přírodní park Altmühltal. Délka protáhlého pohoří orientovaného S-J činí 190 kilometrů.\n\nVzhledem ke geologickým podobnostem byl v 19. století prosazován názor, že Franská Alba, Švábská Alba, Švýcarská a Francouzská Jura tvoří jediné pohoří; toto pojetí se ale neujalo a dnes se s ním setkáváme jen zřídka. Všechny tyto horské celky jsou sice tvořené z větší části usazeninami z mělkého tropického moře z období jury, ale zatímco v případě Franské a Švábské Alby (a menších přilehlých území ve Švýcarsku) jsou to jen rozlámané a vyzvednuté tabule, podstatná část Jury je ukázkově zvrásněná alpinským vrásněním. Obě Alby tedy patří do Jihoněmecké stupňoviny \"(Süddeutsches Schichtstufenland),\" zatímco Jura se už řadí k Alpám.\n\nPohořím prochází hlavní evropské rozvodí mezi Severním a Černým mořem. Vede tudy kanál Mohan - Dunaj (Main-Donau-Kanal). Významnějšími řekami jsou na severu Pegnitz, Rednitz a Regnitz, na jihu Altmühl.\n\nJižní část Franské Alby severně od města Ingolstadt je chráněna jako Naturpark Altmühltal, v severní části Franské Alby mezi městy Bayreuth, Bamberk a Erlangen se nachází Naturpark Fränkische Schweiz-Veldensteiner Forst.\n"}
{"id": "223321", "url": "https://cs.wikipedia.org/wiki?curid=223321", "title": "Ludvík Jadrníček", "text": "Ludvík Jadrníček\n\nLudvík Jadrníček (1. srpna 1863, Fryšták, Rakouské císařství – 10. říjen 1954, Brno, Československá republika) byl český akademický malíř, ilustrátor, pedagog a spisovatel\n\nV letech 1883 až 1888 studoval ve Vídni na Akademii výtvarných umění a stal se akademickým malířem a profesorem kreslení pro střední školy.\n\nDělal ilustrace pro vědecké práce Jindřicha Wankela, časopis Náš domov, časopis vlastivědného spolku muzejního v Olomouci a Prombergrovy práce.\n\nVytvořil návrh na dřevěný kostelík a hanáckou chalupu na pražské národopisné výstavě roce 1895. Vydal také kroniku svého rodiště „Městečko Fryšták“ se svými kresbami.\n\nUčil kreslení v Olomouci, na střední škole v Bílsku (dnes v Polsku) 27 let a mnoho let vyučoval soukromě šest dětí arcivévody Karla Štěpána malířství a estetickou výchovu. V roce 1925 odešel v Brně do důchodu. Z Brna se poté přestěhoval do Jevíčka, kde bydlel na Palackého náměstí v domě číslo 33. Namaloval také řadu obrazů z okolí Jevíčka.\n\n"}
{"id": "223322", "url": "https://cs.wikipedia.org/wiki?curid=223322", "title": "Hnutí čistých srdcí", "text": "Hnutí čistých srdcí\n\nHnutí čistých srdcí (polsky \"Ruch Czystych Serc (RCS)\") je hnutí mladých založené katolickým časopisem \"Miłujcie się!\", jehož cílem je život v čisté lásce (čistotě srdce) a svobodě, kterou dává Kristus. Patronkou hnutí je bl. Karolina Kózkówna, dívka, která zemřela, když se bránila znásilnění.\n\nČlenové hnutí se zavazují zdržet se sexuálních styků před uzavřením svátosti manželství. V dodržení tohoto předsevzetí jim pomáhají každodenní modlitby, čtení Bible, adorace, pravidelné zpovídání se a co nejčastější účast na Svatém přijímání.\n\nMimo výše zmíněné závazky je obecným cílem členů prací na svém charakteru posílit své sebeovládání a vůli. Obecně odmítají přemíru alkoholu, kouření, drogy a pornografii.\n\nIdeje hnutí dobře charakterizují slova papeže Jana Pavla II.: \"Musíte být na sebe nároční, i když ostatní na vás nároční nebudou…\"\n\n\n"}
{"id": "223324", "url": "https://cs.wikipedia.org/wiki?curid=223324", "title": "Kostkové šachy", "text": "Kostkové šachy\n\nKostkové šachy je strategická desková hra pro dva hráče, jejímž autorem je Vladimír Pribylinec. Jedná se o variantu hry šachy, v níž se místo běžných hracích kamenů používají kostky s vyznačenými symboly figur.\n\nPravidla vycházejí z klasického šachu. Variantu hrají dva hráči na desce 8×8 polí, zrušena je proměna pěšce na poslední řadě a braní mimochodem. Pěšec má extenzi dvoukroku po diagonálách a vertikále z libovolného pole, ale jenom po volných polích. Vyřazené kostky se dávají stranou tak, aby navrchu zůstala aktuální hodnota kostky (tedy bez otočení), která určuje její pohyblivost. Hráč může místo klasického tahu otočit libovolného svého pěšce na hodnotu odpovídající některé vyřazené protivníkově kostce. Ta se následně odstraní úplně ze hry.Pod názvem Cubic chess jsou publikovány 3D-Chess s trojrozměrnou hrací plochou a Kostkové šachy s 3D hracími kameny.\nVariant Proteus využívá jako hrací kameny taktéž kostky, u kterých ale symbol na vrchní ploše neurčuje tradiční pohyblivost figury, kostky se převalují na sousední pole.\n\n"}
{"id": "223326", "url": "https://cs.wikipedia.org/wiki?curid=223326", "title": "Jaroslav Hovadík", "text": "Jaroslav Hovadík\n\nJaroslav Hovadík (8. května 1935, Zlín – 20. května 2011, Litoměřice) byl český grafik, malíř a sochař. Působil v USA, Kanadě, v Německu a dalších zemích.\n\nNarodil se ve Zlíně a až do své emigrace do Kanady v roce 1968, kde působil 11 let, žil ve Fryštáku. Studoval Střední uměleckoprůmyslovou školu v Uherském Hradišti (1952–1955). Potom chodil na přípravku pro vysoké školy umělecké v Praze (1955–1956) a v letech 1956 až 1957 studoval Akademii výtvarných umění v Praze. Na uměleckou scénu vstoupil jako malíř a od roku 1962 také jako grafik a autor objektů a asambláží.\n\nVe výtvarnictví se přiblížil osobnostem jako Vladimír Boudník nebo Antonín Tomalík. Patřil k zakladatelům zlínské výtvarné skupiny 5+2.\n\nZ Kanady se přestěhoval do Francie. V roce 1986 se usadil v německém Mühlheimu. Zde se stal členem Svazu německých umělců. Po sametové revoluci se často vracel i do Česka, usadil se v Litoměřicích, kde pokračoval ve své tvorbě až do smrti. Podle serveru ceskapozice.cz se jednalo o umělce, srovnatelného např. s Kupkou, Váchalem, Zrzavým, Divišem či Valterem. Jeho osobnost vyzařovala neutuchající energii i intenzivní potřebu tvořit.\n\nVystavoval například ve Spojených státech, Austrálii, Indii nebo Africe.\n\n"}
{"id": "223327", "url": "https://cs.wikipedia.org/wiki?curid=223327", "title": "Karolina Kózka", "text": "Karolina Kózka\n\nBlahoslavená Karolina Kózka („Kózkówna“) [kuzka, kuzkuvna] (2. srpna 1898 Wał-Ruda Halič – 18. listopadu 1914 tamtéž) byla polská panna a mučednice.\n\nKarolina Kózka prožila celý svůj život v rodné vísce. Hluboce zbožná dívka se podílela na řadě aktivit křesťanských laiků (Apoštolství modlitby, Bratrstvo zdrženlivosti, Živý růženec), pomáhala též při provozu vesnické čítárny.\n\nNa počátku první světové války se jí zmocnil ruský voják, který ji odvlekl do lesa, kde se ji pokusil znásilnit. Dívka se urputně bránila a pokoušela se utéci, což nakonec vyústilo v to, že ji rozzuřený neúspěšný násilník brutálně ubil šavlí. Její tělo bylo objeveno 4. prosince téhož roku, pohřbena je v Zabawě.\n\nPohřbu dívky se zúčastnilo na tři tisíce lidí a neoficiální kult mladé mučednice se začal šířit Polskem. Biskupové Jan Stepa a Jerzy Ablewicz iniciovali oficiální beatifikační proces, který byl zahájen v roce 1965. 30. června 1986 byl přijat dekret o Karolinině mučednictví a 10. června 1987 ji papež Jan Pavel II. během své návštěvy v Tarnowě prohlásil za blahoslavenou, římskokatolická církev slaví její památku ve výroční den její smrti, tj. 18. listopadu.\n\nJe patronkou řešovské diecéze, Katolického sdružení mladých a Hnutí čistých srdcí.\n\nNa počátku třetího tisíciletí se v Polsku ujal tzv. \"prsten blahoslavené Karoliny\" – polskými katolíky oblíbená podoba prstenu cudnosti.\n\n\n"}
{"id": "223328", "url": "https://cs.wikipedia.org/wiki?curid=223328", "title": "Antonín Strnad", "text": "Antonín Strnad\n\nAntonín Strnad (10. srpen 1746 Náchod – 23. září 1799 Sazená) byl český vlastenec, meteorolog, geograf, profesor a rektor Univerzity Karlo-Ferdinandovy a ředitel hvězdárny v Klementinu. Začal zaznamenávat svá meteorologická pozorování v Klementinu a v roce 1775 tak zahájil nejdelší souvislou řadu pozorování na světě.\n\nStudoval gymnázium v Hradci Králové. Roku 1763 vstoupil do jezuitského řádu; nebyl však vysvěcen a po zrušení řádu v roce 1773 přešel na Univerzitu Karlo-Ferdinandovu, kde studoval matematiku, fyziku a astronomii. Byl žákem Josepha Steplinga, zakladatele observatoře v Klementinu, na níž byl adjunktem od roku 1774, staral se také o matematické muzeum. Po smrti J. Steplinga nastoupil roku 1778 na katedře jako mimořádný profesor matematické a fyzikální geografie. V roce 1781 byl jmenován ředitelem hvězdárny, roku 1792 děkanem filozofické fakulty a od roku 1795 rok působil ve funkci rektora univerzity. Roku 1784 se oženil s Kateřinou Marsanovou, se kterou měl později čtyři děti. Během života si dopisoval např. s ředitelem hvězdárny v Berlíně Janem Bernoullim (1742–1807), s vydavatelem berlínského astronomického kalendáře J. E. Bodem, ředitelem hvězdárny ve Vídni M. Hellem, ředitelem hvězdárny v Gótě Fr. X. von Zachem.\n\nV osmdesátých letech 18. století se Strnad také zasloužil o záchranu staroměstského orloje, který byl od roku 1735 v kritickém stavu a pražský magistrát měl v úmyslu jej dát do starého železa. Strnad však chápal jeho historickou hodnotu a usiloval proto o jeho opravu. Po delším úsilí se mu podařilo přesvědčit magistrátního radu Fischera a posléze i celý magistrát, jenž uvolnil částku potřebnou pro rekonstrukci. Za Strnadova odborného dohledu opravu provedl za 793 zlatých v letech 1787 až 1791 hodinář Šimon Landsperger. Jelikož si magistrát uvědomil, jak velkou službu pro město Strnad tímto činem udělal, byl přijat spolu se svými syny do svazku pražských měšťanů a zbaven všech poplatků.\n\nA. Strnad se zasloužil také o vznik Královské české společnosti nauk jejímž předsedou byl v letech 1787 až 1788. Snažil se o přetvoření soukromé učené společnosti na veřejnou Královskou českou společnost, díky tomu byl i v delegaci, která předložila v září roku 1784 císaři Josefu II. petici za ustanovení veřejné učené společnosti. V roce 1793 přednesl svou přednášku \"O typu zatmění Slunce\" před císařem Leopoldem II.\nRoku 1799 onemocněl Strnad tuberkulózou. Po zhoršení zdravotního stavu jej pozval kníže Ferdinand Kinský na svůj zámek v Sazené, aby se zde zotavil. Antonín Strnad zde však 23. září 1799 zemřel. Je pohřben na hřbitově kostela svatého Klimenta v Chržíně u Velvar.\n\nPozorováním výšky Slunce při průchodu meridiánem pomocí kvadrantu o poloměru 3,5 stopy, které vykonal roku 1776, vypočetl zeměpisnou šířku klementinské hvězdárny. Výsledkem \"φ\" = 50° 4′ 32″ doplnil Steplingův údaj o zeměpisné délce 32° 11′ 15″ východně od Ferra a tím byla určena přesná poloha hvězdárny. Při výpočtech vycházel ze 42 naměřených hodnot.\n\nJiž jako člen jezuitského řádu prováděl Strnad měření meteorologických údajů. Od J. Steplinga získal další zkušenosti s pravidelnými meteorologickými pozorováními. Dochovaly se jeho deníky od počátku roku 1775; v Klementinu jsou od té doby pravidelná měření (tlaku, teploty, srážkového úhrnu, rychlosti a směru větru) prováděna dodnes. Strnad dále inicioval zřízení dalších meteorologických stanic v Čechách (např. v Chocni, Telči, Žatci, Plané u Mariánských Lázní, Žitenicích aj.). Zabýval se pozorováním meteorů a měřením magnetického pole Země.\nA. Strnad byl členem Mannheimské meteorologické společnosti, která podporovala vznik mezinárodní sítě meteorologických stanic na severní polokouli, a mezi roky 1781-1792 se na činnosti společnosti podílel. Aby bylo možné měření navzájem porovnávat, byla za jeho přispění zahájena pravidelná měření v 7, 14 a 21 hodin – v časech, které se používají dodnes. Strnadovy kvalitní materiály, které pro společnost vypracoval, mu vynesly třikrát veřejnou pochvalu. V mannheimské ročence napsal: \"Je však naše observatoř umístěna na velmi nízkém místě a obklopena domy především židovskými na severní a východní straně. Ačkoli jsou všechny onde nižší, jest i tak jisté, že kouř opětovaně, i když řidčeji, z tolika set sousedních komínů způsobuje změnu na teplotě...\" Příspěvkem předstihl o půl století konstatování Luke Howarda z roku 1833, že klima města velmi ovlivňuje teplo, způsobené například spalováním velkého množství paliva.\n\n\n"}
{"id": "223334", "url": "https://cs.wikipedia.org/wiki?curid=223334", "title": "Řípov", "text": "Řípov\n\nŘípov ( ) je vesnice, část města Třebíče. V obci, tvořené dnes 18 trvale obydlenými domy, se nachází kaple Panny Marie Lurdské z 18. století. Řípov leží v nadmořské výšce 400 m n. m.\n\nZ rozlohy katastrálního území Řípova (210 ha) ukrajuje 20 ha tzv. Nová Borovina. Část obce je u cesty mezi Třebíčí a Červenou Hospodou. Ve vesnici žije obyvatel.\n\nV takzvané zakládací listině třebíčského kláštera je uveden jako \"Gripovici\". Vždy patřil k třebíčskému panství. V okolí lze najít jaspisy a acháty a to převážně v dešťových zmolách. V okolí obce lze také nalézt rezidua s opály po zvětrávání hornin moldanubika. Roku 1558 i 1678 je zde uváděno 5 láníků. Tratě v obci se nazývaly dříve U Hařůvky, Poloděly, U Zmoly a Na Klinku. Cesta do města v podobě silnice vedoucí od nádraží Třebíč-Borovina (pojmenováno až v roce 1949, do té doby pojmenováno jako zastávka Řípov) byla vybudována až mezi lety 1922–1923, druhá silnice z obce vedoucí směrem na Červenou Hospodu byla zbudována v roce 1931. V roce 1937 došlo k připojení obce na elektrickou rozvodnou síť, ve stejném roce byla ve městě založena obecní knihovna. Dříve patřila obci i Brázdova cihelna, později se z této budovy stala střelnice policie.\n\nObec se v roce 1960 stala částí města Třebíče. V polovině osmdesátých let 20. století se v obecní pastoušce měli scházet dělničtí předáci socialisté. Po roce 1945 byla oblast nivy rozparcelována na další drobné pozemky a vznikla zahrádkářská kolonie, v roce 1960 pro zkrácení cesty zahrádkáři vybudovali lávku, ta byla však zničena v roce 1985 při povodni a později znovu vybudována za přispění obce.\n\n\n\n"}
{"id": "223335", "url": "https://cs.wikipedia.org/wiki?curid=223335", "title": "Termokrasové jezero", "text": "Termokrasové jezero\n\nTermokrasové jezero je druh jezera, který vznikl zmrznutím vody v jeskyni. Jedná se mělká jezera v oblastech věčně zmrzlé půdy. Mají podlouhlý tvar protažený ve směru převládajících větrů. Taková jezera se vyskytují ve větších množstvích na jednom místě a mohou být navzájem propojena.\n\n"}
{"id": "223336", "url": "https://cs.wikipedia.org/wiki?curid=223336", "title": "Slavice (Třebíč)", "text": "Slavice (Třebíč)\n\nSlavice (, něm. , odvozeno od osobního jména \"Slavík\", nebo \"Slávek\", s předložkou 2. pád \"do Slavic\", 6. pád \"v Slavicích\") je částí města Třebíče ve střední části okresu Třebíč, v kraji Vysočina. Slavice leží 4 kilometry jižně od centra města a 2,5 kilometru od konce samotné zástavby města. Vesnicí je prvním sídlem ležícím na toku potoku Markovka. Nadmořská výška Slavic se pohybuje mezi 500 m n. m. (rybník \"Pod Šibenem\") a 510 m n. m. (vrchol jižně od Kojetic). Vesnice tak leží na návrší mezi vrcholy Pekelného kopce, Hošťanky a Klučovské hory Ve vesnici žije obyvatel.\n\nVe Slavicích se narodil RNDr. Vladimír Josef Krajina – držitel Řádu Bílého lva I. třídy.\nPrvní písemná zmínka o Slavicích pochází z roku 1303, kdy na listině paní z Hodic jsou zmíněni svědkové Dětlín a Kunrát, bratři ze Slavic. V roce 1371 byla vesnice markrabětem Janem Jindřichem přivtělena k hradu Rukštejnu, držel ji ale rok spřízněný s pány z Čechočovic. O dva roky později, v roce 1373, je zmíněn Vok ze Slavic, který tehdy zakoupil 10 lánů od Jana z Heraltic, a roku 1376 pak Boček ze Slavic, jež zakoupil majetek v Čechočovicích. Znám je též Albert ze Slavic, který se vyskytuje na listinách roku 1390. Roku 1406 pohání Dorota, manželka Mikšíka z Králic, Bočka ze Slavic, že jest rukojmě za Čeňka ze Slavic a těch peněz neplnil jejímu muži Mikšíkovi z Králic a Moravovi z Králic.\n\nSlavice jsou vesnicí ležící v České republice přiřazenou k městu Třebíči jako jeho část, která díky polnostem zaujímá ze všech částí největší rozlohu, v přepočtu 14% rozlohy města. Zároveň jsou nejjižněji položenou částí města. Podle historického zemského dělení leží společně s Třebíčí na Moravě, město dnes administrativně spadá do kraje Vysočina a okresu Třebíč. Sousedními obcemi jsou Mikulovice, které byly do roku 1873 osadou Slavic, ležící dva a půl kilometru jihozápadním směrem, dále pak Petrůvky dva a půl kilometru jihovýchodně od Slavic, Střítež necelé dva kilometry severovýchodním směrem a na západě ležící Mastník vzdálený tři a půl kilometru.\n\nRoku 1667 žilo ve Slavicích 19 půlláníků, kteří měli po 40 měrách každý, 3 podsedky (7 až 13 měr), 2 chalupníci, 1 dvořák a 1 svobodný dvůr v majetku Řehoře z Grynesberka. Ten měl okolo Slavic 87 měr obdělávané půdy a 139 měst půdy pusté. Patřilo mu též 44,5 míry u Výčap.\n\nRoku 1754 jsou udávány půllány po 60 měrách, 2 čtvrtlány po 30 měrách a 7 chalup. Svobodnému dvoru náleží 794 měr polí, 72 měr pastvin a 6 měr zahrad s 85 fůrami sena.\n\nRoku 1840 stálo ve vesnici 37 domů, ve kterých žilo 276 obyvatel. O třicet lety později, v roce 1870, je evidováno 42 domů s 324 obyvateli a na přelomu století, roku 1900, 52 domů a 362 obyvatel.\n\n\n"}
{"id": "223339", "url": "https://cs.wikipedia.org/wiki?curid=223339", "title": "Sokolí", "text": "Sokolí\n\nSokolí ( ) je vesnice, část města Třebíče.\n\nV obci se nachází kaple Nejsvětějšího srdce páně, Padrtův mlýn – v současné době využíván jako penzion, jezdecký areál pro jízdu na koni. V letní sezóně je možno navštívit jezdeckou vinárnu nebo místní hostinec. Autobusová zastávka se nově nachází na náměstíčku (návsi). Ve Výří skále (lidově také \"Vejří díře\"), vzdálené necelých 300 metrů od středu obce jihovýchodním směrem, podle pověsti ústí východ z tajné chodby vedoucí z třebíčského benediktinského kláštera. Dle některých názorů však jde o dřívější menší štolu. Ve vesnici žije obyvatel.\n\nSokolí je vesnice ležící asi čtyři kilometry severozápadně od centra města Třebíč, jehož je místní částí. Vesnice leží na břehu řeky Jihlavy.\n\nV minulosti zde proběhl pokus o těžbu stříbra.\n\nV květnu roku 2017 bylo poškozeno 13 náhrobků místního hřbitova, tj. více než polovina. Pachatel není znám. V říjnu 2018 bylo vyměněno 25 lamp uličního osvětlení v místní části.\n\n\n"}
{"id": "223342", "url": "https://cs.wikipedia.org/wiki?curid=223342", "title": "Roe (přítok Missouri)", "text": "Roe (přítok Missouri)\n\nRoe ( ) je řeka v americkém státě Montana v USA. Se svými 61 m délky je považována za nejkratší řeku na světě.\n\nTeče mezi městy Giant Spring a Great Falls. Vzniká v pramenech Giant Springs a ústí do Missouri.\n\nO její popularitu se postarali studenti Lincolnské základní školy z Great Falls Molly A. Petersen a fotbalista Dallas Neil, když vystoupili v Tonight Show jako součást programu.\n\nKonkurentem této nejkratší řeky je také D River v Oregonu, jejíž délka ale oproti Roe River závisí na přílivu. Její nejmenší délka tak může během odlivu dosahovat pouhých 36 metrů.\n"}
{"id": "223344", "url": "https://cs.wikipedia.org/wiki?curid=223344", "title": "Konopné textilní vlákno", "text": "Konopné textilní vlákno\n\nKonopná textilní vlákna se získávají ze stonku konopí setého (Cannabis sativa).\n\nSeté konopí pochází pravděpodobně ze střední nebo východní Asie. Nejstarší konopné textilie byly nalezeny v Číně a v Japonsku. Např. z vykopávek v japonském \"Torihama\" pocházejí zbytky provazů a plošných textilií ve stáří cca 9 000 let.\nTaké nejstarší známy papír (z 1. století před n. l.) byl z konopného vlákna. Obrovský rozkvět nastal v 17. století, kdy se například na plachty a lana jedné lodi spotřebovalo až 100 tun konopí. Od té doby se vlivem různých faktorů (bavlna a juta jako levnější náhrada, dočasný zákaz pěstování konopí atd.) celkové osevní plochy vlákenného konopí ve světě podstatně snížily.\n\nV současné době číselné údaje rok od roku kolísají. Tabulka vlevo ukazuje údaje Zemědělské organizace OSN o sklizni spřadatelného konopí za období 2003 a 2013.\nOsevní plocha ve světě obnášela 27 000 ha.\n\nV Evropské unii je povolené jen pěstování konopí s nízkým obsahem THC, v Česku do 0,3 % obsahu THC. \nProdukce v ČR dosáhla v roce 2014 celkem 663 tun.\n\nElementární vlákna mají délku 15–30 mm a tloušťku 15–25 µm. Pevnost vlákna, která za sucha dosahuje 40–80 cN/tex, je v průměru vyšší než u lnu a zvyšuje se za mokra až o 20 %. Konopí má ze všech přírodních vláken nejlepší odolnost proti vlivům povětrnosti.\n\nCena spřadatelných vláken dosahovala v letech 2010–2012 cca 2,00–2,30 USD/kg, konopná příze stála 6,50–7,00 USD/kg. Analýzu světového trhu s konopím v roce 2016 dává online Global Hemp Market 2016.\n\nRostlina může dosáhnout až 3,5 m délky. Výnos surové slámy se pohybuje mezi 5 a 11 t/ha, výrobní náklady na tunu konopné slámy se kalkulují např. v Německu na cca 250 €.\nZe slámy se dá získat průměrně 28 % vláken pro textilní a jiné technické účely a 55 % pazdeří (na stavební materiál, slámu pro stáje aj.). Od EU dostávají pěstitelé výpomoc asi 24 €/tunu slámy, pěstování v Evropě je však sotva rentabilní.\n\nKonopné příze se vyrábí:\n\nZ aktuálních údajů o produkci (2007) se dá odvodit, že jen asi z pětiny konopných vláken se vyrábí příze. V roce 2006 dodávala například Čína 1 000 tun přízí z čistého konopí a 10 000 tun textilií ze směsi konopí s jinými vlákny. V Evropě se uvádí Rumunsko jako jediný výrobce konopných přízí.\n\nNa americkém a evropském (i českém) trhu se však nabízí poměrně široký sortiment ručně pletacích přízí, provazů, lan, tkaných a pletených oděvů i bytových textilií ze směsi konopí s bavlnou, vlnou i elastanem (ponožky). Jen omezený počet výrobků je zhotoven ze 100 % konopí. Použité příze dosahují jemnosti 42 tex.\n\nVelká většina konopných vláken ve světě a v Evropě prakticky celá sklizeň se v současné době zpracovává na součásti nebo příměs různých technických výrobků.\nV Evropě se například v roce 2006 použilo (patřičně připravených 23 000 tun) konopných vláken z\n66 % na speciální papír,\n20 % na izolační materiál,\n12 % na netkané textilie,\n2 % na ostatní výrobky\n\nZpůsoby zpracování a použití:\n\n"}
{"id": "223345", "url": "https://cs.wikipedia.org/wiki?curid=223345", "title": "Rottenburg am Neckar", "text": "Rottenburg am Neckar\n\nRottenburg je německé velké okresní město ležící na řece Neckar v zemském okrese Tübingen ve spolkové zemi Bádensko-Württembersko. Od 10. června 1964 jeho oficiální název zní Rottenburg am Neckar. Je rozděleno na městské centrum a 17 obvodů.\n\nRottenburg byl založen Římany kolem roku 98 pod názvem \"Sumelocenna\". Byl chráněn silným opevněním, které bylo vybudováno proti útokům Alamanů, kteří jej nakonec dobyli mezi lety 259–260.\n\n\n\n"}
{"id": "223346", "url": "https://cs.wikipedia.org/wiki?curid=223346", "title": "Juta", "text": "Juta\n\nJuta je lýkové vlákno ze stonků některých druhů jutovníku (\"Corchorus\").\nKultivace juty je skoro tak stará jako lidská civilizace. Za počátek strojové výroby jutové příze se považuje zpracování juty v přádelně lnu ve skotském \"Dundee\" v roce 1830, Britové pak ovládali výrobu a trh s jutou až do konce 19. století. V Indii byla otevřena první tkalcovna jutového zboží v roce 1855 a začátkem 20. století se zde vyrábělo (hlavně v Kalkatě a okolí) již 450 milionů jutových pytlů ročně.\nV kontinentální Evropě a v USA došlo od konce 19. století k jistému rozvoji ve zpracování jutových vláken (a konstrukci výrobních strojů), na začátku 21. století (2012) se však v této oblasti zpracovávalo méně než 1 % jutových vláken, prakticky celá výroba jutových textilií se odtud přesunula na indický subkontinent.\n\nSvětová produkce jutových vláken obnášela v roce 2016: \nV roce 2016 se juta ve světě pěstovala na 1,47 milionu hektarů (2,25 t/ha).\nPěstování a sklizeň se soustřeďuje hlavně na dva druhy:\n\n\n\nV tropickém klimatu se dá juta pěstovat bez umělého zavlažování s průměrným hektarovým výnosem 1,5-2 tuny. Juta dozrává asi 120-150 dní po vysetí. Stonky se po sklizni 18-30 dní máčí, potom se vlákna oddělují od dřeviny, 2-3 dny suší, zařazují do 6-8 jakostních tříd (podle pevnosti vlákna, obsahu dřeviny aj.) a svazují do balíků po cca 120 kg. Před zpracováním v přádelně (u exportního zboží před odesláním) se odřezává z podřadné dolní části stonku 20-40 cm tzv.„cutting“, který se prodává za nižší cenu.\n\nZa nepravou jutu se často považuje \"čínská juta\" tj. vlákna mračňáku Theophrastova (\"Abutilon theophrasti\"),\"jávská juta\", kenaf neboli \"bombajské konopí\" a několik podobných druhů. Světová produkce těchto vláken dosáhla v roce 2016 cca 230 000 tun.\nRostlina obsahuje 5-7,5 % „technických“ vláken o délce 150-400 cm (svazek z nejméně 10 elementárních vlákének s délkou 1-5 mm spojených lignitem) má průměr asi 18 µm a relativní pevnost 83-196 mN/tex. Navlhavost dosahuje až 34 %, juta výborně odolává mikroorganizmům a velmi snadno se barví. K nevýhodám patří, že výrobky z juty značně práší (uvolňování elementárních vláken) a nepříjemně zapáchají. \n\nJuta patří k nejlevnějším surovinám pro textilní průmysl. Např. v roce 2013 se prodával 1 kg surových vláken za 0,30 €.\nNaprostá většina jutových vláken se zpracovává na přízi, (dosud) jen zanedbatelné množství vlákenného materiálu jde do netkaných textilií\nStonky juty se nejdříve zbavují dřeviny na lámacích strojích. Vlákna se pak kropí vodou, rybím tukem a petrolejem a zpracovávají na mnucím stroji. Další postup:\nZ více než 90 % přízí se vyrábí tkaniny, jen malá část hrubých přízí se používá na provaznické výrobky.\nU tkanin se běžně rozeznává\n\n\nMimo těchto druhů jsou známá označení\n\nKe tkaní se na začátku 21. století používaly skoro výhradně člunkové (převážně starší než 30 let) a ruční stavy. Jen asi 2 % byly modernější bezčlunkové stroje.\n\nZušlechťování jutových tkanin spočívá v napařování, postřihování, kalandrování a příp. žehlení. Tkaniny se jen zcela výjimečně bělí nebo barví.\n\nK možnému použití jutových výrobků se vedle všeobecně známých obalů a dekoračních textilií v prodejních prospektech uvádí řada alternativ. Podíl na spotřebě tkanin pro tyto účely je však dosud jen velmi nízký.\n\n\n"}
{"id": "223348", "url": "https://cs.wikipedia.org/wiki?curid=223348", "title": "Duhový most", "text": "Duhový most\n\nDuhový most je považován za největší skalní oblouk na světě. Je situován v národní chráněné oblasti Glen Canyon National Recreation Area v jižní části státu Utah ve Spojených státech amerických. Úpatí mostu v oblouku je při zemi dlouhé 84 metrů, při vrcholu 13 metrů dlouhý a 10 metrů široký. Vznikl v období mezi geologickými etapami triasu a jury extrémním zvětráváním pískovce.\n\n"}
{"id": "223351", "url": "https://cs.wikipedia.org/wiki?curid=223351", "title": "Ramie sněhobílá", "text": "Ramie sněhobílá\n\nRamie sněhobílá (\"Boehmeria nivea\") je tropická rostlina z čeledi kopřivovité. Je to řídce větvený keř dorůstající výšky až 1,5 metru. Listy se podobají listům kopřivy a na rubu jsou bíle plstnaté. Rostlina pochází z Asie a pěstuje se pro lýkové vlákno.\nNejstarší doklady o pěstování ramie pocházejí z Číny. Při vykopávkách v Hemudu (provincie Če-ťiang) byly nalezeny provazy z ramie a listy z této rostliny z období kolem roku 4000 před n.l. \n\nRamie sněhobílá je jednodomý, řídce větvený keř dorůstající výšky 0,5 až 1,5 metru. Větévky, mladší stonky a řapíky jsou hustě chlupaté. Rostliny nejsou žahavé. Listy jsou jednoduché, střídavé, s okrouhlou až široce vejčitou, na bázi klínovitou až srdčitou, 5 až 15 cm dlouhou čepelí. Řapík je 2,5 až 10 cm dlouhý. Žilnatina je od báze trojžilná, se 3 páry postranních žilek. Listy jsou na okraji zubaté, na líci poněkud drsné a řídce srstnaté, na rubu hustě bíle plstnaté. Palisty jsou kopinaté, volné nebo srostlé a pak dvouklané, 7 až 11 mm dlouhé. Květy jsou jednopohlavné, v jednopohlavných klubkách vyrůstajících na specializovaných úžlabních větévkách. Větévky vyrůstají v páru a jsou bohatě větvené, za plodu často stěsnané.\nSamčí klubka jsou složená z několika květů, 2 až 4 mm široká. Samčí květy jsou čtyřčetné, přisedlé, asi 1,5 mm velké, s okvětím srostlým asi do poloviny. Samičí klubka jsou mnohokvětá, o průměru 2 až 3 mm. Samičí květy jsou jen 0,6 až 0,8 mm velké, s trubičkovitým okvětím a asi 1 mm dlouhou bliznou. Plodem je vejcovitá nažka asi 0,6 mm dlouhá, obalená vytrvalým okvětím.\n\nDruh pochází z Asie. Přirozeně se vyskytuje v oblasti od Indie a Číny po Japonsko a Thajsko. Roste na lesních okrajích, podél vodních toků, v křovinách a podél cest.\n\nStonky ramie se sklízí obvykle třikrát ročně. Kůra stonků se se odloupává od vlákniny mechanicky nebo ručně. Svazky vláken jsou slepeny s více než 30 % klovatiny, která se na rozdíl od jiných lýkových vláken nedá odstranit rosením. Ramie se proto odkližuje chemicky, enzymy nebo biologicky. Na vláknech zůstává maximálně 1,5 % klovatiny a některé druhy se současně s odklížením bělí.\nPrůměrný hektarový výnos obnáší asi 200 kg. V roce 2017 byla zaznamenána celosvětová sklizeň 102 000 tun, ze kterých naprostá většina pocházela z Číny.\n\nSvazek technických vláken je až 4 metry dlouhý. Elementární vlákna s jemností 15–50 µm dosahují délku 50–250 mm, až 90 cN/tex pevnosti, mohou pojmout až 20 % vlhkosti, jsou jasně bílá, mají hedvábný lesk, poněkud tvrdší omak než bavlna a nechají se snadno barvit.\n\nPřed zpracováním v přádelně se musí vlákna zpravidla krátit. Délka střihu se přizpůsobuje technologii předení. Asi nejstarší z nich je spřádání na způsob výroby šapové příze, kterým se dají z čisté ramie vyrobit příze až do jemnosti 17 tex. Technologie spřádání bavlny, vlny nebo lýkových vláken jsou sice méně nákladné než šapé, ale ramie se tak dá zpracovat jen jako příměs k jiným materiálům a nebo na velmi hrubé příze.\nKlasické je použití přízí na paličkování a jiné ruční práce. Příze z ramie se také používají na mnoho druhů oděvních tkanin a technických textilií.\n\nSušené a na prášek rozdrcené listy ramie se používají v čínské a vietnamské kuchyni jako zdroj zeleného potravinářského barviva, tato přísada dodává zelenou barvu a lehce trávovou příchuť například vietnamskému moučníku \"bánh gai\". \n\n\n"}
{"id": "223358", "url": "https://cs.wikipedia.org/wiki?curid=223358", "title": "Duhový most (rozcestník)", "text": "Duhový most (rozcestník)\n\nVýraz Duhový most případně jeho anglický ekvivalent Rainbow Bridge může znamenat:\n\n"}
{"id": "223365", "url": "https://cs.wikipedia.org/wiki?curid=223365", "title": "Multipurpose Internet Mail Extensions", "text": "Multipurpose Internet Mail Extensions\n\nMIME, plným názvem Multipurpose Internet Mail Extensions („víceúčelová rozšíření internetové pošty“), je internetový standard, který umožňuje přenášet texty v různých kódováních, binární data a vícedílné zprávy (např. opatřené elektronickým podpisem) kanály původně navrženými pouze pro přenos textových zpráv v kódování ASCII. Standard vyvinutý pro elektronickou poštu používají i další aplikační protokoly (např. HTTP). Standard MIME je definován šesti dokumenty: RFC 2045, RFC 2046, RFC 2047, RFC 4288, RFC 4289 a RFC 2049.\n\nPůvodní standard internetové elektronické pošty (RFC822 z roku 1982 a jeho předchůdci ze 70. let 20. století) dovoloval pouze přenos textových zpráv tvořených relativně krátkými řádky v kódování ASCII. Proto nebylo dlouho možné používat v elektronické poště znaky s diakritikou ani posílat zprávy s přílohami. Částečným řešením bylo například použití uuencodingu nebo jiných metod, avšak citelně scházela celosvětová standardizace.\n\nRozšíření MIME představená v roce 1992 rozšiřují použití e-mailu o tyto možnosti:\n\n\nFormát e-mailu s použitím MIME je definován v RFC 5322 (dříve RFC2822). Tento standard specifikuje formátování hlaviček, těla e-mailu a pravidla pro běžně používané hlavičky jako codice_1 (codice_2), codice_3 (codice_4), codice_5 (codice_6) a codice_7 (codice_8). \nMIME definuje sadu hlaviček pro specifikaci doplňkových atributů zprávy obsahující \"content-type\" a definuje sadu \"transfer-encoding\", která může být použita pro reprezentaci 8bitových binárních dat pomocí textu v 7bitovém kódování ASCII.\n\nPřítomnost této hlavičky značí, že zpráva je formátována podle MIME, a udává verzi MIME. Jediná dosud definovaná hodnota je „1.0“:\n\nTato hlavička určuje typ internetového média (text, audio, video,…) obsaženého v těle zprávy. Skládá se z typu a podtypu a popřípadě doplňkové informace uvedené za středníkem (parametr). Informuje příjemce o obsahu zprávy.\n\nTyp - definuje o jaký typ souboru se jedná (text, obrázek, video, zvuk,…)\n\nPodtyp - definuje formát souboru\n\nDoplňkové informace - např. parametr udávající hodnotu\n\nUdává, v jaké reprezentaci jsou přenášena data v těle zprávy, aby vyhovovala možnostem přenosového kanálu:\n\n\nPříklad kombinace hlaviček pro přenos českého textu v kódování ISO-8859-2 (mělo by se raději používat UTF-8) sedmibitovým kanálem:\n\nOznačuje identifikátor v hlavičce pro jednoznačnou identifikaci zprávy. Slouží k vytvoření odkazu z jedné zprávy na druhou.\n\nObsahuje popis informace o přenášené zprávě, např. název obrázku, který je ke zprávě přiložen. Popisuje se v us-ASCII.\n\nPočínaje RFC 2822 musí být jména hlaviček i jejich hodnoty zapsány pouze pomocí ASCII znaků. Vybraná pole mohou obsahovat informace v jiném kódování; tyto informace však musí být zakódovány pomocí \"Encoded-word\" syntaxe jako ASCII řetězec tvaru\n\n\nNapříklad text codice_11 vyjádřený v kódování UTF-8 může být zakódován jako codice_12nebo codice_13.\n\nVícedílné zprávy (MIME multipart) v hlavičce codice_14 definují oddělovač (boundary). Oddělovač je umístěn mezi částmi zprávy a na začátku a konci těla zprávy, zde je příklad:\n\nKaždá část se skládá ze své vlastní hlavičky a těla. Multipart bloky jako celek nemají definované kódování, takže pokud nepracujeme s ASCII, je třeba použít syntaxi „encoded-word“; těla jednotlivých částí zprávy mohou použít znakovou sadu náležící do jejich \"content-typu\".\n\nMIME standard definuje různé podtypy vícedílných zpráv (multipart), které specifikují druh jednotlivých částí zpráv. Podtyp je definován v „content-type“ hlavičce celé zprávy. Například multipart zpráva používající podtyp „digest“ by byla v hlavičce zapsána jako „multipart/digest“.\n\nStandardně používané jsou podtypy mixed a digest, ostatní jsou volitelné.\n\nSeznam nejvíce používaných subtypů:\n\n„Multipart/mixed“ slouží pro přenos částí, které spolu nesouvisí. Používá se pokud jsou jednotlivé části těla zprávy odlišné a je třeba je uspořádat. Pokud se odesílají např. obrázky, většina e-mailových klientů zobrazí tyto hlavičky jako vkládané (inline).\n\n„Multipart/related“ slouží pro přenos celku, který se skládá z více částí – například HTML stránka a vložené obrázky.\n\nČást typu Message/rfc822 obsahuje kompletní e-mail včetně hlaviček. \n\nPodtyp „multipart/alternative“ znamená, že každá část je alternativní verze stejného (nebo podobného) obsahu, každá v jiném formátu označená svou hlavičkou. Systém si může ze všech reprezentací vybrat jednu, která je nejvhodnější pro zobrazení zprávy.\nBěžně je „multipart/alternative“ užíván pro e-mail složený ze dvou částí, jedna je prostý text (text/plain) a druhá HTML (text/html). Část s prostým textem dovoluje čtení i v nejjednodušších klientských programech, zatímco HTML část umožňuje formátování a vytvoření odkazů. Většina e-mailových klientů nabízí volbu, zda prostý text preferovat před HTML. Toto je příklad toho, jak lokální faktory mohou ovlivnit „počínání“ aplikace, která část zprávy je „nejlepší“ pro zobrazení. Zde je pro ilustraci příklad:\n\nSystém uživatele si v tomto příkladu nejvíce \"rozumí\" s formátem text/richtext, který je první v pořadí relevantnosti (poslední vypisovaný formát je nejlepší) a proto jej využije, jiný systém si však může vybrat i z nabídky druhých dvou formátů.\n„multipart/signed“ je využíván k přiložení digitálního podpisu do zprávy. Zpráva bude mít dvě části; v první je text zprávy, ve druhé jeho digitální podpis.\n\n„multipart/encrypted“ slouží k šifrování zprávy a má dvě části. První obsahuje informace potřebné k dekódování, druhá část jsou vlastní zakódované informace. Nejběžnějšími typy jsou „application/pgp-encrypted“ a „application/pkcd7-mime“.\n\n\n\n"}
{"id": "223366", "url": "https://cs.wikipedia.org/wiki?curid=223366", "title": "Luboš Kozel", "text": "Luboš Kozel\n\nLuboš Kozel (* 16. března 1971, Vlašim) je český fotbalový trenér a bývalý fotbalový obránce a reprezentant. Aktuálně působí jako hlavní trenér Baníku Ostrava.\n\nKozel pochází z obce Divišov, stejně jako Stanislav Vlček, proto začínal v klubu Jawa Divišov a v roce 1989 odešel do Benešova, kde strávil čtyři roky, po kterých přestoupil do SK Slavia Praha. V roce 1996 se stal se Slavií mistrem ligy, ale do českého reprezentačního týmu pro EURO 1996 se nevešel. Jeho kariéru brzdila častá zranění(dvakrát přetržený křížový vaz). Ve Slavii hrál až do poloviny sezony 2001/02, kdy odešel do Maďarska. Po roce v Újpest FC se vrátil do české ligy, jeho novým klubem se stal Bohemians Praha 1905. Klokani však v této sezoně sestoupili, Kozel tak v létě přestupuje do Viktorie Plzeň. A znovu se potkává s trenérem Františkem Ciprem. Ten ho po půlroce označí za nepotřebného a Kozel odchází trénovat béčko Slavie.\n\nV A-mužstvu České republiky debutoval 13. 12. 1995 v přátelském utkání v Kuwait City proti domácí reprezentaci Kuvajtu (výhra 2:1). Celkem odehrál v letech 1995–1998 v českém národním týmu 9 zápasů a vstřelil jeden gól.\n\nGóly Luboše Kozla v A-týmu české reprezentace \nZačal jako hrající asistent trenéra B-týmu Slavie Pavla Trávníka a po roce ho vystřídal ve funkci hlavního trenéra. U týmu působil až do konce sezony 2006/07. V létě 2007 se stal hlavním trenérem FK Jablonec 97. Po několika kolech byl však kvůli nepříznivým výsledkům odvolán a následně přijal místo asistenta u týmu FC Slovan Liberec, kde funkci hlavního trenéra zastával Ladislav Škorpil. Od roku 2009 vede tým Dukly Praha, se kterým postoupil ze druhé ligy a ve druhé sezóně jej udržoval v klidných vodách horní poloviny tabulky, neohrožené sestupovými boji. V sezóně 2012/13 dovedl progresivní kouč Duklu Praha do první šestky, v předposledním kole ročníku tým držel 4. místo ligové tabulky. 17. května 2016 jej na lavičce FK Dukla Praha po šesti a půl letech nahradil Jaroslav Šilhavý. V květnu 2016 bylo oznámeno, že se stal novým koučem české fotbalové reprezentace do 19 let.\n\nV prosinci 2019 bylo oznámeno, že se stane novým koučem FC Baníku Ostrava ale zároveň zakončuje Trenérskou funkci na lavičce české fotbalové reprezentace do 19 let.\n\n"}
{"id": "223370", "url": "https://cs.wikipedia.org/wiki?curid=223370", "title": "Kostarický colón", "text": "Kostarický colón\n\nKostarický colón ( \"colón costarricense\", množné číslo \"colónes\") je zákonné platidlo středoamerického státu Kostarika. Jeho ISO 4217 kód je CRC. Jeden colón sestává ze 100 \"céntimos\" (v oběhu se ale žádné mince céntimos nevyskytují). Svůj název nese kostarická měna po Kryštofu Kolumbu (španělsky Cristóbal Colón). Kostarický colón se do oběhu dostal v roce 1896, kdy nahradil do té doby používané kostarické peso. \n\nVšechny mince colónu mají jednotný vzhled: na lícní straně je vyobrazen kostarický státní znak, nápis „REPÚBLICA DE COSTA RICA“ a rok ražby mince. Rubová strana obsahuje v horní části číslici nominální hodnoty a uprostřed slovo \"colónes\", dolní polovinu mince zaplňují dvě větvičky kávovníku a písmena B.C.C.R. (Banco cental de Costa Rica). Nominální hodnoty mincí jsou 5, 10, 20, 25, 50, 100 a 500 colónes. Bankovky mají hodnoty 1 000, 2 000, 5 000, 10 000, 20 000 a 50 000 colónes. \n\n"}
{"id": "223373", "url": "https://cs.wikipedia.org/wiki?curid=223373", "title": "Wał-Ruda", "text": "Wał-Ruda\n\nWał-Ruda – polská vesnice ležící ve vojvodství malopolském, okrese Tarnowském. Náleží k obci Radłów. V letech 1975-1998 spadala pod vojvodství tarnowské. Ve vesnici se narodila a zemřela blahoslavená Karolina Kózka. \n"}
{"id": "223376", "url": "https://cs.wikipedia.org/wiki?curid=223376", "title": "Zillertalské Alpy", "text": "Zillertalské Alpy\n\nZillertalské Alpy ( , ) je pohoří na hranici Rakouska a Itálie, tvořící součást hlavního hřebene Východních Alp. Jedná se o významné horstvo Centrálních krystalických Alp. Zillertálské Alpy jsou tvořeny tmavou rulou, která je obklopena vrstvami břidlice s příměsí minerálů. Zillertálské Alpy jsou mohutně zaledněné. Největším ledovcem je Schlegeiskees s rozlohou 4,5 km².\n\nZillertalské Alpy mají rozlohu 2050 km². Většina tohoto rozlehlého území leží na území Rakouska (spolková země Tyrolsko, pouze malá část na východě patří zemi Salzbursko), ovšem také na území Itálie (Jižní Tyroly) leží několik dalších horských celků pohoří, např. Pfunder Berge. Na západ hřeben pokračuje Stubaiskými Alpami, od kterých Zillertalské Alpy odděluje Brennerský průsmyk a komunikačně důležité údolí Wipptal, na východ od sedla Birnlücke Vysokými Taurami. Severní ohraničení tvoří údolí Tuxer tal s průsmykem Tuxerjoch za nímž se nacházejí Tuxské Alpy (\"Tuxer Alpen\"). Dále pokračuje severní hranice údolím Schmirntal, Zillertal, Gerlostal a sedlem Gerlos Pass. Jižní hranice je tvořena tokem řeky Rienz v údolí Pusteria. Nejvyšší horou Zillertalských Alp je Hochfeiler (italsky \"Gran Pilastro\", 3 510 m).\n\nÚzemí Zillertálských Alp je rozděleno na několik oblastí. Zcela na západě to je celek Tuxer Kamm s nejvyšším vrcholem Olperer, hlavní hřeben tvoří další celek Zillertaler Hauptkamm, kde zároveň leží nejvyšší vrchol pohoří Hochfeiler, ale také další významní velikáni. Poslední skupinou na rakouském území je zcela na východ vysunutá Reichenspitzgruppe. Na italské straně jsou to skupiny Monti di Valle Aurine s nejvyšším vrcholem Grosser Löffler a Pfundere Berge. Nejvýznamnější údolí pohoří je Zillertal, z něhož v uzlovém bodě u střediska Mayrhofen vybíhají přímo pod hlavní hřeben další důležitá údolí - Tuxer tal, Zamsergrund, Zillergrund a další.\n\nVýznamnými vrcholy Zillertalských Alp jsou\n\nTuristicky výrazně známější a využívanější je tyrolská (rakouská) strana hor. Zejména je to oblast ledovce Tuxerferner s oblíbeným lyžařským střediskem Hintertux a celoročním lyžováním. Jihotyrolská strana je méně oblíbená, přestože je rozlohou jen o málo menší. Pohoří je rovněž významným zdrojem vodní energie, jež je využitá vybudováním několika velkých přehradních nádrží - Speicher Schlegeis, Speicher Stillup a Zillergrund Speicher.\n\nPřírodní park Zillertalské Alpy s rozlohou 372 km² tvoří se sousedními oblastmi největší park svého druhu v Alpách (2 050 km²). Na jihu navazuje jihotyrolský přírodní park Rieserferner, na západě přírodní chráněná oblast Valser Tal a na východě salcburská část národního parku Vysoké Taury. V Mayrhofenu se Zillertal dělí. Tři ze čtyř údolí vedou do přírodního parku: Zillergrund, Stillupgrund a Zemmtal.\n\n"}
{"id": "223379", "url": "https://cs.wikipedia.org/wiki?curid=223379", "title": "Sbírkotvorný plán", "text": "Sbírkotvorný plán\n\nPojem sbírkotvorný plán (plán sbírky), vznikl v roce 1990 v Nizozemí. Plán sbírky je nezbytným pomocným prostředkem pro správu a řízení muzejní sbírky. Poskytuje přehledné znalosti o sbírce muzea, jejím vývoji a struktuře a především jasný přehled při vývoji dalšího řízení.\n\nÚčelem sbírkotvorného plánu je získat informace o sbírce. Plán umožňuje řízení ve vztahu ke sbírce a rozpracovat konkrétní plány pro optimalizaci řízení sbírky.\n\nPlán sbírky je určen pro vlastní pracovníky muzea (či kterékoli jiné instituce), tak pro vedoucí pracovníky, veřejnost, žadatele o zápůjčky, darovatele či financovatele.\n"}
{"id": "223387", "url": "https://cs.wikipedia.org/wiki?curid=223387", "title": "Parthenope (planetka)", "text": "Parthenope (planetka)\n\n(11) Parthenope je velká jasná planetka hlavního pásu. Objevil ji 11. května 1850 Annibale de Gasparis v italském městě Neapol. Planetka byla pojmenována po jedné siréně z řecké mytologie.\n\n\n"}
{"id": "223389", "url": "https://cs.wikipedia.org/wiki?curid=223389", "title": "Victoria (planetka)", "text": "Victoria (planetka)\n\n(12) Victoria je velká planetka hlavního pásu. Objevil ji 13. září 1850 John Russell Hind. Jedná se o 12. objevenou planetku od objevení Ceresu v roce 1801. Planetka byla původně pojmenována po římské bohyni vítězství Victorii (pro řeky Níké), ale toto jméno je také na počest britské královny Viktorie. Victoria je asteroid typu S a má přibližně kulový tvar o průměru 112,8 km.\n\n\n"}
{"id": "223390", "url": "https://cs.wikipedia.org/wiki?curid=223390", "title": "Egeria (planetka)", "text": "Egeria (planetka)\n\n(13) Egeria je velká planetka hlavního pásu, pojmenovaná po bohyni (nymfě) Egerii. Objevil ji 2. listopadu 1850 Annibale de Gasparis v italském městě Neapol. Její rozměry jsou 217×196 km, povrchová teplota 176 K a hmotnost 1,63×10×10 kg.\n\nSpektrální analýza zjistila, že planetka obsahuje neobvykle vysoké množství vody, která tvoří 10,5-11,5% hmotnosti Egerie. Díky tomu by mohla být kandidátem pro budoucí těžbu vody ve vesmíru.\n\n\n"}
{"id": "223392", "url": "https://cs.wikipedia.org/wiki?curid=223392", "title": "Kůň (rozcestník)", "text": "Kůň (rozcestník)\n\nKůň může mít více významů:\n\n\n\n\n\n\n\n\n\n\n"}
{"id": "223397", "url": "https://cs.wikipedia.org/wiki?curid=223397", "title": "Rekonstruktivní judaismus", "text": "Rekonstruktivní judaismus\n\nRekonstruktivní judaismus začal s rabi Mordechajem Kaplanem, který se narodil v Litvě roku 1881. Tento typ judaismu, určený pro potřeby amerického života, je úzce spjatý s přírodou a touhou člověka po řádu. Rekonstruktivní hnutí je velmi blízké konzervativnímu judaismu.\n"}
{"id": "223398", "url": "https://cs.wikipedia.org/wiki?curid=223398", "title": "Ionizační potenciál", "text": "Ionizační potenciál\n\nIonizační potenciál nebo ionizační energie atomu nebo molekuly je energie potřebná k odtržení jednoho elektronu z izolovaného, plynného atomu nebo iontu. Obecněji, \"n-tá\" ionizační energie je energie potřebná k odtržení \"n-tého\" elektronu po odtržení \"n-1\" elektronů. Tato veličina vyjadřuje snahu atomu nebo iontu udržet si elektron, tzn. „sílu“ jakou je elektron vázán v elektronovém obalu. Větší ionizační energie znamená obtížnější odtržení elektronu z atomu.\n\nObecně, hodnota ionizačního potenciálu klesá ve skupině periodické tabulky a vzrůstá zleva doprava v rámci jedné periody. Nárůst ionizačních energií je značný u sousedících prvků. Ještě výraznější je v případě, kdy dojde k zaplnění atomového orbitalu. To je způsobeno tím, že po odstranění všech elektronů z orbitalu musíme další elektrony brát z orbitalu, který je blíž k jádru. Na elektrony blízko jádra působí větší elektrostatická síla, proto je jejich odtržení energeticky náročnější.\n\nHodnotu ionizačního potenciálu lze použít i k určení počtu elektronů ve valenční slupce. Např., pokud odtržení jednoho elektronu vyžaduje 1500 kJ/mol, druhý elektron vyžaduje 5000 kJ/mol a třetí 6000 kJ/mol, můžeme usoudit, že atom obsahuje ve valenční slupce jeden elektron, tzn. jedná se o alkalický kov. První elektron jde odtrhnout velmi snadno, protože vzniklý ion získá konfiguraci příslušného vzácného plynu. Odtržení druhého elektronu je již energeticky velmi náročné, protože vzniklá elektronová konfigurace je energeticky méně výhodná.\n\n\n"}
{"id": "223402", "url": "https://cs.wikipedia.org/wiki?curid=223402", "title": "Gordon Brown", "text": "Gordon Brown\n\nJames Gordon Brown (* 20. února, 1951 Giffnock) je britský politik. Byl předsedou labouristické strany (od 24. června 2007 do 11. května 2010) a předsedou vlády (od 27. června 2007 do 11. května 2010). Předtím v letech 1997–2007 zastával funkci ministra financí.\n\nUž v 16 letech byl přijat na Edinburskou univerzitu, kde v roce 1972 ukončil magisterská studia, v roce 1982 potom dosáhl doktorátu (PhD.). V letech 1972–1975 byl rektorem Edinburské univerzity, zvolen byl ještě jako student. Při školním ragbyovém zápase utrpěl poranění hlavy, v důsledku kterého je slepý na levé oko.\n\nPoprvé byl zvolen do parlamentu v roce 1983. 80. letech byl postupně mluvčím opozice pro průmysl a obchod, stínovým ministrem průmyslu a obchodu a v roce 1992 se stal stínovým ministrem financí. Po smrti předsedy labouristické strany Johna Smitha v květnu 1994 byl jedním z hlavních kandidátů na jeho nástupce. Zvolen však byl Tony Blair, který Brownovi přenechal oblast ekonomické politiky.\n\nPo vítězství labouristů ve volbách v roce 1997 se stal v kabinetu Tonyho Blaira kancléřem pokladu (tradiční označení britského ministra financí). Úřad zastával nepřetržitě přes deset let, nejdéle v moderních dějinách ministerstva.\nMezi jeho nejvýznamnější kroky v úřadě patřilo posílení postavení Bank of England, snížení daní z příjmů, prosazoval úspory ve vládních výdajích, prodal část zlatých zásob, odepsal část dluhů zemí Třetího světa. Ekonomický růst byl za jeho úřadování vyšší než průměr Eurozóny, naopak nezaměstnanost byla nižší. V Blairově vládě patřil mezi hlavní odpůrce přijetí Eura.\nSpekulace vyvolávaly proměny jeho vztahu s premiérem, který dlouho otálel se svým odchodem z funkce. Po léta byl považován za Blairova nejpravděpodobnějšího nástupce.\n\nMezi jeho hlavní cíle v době nástupu do funkce 27. června 2007 opatření proti korupci, \"konstituční reforma\" (vyjasnění práv a povinností britských občanů), řešení bytové otázky a zdravotnictví.\nV zahraniční politice prosazuje postupné stahování britských vojsk z Iráku, vztahy s USA zůstávají nadále těsné, nikoliv však tak vřelé jako za vlád Tonyho Blaira. V současné době po sérii neúspěchů ve volbách čelí silné kritice od členů své strany.\n\n3. října 2008 ohlásil rozsáhlé změny ve složení vlády. Povolal z Bruselu evropského komisaře pro obchod Petera Mandelsona. Dosavadní ministr podnikání John Hutton se stal ministrem obrany, kde nahradil Dese Browna, a šéf labouristických poslanců v Dolní sněmovně Geoff Hoon se stal novým ministrem dopravy namísto Ruth Kellyové. Do vlády se vrátila i bývalá ministryně zahraničí Margaret Beckettová, která se stala ministryní bytové výstavby. Brown také vytvořil nové ministerstvo pro energetiku a změnu klimatu, které vedl Ed Miliband, Brownův pozdější nástupce ve vedení Labouristické strany.\n\nV roce 2000 se oženil se Sarah Macaulayovou. Mají spolu dva syny.\n\nByl kritizován za napojení svého bratra na lobbisty atomového energetického průmyslu. Rozruch vyvolalo také jeho pozvání pro bývalou premiérku Margaret Thatcherovou do Downing Street a také fakt, že nenechal své předsednictví potvrdit v mimořádných volbách.\n\n"}
{"id": "223406", "url": "https://cs.wikipedia.org/wiki?curid=223406", "title": "Vachta trojlistá", "text": "Vachta trojlistá\n\nVachta trojlistá (\"Menyanthes trifoliata\") je bíle kvetoucí pionýrská rostlina z čeledi vachtovité, jediný zástupce rodu vachta. Dosahuje výšky 15–30 cm. V ČR je chráněna zákonem. Lidový název je hořký jetel (díky hořké chuti a listům, které tvarem připomínají právě listy jetele).\n\n\nLatinské \"Menyanthés\" bývá odvozováno z řeckého \"menýein\" – odhaliti se, ukazovati se, a \"anthos\" – květina, zřejmě pro nápadné květy.\n\nVachta trojlistá je asi 15-30 centimetrů vysoká vytrvalá bylina hořké chuti.\nOddenek je dlouhý, válcovitý, plazivý, 10–15 mm tlustý, plný, větvený s šupinovitými, později opadavými listy. Z úlomku oddenku může vyrůst nová rostlina.\nDolní části lodyh jsou vystoupavé, nesou vždy několik listů. Listy jsou pochvaté, dlouze řapíkaté, trojčetné, s lístky téměř přisedlými nebo podlouhle obvejčitými, 4–8(–12) cm dlouhé a 1,7–3,0(–5,5) cm široké. Lístky jsou tupé, celokrajné až mělce chobotnatě vroubkované, s vyniklou zpeřenou žilnatinou. Pochva je 3–5 cm dlouhá, řapík až 20 (25) cm dlouhý, plný, s aerenchymatickým pletivem a nápadnými cévními svazky.\n\nVachta trojlistá kvete v květnu až červnu. Stopky květenství vyrůstají z úžlabí dolních listů (listenů) a jsou 15–30(–35) cm dlouhé. V horní části s 3–7 cm dlouhým hustým pravidelným hroznem vyrůstá v úžlabí široce kopinatých listenů 10–20 oboupohlavných květů. Květní stopky jsou 5–10 mm dlouhé. Květy jsou různočleněné. Kalich je pětičetný, 2–3 mm dlouhý, s kratičkou květní trubkou a vejčitě kopinatými tupými cípy, stejně dlouhým|i jako korunní trubka. Cípy mají na vnitřní straně má dlouhé, husté a měkké brvité třásně, vně růžové, uvnitř bílé. Tyčinek je 5, se střelovitými fialovými prašníky, čnělka je nitkovitá s dvojklanou bliznou, semeník je svrchní.\nPlodem je široce elipsoidní až vejcovitá, jednopouzdrová tobolka dlouhá 8–12 mm. Tobolky mají dvě chlopně a nepravidelně pukají. Semena jsou zploštělá, elipsoidní až čočkovitá, hladká, světle hnědá, až 2,5 mm v průměru. Semena dobře klíčí, mohou dlouhodobě plovat na vodní hladině. Vyklíčit mohou i po projití trávícím traktem živočichů.\n\nRašelinné a jiné mokré louky, pramenné mísy, vodní příkopy, okraje tůní, někdy i zatemňované břehy rybníků a prosvětlené bažinné vrbové křoviny na rašelinných půdách. Vachta trojlistá je světlomilná rostlina žijící na zbahnělých půdách často i přeplavených vodou, většinou chudých na živiny. Preferuje kyselé substráty (Hewett (1964) uvádí ze severního Walesu rozpětí pH 4,7 – 7,1). Snáší plné oslunění.\n\nCirkumboreální druh rozšířený hlavně v tempetárním a boreálním pásu Eurasie a Severní Ameriky, jižněji v horách, na severu nejdále v arktické Sibiři, na jihu nejdále v jižním Japonsku.\nRoste od planárního do montálního stupně, těžiště výskytu se však nachází v od kolinního do submontálního stupně, výškově od 300 do 650 m max. (1200 m – Krušné hory, Klínovec; Šumava, úpatí Blatného vrchu). Vyšší frekvencí výskytu se vyznačuje například Ašský výběžek, Slavkovský les, Český les, Třeboňská pánev, polovina Českomoravské vrchoviny, Žďárské vrchy, Železné hory aj.\n\nJako fylogeneticky starý druh a v systému dosti izolovaný taxon jeví poměrně malou proměnlivost. V rámci celkového areálu nejnápadnější odchylkou je menšími květy odlišná \"Menyanthes trifoliata\" var. \"minor\" Rafin, charakteristická pro východní část Severní Ameriky, Hultén však uvádí malokvěté a bělokvěté rostliny i např. z Tibetu a provincie Jün-nan v Číně.\nJen za stanovištními poměry podmíněné ekomorfózy lze považovat ponořenou \"Menyanthes trifoliata\" var. \"submersa\" Glück, terestickou \"Menyanthes trifoliata\" var. \"terrensis\" Glück a velkolistou \"Menyanthes trifoliata\" var. \"macrophylla\" Bolzon\n\nUžívá se list, který se sbírá v době květu. Suší se rychle ve stínu nebo jen krátce na slunci, v případě umělého sušení za teplot nepřesahujících 50 °C.\nDroga obsahuje glykosidní hořčiny menyanthin a meliatin, cholin, pektin, třísloviny, organicky vázaný jód, vitamín C, flavonoidy, rutin, třísloviny, organické kyseliny, saponiny, sacharidy, silici, fytoncidy a snad i alkaloid gentianin, dále cholin, invertní cukr a kyselinu fosforečnou.\n\nVachta zlepšuje trávicí funkce, zvyšuje sekreci trávicích šťáv, ovlivňuje střevní peristaltiku, příznivě působí na činnost jater a žlučníku, tlumí pocity nevolnosti spojené se zvracením, působí mírně projímavě a příznivě ovlivňuje krvetvorbu.\nPodává se obvykle buď ve formě prášku (čtyřikrát denně na špičku kulatého nože) nebo ve formě nálevu (dvě až tři polévkové lžíce drogy na šálek vody, pije se jeden šálek denně až obden). Při leukémii nebo během léčby ozařováním se také osvědčila směs z vachty (50 %), bazalky (30 %) a zeměžluče (20 %), z níž se připravuje rovněž nálev.\nProtože se jedná o drogu potenciálně mírně toxickou (možná přítomnost alkaloidů), není vhodná pro těhotné a kojící ženy. Vachta trojlistá, stejně jako ostatní amara, nesmí být použita při zvýšené kyselosti žaludečních šťáv a při zánětlivých onemocněních žaludku a střev.\nV dnešní době se využívá především homeopaticky a jako okrasná vodní rostlina v zahradách.\n\nVachta je zařazena mezi ohrožené rostliny (C3) a je chráněna zákonem. Neměla by se tedy ve volné přírodě trhat.\nTrpí hlavně úbytkem stanovišť vhodných k růstu (meliorace, těžba rašeliny, vysušování zamokřených luk).\n\nPro rok 2020 byla v Německu a Rakousku zvolena Rostlinou roku.\n\n\"Menyanthes trifoliata\" var. \"trifoliata\"\"Menyanthes trifoliata\" var. \"minor\" Rafin\"Menyanthes trifoliata\" var. \"submersa\" Glück\"Menyanthes trifoliata\" var. \"terrensis\" Glück\"Menyanthes trifoliata\" var. \"macrophylla\" Bolzon\n"}
{"id": "223408", "url": "https://cs.wikipedia.org/wiki?curid=223408", "title": "První republika (rozcestník)", "text": "První republika (rozcestník)\n\nOznačení první republika může mít více významů:\n\n"}
{"id": "223409", "url": "https://cs.wikipedia.org/wiki?curid=223409", "title": "Vilém I.", "text": "Vilém I.\n\nNositelé jména Vilém I.:\n\nCísař\n\nKrálové\n\nVévodové\n\nHrabata\n"}
{"id": "223411", "url": "https://cs.wikipedia.org/wiki?curid=223411", "title": "Turbo Pascal", "text": "Turbo Pascal\n\nTurbo Pascal je systém pro vývoj softwaru, který obsahuje překladač a vývojové prostředí (VP) pro programovací jazyk Pascal běžící na systémech CP/M, CP/M-86 a DOS, vyvinutý firmou Borland pod vedením Phillippe Kahna. Od verze 6 byly produkovány dvě verze, levný Turbo Pascal a také dražší Borland Pascal; Borland Pascal měl více knihoven a také zdrojové kódy standardních knihoven.\n\nTurbo Pascal také představuje jedno z nejvýznamnějších rozšíření jazyka Pascal, které usnadňují jeho používání pro praktické programování.\n\nBorland vydal tři staré verze Turbo Pascalu zdarma, důvodem byl jejich historický význam: Původní Turbo Pascal (nyní známý jako 1.0), a dále verze 3.02 a 5.5 pro DOS.\n\nPhilippe Kahn viděl pro svoji nově založenou softwarovou společnost Borland příležitost na poli programovacích nástrojů. V počátcích počítačů IBM PC (1981-83) většina dodavatelů programovacích nástrojů vytvářela svoje produkty s cenami řádu stovek dolarů pro profesionální vývojáře. Jednotlivé nástroje byly samostatné – programátoři psali zdrojový kód v textovém editoru, pomocí překladače vytvořili cílový (objektový) kód (překladač často prováděl několik průchodů kódem), a nakonec linker zkombinoval objektový kód s knihovnami, aby vytvořil spustitelný program. Na počítačích s omezenými prostředky, jakými byly první modely IBM PC (např. s jednou disketovou jednotkou a bez pevného disku), mohl tento proces zabrat celé minuty.\n\nKahnova idea byla zabalit všechny funkce do integrovaného programovacího prostředí, které bude mít mnohem lepší výkon a nízkou cenu. Místo prodeje pomocí zavedených prodejních cest (maloobchodníci nebo větší prodejci) by se jejich nový produkt prodával levněji pomocí objednávek poštou.\n\nJako prodejní tah, proti větším prodejcům, neměly disky Turbo Pascalu žádnou ochranu proti kopírování, Turbo Pascal vyšel se slavnou \"Knižní licencí\": \"You must treat this software \"just like a book\"... [it] may be used by any number of people... may be freely moved from one computer location to another, so long as there is no possibility of it being used at one location while it's being used at another.\" Volně přeloženo: \"Zacházejte s tímto softwarem \"prostě jako s knihou\"… může být použit jakýmkoliv počtem lidí… může být volně přesouván z jednoho počítače na druhý, za předpokladu že nebude používán na více místech současně.\"\n\nTurbo Pascal implementuje celou řadu rozšíření jazyka Pascal, které z původně výukového programovacího jazyka dělají poměrně účinný nástroj pro praktické programování:\n\n\nKromě řetězců s pevnou délkou ze standardního jazyka standardní Pascal (packed array [1..n] of char), umožňuje Turbo Pascal používat řetězce s proměnnou délkou (max. 255 znaků) typu codice_1. Ke zpracování řetězců tohoto typu jsou k dispozici funkce length, která vrací délku řetězce, pos, která vrací pozici podřetězce v řetězci, a copy, která vrací část řetězce od zadaného znaku a zadané délky.\n\nPro zpřístupnění parametrů příkazového řádku slouží funkce ParamCount, která vrací počet parametrů, a ParamStr, která vrací řetězec odpovídající parametru se zadaným číslem.\n\nPro okamžité opuštění procedury nebo funkce slouží příkaz exit. Pro okamžité ukončení programu a nastavení návratového kódu slouží funkce halt;\n\nFunkce Assign se volá před otevřením souboru a umožňuje zadat, jméno souboru (včetně případné cesty). Funkce Close umožňuje zavřít soubor kdykoli v průběhu programu. Funkce Seek umožňuje posunout ukazovátko v souboru na nové místo, kde se bude provádět další operace čtení nebo zápisu. Proměnná IOResult udává chybový kód vrácený poslední operací se soubory.\n\nZkrácené vyhodnocování logických výrazů umožňuje používat výrazy jako\n\nStandardní Pascal trvá na kompletním vyhodnocování logických výrazů, takže když ptr má hodnotu nil (a je jasné, že podmínka nemůže být splněna), pokusí se program vyhodnotit výraz codice_2, což způsobí chybu, protože ukazatel s hodnotou nil není dovoleno dereferencovat. Turbo Pascal vyhodnocuje složené logické výrazy zleva doprava a vyhodnocování ukončí, když je hodnota výrazu jasná.\n\nCykly lze okamžitě ukončit příkazem break; příkaz continue znamená přechod na začátek další iterace cyklu.\n\nV Turbo Pascalu lze pomocí codice_3 definovat větev, která se provede, pokud výraz nevyhovuje ani jedné možnosti. Standardní Pascal tuto možnost nemá, a pokud se neexistuje vyhovující větev má program skončit chybou, což znemožňuje použít příkaz codice_4 pro zpracování situací s otevřeným vstupem.\n\nVe standardním Pascalu tvoří proměnné alokované dynamicky pomocí funkcí New a uvolňované funkcí Dispose samostatný ostrov, na kterém se pro přístup k proměnným používají ukazatele. V Turbo Pascalu lze do ukazatele uložit adresu libovolné proměnné nebo procedury nebo funkce pomocí operátoru @:\n\nTurbo Pascal umožňuje modulární programování mechanismem samostatně překládaných modulů. Každý modul je ve zvláštním souboru, který začíná klíčovým slovem unit a identifikátorem modulu. Následuje rozhraní modulu, které je uvozené klíčovým slovem interface, a obsahuje deklarace jednotlivých konstant, typů, proměnných a procedur nebo funkcí, které modul poskytuje. Za klíčovým slovem implementation následují privátní deklarace a definice procedur a funkcí. Následovat může mít tělo modulu, které je uzavřené mezi příkazy begin a end, které slouží k inicializaci modulu.\n\nByly vydány dvě verze pojmenované \"Turbo Pascal for Windows\" (TPW), pro Windows 3.x, TPW 1.0, která vycházela z Turbo Pascalu 6, ale vyšla asi o 2 roky později a verze 1.5, která vyšla po verzi Turbo Pascal 7; následoval Borland Pascal 7, který měl podporu Windows. Překladač pro Windows v Pascalu 7 nesl název \"Borland Pascal for Windows\"'.\n\nObě verze vytvářely programy kompatibilní s operačním systémem Windows a obsahovaly VP založené na Windows, na rozdíl DOS VP Turbo Pascalu. VP a příkazy editoru odpovídaly uživatelskému rozhraní (UI) Microsoft Windows na rozdíl od klasického UI Turbo Pascalu. Podpora programů pro Windows požadovala knihovny ObjectWindows, podobné nikoliv však identické těm, které byly vytvořeny pro první vydání Borland C++ a radikálně odlišné od dřívějších DOS Turbo Vision prostředí. Turbo Pascal byl pro platformu Windows nahrazen prostředím Delphi; Překladač Delphi dokáže kromě GUI aplikací produkovat také konzolové aplikace, tudíž používání Turbo a Borland Pascalu nebylo nadále nutné.\n\nToto je ukázka klasického Hello world programu v Turbo Pascalu:\nTato úloha se zeptá na jméno a vypíše na obrazovku stokrát pozdrav:\n\n"}
{"id": "223420", "url": "https://cs.wikipedia.org/wiki?curid=223420", "title": "Epirský despotát", "text": "Epirský despotát\n\nEpirský despotát zvaný též Epeirský despotát či Epirské knížectví (řecky \"Δεσποτάτο της Ηπείρου\") byl jedním ze středověkých řeckých států, které se přihlásily k odkazu Byzantské říše, spolu s Nikájským císařstvím a Trapezuntským císařstvím za její legitimní nástupce, po jejím dobytí vojsky čtvrté křížové výpravy. Označení „despotát“ není zcela přesné, protože první vládci v Epiru nedrželi ve svých rukou titul řeckých despotů a už v žádném případě to nebyl titul, díky němuž by měl jeho nositel nějaké zvláštní pravomoci.\n\nEpirský despotát byl založen roku 1205 Michaelem Komnenem Dukou, synovcem byzantského císaře Izáka II. a Alexia III. Michael Komnenos Dukas nejprve uzavřel spojenectví s vůdcem čtvrté křížové výpravy Bonifácem z Montferratu, ale po porážce v bitvě u kunduraských olivových hájů a následné ztrátě území Morey na Peloponésu ve prospěch francouzských křižáků Michael odešel do Epiru, kde uzavřel dohodu s byzantským guvernérem staré provincie Nikopolis, aby společně proti Bonifácovi povstali. Epirus se brzy stal novým domovem pro mnohé řecké uprchlíky, kteří prchali z Konstantinopole, Thessálie a Peloponésu, a Michael Komnenos Dukas byl pro ně druhým Noem, zachraňující své řecké bratry ze záplavy Latinů. Jan X. Kamateros, konstantinopoliský patriarcha však Michaela odmítl uznat legitimním nástupcem Byzantské říše, místo toho za něj uznal Theodora I. Laskaria v Nikáii. Michael se mu za to odvděčil tím, že uznal náboženskou svrchovanost papeže Inocenta III. nad Epirským despotátem, čímž se fakticky rozešel s východní ortodoxní církví.\n\nJindřich Flanderský na Michaelovi požadoval, aby uznal lenní svrchovanost Latinského císařství nad Epirským despotátem, přinejmenším alespoň formálně, což stvrdil sňatek Michaelovy dcery s Jindřichovým bratrem Eustacem v roce 1209. Michael však tuto alianci nectil, maje za to, že hornatá epirská země je pro Latiny neproniknutelná, a své \"závazky\" vůči svým \"spojencům\" bezostyšně porušoval. Mezitím si příbuzní Bonifáce z Montferratu z Itálie začali dělat nároky rovněž na Epirský despotát. V roce 1210 Michael Komnenos Dukas uzavřel spojenectví s Benátčany a společně s nimi zaútočil na Bonifácovo Soluňské království. S válečnými zajatci, kteří se Michaelovi vzdali, epirský despota naložil s nepředstavitelnou krutostí. Kromě jiných zvěrstev například nechal ukřižovat zajaté latinské duchovní. Za to jej papež Inocent III. nechal exkomunikovat z církve. Jindřich Flanderský město o rok později dobyl zpět a donutil Michaela obnovit jejich starou alianci.\n\nMichael se však podrobit nehodlal a zaměřil svou pozornost na strategicky významná města Larissa a Drač, která drželi křižáci. Následně převzal kontrolu nad přístavy v Korintském zálivu. V roce 1214 dobyl od Benátčanů ostrov Korfu. O rok později byl však Michael Komnenos Dukas zavražděn a jeho místo zaujal jeho nevlastní bratr Theodor.\n\nTheodor Komnenos Dukas se okamžitě po převzetí moci vydal na tažení na Soluň a během cesty bojoval také s Bulharskem. Jindřich Flanderský zemřel během protiútoku a v roce 1217 Theodor porazil jeho nástupce Petra z Courtenay, kterého dal s největší pravděpodobností popravit. Latinský císař začal být stále nervóznější z růstu moci Nikájského císařství a Theodorova postupu v Thessálii. Poté, co v roce 1225 nikájský císař Jan III. Dukas Vatatzes získal město Adrianopolis, Theodor ho od Jana III. postupně uzurpoval pro sebe. Theodor se následně spojil s Bulhary, aby s nimi zaútočil na křižácké državy v Thrákii. V roce 1227 se nechal korunovat byzantským císařem, avšak většinou Řeků nebyl uznáván, a zejména ne nikáiským patriarchou.\n\nRoku 1230 Theodor Komnenos Dukas spojenectví s Bulharskem ukončil, doufaje v sesazení cara Ivana Asena II., který s pomocí z Konstantinopole na Theodora zaútočil. V bitvě u Klokotnitsy (poblíž Chaskova v Bulharsku) byl Theodor poražen a zajat a později byl oslepen. Jeho bratr Manuel Komnenos Dukas převzal vládu v Soluni, zatímco jeho synovec Michael II. Komnenos Dukas se zmocnil Epiru. V roce 1237 byl Theodor Komnenos Dukas propuštěn ze zajetí a následně svrhl z trůnu v Soluni svého bratra a dosadil naň svého syna Jana Komnena Duku.\n\nSoluň se už po bitvě u Klokotnitsy nikdy nepozvedla do své bývalé síly. Theodorův mladší syn Demetrios Komnenos Dukas Soluň ztratil ve prospěch Nikájského císařství v roce 1246 a Michael II., vládce v Epiru se spojil s Latiny proti Nikáii. Roku 1248 donutil Jan III. Dukas Vazatzes Michaela II., aby ho uznal jako byzantského císaře a Jan III. na oplátku Michaela II oficiálně uznal jako \"despotēs\" v Epiru. Vnučka Jana III. si později v roce 1256 vzala Michaelova syna Nikephora, ačkoliv manželství trvalo jen dva roky, do její smrti v roce 1258. V roce 1248 si Michaelova dcera Anna vzala Guillauma II. de Villehardouin, achajského knížete, a Michael II. se rozhodl raději ctít alianci s achajským knížectvím, navzdory závazkům vůči Nikáii. Spojenectví bylo rozbito v roce 1259 v bitvě u Pelagonie.\n\nCísař Theodor II. Laskaris se spojil s Michaelem II. a jeho potomky a v roce 1256 získal město Drač zpět. Michael II. však nesouhlasil s tím, že tato země změnila svého vládce, a v roce 1257 povstal a porazil nikájskou armádu vedenou Georgiem Akropolitem. Stejně jako Michael zaútočil na Soluň, tak sicilský král Manfred zaútočil na Epirus a dobyl Albánii a Korfu. Nicméně Michael se s Manfredem následně spojil a vzal si jeho dceru Helenu. Po smrti Theodora II. vyhlásili Michael, Manuel a Guillaume II. válku novému nikájskému císaři Michaelu VIII. Palaiologovi. Jejich spojenectví bylo velmi křehké a v roce 1259 byl Guillaume II. zajat v katastrofální bitvě u Pelagonie. Michael VIII. se následně vydal dobýt hlavní město Epirského despotátu Artu, dobyl však jen města Ioánina a Vonitsa. Arta byla obnovena v roce 1260, kdy se Michael VIII. zmocnil Konstantinopole.\n\nKdyž Michael VIII. znovu dobyl Konstantinopolis a obnovil tak v roce 1261 Byzantskou říši, začal si dělat nároky na území Epiru a o čtyři roky později donutil syna epirského despoty Michaela II. Nikephora ke svatbě se svou neteří Annou. Od této chvíle Michael VIII. považoval Epirský despotát za svůj vazalský stát, ačkoliv Michael II. i jeho syn pokračovali ve spojenectví s křižáckými státy Achajským knížectvím a Athénským vévodstvím. V roce 1267 nebo 1268 Michael II. Komnenos Dukas zemřel a ostrov Korfu a velkou část Epiru převzal pod svou kontrolu Karel z Anjou. Michael VIII. se nepokusil o přímou anexi Epiru, místo toho dovolil Nikephorovi dále vládnout a uzavřel dohodu s Karlem z Anjou, který roku 1271 dobyl Drač. V roce 1279 se Nikephoros spojil s Karlem proti Michaelovi VIII. a souhlasil, že se stane Karlovým vazalem. Po fiasku tohoto plánu ztratil Epirský despotát Albánii ve prospěch Byzance.\n\nZa vlády syna Michaela VIII. Andronika II. Nikephoros obnovil spojenectví s Konstantinopolí, nicméně byl v roce 1292 přesvědčován ke spojenectví se synem Karla z Anjou Karlem II. z Neapole, ačkoliv Karel II. z Neapole byl poražen Andronikovým loďstvem. Nikephoros se oženil s dcerou Karlova syna Filipa I. z Tarentu, kterému část svého území prodal. Po Nikephorově smrti v roce 1297 byzantský vliv stoupl v osobě vdovy Anny, Andronikovy sestřenice, která vládla jako regentka za svého nezletilého syna Tomáše. V roce 1306 ve jménu Andronika II. Anna proti Filipovi povstala a latinské obyvatelstvo bylo vyhnáno. Přesto některá území byla donucena Filipovi vrátit. V roce 1312 Filip zanechal svých nároků na Epirus a začal se dovolávat svých práv na zaniklé Latinské císařství coby dědictví své ženy Kateřiny II. z Valois, vévodkyně z Acháje.\n\nAnna uspěla se svatbou svého syna Tomáše s dcerou Andronika II., ale Tomáš byl v roce 1318 zavražděn svým bratrancem Nicholasem Orsinim, ten se pak oženil s vdovou po Tomášovi a převzal kontrolu na Epirem. Andronikem II. byl Nicholas uznán jako legitimní vládce, ale už v roce 1323 byl svržen svým bratrem Janem II. V roce 1335 byl Jan otráven svou ženou, která se tak stala regentkou svého syna Nikephora II. Roku 1337 nový byzantský císař Andronikos III. Palaiologos přitáhl s vojskem, kde bylo mimo jiné 2000 tureckých vojáků Andronikova spojence Umura z Aydınu, do severního Epiru. Andronikos III. nejprve vyjednával s nespokojenými Albánci a potom, co jim slíbil odměnu, stočil svůj zájem na Epirský despotát. Anna zkoušela s Andronikem III. vyjednávat, ale ten požadoval úplnou a bezpodmínečnou kapitulaci, s čímž Anna nakonec musela souhlasit. Celý Epirus tak přešel nekrvavě pod přímou vládu Konstantinopolského dvora.\n\nV rámci kapitulační dohody bylo obsaženo, že se Nikephoros II. může oženit s dcerou císařovy pravé ruky, Jana Kantakouzena. Když přišel čas zásnub, Nikephoros zmizel, jako pára na hrncem. Andronikos III. se poté dozvěděl, že Nikephoros II. odplul do Itálie, kde pomáhal členům epirské aristokracie, která podporovala nezávislost Epiru. Zůstal na dvoře vdovy po Filipu I. z Tarentu Kateřiny II. z Valois, formální latinské císařovny.\n\nV roce 1339 propuklo za podpory Kateřiny II. z Valois, která byla zrovna na Peloponésu, a Nikephora II., který se vrátil do Epiru, v Thomokastronu povstání. Ke konci roku 1339 se do oblasti vrátila císařská armáda a příštího roku přitáhl společně s Janem Kantakouzenem císař Andronikos III. osobně. Nikephoros II. byl byzantskými diplomaty přesvědčován, aby uznal autoritu císaře. Ten se nakonec vzdal Thomokastronu, oženil se s dcerou Jana Kantakouzena Marií a přijal titul \"panypersebastos\".\n\nCísařství se brzy ocitlo v občanské válce mezi Janem V. Palaiologem a Janem Kantakouzenem, a Epirus byl dobyt srbským králem Štěpánem Dušanem. Nikephoros II. využil příležitosti, kterou mu občanská válka nabídla a po Dušanově v roce 1356 smrti uprchl do Epiru, kde obnovil Epirský despotát, ke kterému brzy připojil i Thessálii. Nikephoros zemřel během potlačování vzpoury Albánců v roce 1359 a despotát byl rozdělen mezi nástupnické státy srbské říše. Z větší části se země dostala pod vládou srbských klanů, které si zemi rozdělily mezi několik vládců, někteří z nich přijali titul \"despota\". Státní tradice byla dále nesena srbskými a italskými vládci v Ioánině, kteří žádali pomoc od osmanských Turků proti Albáncům. Roku 1416 italský rod Tocco z Kefalonie sjednotil Epirus a získal pod kontrolu zdejší města. Vnitřní sváry mezi příslušníky rodu však zjednodušily dobytí Epiru osmanskými Turky, které postupovalo s dobytím Ioániny v roce 1430, Arty v roce 1449, Angelokastry v roce 1460 a nakonec Vonitsy v roce 1479. S výjimkou několika benátských pobřežních osad to byl konec vlády křižáků na řecké pevnině.\n\n\n\n\n\n\n\n"}
{"id": "223425", "url": "https://cs.wikipedia.org/wiki?curid=223425", "title": "Friedersdorf (Spree)", "text": "Friedersdorf (Spree)\n\nFridersdorf (Spree) (lužickosrbsky Bjedrichecy) je část obce Neusalza-Spremberg v Německu, v Sasku, v Horní Lužici v zemském okrese Zhořelec, poblíž hranic s Českou republikou asi 2 km severozápadně od Ebersbachu. Obec leží na horním toku řeky Sprévy, obcí vede spolková silnice B96, dále obcí vede železniční trať Žitava - Drážďany. Má obyvatel.\n\n"}
{"id": "223431", "url": "https://cs.wikipedia.org/wiki?curid=223431", "title": "Kostel svatého Mikuláše (Nový Knín)", "text": "Kostel svatého Mikuláše (Nový Knín)\n\nKostel svatého Mikuláše (původně svatého Benedikta a svatého Mikuláše) je římskokatolický filiální kostel v Novém Kníně příslušný k faře ve Starém Kníně. Nachází se na náměstí Jiřího z Poděbrad, kde tvoří jeho severní stranu. Je to jednolodní kostel s trojboce uzavřeným presbytářem a věží nad západní části lodi.\n\nNynější vzhled chrámu je převážně barokní, ze starších stavebních etap je odkryt pozůstatek románského portálku v jižní stěně lodi, po jednom románském okénku v severní a jižní stěně lodi, poměrně rozsáhlá plocha románského zdiva v severní stěně lodi a zbytky dvou gotických oken v závěru presbytáře. Klenba presbytáře a východních dvou třetin lodi je valená s výsečemi, nejzápadnější část lodi nad kruchtou je zaklenuta křížově, podkruchtí plackou. Sakristie je zaklenuta křížově, nad ní se nachází plochostropá oratoř, kterou v minulosti využívala vrchnost z nedalekých Sudovic. Starší literatura (Josef Valenta) uvádí, že kostel byl před třicetiletou válkou dřevěný, takže nynější budova je novostavbou ze 17. století. Při generální opravě chrámu v září roku 1937 však byly objeveny pozůstatky staršího zdiva a nejstarší část jeho dějin bylo nutno přepsat.\n\nKostel byl původně románský, pravděpodobně ze třetí čtvrtiny 12. století. Z této stavební etapy se zachovala značná část severní i jižní stěny chrámové lodi z pečlivě vyzděného kvádříkového zdiva včetně několika zazděných okenních otvorů (odkryty jsou nyní dva) a části původního románského portálku. Zřejmě na začátku 16. století byl vybudován gotický presbytář, který pravděpodobně nahradil předpokládanou původní apsidu.\nKostel se dočkal obnovy po požáru v roce 1524, obnova po zkáze za třicetileté války se nesla již v raně barokním duchu. Podle veduty F. B. Wernera z poloviny 18. století tehdy měla u kostela stát věž při severozápadním rohu lodi, avšak toto zobrazení nelze považovat za příliš věrné (například vůbec nezachycuje poměrně velkou kapli svatého Jana Nepomuckého, která stávala jižně od kostela v letech 1731 až 1890). Ve druhé polovině 18. století (datace 1774 nad západním vchodem) byla loď rozšířena o nejzápadnější část s kruchtou, která byla završena věží s barokní bání.\nV roce 1868 byla věž kostela poškozena vichřicí, báň byla poté snesena a nahrazena stanovou střechou završenou lucernou.\n\nV září roku 1937 se uskutečnila rozsáhlá generální oprava kostela. Zcela nově bylo vybudováno vše nad hlavní římsou lodi včetně horní části věže (která do té doby byla z omítnutého hrázděného zdiva). Věž byla završena bání s lucernou, která je volnou replikou barokního stavu. Z původní věže byl použit starší stroj věžních hodin. Během opravy byly objeveny pozůstatky románského a gotického zdiva, které poté byly zčásti ponechány odkryté. Rekonstrukce se kromě výměny oken a nutných oprav omítek téměř nedotkla interiéru kostela, pouze ve výklenku vzniklého částečným odkrytím původního románského vchodu byla zasazena pamětní deska připomínající dějiny kostela a T. G. Masaryka, který v době rekonstrukce kostela zemřel.\n\nZa II. světové války byl kostel postižen rekvizicí zvonů, rovněž byl zazděn výklenek s pamětní deskou připomínající Masarykovu památku. Po skončení války byla deska opět odkryta. Jeden ze zvonů se po válce podařilo nalézt a vrátit na věž.\n\nV letech 1945 až 1989 probíhala prakticky jen nutná údržba, největšími stavebními zásahy byly výměna ciferníků věžních hodin koncem 60. let 20. století a rekonstrukce elektroinstalace.\n\nZatím nejnovější rekonstrukce kostela se uskutečnila v roce 1996. Jejím výsledkem byla hlavně úprava fasád, zejména jejich barevnosti, změnila se i barevnost vnitřních omítek (ne vždy ku prospěchu věci). Na přelomu tisíciletí byl vyměněn i hodinový stroj na věži, původní byl umístěn do muzea.\n\nVybavení kostela je převážně barokní, na hlavním oltáři se nachází obraz patrona kostela, pod ním kopie Klatovské Madony. Na levém postranním oltáři je novodobý obraz svatého Antonína, na pravém postranním oltáři obraz Panny Marie. Naproti vstupním jižním dveřím se nachází novodobý oltář Božího hrobu, který zakrývá nepoužívané severní dveře vedoucí na někdejší hřbitov zrušený v roce 1821. Křtitelnice je empírová, varhany z konce 19. století s novorománskými prvky.\n"}
{"id": "223433", "url": "https://cs.wikipedia.org/wiki?curid=223433", "title": "Florentská unie", "text": "Florentská unie\n\nFlorentská unie je název užívaný pro církevní unii uzavřenou 6. července 1439 ve Florencii. Její podstatou byla dohoda o pomoci západních katolických států Byzantské říši proti Osmanským Turkům. Byzantský lid ji nepřijal, dokonce i někteří světští a církevní hodnostáři, protože v případě úspěšného odražení osmanských Turků by Byzanc musela uznat primát římského papeže a některé prvky katolického náboženství, například užívat tzv. \"filioque\". Unie tedy byla Byzantinci zamítnuta, což přispělo k pádu Konstantinopole roku 1453 a následně zániku Byzantské říše samotné.\n\n"}
{"id": "223434", "url": "https://cs.wikipedia.org/wiki?curid=223434", "title": "Seznam nejvyšších hor", "text": "Seznam nejvyšších hor\n\nTato stránka obsahuje seznam 50 nejvyšších hor světa setříděny podle nadmořské výšky. Neočíslované hory mají prominenci nižší než 500 m a nejsou proto považovány za samostatné hory.\n\n\n"}
{"id": "223436", "url": "https://cs.wikipedia.org/wiki?curid=223436", "title": "Břidlice", "text": "Břidlice\n\nBřidlice je označení pro usazené částečně metamorfované horniny s jemnou zrnitostí vzniklé z jílovců a prachovců. Obsahuje především minerály biotit, muskovit a andalusit. Pokud jsou břidlice dále vystaveny vyššímu tlaku a teplotě, vznikají z nich přeměnené horniny označované jako krystalické břidlice. Břidlice mívají černou až šedou barvu; vyznačují se dobrou rovinnou štěpností, takže z nich lze snadno vytvářet tenké desky. Relativní permitivita ε břidlice je 6,5 až 7,5.\n\nDíky dobrým izolačním vlastnostem včetně izolace vůči elektřině, se břidlice používala i jako součást různých elektrických rozvaděčů a relé pro elektrické motory. Někteří pak používají dodnes břidlice pro ostření nožů. V místech těžby břidlice se kvalitní pláty břidlice používaly i pro náhrobní kameny. \n\nBřidlice obsahují metan, který je možno těžit jako tzv. břidlicový plyn. Hořlavé ropné břidlice se využívají jako nepříliš kvalitní palivo.\n\nV Česku se hojně vyskytují např. v Nízkém Jeseníku a Barrandienu. Díky nízké tepelné vodivosti se z moravských břidlic vyráběly soustružením za druhé světové války i těsnící kroužky pro německé rakety V-2.\n\nV protikladu k břidlicím stojí skaliny, tj. metamorfované horniny se všesměrovou strukturou, které proto nelze štípat.\n\nBřidlice také může obsahovat fosilie organismů.\n\nBřidlice se dříve používaly jako krytina na pokrývání střech, v současnosti je toto využití omezeno na opravy historických staveb nebo specifické oblasti s tradičním použitím břidlice (např. Bretaň ve Francii a některé oblasti Belgie). Dříve se z nich vyráběly břidlicové psací tabulky pro použití ve školách, na něž se psalo pisátkem (rydlem, kaménkem). Z břidlice se též vyrábějí desky pro kulečníkové stoly, břidlicové brousky.\n\nBřidlice může být upravena do střešních tašek ve stylu šindelů nebo střešních tašek s určitým tvarem. Břidlice lze dělit na tenčí pláty, které jdou následně snadno stohovat. Tvar, barva i povrch zůstávají po rozdělení stejný. Největší rozmach zažily břidlicové střechy v Evropě od roku 1870 do první světové války, za což břidlice vděčí své extrémně nízké absorbitě vody. Index absorbity vody je pouhých 0,4% nebo míň, což dělá z břidlice voděodolný materiál. V dnešní době se břidlice řadí mezi luxusnější střešní krytiny. Vyniká především přirozenou přírodní krásou a trvanlivostí. Trvanlivost střechy z břidlicového šindele nebo tašek se odhaduje až na stovky let. Díky velmi nízké absorbitě vody je materiál velmi odolný i v průběhu mrazů. Díky své nízké vodivosti má navíc i izolační vlastnosti. \n\nPřichycení břidlicových tašek pak probíhá pomocí hřebíků nebo speciální háků, které jsou velmi podobné těm, které mají běžné střešní tašky. V Anglii probíhala fixace pomocí dvojitých hřebů do dřevěných latí, popř. přímo na dřevěné bednění, tedy podkladnou vrstvu z dřevěných prken. Hřebíky byly nejdříve z mědi, později pak z hliníku a dalších nereznoucích alternativ. Trvanlivost takové střechy byla při správné instalaci klidně i 80 až 100 let. \n\nNěkteří dodavatelé břidlice navíc zmiňují další výhody, pokud má taška z břidlice vlastní hák\n\nKromě střech jsou pak kusy břidlice používány též jako obklad nebo dlažba. Velké využití mají v exteriérech jako vhodná dlažba pro chodníky, schody nebo skládaný obklad, tzv. wall cladding. Před nebo po instalaci dlaždic se navíc používají různé chemické nátěry, které výrazně zlepšují odolnost dlaždic vůči vlhkosti či mrazu. Navíc pomáhají i různě zahradit nedokonalý povrch obkladů. \n\nKromě dlažby a obkladů se břidlice používala dokonce i jako zdící materiál v 19. století ve Velké Británii. Konkrétně v oblastech Blaenau Efestiniog a Bethesda ve Wales. Díky svým vlastnostem a nízké absorbitě vlhkosti se navíc břidlice používala i pro podřezávání a dodatečnou hydroizolaci zdí. V současnosti se břidlice používá především jako obklad nebo dlažba, často v kombinaci s dalšími materiály. Břidlicové střechy již patří spíše mezi luxusní střešní krytiny pro svou náročnost na dovoz a současně i instalaci na krov. \n\n"}
{"id": "223442", "url": "https://cs.wikipedia.org/wiki?curid=223442", "title": "Anastenaria", "text": "Anastenaria\n\nAnastenaria (Bulharsky Нестинарство, Řecky Αναστενάρια) je tradiční náboženský obřad, při kterém si věřící dokazují svou oddanost bohu tancem a chůzí po rozžhaveném dřevěném uhlí.\nSlaví se každý rok vždy 21. května na svátek svých \"patronů Konstantina a Heleny\" se vesnicích v severním Řecku a jižním Bulharsku \"anastearidy\" - potomky uprchlíků z Turky obsazené Thrákie.\n\nDo severořecké Makedonie přišli Řekové z Thrákie v roce 1923, kdy se Řecko s Tureckem dohodlo na výměně obyvatel.\nUprchlíci si často s sebou vzali jen své ikony a mantily.\n\nAstenarici se k obřadu scházeli dvacet let tajně, aby nevzbudil nelibost zástupců pravoslavné církve, než jim ho aténský arcibiskup povolil v roce 1947. Jejich právo na zachování tradice bylo podporováno řeckými akademiky a historiky, kteří se zasadili o jejich povolení.\nPřední odborník na řecký folklór George A. Megas zaznamenal společné znaky tohoto rituálu a způsobem uctíváním boha Dionýsa, který byl velmi významným pro obyvatele Kosti, obce v Bulharsku, odkud uprchlíci pocházeli.\n\nCírkev obřad anestenariků považuje za pohanský i dnes, ale vládou je podporován jako turistická atrakce.\nV každý rok je obřad sledován mnoha diváky a pořádá se v několika obcích, nejznámější jsou Ayia Eleni blízko Serres a Langada poblíž Thessaloniki.\n\nObřad probíhá při hře třístrunné lyry a bubnů v \"konaki\" - modlitebna a jídelna zároveň. Věřící zpívají a ukazují staré a cenné ikony po předcích, zapalují kolem svíce a přivazují ke kůlům zvířata, která následující den obětují patronům Heleně a Konstantinovi, které žádají o úrodu, zdraví a štěstí. V místnosti je vzduch prosycen vůní kadidla.\n\nPrůběh obřadu:\nTancují s ikonami několik hodin, mají zavřené oči nebo obrácené vzhůru, syčí, poskakují dopředu a vzad, lomí rukama, plácají se do stehen a líbají ikony.\n\n\n"}
{"id": "223452", "url": "https://cs.wikipedia.org/wiki?curid=223452", "title": "Edward Burnett Tylor", "text": "Edward Burnett Tylor\n\nSir Edward Burnett Tylor (2. října 1832 – 2. ledna 1917) byl anglický antropolog. Je považován za čelního představitele kulturního evolucionismu.\n\nV pracích „Primitivní kultura“ (\"Primitive culture\") a „Antropologie“ (\"Anthropology\") vymezil vědecké studium antropologie. Tylor je mnohými považován za zakládající postavu sociálních věd a kulturní antropologie, která v 19. století vznikala. Jeho práce má dodnes na antropologii značný vliv. Věřil, že pomocí studia historie a prehistorie může být reformována britská společnost. Edward Tylor zavedl termín animismus (\"anima\" – duše). Tento stav považoval za prvopočátek náboženství.\n\nE. B. Tylor se narodil v Camberwellu v Londýně. Byl synem Josefa Tylora a Harriet Skipperové a jeho otec vlastnil tamější slévárnu. Když Tylor dospíval, jeho rodiče zemřeli. Navíc jako kvaker nemohl studovat na univerzitě. Začal se tedy připravovat na to, že pomůže řídit rodinný podnik, avšak zabránily mu v tom první příznaky tuberkulózy. Na radu lékařů, aby odjel do míst s teplejším klimatem, Tylor roku 1855 opouští Londýn a vydává se do střední Ameriky.\n„Při cestě na Kubu se setkal s archeologem Henrym Christiem, doprovázel ho na expedici do Mexika a nadchl se pro studium starých kultur.“ Christy byl archeolog, etnolog a kvaker (ke kvakerům se hlásila i část Tylorovy rodiny). Tylorovy styky s Christym povzbudily jeho vzrůstající zájem o antropologii a pomohly rozvinout šíři jeho bádání až k prehistorickým kulturám. Jakmile se Tylor vrátil do Anglie, měl dost poznámek o různých kulturách na to, aby vydal svou první publikaci: \"Anahuac: Or Mexico and the Mexicans, Ancient and Modern\" (1861). Od svého návratu do Anglie Tylor už nikdy necestoval za studiemi v terénu, avšak pokračoval v bádání na základě archeologických poznatků. Zajímal se především o zvyky a náboženské skutečnosti domorodých společenství. Toto téma se pak stalo námětem pro jeho druhou práci, knihu s názvem \"Researches into the Early History of Mankind and the Development of Civilization\" (1865). Poté následovala jeho nejznámější práce Počátky kultury (\"Primitive Culture\") z roku 1871. I přesto, že Tylor nepřestával psát prakticky až do začátku 1. světové války, tato kniha zůstává nejzásadnějším počinem jeho práce. Je důležitá pro studium lidské kultury a dodnes je důležitou prací na poli antropologie. Kniha měla značný vliv na mladé badatele jako byl James George Frazer, který se stal následovníkem E. B. Tylora.\n\nV roce 1871 byl Tylor zvolen členem Fellow of the Royal Society a o čtyři roky později mu byl udělen čestný doktorát Oxfordské University. V roce 1883 byl jmenován vedoucím universitního muzea v Oxfordu a rok na to prvním lektorem antropologie. V roce 1896 se stal prvním profesorem antropologie na téže universitě. Roku 1912 mu byl udělen šlechtický titul.\n\nTylor se ve svých studiích snažil mj. dopátrat původu náboženství. Na základě velkého množství shromážděného materiálu dochází k závěru, že člověk se ve všech kulturách vyvíjí přibližně stejně a náboženství se vyvíjí společně s ním. Tento předpoklad Tylorovi umožňuje uplatnit jednotný model o původu náboženství prakticky na všechny kultury. Podle Tylora původ náboženství spočívá v tzv. animismu (lat. \"anima\" – duše), tedy archaické, všeobecně rozšířené víry v samostatnou duši. Víra v duši se vyvinula z dualismu lidské zkušenosti, kdy člověk byl nucen konfrontovat každodenní zkušenosti se zážitky např. ze spánku. Nedokázal si racionálně vysvětlit rozdíl mezi lidmi ve snech a těmi „opravdovými“, potřeboval si vysvětlit rozdíl mezi mrtvým a živým tělem apod. Výsledkem těchto protikladných zkušeností a úsilí o vysvětlení se stala víra, že člověk má samostatnou duši, která stojí mimo každodenní zkušenost a mimo hmotný svět. Animistický model je podle Tylora pouze \"minimální definicí\", jelikož z víry v duši vznikla víra v duchy a duchovní bytosti. Tyto představy vedly k polyteismu, který později vyústil až v monoteismus.\n\nTylorův model animismu byl do jisté míry i odpovědí na tzv. manismus Herberta Spencera. Spencer vychází z předpokladu, že náboženství vzniklo z kdysi rozšířené víry v posmrtný život. Člověk věřil v zasahování předků do svého života, proto si je snažil naklonit tím, že jim přinášel dary apod. Postupné „zbožšťování“ předků vyústilo až v náboženství. Obě teorie, Tylorova i Spencerova, na první pohled odlišné, mají jedno společné: vychází z evoluční teorie Charlese Darwina. Zformování Tylorovy teorie kulturní evoluce bylo vedle intelektuálního klimatu vědeckého pozitivismu výrazně ovlivněno diskusí mezi „degeneracionisty“ a „progresionisty“. Degeneracionistickou teorii hájil již v době Tylorova života anglikánský arcibiskup Richard Whately (1787–1863) z Dublinu, nebo později rakouský antropolog a teolog Wilhelm Schmidt. Vycházela z předpokladu, že civilizace byla původním stavem lidstva, který z boží vůle společně sdílely všechny lidské společnosti. Divoši a barbaři však klesli v očích boha a postupně degenerovali do svého dnešního postavení, zatímco civilizované národy si vysokou kulturu udržely a dále zdokonalovaly. Tylor jako zastánce progresionismu byl naproti tomu přesvědčen, že všechny společnosti procházejí přirozeným kontinuálním procesem progresivního vývoje, přičemž různé národy a etnika světa představují různou úroveň dosaženého kulturního pokroku. Náboženství je podle Tylora jednou z několika etap vývoje (evoluce) lidského myšlení, která musí ustoupit více pokrokové vědě.\n\nSchéma evolučního vývoje dle E. B. Tylora, L. H. Morgana a J. G. Frazera\n\n\nTylorův model univerzální evoluce kultury je založen na analogii s vývojem lidského poznání. Podle Tylora stejně jako cesta k vědeckému poznání prochází stadii omylů, je i kulturní evoluce charakterizována postupnou eliminací chyb, nárůstem lidských znalostí, které vedou k progresivnímu rozvoji lidské kultury jako celku. Je pevně přesvědčen o tom, že kulturní evoluci dochází proto, že v dlouhodobé perspektivě převažují rozum a lidské poznání nad omylem a nevědomostí. V souladu s evolucionistickou teorií o psychické jednotě lidstva byl přesvědčen, že principy racionálního myšlení jsou základem lidského chování v moderních i primitivních společnostech. Rozdíl mezi civilizovanými a primitivními národy tedy netkví v odlišných principech myšlení, ale ve stupni kulturního vývoje, zejména míry lidského poznání, jehož daná společnost dosáhla.\n\n\nčesky a slovensky:\n\n\n\n"}
{"id": "223456", "url": "https://cs.wikipedia.org/wiki?curid=223456", "title": "Giffnock", "text": "Giffnock\n\nGiffnock je město ležící ve Spojeném království, konkrétně ve Skotsku, jižně od Glasgow, do jehož aglomerace spadá. Ve městě je největší židovská komunita ve Skotsku. V Giffnocku se narodil politik Gordon Brown.\n"}
{"id": "223457", "url": "https://cs.wikipedia.org/wiki?curid=223457", "title": "Nicolas Jean de Dieu Soult", "text": "Nicolas Jean de Dieu Soult\n\nNicolas Jean-de-Dieu Soult, vévoda dalmatský (29. března 1769 v Saint-Amans-La-Bastide, dnes Saint-Amans-Soult, departement Tarn na jihu Francie – 26. listopadu 1851, tamtéž) byl francouzský revoluční generál, maršál císařství a ministerský předseda Francie.\n\nNicolas Jean de Dieu Soult byl synem notáře Jeana Soulta (1726–1779), jenž pocházel ze starousedlické rodiny sklářů. Matkou byla Brigitte de Grenierová. Nicolas Jean měl šest dalších sourozenců. Roku 1785 vstoupil do královské armády a sloužil v pluku Royal Infanterie. Roku 1787 opustil nakrátko službu v armádě. Během francouzské revoluce jeho kariéra strmě stoupala, když se vyznamenal pod generálem Custinem a Lazarem Hochem. Koncem ledna 1792 byl rotmistr Soult povýšen a sloužil jako podporučík v l. praporu hornorýnských dobrovolníků, kteří byli podřízení generálu Kellermannovi. V červnu 1792 se stal zastupujícím velitelem praporu a v listopadu 1793 byl jeho prapor přidělen k Rýnské armádě, které velel generál Jourdan. V roce 1794, po bitvě u Fleurus (25. června 1794), byl jmenován brigádním generálem a bojoval na Rýnu a Mohanu. V této hodnosti bojoval i u Altenkirchenu (4. června 1796), kde zvítězil nad Rakušany. Roku 1799 velel brigádě v předvoji Dunajské armády pod Lefebvrem: zde si vydobyl povýšení na divizního generála v bitvě u Stockachu (25. března 1799), kde Francouzi byli poraženi Rakušany, kteří je početně skoro čtyřnásobně přečíslili. V bitvě byl raněn generál Lefebvre a Soult se stal zastupujícím velitelem. Téhož roku byl Soult přemístěn do Švýcarska pod velení Massény a bojoval v druhé bitvě u Curychu (25. září 1799), kde se vyznamenal přetnutím spojení mezi Rusy Rimského-Korsakova a Rakušany pod von Hotzem, aby pak odbojné kantony hladce obsadil a pronásledoval zbytky ruských vojsk. Následujícího roku převzal pod Massénou velení pravého křídla Italské armády, s kterou se uzavřel i s vrchním velitelem v obleženém Janově. Při jednom výpadu z obleženého města byl těžce raněn na úpatí Monte Creto (13. května 1800) a zajat. Po bitvě u Marenga (14. června 1800) byl ze zajetí propuštěn a na rozkaz Prvního konsula se ujal velení v Piemontu. \n\nRoku 1802 se stal generálplukovníkem Konsulární gardy a v letech 1803 až 1805 velel táboru v Boulogne, kde byla armáda cvičena k invazi do Anglie. Po zřízení císařství byl 19. května 1804 povýšen do hodnosti císařského maršála.\n\nV následujícím tažení roku 1805 velel IV. sboru a v bitvě u Slavkova (2. prosince 1805) zaujal pozice ve středu francouzské sestavy. Jeho dvěma divizím (Saint-Hillaire a Vandamme) pak připadl úkol provést slavný \"„Lví skok“\" – obsazení Starých Vinohradů a výšiny Prace – který rozhodl bitvu. V následujícím tažení roku 1806–1807 bojoval v bitvě u Jeny (14. října 1806) i u Pruského Jílového (8. února 1807). Dva dny po bitvě u Friedlandu 16. června 1807 obsadil Königsberg (dnes Kaliningrad). Po Tylžském míru (Tilsit) byl jmenován vévodou Dalmatským.\n\nRoku 1808 doprovázel Napoleona na Pyrenejský poloostrov a obdržel velení Centrální armády. Zvítězil v krvavé bitvě u La Coruñi (16. ledna 1809) proti Britům pod generálem Moorem a vrhl anglo-portugalské vojsko zpět do Porta. Byl jmenován místo Jourdana šéfem generálního štábu armády ve Španělsku a porazil Španěly u Ocaña (12. listopadu 1809), obsadil Sevillu a Španěly zatlačil do Cádizu. Roku 1810 byl jmenován guvernérem Andalusie. Dne 11. března 1811 dobyl Badajoz a odrazil spojené anglické a portugalské vojsko 16. května 1811 u Abufera (nerozhodná bitva). Na jemu svěřeném území Andalusie zavedl civilní správu, opravoval, budoval a vedl si znamenitě i po stránce politické. Spolu se Suchetem (Aragonie) byli jediní francouzští velitelé, kteří na svěřeném území provedli takové reformy, že obyvatelstvo bylo spokojeno a na území bezpečno. Pro neshody s králem Josefem však Soult roku 1813 opustil Španělsko, aby převzal velení gardové pěchoty v bitvě u Grossgörschenu 2. května 1813 (po padlém maršálu Bessièresovi) a přispěl k vítězství v bitvě u Bautzenu (Budyšín – 20. a 21. května 1813). Byl však opět odeslán na španělskou frontu s úkolem zabránit dalšímu postupu Wellingtona. Zaútočil, avšak v bitvě u Cubiry 27. června 1813 byl s velkými ztrátami odražen. Druhý pokus o ofenzívu koncem srpna 1813 skončil jeho porážkou u Irunu a ústupem do Bayonne na jihozápadě Francie. Přestože byl 27. února 1814 opět poražen v bitvě u Orthezu, zůstal aktivní a 19. dubna 1814 porazil se sotva 20 000 muži v krvavé bitvě u Toulouse Wellingtona. Teprve 12. května vyklidil Toulouse a 19. května 1814 uzavřel s Wellingtonem příměří, když se předtím podřídil králi Ludvíkovi XVIII. Králem byl jmenován velitelem 13. divize a dne 3. prosince 1814 francouzským ministrem války po generálu Dupontovi.\n\nKdyž Napoleon 1. března 1815 přistál u Fréjusu, označil jej Soult za uzurpátora a dobrodruha, ale přesto mu král nedůvěřoval a nahradil jej v ministerské funkci generálem Clarkem. Soult se stáhl na svůj statek v Saint-Cloud a reagoval až na druhou císařovu výzvu ke spolupráci. Převzal velení generálního štábu (11. května 1815) a v této funkci působil v bitvách u Ligny a Waterloo. Jeho štábní práce v bitvě u Waterloo byla nedostatečná a je považována za jednu z příčin Napoleonovy porážky. Když Napoleon u Laonu armádu opustil, převzal Soult vrchní velení a úspěšně ustoupil s armádou do Soissons. Velení pak předal Davoutovi.\n\nKrálovským výnosem z 12. ledna 1816 byl Soult z Francie vypovězen a žil v Düsseldorfu. Roku 1819 obdržel souhlas s návratem do Francie a roku 1821 mu byla vrácena maršálská hodnost. Pak se roku 1827 stal i pairem. Králem Ludvíkem-Filipem byl 18. listopadu 1830 jmenován ministrem války a ve funkci zůstal 4 roky, když od roku 1832 byl i ministerským předsedou. Funkci ministerského předsedy vykonával s dvěma přestávkami (první pětiletou, druhou 9měsíční) do roku 1847. Roku 1839 vykonával krátce i funkci ministra zahraničí. V roce 1838 byl mimořádným vyslancem Francie na korunovaci královny Viktorie v Londýně. Po rezignaci na funkci premiéra obdržel od krále Ludvíka Filipa jako jeden z 6 mužů francouzské historie hodnost vrchního maršála. Zemřel 26. listopadu 1851 na svém zámku Soultberg v Saint-Amans. Je pohřben na hřbitově svého rodného městečka Saint-Amans-Soult.\n\nMaršálova slavná sbírka obrazů, sestávající kromě jiných z 24 pláten Murillových, dále děl Rubensových, El Grecových a Rafaelových, byla po jeho smrti vydražena za 1,5 milionu franků.\n\nRoku 1816 ve vyhnanství napsal své paměti \"Memoires du marechal-general Soult\", které roku 1854 ve třech svazcích vydal jeho syn.\n\nMaršálovou manželkou se stala Jeanne Elisbath Louise Bergová, pocházející s německého Solingenu. Jeho syn Hector Napoleon, 2. vévoda z Dalmácie (1801–1857) sloužil během Restaurace v generálním štábu a od roku 1830 byl v diplomatických službách. Byl francouzským vyslancem v Nizozemí, pak v Piemontu a od roku 1844 v Prusku. Před Únorovou revolucí byl poslancem dolní komory a roku 1850 byl členem Legislativního shromáždění, kde zastupoval zájmy orleánské strany. Po převratu 2. prosince 1851 se zcela stáhl do soukromí.\nBratr maršálův Pierre Benoit Soult (1770–1843) též bojoval v revolučních válkách a poté v císařských taženích. Zemřel jako generálporučík v Tarbes.\n\nMaršál Soult byl bez většího vzdělání, ale měl neobyčejný talent pro velení vojsku – fyzickou odolnost, neobyčejnou odvahu, přirozenou prozíravost, rozhodnost i ctižádost. Vypracoval se mezi nejlepší taktiky Napoleonských generálů („nejlepší taktik v Evropě“) a spolu s Davoutem a Lannesem byli jediní, kteří (mimo Napoleona) s úspěchem veleli armádám v samostatných rozsáhlých akcích strategického významu. Třebaže sám sebe prohlašoval za republikána, jeho politika v době kdy zastával premiérskou funkci byla ostře konzervativní, bránící reformám a v širším slova smyslu vytvářela základy k revoluci roku 1848.\n\n"}
{"id": "223460", "url": "https://cs.wikipedia.org/wiki?curid=223460", "title": "Řezná", "text": "Řezná\n\nŘezná ( , , ) je řeka pramenící na české straně Šumavy (Plzeňský kraj) a ústící v Německu (Bavorsko) zleva do Dunaje. Je 169 km dlouhá. Povodí má rozlohu 2953 km².\n\nPramení v přírodní rezervaci Prameniště na jižním svahu hory Pancíř v Železnorudské hornatině v nadmořské výšce 1031 m. Poté teče směrem na jihozápad, protéká Železnou Rudou a Alžbětínem a po 8,2 km opouští v nadmořské výšce 709 m území České republiky. Na německém území má jméno Großer Regen, protéká městem Bayerisch Eisenstein a svůj tok stáčí směrem na jihovýchod a jih. U Zwieselu se stéká s Malou Řeznou (\"Kleiner Regen\"), mění svůj směr na západ až severozápad a nese název Schwarzer Regen. Poblíž Bad Kötztingu přijímá zprava Weißer Regen a od tohoto soutoku se jmenuje Regen. V dalším úseku teče na západ, ale zhruba 10 km za Nittenau se ostře stáčí k jihu a v Řezně ústí do Dunaje.\n\nPrůměrný roční průtok vody u ústí činí 35 m³/s.\n\n"}
{"id": "223461", "url": "https://cs.wikipedia.org/wiki?curid=223461", "title": "Kadidlo", "text": "Kadidlo\n\nKadidlo ( \"olibanum\", \"frankincense\", \"Weihrauch\", \"לבונה\", \"levona\"; لبٌان, \"lubbān,\" v pravoslaví se kromě obecného výrazu \"кадило\" (\"kadidlo\") používá spíše výrazu \"ла́дан\" (\"ladan\"), \"λήδανον\" či \"λάδανον\") je vonná pryskyřice, která se připravuje z tzv. \"klejopryskyřice\". Získává se z kmene kadidlovníku (\"Boswellia\"); užívaná v kombinaci s myrhou a balzámem, při pálení vydává kořeněné aroma.\n\nPoužívá se často při různých náboženských obřadech i při meditacích. Užívání kadidel jako součást náboženského rituálu převzalo ve starověku východní, později i západní křesťanství.\n\nV nejjižnější části Ománu, dnešním Dafáru, se začal pěstovat kadidlovník pravý (\"Boswellia sacra\") už ve starověku. Spolu s jinými vonnými esencemi se zrna této pryskyřice používala v kadidelnicích v chrámech po celém světě – v Egyptě, na Blízkém východě i v antickém Římě. Byl to velmi důležitý produkt pro náboženské obřady; při křesťanských bohoslužbách se kadidlo k okuřování používá i dnes.\n\nKadidlo je zmíněno v Bibli jako jeden ze tří darů, které mudrci přinesli narozenému Ježíšovi, což ukazuje, jak cenné v té době bylo.\nŘímský spisovatel Plinius starší v 1. století uvedl, že obchodování s kadidlem udělalo z obyvatel Ománu jedny z nejbohatších lidí světa. Kadidlo bylo ceněno více než zlato. V 2. století se už vyváželo přibližně 3000 tun kadidla za rok do Řecka, Říma a zemí kolem Středozemního moře.\n\nKadidlovník (\"Boswellia sacra\"), což je dvouděložná dřevina z čeledi březulovitých, produkuje vonnou klejopryskyřici, která se průběžně sbírá jako kadidlo. Získává se nařezáváním kůry kmenů. Zaschlé výrony mají tvar kulovitých hrudek, zrn nebo krápníčků.\n\nVýznamnou složkou kadidla jsou triterpenické \"kyseliny boswelliové\". Používají se do nakuřovacích prášků i do zubních past, náplastí a mastí. V arabské lidové medicíně a u beduínských kmenů je kadidlo hojivým prostředkem.\n\nKadidlo jako vonná složka se často používá při výrobě parfémů, oblíbená je zejména mezi současnými niche parfuméry.\n\nK hlavním vývozcům patří Somálsko, severní Etiopie a jih Arabského poloostrova.\n\nPodle studie z roku 2008 mají aktivní látky v kadidlové pryskyřici psychoaktivní účinky – snižují úzkost a působí antidepresivně.\n\n\n"}
{"id": "223462", "url": "https://cs.wikipedia.org/wiki?curid=223462", "title": "Spreewald", "text": "Spreewald\n\nBlata ( Spreewald, Błota, \"Błóta\" – bažiny) je lesnatá oblast cca 100 km jihovýchodně od Berlína v Dolní Lužici v Německu bohatá říčními kanály a podmáčenými loukami. Nachází se v jižní části spolkové země Braniborsko, v zemských okresech Spree-Neiße, Dahme-Spreewald a Oberspreewald-Lausitz. Spreewald se dělí na Horní Spreewald (jižní část) a Dolní Spreewald (severní část). Oblast Spreewaldu má vysoký podíl lužickosrbského obyvatelstva.\n\nKrajina v Spreewaldu byla formována v době ledové, v glaciálu weichsel. Po skončení doby ledové došlo ke vzniku říčních ramen Sprévy. Přirozené i umělé říční kanály mají celkovou délku 970 km. Žije zde přibližně 18 000 živočišných a rostlinných druhů.\n\nV 1991 byl Spreewald vyhlášen biosférickou rezervací UNESCO. Biosférická rezervace má rozlohu 48 400 ha.\n\nProjížďky na loďkách po říčních ramenou jsou turistickou atrakcí jižní části Braniborska.\n\nSpreewaldské okurky jsou kulinářskou specialitou regionu.\n\nV filmu Good Bye, Lenin! byly jedním ze symbolů NDR.\n\n"}
{"id": "223465", "url": "https://cs.wikipedia.org/wiki?curid=223465", "title": "Tha Doggfather", "text": "Tha Doggfather\n\nTha Doggfather je druhé album amerického rapera Snoop Dogga. Je to poslední album pod labelem Death Row Records. Umístilo se na 1. místě žebříčku The Billboard 200 a stalo se 2x Platinovým.\n\n"}
{"id": "223466", "url": "https://cs.wikipedia.org/wiki?curid=223466", "title": "Systém souborů v Unixu", "text": "Systém souborů v Unixu\n\nSystém souborů v Unixu je tvořen hierarchickým uspořádáním souborů a adresářů (stromová struktura), jejímž kořenem je adresář root, který se označuje „codice_1“.\n\nV Unixu je, oproti některým jiným systémům (např. MS Windows), jeden strom adresářů (na jehož vrcholu leží právě root - kořen). Kořen se připojuje při startu operačního systému (jádra). Další systémy souborů (filesystem) jsou připojeny do nějakého adresáře.\n\nVlastnosti systému souborů v UNIXu :\n\nSkoro vše v Unixu je soubor. V Unixu rozlišujeme tři základní skupiny souborů:\n\n\nObsahují vlastní data a programy, se kterými uživatel pracuje. Každému souboru přísluší tyto atributy:\n\n\nPři tvorbě názvů souborů a adresářů v Unixu je jediný zakázaný znak „/“ (které odděluje adresáře). Odlišují se zde velká a malá písmena. Názvy nemají strukturu – znak . (tečka) je stejný jako ostatní. Přípony se používají dle dohody, vůbec nebo násobné.\n\nV žurnálovém souborovém systému je přítomna speciální datová struktura (žurnál), do kterého se zapisují změny se soubory.\nŽurnálují se – metadata nebo metadata + data.\nPři změnách ve Filesystému je změna nejprve zapsána do žurnálu.\nPo provedení změny (data, metadata) je úspěch zapsán do žurnálu, poté je žurnál operace zrušen.\nPokud dojde k neočekávané havárii je Filesystém opraven dle žurnálu.\n\nOperační systém Linux má soubor s názvem EXT (Extended file systém).\n\n\nZákladní jednotka, která nese metadata o souboru (přístupová práva, počet odkazů – hard links, vlastník + skupina, délka)\n\n"}
{"id": "223467", "url": "https://cs.wikipedia.org/wiki?curid=223467", "title": "Seznam bojových umění", "text": "Seznam bojových umění\n\nSeznam bojových umění:\n\n\n\n\n\n\n\n\n\nNázvy stylů, pokud není uvedeno jinak, jsou zapsané pomocí standardní česká transkripce nebo pinyin transkripce (bez vyznačení tónů). V případech kdy se název v pinyinu nepoužívá, je uveden v kantonské čínštině ve Wade-Giles transkripci. \n\nV hranatých závorkách coby výslovnost je pak pak standardní česká transkripce.\n\nČínské styly bojových umění se mimo Čínu často označují poněkud nesprávně slovem gongfu [kung-fu].\n\n\n\n\n\n\n\n\n\n\n\n\nThajský box\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "223469", "url": "https://cs.wikipedia.org/wiki?curid=223469", "title": "Douglas C-54 Skymaster", "text": "Douglas C-54 Skymaster\n\nDouglas C-54 Skymaster je americký nákladní vojenský letoun, užívaný za druhé světové a Korejské válce. Jednalo se o celokovový čtyřmotorový dolnoplošník s příďovým podvozkem.\nStejně jako byl Douglas C-47 Skytrain odvozený z DC-3, byl i C-54 Skymaster odvozen z civilního dopravního letadla - Douglas DC-4. Kromě přepravy nákladu přepravoval C-54 také prezidenty, předsedy vlád a vojenský personál. Desítky variant C-54 byly zaměstnány v celé řadě rolí, jako je letecká záchranná služba, vědecký a vojenský výzkum a sledování raket a záchrana. Během blokády Berlína dopravoval zásoby uhlí a potravin do západního Berlína. Po korejské válce byl nadále využíván k vojenským a civilním účelům ve více než 30 zemích. Byl to také jeden z prvních letounů, který vezl prezidenta Spojených států.\n\nPrvní sériová verze \"C-54\" vznikla ve 24 exemplářích. Jednalo se o běžné dopravní stroje Douglas DC-4 bez nákladních vrat, vyráběné zprvu pro společnosti United a American Airlines, které americké letectvo převzalo přímo z výrobních linek. Zálet prvního se konal v březnu 1942.\n\nVarianta \"C-54A\" byla vyrobena v počtu 252 kusů, z nichž byl jeden letoun (42-107451) upraven na variantu \"C-54C\", respektive \"VC-54C\" pro dopravu prezidenta USA.\n\nStroje verze \"C-54B\" byly vyráběny v Douglas Aircraft Company v Chicagu pod označením C-54B-DC (120 kusů) a v Santa Monice jako C-54B-DO (100 kusů). Od „Áčka“ se odlišovaly integrálními nádržemi v křídle a úpravou pro možnost nesení nosítek v trupu.\n\nProdukce následující verze \"C-54D\" dosáhla počtu 380 letounů, \"C-54E\" 125 strojů a \"C-54G\" 162 kusů. V prototypu létala \"XC-54K\", což byla dálková úprava s motory R-1820-HD.\n\n\"C-54L\" byl jeden stroj verze A zkoušený v roce 1947 s vylepšenou palivovou soustavou, \"C-54M\" v počtu 38 strojů vznikly přestavbou dříve vyrobených C-54 konvertovaných pro přepravu sypkého uhlí během Berlínského leteckého mostu v roce 1948 při blokádě Berlína. Úprava pro sanitní účely \"MC-54M\" v počtu 30 strojů vznikla přestavbou původních C-54E během korejské války. \"VC-54M\" vznikl na základě jednoho stroje MC-54M (44-9041) k štábní dopravě.\n\nRůzné verze přesunuté od USAAF, respektive USAF, používalo také letectvo US Navy, které se při změně označování v roce 1962 uváděly následovně: \"VC-54N\" (původně R5D-1Z), \"C-54P\" (R5D-2), \"VC-54P\" (R5D-2Z), \"C-54Q\" (R5D-3), \"VC-54Q\" (R5D-3Z), \"C-54R\" (R5D-4R), \"C-54S\" (R5D-5), \"VC-54S\" (R5D-5Z), \"C-54T\" (R5D-5R), \"EC-54U\" (R5D-4) a fotoprůzkumná verze pobřežní stráže USCG \"RC-54V\" byla původně značena R5D-3P.\n\nTento spolehlivý letoun sloužil ve druhé světové válce téměř beze ztrát. Po válce se začala vyrábět jeho civilní verze \"DC-4-1009\" a letoun tak sloužil v několika státech světa. Poslední civilní kusy byly vyřazeny v roce 1975. Zvláštní verzí byla \"DC-4M\" stavěná kanadskou firmou Canadair s pohonnými jednotkami Rolls-Royce Merlin 620, známá jako \"CL.2 North Star\" (C.4), v civilní službě u britských dopravců jako typ \"Argonaut\".\n\nÚdaje platí pro C-54G-DO\n\n\n\n"}
{"id": "223471", "url": "https://cs.wikipedia.org/wiki?curid=223471", "title": "Dešťový simulátor", "text": "Dešťový simulátor\n\nDešťový simulátor (rainfall simulator) slouží k výzkumu srážkoodtokových vztahů a eroze půdy. Tento výzkum se potýká s mnoha praktickými problémy: Jedná se o komplexní proces ovlivněný mnoha charakteristikami, ať už srážkovými nebo půdními, které je třeba v co největší míře sledovat. V podmínkách terénního výzkumu jsou mnohé veličiny obtížně měřitelné, nehledě na nemožnost ovlivnit přirozené srážkové události. Zejména deště s vyšší intenzitou, které hrají při rozvoji eroze půdy významnou úlohu, jsou v průběhu roku rozloženy nahodile a jejich podchycení si žádá velké úsilí. \n\nZ těchto důvodů nabývá na důležitosti laboratorní výzkum na dešťovém simulátoru. V laboratorních podmínkách je mnohem jednodušší docílit požadovaných vstupních půdních charakteristik a je možné je měřit i kontinuálně v průběhu dešťové srážky, jejíž intenzita a doba trvání je předem naprogramována. \n\nPři laboratorním výzkumu není hlavním cílem dosáhnout přesně přírodních podmínek a shody mezi naměřenými hodnotami a skutečností, důležitá je jednotná metodika přípravy a průběhu experimentů, díky které je možné jednotlivé výsledky mezi sebou kvalitativně porovnávat.\n\nPro výzkum srážkoodtokových vztahů a eroze půdy je využíván laboratorní tryskový dešťový simulátor konstrukce \"Norton Ladder Rainfall Simulator\", pojmenovaný podle autora Dr. Darella Nortona z USDA, Agricultural Research Service, National Soil Erosion Research Laboratory, West Lafayette, USA. \n\nK tvorbě dešťových kapek se používají trysky VeeJet 80100 (firmy Spraying System). Vodní paprsek z trysek je plochý, rovnoběžný s podélnou osou simulátoru. Trysky jsou umístěny ve dvou paralelních sekcích o délce 5 metrů. Na každé sekci jsou čtyři trysky ve vzdálenosti 1,37 m, vzdálenost obou sekcí je 0,8 m. Každá sekce s tryskami vykonává samostatně kývavý pohyb podél své vodorovné osy a tím dochází k rovnoměrnému zadešťování plochy pod nimi. Tlak na tryskách 0,41 MPa a výška trysek 2,4 m nad povrchem půdního vzorku zaručují podobné charakteristiky simulovaného deště jako má přirozený déšť – střední velikost kapky 2,3 mm a srovnatelná kinetická energie dopadajících kapek. \n\nIntenzita deště se řídí frekvencí kyvů sekčního potrubí s tryskami, nastavuje se pomocí počítače. Při experimentech byly používány intenzity 30,40,50,60 mm/h. Celá konstrukce dešťového simulátoru je umístěna na sklopném hydraulickém žlabu s volitelným sklonem od 0° od 8°. \n\nVzorek zeminy je umístěn v erozním kontejneru o rozměrech 4 × 0,9 m. Na dně jsou otvory pro odtok infiltrované vody, dále síťový filtr pro zamezení vyplavování půdních částic, a 5 cm vrstva písku. Navrch se plní zkoumaná zemina ve vrstvě 15 cm. V čele kontejneru je přelivná hrana a žlábek pro odvádění povrchového odtoku.Půda do erozního kontejneru dešťového simulátoru je pro experimenty vždy získávána jako porušený vzorek z povrchové vrstvy půdního profilu. \n"}
{"id": "223472", "url": "https://cs.wikipedia.org/wiki?curid=223472", "title": "Scalea", "text": "Scalea\n\nScalea je město v provincii Cosenza v regionu Kalábrii v jihozápadní Itálii.\n\nScalea je malé město, které získalo své jméno od terasovitého členění svahu nad mysem Capo Scalea, na kterém je postavená historická část města. Staré město je chráněno starověkým opevněním, situovaným směrem k moři.\n\n\"Počet obyvatel\"\n"}
{"id": "223473", "url": "https://cs.wikipedia.org/wiki?curid=223473", "title": "Marek Matějovský", "text": "Marek Matějovský\n\nMarek Matějovský (* 20. prosince 1981, Stará Boleslav) je český fotbalový záložník a bývalý reprezentant, hráč klubu AC Sparta Praha od září 2016 na hostování v FK Mladá Boleslav. Mimo ČR působil na klubové úrovni v Anglii v klubu Reading FC.\n\nMatějovský začal nastupovat ve 2. lize za A-mužstvo Mladé Boleslavi (kde předtím působil i jeho starší bratr Josef) ještě v dorosteneckém věku v sezóně 1999/2000. V dubnu 2001 si ho již jako hráče základní sestavy vyhlédl těsně před uzávěrkou přestupů ligový Jablonec, za půl roku ale za něj nastoupil jen jedinkrát v posledním ligovém kole a tak se v srpnu vrátil do Boleslavi na hostování. Ani po svém návratu se v Jablonci výrazněji neprosadil do sestavy (na jaře 2002 odehrál čtyři utkání a na podzim znovu jen jedno) a tak se v zimě definitivně vrátil do mateřského klubu, jemuž pomohl roku 2004 k historickému postupu mezi českou fotbalovou elitu. V sezóně 2005/06 debutoval v evropských pohárech a další rok i v české reprezentaci.\n\nMatějovského výkony v české nejvyšší soutěži neunikly skautům zahraničních klubů, jeho jméno bylo spojováno s přestupem do anglického Liverpoolu, německého Hamburku či rumunské Steaua Bukurešť. 7. ledna 2008 oznámil anglický klub Reading FC, že získal českého středopolaře za 1 420 000 £ na 3½ roku. Sportovní ředitel Readingu Nick Hammond Matějovského několikrát v Mladé Boleslavi sledoval.\n\nV anglickém klubu debutoval 19. ledna 2008 v domácím ligovém utkání s Manchesterem United (prohra 0:2), v 80. minutě šel na hřiště za stavu 0:1.\n\nSvůj první gól v dresu Readingu vstřelil 15. března 2008 v Premier League proti domácímu Liverpoolu FC, v 5. minutě otevřel skóre po rozehrání volného kopu nádhernou střelou z hranice pokutového území do „šibenice“. Na body to však nestačilo, Reading prohrál na Anfield Road 1:2. Po sezóně 2007/08 klub sestoupil do druhé ligy - Football League Championship.\n\nDruhý a poslední gól za anglický klub vstřelil 3. května 2009 v druholigovém domácím utkání proti Birminghamu City, v 61. minutě snižoval na konečných 1:2.\n\nV roce 2010 se po vleklých zraněních vrátil zpět do Gambrinus ligy, konkrétně do týmu AC Sparta Praha. Klub ho vykoupil z anglického druholigového Readingu zhruba za 25 milionů korun. Zde Marek zdědil po Patriku Bergerovi dres s číslem 8. Toto číslo nosil již v Mladé Boleslavi a poslední sezonu v Readingu.\n\n8. července 2010 nastoupil v dresu Sparty k historicky prvnímu zápasu českého Superpoháru, který sehrávají mistr ligy (tehdy AC Sparta Praha) a vítěz národního poháru (tehdy FC Viktoria Plzeň) uplynulého ročníku. Sparta vyhrála 1:0 a získala novou trofej.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Hapoel Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu (prohra Sparty 1:2) a 4. října v domácím utkání proti finalistovi Evropské ligy předešlého ročníku Athleticu Bilbao (výhra Sparty 3:1) se Matějovský kvůli zranění nepředstavil. Objevil se až 25. října 2012 v zápase s izraelským týmem Ironi Kirjat Šmona, kde odehrál celý zápas. Sparta Praha si připsala tři body za výhru 3:1, s celkovými 6 si upevnila druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě a byl u remízy 1:1. 22. listopadu nastoupil do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau absolvoval v základní sestavě 6. prosince 2012, díky remíze 0:0 pražský celek získal ve skupině celkem 9 bodů. V 87. minutě jej na hřišti nahradil Adam Jánoš. Do jarního šestnáctifinále byl Spartě přilosován anglický velkoklub Chelsea FC, Matějovský nastoupil 14. února 2013 v Praze v základní sestavě, pražský celek podlehl doma soupeři 0:1 gólem mladého brazilského fotbalisty Oscara. O týden později v odvetě na Stamford Bridge v 17. minutě rychle rozehrál trestný kop na Václava Kadlece, který míč přistrčil Davidu Lafatovi a ten zblízka prostřelil Petra Čecha. Sparta naději na prodloužení neudržela, ve druhé minutě nastaveného času inkasovala vyrovnávací gól na 1:1 a z Evropské ligy vypadla.\n\nPřed sezónou mu byla odňata kapitánská páska, kterou převzal David Lafata. Matějovský v průběhu podzimní části ztratil jistotu základní sestavy. 30. listopadu 2013 vstřelil vítězný gól na 3:2 v ligovém utkání proti Jablonci a tímto výsledkem střetnutí skončilo. Byla to jeho první ligová trefa v sezóně, obloučkem z úhlu překonal jabloneckého gólmana Valeše. V sezóně 2013/14 slavil se Spartou Praha zisk ligového titulu již ve 27. kole 4. května 2014. V jejím průběhu podepsal s klubem novou smlouvu. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň.\n\nPrvní zápas v A-mužstvu české reprezentace absolvoval Marek Matějovský 7. února 2007 proti Belgii, toto přátelské utkání v Bruselu český celek vyhrál 2:0. Matějovský střídal v 68. minutě Tomáše Galáska.\n\nMarek Matějovský se zúčastnil Mistrovství Evropy 2008 v Rakousku a Švýcarsku, kde česká reprezentace nepostoupila ze základní skupiny.\n\nNa podzim 2009 se vrátil do reprezentace na nepovedeném turnaji ve Spojených arabských emirátech, kde ve dvou zápasech převážně ligový výběr prohrál na penalty se Saúdskou Arábií a poté 2:0 s Ázerbájdžánem. Ve druhém zápase vedl Marek reprezentaci jako kapitán.\n\nV dubnu 2009 prošel aférou, kdy se po prohraném kvalifikačním zápase o MS 2010 se Slovenskem skupina fotbalistů odebrala k \"oslavě\" při společnosti mladých dam. To neuniklo pozornosti fotografů a sponzoři reprezentace poté tlačili na ČMFS, že takto by se reprezentanti neměli chovat, i když mají \"po pracovní době\". Na základě této aféry byl Matějovský 8. dubna 2009 vyloučen z reprezentace.\n\nGóly Marka Matějovského za A-mužstvo české reprezentace \n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "223474", "url": "https://cs.wikipedia.org/wiki?curid=223474", "title": "Tha Dogg Pound", "text": "Tha Dogg Pound\n\nTha Dogg Pound je americká hip-hopová skupina, kterou tvoří duo Kurupt a Daz Dillinger. Jejich debut se uskutečnil v roce 1995 albem \"Dogg Food\", které se umístilo na 1. místě amerického žebříčku Billboard 200 a deska také získala 2x platinové ocenění společnosti RIAA, z alba pochází jejich jediný úspěšný singl – \"Let's Play House (ft. Michel'le)\".\n\nSkupina vznikla v roce 1992 na labelu Death Row Records, kdy ji tvořili \"Daz Dillinger\", \"Kurupt\", \"Snoop Dogg\", \"Nate Dogg\" a \"Soopafly\", ale s vydáním úspěšného debutu Snoop Dogga v roce 1993, on, Nate Dogg a Soopafly ze skupiny odešli. Ovšem jejich přátelství stále zůstalo pevné, na důkaz toho později založili uskupení \"D.P.G.C.\" (Dogg Pound Gangsta Crips), v kterém všichni zmínění stále jsou a vypomáhají si společně na vlastních albech. V roce 1995 vydalo duo svůj úspěšný debut \"Dogg Food\", který zabodoval jak v prodejích, tak i v hitparádách. Ve stejném roce se duo sblížilo s novou posilou \"Death Row Records\" s Tupacem. Jejich přátelství se odrazilo na Tupacově albu \"All Eyez on Me\", na kterém hostovali ve třech písních.\n\nV roce 1997 Kurupt opustil \"Death Row\" a vydal dvě sólo alba. Tyto alba, \"Kuruption!\" (1998) a \"Tha Streetz Iz a Mutha\" (1999), vydal na svém labelu \"Antra Records\" a dohromady se jich prodalo okolo milionu. Daz Dillinger zase vydal sólo album u \"Death Row\" v roce 1998. Jeho alba \"Retaliation, Revenge and Get Back\" se prodalo přes 500 000 kusů, a je jeho doposud nejúspěšnějším sólo albem. Po úspěchu alba založil vlastní label \"Mobstyle Muzik\", ale jeho releasy propadly, proto se vrátil k \"Death Row\", ale tam již žádné album nevydal, a proto je i on znovu opustil. Na to si založil nové vlastní labely \"D.P.G. Recordz\" a \"Gangsta Advisory Records\", kde vydával nezávislá sólo alba a později i alba skupiny. Avšak \"Suge Knight\" šéf \"Death Row Records\" oznámil, že stále vlastní práva na jméno \"Tha Dogg Pound\", proto se skupina přejmenovala na \"D.P.G. (Dogg Pound Gangstaz)\". V roce 2001 \"Suge Knight\" vydal kompilaci nezveřejněných písních nazvanou \"2002\", což vyvolalo další spor mezi ním a Dazem Dillingerem.\n\nRoku 2002 se Kurupt vrátil k \"Death Row Records\", čímž si znepřátelil svého kolegu \"Daze Dillingera\" a ostatní z uskupení \"D.P.G.C.\", tím se také na tři roky rozpadlo duo \"D.P.G.\". Po tyto tři roky se všichni navzájem dissovali. Roku 2005 však přišel obrat, Kurupt nebyl spokojen s propagací svého alba, a tak odešel z \"Death Row\", a duo se tak mohlo dát znovu dohromady. Stejně se tím obnovily i spolupráce členů \"D.P.G.C.\", které se rozšířilo o \"Warrena G\". Nové album \"Cali Iz Active\" (2006) vyšlo na důkaz přátelství na labelu Snoop Dogga – \"Doggystyle Records\". Ovšem ani toto album, ani následující, se nesetkala s větším úspěchem.\n\nDuo \"Tha Dogg Pound\" do roku 2010 vydalo sedm alb, \"Kurupt\" vydal dalších sedm sólo alb a \"Daz Dillinger\" dokonce jedenáct.\n\n\n"}
{"id": "223475", "url": "https://cs.wikipedia.org/wiki?curid=223475", "title": "Míra incidence", "text": "Míra incidence\n\nMíra incidence je demografický ukazatel pro studium nemocnosti udávající počet nových případů onemocnění v daném časovém intervalu na celkový počet obyvatel (střední stav obyvatelstva). Nejčastěji se výsledek násobí tisícem (pak je konečné číslo udáno v promile) a nebo sta tisíci, jelikož některá onemocnění nejsou ve společnosti častá (konečné číslo pak není příliš malé).\nformula_1\n\n\npříklad: mi = 4,56 ‰ (na 1 000 mužů v roce 1999 připadá 4,56 onemocnění na novotvary) → vstupní data: počet onemocnění mužů na novotvary v roce 1999 a počet mužů k 1. 7. 1999\n"}
{"id": "223476", "url": "https://cs.wikipedia.org/wiki?curid=223476", "title": "Waco CG-4", "text": "Waco CG-4\n\nWaco CG-4 Haig (britské označení Hadrian) byl americký transportní kluzák z druhé světové války. Počátky jeho vývoje spadají do roku 1941, kdy byl dán požadavek na tento typ letounu. Byly zhotoveny plány na dva typy - CG-3 (osmimístného) a CG-4 (patnáctimístného). Prototyp CG-4 vzlétl v květnu roku 1942 a ještě téhož roku se začal dodávat americkým jednotkám. Do roku 1944 bylo vyrobeno neuvěřitelných 13 909 kluzáků všech obměn. Několik strojů bylo osazeno pomocnými motory Franklin 6AC-298-N3 o výkonu 2x95 kW, či motory L-440-1 o stejném výkonu. Větroně byly zpravidla taženy dopravními letouny Douglas C-47 Skytrain nebo Curtiss C-46 Commando. Byly používány při výsadkových operacích v různých částech světa, v Evropě i v Pacifiku.\n\nNěkolik strojů užívala po druhé světové válce i Československá armáda pod označením NK-4.\n\n"}
{"id": "223479", "url": "https://cs.wikipedia.org/wiki?curid=223479", "title": "Oppach", "text": "Oppach\n\nOppach ( ) je obec v Německu, v Sasku, v Horní Lužici v zemském okrese Zhořelec, přímo na hranicích s Českou republikou u bývalé obce Fukov. Má obyvatel.\n\nV roce 1945 Opach přišel o napojení a železniční síť, úzkorozchodná trať Taubenheim – Dürrhennersdorf byla v rámci válečných reparací demontována a odvezena do Sovětského Svazu.\n\nDne 1. dubna 2006 byl v obci otevřen hraniční přechod pro pěší a cyklisty přes na bývalé silnici vedoucí přes Fukov do Šluknova.\n\n"}
{"id": "223480", "url": "https://cs.wikipedia.org/wiki?curid=223480", "title": "Seznam největších ostrovů", "text": "Seznam největších ostrovů\n\nTento seznam řadí ostrovy světa podle jejich rozlohy. Obsahuje všechny ostrovy s rozlohou nad 25 000 km². Pro porovnání jsou uvedeny i kontinentální masy kontinentů.\n\nÚdaje v následující tabulce jsou jen přibližné.\nAntarktida by bez příkrovu ledu nebyla souvislým ostrovem, ale jen pouhým souostrovím.\n\n"}
{"id": "223483", "url": "https://cs.wikipedia.org/wiki?curid=223483", "title": "Stupnice obtížnosti", "text": "Stupnice obtížnosti\n\nRůzné stupnice obtížnosti se používají především ve sportovních odvětvích:\n\n"}
{"id": "223488", "url": "https://cs.wikipedia.org/wiki?curid=223488", "title": "Kalinka", "text": "Kalinka\n\nKalinka (rusky Калинка) je ruská píseň.\n\nDlouhou dobu byla Kalinka považována za lidovou píseň, ve skutečnosti však slova i hudbu napsal roku 1860 hudební skladatel, literát a folklorista Ivan Petrovič Larionov (1830-1889). Píseň byla poprvé uvedena na prknech ochotnického divadla v Saratově (rusky Саратов) v divadelním představení, ke kterému Larionov napsal hudbu. Brzy poté Larionov na požádání svého přítele, tehdy slavného zpěváka Dmitrije Alexandroviče Argeněva-Slavjanského, poskytl Kalinku do repertoáru sboru národních písní, který Agreněv-Slavjanskij roku 1868 založil. S ním také začala oblíbenost Kalinky. Světové proslulosti však jí dobyla interpretace v přepracování Alexandra Vasiljevieč Alexandrova sborem, který Alexandrov v roce 1928 založil – slavnými Alexandrovci.\n\n"}
{"id": "223489", "url": "https://cs.wikipedia.org/wiki?curid=223489", "title": "Peter Cmorik", "text": "Peter Cmorik\n\nPeter Cmorik (* 22. března 1980 Rožňava) je slovenský zpěvák, vítěz soutěže Slovensko hledá Superstar II (2006) a čtyřnásobný vítěz slovenské ankety Zlatý slávik (2006, 2007, 2008, 2009) – obdoby českého Zlatého slavíka. Na klavír hraje od pěti let. Od šesti let navštěvoval Základní uměleckou školu, kde absolvoval 1. a 2. cyklus. Absolvoval Univerzitu Mateje Bela v Banské Bystrici. Tam studoval pedagogiku. Po dobu šesti let vyučoval hru na klavír, klávesy a kytaru na umělecké škole ve Velkém Krtíši.\nJako muzikálová hvězda zazářil v letech 2007 a 2008 v titulní roli d´Artagnana v bratislavském nastudování Třech mušketýrů.\nV květnu 2007 si za píseň Mám pocit odnesl cenu Grand Prix, která je udělována zpěvákům na mezinárodním hudebním festivalu Carpathia v polském Řešově.\nvideoklipy: Dážď, Mám pocit\nvideoklip: Čo to znamená\nvideoklip: Mám ťa rád\n\n"}
{"id": "223491", "url": "https://cs.wikipedia.org/wiki?curid=223491", "title": "Seznam nejdelších řek", "text": "Seznam nejdelších řek\n\noto stránka neobsahuje seznam 25 nejdelších řek světa sestupně seřazených podle délky jejich toku. Do celkové délky útoku se započítávají i další uvedené přítoky. Délky a pořadí řek nelze přesně určit a zůstávají předmětem sporů a debat.\n"}
{"id": "223494", "url": "https://cs.wikipedia.org/wiki?curid=223494", "title": "Gyneceum (botanika)", "text": "Gyneceum (botanika)\n\nGyneceum (\"gynaeceum\", z řeckého \"gyne\" = žena, \"oikos\" = dům) je soubor plodolistů v květu. Představuje samičí pohlavní orgán krytosemenných rostlin a skládá se z jednoho nebo více pestíků. Stavba gynecea je důležitým znakem v taxonomii rostlin. Na základě anatomie a morfologie se gyneceum dělí na několik hlavních typů. Nejzákladnější dělení rozlišuje gyneceum apokarpní a cenokarpní. U apokarpního gynecea se formuje každý pestík z jediného plodolistu. Jednotlivé pestíky spolu nesrůstají, jsou volné a spojené pouze květním lůžkem. V případě, že je pestík jen jeden, hovoříme o monomerickém gyneceu. U cenokarpního gynecea se pestík formuje částečným až úplným srůstem dvou a více plodolistů. Cenokarpní gyneceum se dále nahrubo dělí podle způsobu, jakým plodolisty srůstají, na gyneceum synkarpní, parakarpní a lyzikarpní. Se způsobem srůstu plodolistů pak souvisí i typ placentace. \n\nV oboupohlavných květech bývá gyneceum situováno ve středu květu a je obklopeno souborem tyčinek (andreceem). Jedinou známou výjimkou z tohoto schématu v rostlinné říši je rod \"Lacandonia\" z čeledi \"Triuridaceae\", u něhož se tyčinky nacházejí ve středu květu a jsou obklopeny volnými pestíčky apokarpního gynecea. \n\nGyneceum se skládá z jednoho nebo více pestíků. Pestík je tvořený spodní rozšířenou částí s vajíčky (semeník) a jednou nebo několika bliznami. U většiny rostlin je blizna (nebo soubor blizen) nesena čnělkou. \nU mnohých rostlin s jednopohlavnými květy jsou v samčích květech přítomny pozůstatky gynecea jako relikt po původně oboupohlavném květu. Tato struktura se nazývá \"pistillodium\" a může mít podobu plně vyvinutého, avšak sterilního semeníku, nebo je do různé míry redukovaná až téměř neznatelná.\n\nVe vývojově nejpůvodnějším typu gynecea jsou volné pestíčky uspořádané do spirály. Takový typ apokarpního gynecea nacházíme v největší míře u nižších dvouděložných rostlin. V rámci dalšího vývoje krytosemenných rostlin docházelo k redukci počtu plodolistů. Hlavním směrem vývoje květu bylo uspořádání pestíčků do kruhu, které následně umožnilo jejich boční srůst. Tendenci ke srůstání plodolistů však nacházíme i v rámci nejpůvodnějších žijících dvouděložných rostlin (zejména šácholanovité, winterovité a láhevníkovité). Srůst plodolistů do jediného semeníku přináší evoluční výhodu, neboť vajíčka všech plodolistů mohou být oplodněna v rámci návštěvy jediného opylovače. Toto cenokarpní gyneceum nakonec v říši krytosemenných rostlin převládlo.\n\nApokarpní (neboli chorikarpní) gyneceum je nejpůvodnější typ gynecea. Jedná se o soubor jednotlivých volných, vzájemně nesrostlých plodolistů, spojených pouze květním lůžkem. Za vývojově původnější je považován soubor s větším počtem volných plodolistů, uspořádaných do spirály. Tento typ nalezneme u řady rostlin ze skupiny nižších dvouděložných rostlin (ze známějších čeledí jsou to zejména šácholanovité, láhevníkovité, winterovité, kabombovité, klanopraškovité, láhevníkovité) a u bazálních větví vyšších dvouděložných rostlin (některé pryskyřníkovité). \nPokročilejší formou apokarpního gynecea je uspořádání plodolistů do kruhu. Tento typ nacházíme u dvouděložných i jednoděložných rostlin. Z nižších dvouděložných rostlin jej mají např. badyáníky, ale i vývojově nejstarší žijící krytosemenná rostlina, \"Amborella trichopoda\". V rámci vyšších dvouděložných rostlin je typický např. pro čeledi pryskyřníkovité, růžovité, lomikamenovité, tlusticovité, líčidlovité a pivoňkovité. Z jednoděložných mají apokarpní gyneceum např. žabníkovité, rdestovité, šmel okoličnatý a šejdračka bahenní. V kruhu uspořádané plodolisty spolu často do různé míry bočně srůstají a tvoří tak již přechod k synkarpnímu gyneceu (typicky např. u pryskyřníkovitých). U některých vývojových linií rostlin došlo k redukci počtu plodolistů a pestík je tvořen jediným plodolistem. Takové gyneceum se nazývá monomerické. Nalezneme je u nižších dvouděložných (např. \"Degeneria vitiensis\", vavřínovité, muškátovníkovité, žlutokvětovité), řady vyšších dvouděložných (bobovité, dřišťálovité, konopovité, hlošinovité, dále slivoně, růžkatec, stračka, samorostlík, zmarličník aj.) i u jednoděložných rostlin (okřehky, orobinec, posidonie aj.).\n\nKe srůstu plodolistů dochází u některých rostlin pouze v čnělkové části, zatímco semeníky zůstávají volné. Tento jev je znám u některých zástupců routovitých, lejnicových, toješťovitých aj. Výjimečně může být apokarpní gyneceum i spodní (např. některé růžovité, routovité a palmy). U některých rostlin je gyneceum zprvu apokarpní, v průběhu vývoje květu ale pestíčky srůstají a vytvářejí pseudosynkarpní gyneceum (např. leknínovité, černucha). Lze se setkat i s opačným případem, kdy se zprvu srostlé pestíčky v průběhu vývoje oddělují (bařičkovité).\nVolné pestíčky většinou spočívají na vypouklém květním lůžku, v některých případech však je květní lůžko miskovité nebo i lahvicovité a pestíčky jsou zanořené v češuli (např. sazaníkovité).\n\nZ apokarpního gynecea vznikají buď jednotlivé plody, jedná-li se o monomerické gyneceum, nebo souplodí, což je soubor plodů vznikajících z volných pestíků jednoho květu. Tyto plody mohou být buď volné, nebo spolu do různé míry srostlé. \nMezi výhradně apokarpní plody náleží lusk a měchýřek, zatímco bobule, peckovice a nažky mohou být jak apokarpní, tak i synkarpní plody. \n\nU cenokarpního gynecea jsou jednotlivé plodolisty na květním lůžku více či méně srostlé. Základní typ cenokarpního gynecea představuje synkarpní gyneceum, v němž každá komůrka semeníku představuje jeden plodolist. V rámci evoluce je podobně jako u apokarpního gynecea tendence k redukci počtu plodolistů i počtu vajíček. Srůst plodolistů cenokarpního gynecea se může týkat buď pouze semeníku, zatímco čnělky (či přisedlé blizny) zůstávají volné, anebo do různé míry srůstají i čnělky, případně i blizny. V případě úplného srůstu lze počet plodolistů většinou odhadnout podle počtu bliznových laloků. U některých skupin rostlin dochází v průběhu vývoje semeníku k redukci a zakrnění všech plodolistů s výjimkou jednoho. Takové gyneceum se nazývá pseudomonomerní a je charakteristické např. pro kopřivovité, kozlíkovité, vrabečnicovité aj.\nCenokarpní gyneceum je tradičně děleno na synkarpní, parakarpní a lyzikarpní. Toto dělení však není v současné botanice až tak zásadní a důraz je kladen na typ placentace. Někdy také bývá termín synkarpní používán jako synonymum termínu cenokarpní a označuje souhrnně všechny typy gynecea zformované srůstem plodolistů, zatímco typ s oddělenými plodolisty je označován jako eusynkarpní gyneceum (např. ).\n\nSynkarpní gyneceum je nejpůvodnější typ cenokarpního gynecea. Vyvinulo se v rámci evoluce nezávisle ve více vývojových liniích krytosemenných rostlin bočním srůstem původně volných pestíků apokarpního gynecea. Počet komůrek zpravidla odpovídá počtu plodolistů, může však docházet k tvorbě falešných přepážek a počet komůrek je pak vyšší (zpravidla dvojnásobný) oproti počtu plodolistů. Tento jev je charakteristický např. pro hluchavkovité. Vajíčka jsou v komůrkách synkarpního gynecea umístěna v místě srůstu plodolistů v blízkosti středové osy semeníku (nákoutní neboli axilární placentace). Synkarpní semeník může být srostlý buď zcela, nebo jen částečně (např. jen ve spodní části). Takové gyneceum se nazývá neúplně synkarpní (např. kýchavice, četné tlusticovité, \"Trochodendron\" aj.).\n\nParakarpní gyneceum je nejrozšířenější typ gynecea a vyvinulo se v řadě linií dvouděložných i u některých jednoděložných rostlin. Vyznačuje se semeníkem s jedinou komůrkou a nástěnnou (parietální) placentací. Lze se s ním setkat již u nižších dvouděložných rostlin, konkrétně u čeledi kanelovité, rodu \"Takhtajania\" z čeledi winterovité a některých láhevníkovitých.\nV rámci vyšších dvouděložných rostlin mají parakarpní gyneceum např. brukvovité, rafléziovité, luštěnicovité, kaparovité, některé pupalkovité, mastnoplodovité, violka, mák, kosmatec, třezalka a četné jiné) a u některých jednoděložných (např. voďankovité). Někdy může být gyneceum parakarpní jen částečně. Např. u tolije bahenní je semeník v horní části parakarpní a ve spodní synkarpní.\nK vývoji parakarpního gynecea došlo částečným nebo úplným rozpuštěním přehrádek synkarpního gynecea, v některých vývojově původnějších liniích rostlin pravděpodobně i přímo z apokarpního gynecea spojením dosud nesrostlých okrajů konduplikátních plodolistů. Takový typ vývoje parakarpního gynecea je předpokládán např. u čeledi láhevníkovité. Někdy může být parakarpní gyneceum druhotně rozčleněno falešnými přehrádkami. To je typické např. pro brukvovité.\n\nV mnoha případech placenta parakarpního gynecea na vnitřním povrchu semeníku tloustne a narůstá do jeho vnitřního prostoru, přičemž se vytvářejí tzv. falešné přepážky a objevuje se pseudoaxilární placentace. To je charakteristické např. pro zvonkovité, u nichž dochází i k tvorbě falešných komůrek.\n\nLyzikarpní gyneceum je podobně jako parakarpní bez primárních přehrádek, mechanismus jeho vzniku je však odlišný. Při jeho zformování došlo k rozpuštění přehrádek původně synkarpního semeníku a zachovaly se jen srostlé okraje plodolistů ve středové části semeníku, které zpravidla tvoří střední sloupek s vajíčky. Taková placentace se nazývá středová (centrální). K rozpuštění přehrádek došlo buď v dávné minuzlosti v rámci evoluce (např. prvosenkovité), nebo až v rámci vývinu semeníku (např. šruchovité a některé hvozdíkovité).\nU řady zástupců hvozdíkovitých je semeník v horní části lyzikarpní, zatímco ve spodní části zůstávají zachovány přepážky synkarpního semeníku. U některých rostlin došlo i k rozpuštění středního sloupku a placenta s vajíčky je omezena na spodní část středu semeníku (spodinová neboli bazální placentace).\n\nMezi výhradně cenokarpní plody se řadí tobolka (plod), šešule a šešulka, oříšek a obilka. Cenokarpní i apokarpní mohou být bobule, peckovice a nažky.\n\nU některých rostlin je květní lůžko nesoucí gyneceum prodloužené a tvoří gynofor, představující jakousi stopku semeníku. Nalezneme jej např. u brukvovitých a některých hvozdíkovitých. Pokud tato struktura nese i tyčinky, nazývá se androgynofor (charakteristicky např. u mučenky). Někdy je stopkovitě zúžená báze samotného pestíku. Sttruktura se nazývá gynopodium a lze se s ní setkat např. u vrb a některých bobovitých.\nU některých skupin rostlin gyneceum srůstá s dalšími květními částmi a vytváří tak komplexní struktury, z nichž některé mají i speciální názvy. Struktuře vzniklé srůstem gynecea a andrecea se obecně říká gynandrium. U orchidejí a podražců došlo ke srůstu gynecea a tyčinek do tzv. sloupku neboli gynostemia. U části toješťovitých (bývalá čeleď klejichovité) vzniká srůstem prašníků s rozšířenou bliznou struktura podobná pakorunce, která se nazývá gynostegium. \n\n"}
{"id": "223497", "url": "https://cs.wikipedia.org/wiki?curid=223497", "title": "Tissotova indikatrix", "text": "Tissotova indikatrix\n\nTissotova indikatrix je elipsa, která je obrazem nekonečně malé kružnice opsané danému bodu, jejími hlavními osami jsou hodnoty maximálního a minimálního délkového zkreslení v použitém kartografickém zobrazení. Název nese po francouzském matematikovi N. A. Tissotovi.\n"}
{"id": "223498", "url": "https://cs.wikipedia.org/wiki?curid=223498", "title": "Music Box (album)", "text": "Music Box (album)\n\nMusic Box je čtvrté řadové album Američanky Mariah Carey. Album bylo vydáno v roce 1993 a pracuje na něm se svým dvorním producentem Babyfacem. Řadí se mezi nejlépe prodávaná alba historie hudby.\n\nPrvní singl Dreamlover se stal prozatím jejím nejúspěšnějším na americkém kontinentě a píseň Without You se stala prvním singlem, kterým dobyla Mariah Velkou Británii.\n\nAlbum vyneslo zpěvačce dvě nominace Grammy Awards. Jednu v roce 1994 za píseň Dreamlover a druhou v roce 1995 za píseň Hero.\n\n"}
{"id": "223500", "url": "https://cs.wikipedia.org/wiki?curid=223500", "title": "Áron", "text": "Áron\n\nÁron ( אהרן, \"Aharon\") je mužské biblické a rodné jméno hebrejského původu.\n\nDalšími variantami přepisu jména jsou Aaron a Árón. Vykládá se jako \"prorocký, osvícený, světlý\". Některé výklady mylně odkazují na slovo \"árón\" (ארון) s významem \"skříňka\". V Bibli je to bratr Mojžíše.\n\nPodle maďarského kalendáře má svátek 2. dubna.\n\n\n"}
{"id": "223503", "url": "https://cs.wikipedia.org/wiki?curid=223503", "title": "Badminton na letních olympijských hrách", "text": "Badminton na letních olympijských hrách\n\nBadminton byl zařazen na program letních olympijských her v roce 1992. Ještě před tím se dvakrát představil jako ukázkový sport, a to na letních olympijských hrách 1972 a na letních olympijských hrách 1988.\n\nV roce 1992 byly na programu olympijských her 4 disciplíny, v nichž bylo rozdáno celkem 16 medailí. Poražení semifinalisté nehráli zápas o třetí místo, ale každý získal bronzovou medaili. V roce 1996 přibyl na program her ještě turnaj v mixu (smíšené páry).\n\"• oficiální soutěž, (u) ukázková soutěž, (e) exhibice.\"\n"}
{"id": "223506", "url": "https://cs.wikipedia.org/wiki?curid=223506", "title": "Arpád (jméno)", "text": "Arpád (jméno)\n\nArpád je mužské křestní jméno maďarského původu. Vykládá se jako „ječmínek“.\n\nPodle maďarského kalendáře má svátek 11. prosince.\n\n\n"}
{"id": "223507", "url": "https://cs.wikipedia.org/wiki?curid=223507", "title": "Škrip", "text": "Škrip\n\nŠkrip je vesnice, která je nejstarším sídlem chorvatského ostrova Brač. Administrativně spadá pod město Supetar. Byla založena před více než 5 000 lety.\n\nVesnice leží v nadmořské výšce 250 m na severu centrální části ostrova 12 km od Supetaru a 3 km od přístavu Splitska. Žije v ní 186 obyvatel\n\nPůvodní opevněná osada se nacházela ve východní části vesnice. Okolo Radojkovićovy věže (dnes Bračské muzeum), vybudované v době benátsko-tureckých válek v 16. století na místě antického mauzolea z doby císaře Diokleciána, se nachází dobře zachované zbytky megalytických zdí, které obklopovaly ilyrskou osadu. Škrip se díky své poloze a zdroji vody vyvinul z prehistorického opevnění na antické oppidum. Uvnitř i vně opevnění byly ve skále vytesány dodnes zachované nádrže na vodu. Vedle openěného paláce rodu Cerinićů (Cerineo) z roku 1618, jehož střecha je pokryta jako mnoho jiných staveb ve Škripu kamennými deskami, se nachází sarkofágy z raně křesťanské doby.\n\nKostelík sv. Ducha vedle současného hřbitova byl první farní kostel. Byl postaven na základech antické baziliky a byl v období od 7. do 17. století několikrát přestavěn.\n\nStavba kostela sv. Heleny (\"sveta Jelena\") byla zahájena roku 1768 a dokončena počátkem 19. století. Podle lidové tradice sv. Helena pocházela z ostrova Brač. V kostele se nachází oltářní malby benátského malíře Palma il Giovane, žáka Tiziana a Tintoretta.\n\n\n"}
{"id": "223508", "url": "https://cs.wikipedia.org/wiki?curid=223508", "title": "A Girl Like Me", "text": "A Girl Like Me\n\nA Girl Like Me je druhé studiové album Barbadoské R&B zpěvačky Rihanny, které vydala 19. dubna 2006 v Japonsku, 24. dubna ve Velké Británii a 25. dubna v USA. Na albu se také začal výrazněji projevovat jako autorka. Na produkci alba Rihanna spolupracovala s Evan Rogers, Carl Sturken, Stargate a J. R. Rotem. Slavný zpěvák Ne-Yo napsal zpěvačce její dost úspěšný song Unfaithful.\nHudebně album obsahuje prvky Popu, Reggae a Balady. A Girl Like Me bylo vydáno jen 8 měsíců po vydání jejího prvního debutového alba.\n\nAlbum debutovalo v USA na pátém místě a v prvním týdnu se jej prodalo přes 115,000 kusů, což bylo skoro dvakrát více než debutu Music of the Sun. V Británii album také skončilo nejlépe na páté příčce. Celkově se alba prodalo přes 4 milionu kusů a stalo se platinové od Americké asociace (RIAA).\n\nV Česku se album dostalo nejvýše na 7. místo.\n\nPrvní singl SOS se dostal na čelo Billboard Hot 100 a druhá píseň Unfaithful skončila na druhém místě. Další dva singly We Ride a Break It Off na úspěch předešlých dvou nenavázaly.\n\n\n"}
{"id": "223511", "url": "https://cs.wikipedia.org/wiki?curid=223511", "title": "Lu-Tze", "text": "Lu-Tze\n\nLu-Tze je fiktivní postava z fantasy série knih o Zeměploše anglického spisovatele Terryho Pratchetta. Inspirací pro jeho jméno byl taoistický filosof Lao-c'.\n\nLu-Tze, známý též jako Metař, je starším mnichem historie z kláštera Oi Dong. Mniši historie mají za úkol střežit historii Zeměplochy, on sám ovšem někdy neváhá do toku času zasáhnout, protože zná lepší alternativu. Z autorit uznává jedině opata, jenž ví, že jediný způsob jak Lu-Tzeho donutit i k těm nejnáročnějším ukolům je mu to důrazně zakázat. Lu-Tze je malý, holohlavý, obvykle oblečen do špinavého roucha a polorozpadlých sandálů, a často kouří páchnoucí cigarety vlastní výroby. Většinou se na klíčovém místě potuluje s koštětem v ruce a využívá faktu, že metařů si nikdo nevšímá. O jeho životě a činech kolují legendy. Pokud k tomu není opravdu donucen, vyhýbá se použití bojových umění, většinou za pomoci Pravidla Jedna: \"„Nikdy nejednej neopatrně, když stojíš tváří v tvář malému, holohlavému, vrásčitému staříkovi, který se usmívá.“\" Je však dosti pravděpodobné, že toto pravidlo vzniklo právě díky Lu-Tzemu, když se dostal do situace, kdy neměl jinou možnost.\n\nJeho koníčkem je pěstování bonsajových hor (včetně sopek a ledovců).\n"}
{"id": "223516", "url": "https://cs.wikipedia.org/wiki?curid=223516", "title": "Messier 95", "text": "Messier 95\n\nMessier 95 (také M95 nebo NGC 3351) je spirální galaxie s příčkou v souhvězdí Lva. Spolu s galaxií Messier 96 ji objevil Pierre Méchain 20. března 1781. Od Země je vzdálená asi 34,5 milionů světelných let\na spolu s M96 je členem Skupiny galaxií M 96, která leží přímo uprostřed souhvězdí Lva.\n\nM95 a její blízké galaxie leží v oblasti oblohy bez výrazných hvězd, takže k jejímu nalezení je potřeba v polovině spojnice hvězd Regulus (α Leo) a Chertan (θ Leo) najít hvězdu 6. magnitudy 52 Leonis a od ní se posunout 2° jižním směrem. Galaxie je mimo dosah středně velkých triedrů, jako například 10x50, takže k jejímu nalezení je potřeba mít dalekohled o průměru alespoň 80 mm, který ji ukáže jako světlou skvrnku. Přístroje s průměrem 150 až 300 mm zvýší počet viditelných podrobností, jako například přítomnost jádra, které má rozměr 40″ a hvězdnou velikost 10, nebo velmi slabé halo o rozměru 5', které protíná stěží viditelná galaktická příčka.\n\nGalaxii je možné snadno pozorovat z obou zemských polokoulí, protože má pouze mírnou severní deklinaci. Přesto je na severní polokouli lépe pozorovatelná a během jarních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad obzorem. Přesto je tedy viditelná ze všech obydlených oblastí Země. Nejvhodnější období pro její pozorování na večerní obloze je od února do srpna.\n\n40′ východně od M95 leží M96 a asi 50′ severně od M96 se nachází M105.\nGalaxii objevil Pierre Méchain 20. března 1781 spolu s galaxií M96 a oznámil to svému kolegovi Charlesi Messierovi, který obě zařadil do svého katalogu. Messier galaxii M95 popsal jako velice slabou skvrnu bez hvězd a nezaznamenal její souřadnice. William Herschel, který měl mnohem větší dalekohled než Messier, ji naopak popsal jako velké jasné kulaté mračno, které se směrem k jádru postupně zjasňuje. William Parsons, který ji pozoroval ještě větším dalekohledem, ji popsal jako mračno, jehož jádro se podobá kulové hvězdokupě.\n\nM95 patří mezi galaxie nejvíce prozkoumané pomocí Hubbleova vesmírného dalekohledu za účelem určení Hubbleovy konstanty. Dalekohledem pořízené snímky pomohly odhalit cefeidy, díky kterým je možné určit vzdálenost galaxie. Získané výsledky byly upraveny s pomocí družice Hipparcos a výsledná hodnota je 32,6 ± 1,4 milionů světelných let.\nGalaxie se od Slunce vzdaluje rychlostí 766 km/s.\nTato galaxie vykazuje značnou činnost poblíž svého středu, zejména v prstenci o průměru přibližně 600 parseků, který obepíná její střed\na který je pravděpodobně tvořen rozptýleným nesourodým plynem. Rentgenové záření této galaxie pochází z mnoha zdrojů, které jsou soustředěny v oblastech horkého plynu, a rozmístění těchto zdrojů se dá vysvětlit tak, že ukazují řetězec oblastí s prudkou tvorbou hvězd vyskytujících se v mnoha částech prstence. Rentgenové záření vychází i z míst vzdálených od prstence přinejmenším 500 parseků, což by se dalo vysvětlit únikem plynu z tohoto prstence.\n\nPodle Hubbleovy klasifikace galaxií se řadí mezi typy SBb nebo SB(r)b, jedná se tedy o spirální galaxii s příčkou se středně navinutými rameny. Svým celkovým vzhledem se podobá galaxii M91, ale M95 má výraznější spirální ramena.\n\nV galaxii byla nalezena zatím jediná supernova, která dostala označení SN 2012aw, byla typu IIP a největší hvězdné velikosti 12,7 dosáhla 22. až 24. března 2012.\n\nM95 je členem Skupiny galaxií M 96, což je skupina galaxií v souhvězdí Lva, do které patří také sousední galaxie M96 a M105.\n\n\n"}
{"id": "223517", "url": "https://cs.wikipedia.org/wiki?curid=223517", "title": "Turínská katedrála", "text": "Turínská katedrála\n\nTurínská katedrála (italsky: \"Cattedrale di San Giovanni Battista\"), zasvěcená sv. Janu Křtiteli, je hlavní kostel v Turíně v severní Itálii.\n\nByla postavena během let 1491-1498 na místě tří menších kostelů z doby kolem roku 600. Sousední zvonice je z roku 1469. V pokračování kostela za hlavním oltářem byla v letech 1667-1694 pod vedením architekta Guarino Guariniho vybudována Kaple Svatého plátna, kde se v současnosti uchovává Turínské plátno.\n\nV průchodech pod kostelem mohou turisté spatřit artefakty, které souvisí s Turínským plátnem nebo video s jinými historickými artefakty. Hlavní průchod je několik hodin denně otevřen, aby mohly davy návštěvníků rychleji odcházet. V kapli Svatého plátna je vystavena pouze replika plátna, originál je ukazován jen při zvláštních příležitostech.\n"}
{"id": "223521", "url": "https://cs.wikipedia.org/wiki?curid=223521", "title": "Seznam olympijských medailistů v badmintonu", "text": "Seznam olympijských medailistů v badmintonu\n\nKompletní přehled všech olympijských medailistů v badmintonu. V badmintonu se na Hrách soutěží od roku 1992.\n"}
{"id": "223522", "url": "https://cs.wikipedia.org/wiki?curid=223522", "title": "Bitva u Magnésie", "text": "Bitva u Magnésie\n\nBitva u Magnésie byla vybojována v roce 190 př. n. l. na rovinách Lýdie (dnešní Turecko), poblíž města Magnésia ad Sipylum. Římané, vedení konzulem Luciem Corneliem Scipionem a jeho bratrem, slavným vojevůdcem Scipionem Africanem, spolu s jejich spojencem, pergamským králem Eumenem II., se tu utkali s vojskem seleukovského krále Antiocha III. Velikého. Rozhodné římské vítězství znamenalo konec Antiochovým snahám o ovládnutí Řecka.\n\nHlavním historickým pramenem této bitvy jsou Liviovy Dějiny, které ale dané skutečnosti popisují silně tendenčně zveličováním vojenských schopností a morální nadřazenosti Římanů. Podobné nedostatky lze vytknout rovněž Appiánovu líčení této události.\n\nAntiochos byl po porážce seleukovských expedičních sil v bitvě u Thermopyl vypuzen z Řecka. Římské námořnictvo poté společně s Rhoďany a dalšími spojenci porazilo královu flotilu, což následně římskému vojsku umožnilo překročit Helléspont a vstoupit na půdu Asie. Římská armáda zde získala nového velitele, konzula Lucia Cornelia Scipiona, mladšího bratra velkého Africana, který jej na tomto tažení doprovázel jako legát.\n\nPo svém nezdaru v Řecku se Antiochos odebral v čele jádra svých sil do Malé Asie, kde nechal na přístupových cestách k městům Sardy a Efesos (u něhož kotvila jeho flotila) zřídit opevněný tábor. Nejsilnější Antiochovou formací byla podle makedonského vzoru uspořádaná falanga, čítající 16 000 mužů. Jeho vojsko dále zahrnovalo několik tisíc pěšáků rozličné kvality, kappadocké spojence, 3 000 galatských žoldnéřů a 4 700 lehkooděnců. Kromě toho Antiochos disponoval 6 000 katafrakty a 2 000 další těžké jízdy, 2 500 galatské lehké jízdy, 500 řeckými jezdci a 1 200 stepních jízdních lučištníků – celkově tedy asi 12 000 jezdců. Dále měl král mnoho válečných vozů, 54 slonů a jednotku arabských velbloudů. Proti této hrozivé moci seleukovského krále se postavilo 43 000 římských a italských legionářů, doplněných 6 000 řeckými lehkooděnci. V počtu kavalerie Římané s asi 5 000 jezdci za Antiochem výrazně zaostávali.\n\nJeště před příchodem zimy, která by zastavila válečné operace a současně by přinesla změnu v římském velení, se Luciu Scipionovi podařilo přimět Antiocha k boji poté, co Římané překročili řeku \"Hermos\" a postavili si vojenský tábor ve vzdálenosti asi 4 kilometrů od Antiochova. Skoro se dá říci, že Římané vyhráli bitvu spíše díky rýčům než mečům. Scipionův tábor byl chráněn z levé strany řekou, takže bitevní pole bylo velice úzké, čímž byla zcela eliminována Antiochova drtivá převaha v jízdě. Veškerá římská a spojenecká jízda, kromě 4 švadron (\"turmae\"), byla v okamžiku vypuknutí bitvy umístěna na pravé straně.\n\nPodobně jako u většiny starověkých bitev, i v tomto případě existují různé verze průběhu střetnutí. Bitva zřejmě začala neúspěšným útokem Antiochových válečných vozů na levém křídle, čímž byla ovšem seleukovská jízda na této straně linie uvržena ve zmatek. Prakticky v témže momentě udeřilo seleukovské jezdectvo na pravém křídle, v čele se samotným králem. Tímto útokem se Seleukovcům podařilo prolomit řady proti nim stojící pěchoty. Antiochos se pak pustil do pronásledování nepřátel a neúspěšně se pokusil obsadit energicky bráněný římský tábor. Spojenec Římanů, pergamský král Eumenés, velící jízdě na pravém křídle římského vojska, potom podnikl protiútok na protilehlé křídlo Seleukovců, dosud ještě narušené válečnými vozy, a obrátil ho na útěk. Ve střední části linie se nacházela impozantní seleukovská falanga spolu se slony. Ti byli ale vyplašeni římskými lehkooděnci, načež falangu opuštěnou vlastní jízdou legionáři v krvavém boji obklíčili a pobili. Bitva pak pokračovala v seleukovském táboře až do jeho dobytí Římany.\n\nPo sjednání příměří mezi Římany a Antiochem podniklo římské vojsko tažení proti Galatům, čímž byla rozhodujícím způsobem podlomena moc Seleukovců v Malé Asii. Římané během této vojenské kampaně dosáhli, vzhledem ke svým původním mnohem skromnějším vojenským a politickým cílům, fantastických územních zisků. Většina menších řeckých a helénistických států se již na počátku války připojila na stranu Říma, protože ten v této době neusiloval o zabrání žádného cizího území. Díky této umírněné politice nakonec Římané slavili vítězství. Naproti tomu Antiochova porážka byla důsledkem jeho naprosto nepřipravené a nepromyšlené strategie. Jak poznal už Xerxés, Egejské moře představovalo pro každou asijskou mocnost přirozenou překážku, k jejímuž zdolání bylo zapotřebí spolehlivé námořní převahy. Tou však Antiochos nedisponoval, což bylo příčinou jeho neúspěchů v Řecku a posléze i v Malé Asii.\n\nV mírově smlouvě uzavřené v Apameii byl Antiochos přinucen zaplatit Římanům obrovskou válečnou náhradu ve výši 15 000 talentů. Rovněž seleukovské námořnictvo bylo značně redukováno. Král se dále musel vzdát veškerých svých území v Malé Asii. Severozápadní hranicí seleukovské říše se od nynějška stalo pohoří Taurus. Už tak nestabilní moc Seleukovců tím byla ještě více oslabena. Sen o vyrovnání se Alexandrovi se pro Antiocha ukázal být neuskutečnitelný.\n\n\n"}
{"id": "223525", "url": "https://cs.wikipedia.org/wiki?curid=223525", "title": "Vilém III.", "text": "Vilém III.\n\nNositelé jména Vilém III.:\n\nKrálové\n\nVévodové\n\nHrabata\n"}
{"id": "223531", "url": "https://cs.wikipedia.org/wiki?curid=223531", "title": "Mordechaj Vanunu", "text": "Mordechaj Vanunu\n\nMordechaj Vanunu (: , narozen 13. října 1953, Marrákeš, Maroko), přijatým křestním jménem John Crossman je bývalý izraelský jaderný technik, který v roce 1986 odhalil utajované detaily izraelského nukleárního programu v britských The Sunday Times. Následně byl vylákán do Říma, odkud byl unesen do Izraele a tam odsouzen na 18 let odnětí svobody za vlastizradu. Po propuštění v roce 2004 je jeho pobyt na svobodě vázán podmínkami, které zahrnují zákaz jakékoli komunikace s cizinci, jež platí do současnosti.\n\nVanunu se narodil v Marakéši v Maroku v židovské rodině. Jeho otec byl rabín. V roce 1963, ve věku devíti let se společně rodiči a 11 sourozenci přestěhoval do Izraele.\n\nZákladní vojenskou službu v Izraelských obranných silách dokončil v hodnosti seržanta.\n\nPo dokončení vojenské služby se zapsal na Ben Gurionovu univerzitu na obor filozofie. Na univerzitní půdě se radikalizovaly jeho politické názory. Společně s dalšími židovskými a arabskými studenty se angažoval v propalestinských skupinách. Univerzitu nedokončil.\n\nV roce 1976 byl přijat do centra pro výzkum atomové energie poblíž Dimony v Negevské poušti. V tomto vysoce utajovaném závodě na zpracování plutonia při výrobě atomových zbraní (oficiálně vydávaného za textilní továrnu) začal, po nezbytných školeních, pracovat jako atomový technik.\n\nV soukromém čase byl aktivně činný v levicových skupinách, které protestovaly např. v roce 1981 proti zničení iráckého nukleárního reaktoru v iráckém Osiraku izraelskými stíhačkami. Šin Bet Vanuna varovala, aby se jako zaměstnanec strategického podniku vyvaroval podobné činnosti. Z těchto Vanunových aktivit \"The Jerusalem Post\" později vyvodil, že ke svým činům byl motivován antipatií k Izraeli. Vanunu na toto obvinění nikdy nereagoval.\n\nViz Únos Mordechaje Vanunu.\n\nPo návratu do Izraele byl Vanunu postaven před soud a obviněn ze zrady a špionáže. Proces se konal u okresního soudu v Jeruzalémě a byl neveřejný. Líčení vedl soudce Eliah Noam s přísedícími Zvi Talem a Shalomem Brenerem. Vanunovým obhájcem byl Avigdor Feldman. „\"Je to nejtvrdohlavější a nejzásadovější osoba, se kterou jsem se setkal\",“ řekl o svém klientovi.\n\nVanunovi nebyl povolen kontakt se sdělovacími prostředky.\n\n27. února 1988 byl Mordechaj Vanunu odsouzen k 18 letům odnětí svobody. V roce 2004 řekl bývalý ředitel Mosadu agentuře Reuters, že byla zvažována možnost \"mimosoudní exekuce\" (vražda), ale byla zamítnuta, protože \"tohle Židé Židům nedělají\".\n\nVětšinu času (11 let) svého uvěznění strávil Vanunu na samotce o velikosti 2×3 m bez oken. Údajně proto, že by mohl prozradit další informace vážící se ke středisku jaderného výzkumu v Dimoně. Mnoho kritiků jeho věznění argumentuje, že ve skutečnosti neměl Vanunu žádné další informace a že skutečným důvodem izolace bylo zabránit politickým rozpakům, kterým by byla vystavena jak izraelská vláda, tak vláda Spojených států. Ray Kidder, jaderný fyzik, prohlásil, že z pohledu jeho vědomostí nemůže mít Vanunu další informace. Jiní se zase ptali, jak by technik bez univerzitního vzdělání mohl získat další cennou informaci.\n\nO svém pobytu ve vězení Vanunu říká, že provozoval své malé „vzpoury“; odmítal mluvit se strážemi, četl pouze anglicky psaný tisk a díval se jen na BBC. Dokonce odmítal jíst jídlo v době, kdy bylo podávané, aby získal pocit, že alespoň malá část života není pod izraelskou kontrolou.\n\nZ vězení byl Vanunu propuštěn 21. dubna 2004. Projevil touhu úplně se oddělit od Izraele. Odmítl mluvit hebrejsky, konvertoval na křesťanství a hodlá se vystěhovat do některého evropského státu nebo do USA, jakmile mu to izraelská vláda dovolí. Od svého propuštění žije v katedrále svatého Jiří v Jeruzalémě.\n\nZ důvodu obav úředních míst ze šíření dalších státních tajemství je Vanunu při svém pobytu na svobodě vázán několika omezeními:\n\nVanunu opakuje, že veškeré jeho znalosti o izraelském jaderném programu jsou zastaralé a nemá již nic nového, co by mohl odhalit. Navzdory omezením poskytl Vanunu několik rozhovorů zahraničnímu tisku, včetně živého telefonního rozhovoru pro BBC Scotland.\n\n22. dubna 2004 požádal Vanunu norskou vládu o azyl z humanitárních důvodů. Svou žádost poslal i do dalších zemí s udáním důvodu strachu o svůj život. Bývalý norský premiér za konzervativce Kare Willoch vyzval norskou konzervativní vládu, aby poskytla Vanunovi útočiště. Univerzita v Trosu mu nabídla práci. Tato žádost, stejně jako žádost o azyl ve Švédsku, byla zamítnuta. O azyl neúspěšně žádal i v Irsku. Kladné vyřízení však bylo podmíněno povolením vycestovat z Izraele.\n\nOd propuštění stanul Vanunu již několikrát před izraelskými soudy z důvodu porušení nařízených omezení. Byl např. zatčen při pokusu o proniknutí do Betléma. Žádosti mezinárodních organizací o volnost pohybu a svobodu projevu pro Vanuna jsou Izraelem odmítány nebo ignorovány.\n\n11. listopadu byl Vanunu zatčen izraelskou policií při snídani v anglikánském kostele sv. Jiří v místnosti, kterou měl pronajatou. Obviněn byl z dalšího prozrazování státních tajemství a porušování nařízených omezení. Policie z jeho pokoje odvezla noviny a počítač. Z vazby byl propuštěn po několika hodinách s nařízeným domácím vězením na sedm dní.\n\n24. prosince byl zatčen při pokusu proniknout na Západní břeh, což bylo kvalifikováno jako přestupek proti nařízeným omezením. Vanunu jel údajně na mši. Po zaplacení kauce byl propuštěn a byl odsouzen k pěti dnům domácího vězení.\n\n26. ledna byl z Izraele vypovězen zástupce ředitele jeruzalémské pobočky BBC Simon Wilson, protože odmítl předložit izraelským cenzorům ke kontrole interview pořízené s Vanunem. Vanunu tento rozhovor poskytl v rozporu se soudními příkazy. Do Izraele se Wilson směl vrátit 12. března poté, co se písemně omluvil za porušení zákona.\n\n17. března byl Vanunu obviněn z 21 přestupků a 1 pokusu o přestupek.\n\n18. listopadu byl Vanunu zatčen na jednom z kontrolních stanovišť při návratu ze Západního břehu. Izraelské úřady oznámily, že zákaz cestování zahrnuje i palestinská teritoria.\n\n13. dubna byl Vanunu informován, že izraelská vláda prodloužila jeho domácí vězení v Jeruzalémě. Zároveň byla prodloužena všechna omezení vztahující se na jeho osobu.\n\n23. května byl uvězněn (původně na 3 měsíce) za to, že hovořil s novináři. 8. srpna byl propuštěn a nechal se slyšet, že touží opustit Izrael.\n\n\n\n\n"}
{"id": "223534", "url": "https://cs.wikipedia.org/wiki?curid=223534", "title": "Únos Mordechaje Vanunu", "text": "Únos Mordechaje Vanunu\n\nÚnos Mordechaje Vanunu je název operace izraelské tajné služby Mosad, při které byl v roce 1985 z Itálie do Izraele dopraven jaderný technik Mordechaj Vanunu, který britskému tisku poskytl informace o izraelském jaderném programu a výrobě jaderných zbraní v Izraeli.\n\nPrvní cesta Mordechaje Vanunu začátkem roku 1985 vedla z Izraele do Austrálie. S sebou měl nevyvolané snímky z jaderného zařízení v Dimoně.\nV Austrálii začal pracovat jako taxikář a také začal navštěvovat anglikánský kostel. V tomto kostele také později konvertoval ke křesťanství, což v očích židů bylo stejně neomluvitelné jako pozdější prozrazení izraelského jaderného tajemství.První člověk, kterému řekl o snímcích izraelského jaderného zařízení byl kolumbijský novinář O. Herrera. Vanunu od něj, jako od novináře čekal pomoc při zveřejnění těchto informací. Ten se je sice pokoušel nabídnout médiím, ale byl na několika stranách odmítnut, např. i v Newsweeku. Teprve v srpnu 1985 pozitivně zaregovaly londýnské The Sunday Times. Ty do Sydney vyslaly svého pracovníka, novináře Petera Hounama, který měl za úkol posoudit věrohodnost Vanunových materiálů. Pravost fotografií potvrdil a později napsal, že byl překvapený množstvím detailů, které o Dimoně a jaderném zařízení Vanunu znal.\n\nDíky Hounamově dobrozdání se The Sunday Times rozhodly Mordechaje Vanunu přivézt do Londýna a tam podrobit jeho příběh dalšímu zkoumání (Theodorem Taylorem, žákem Roberta Oppenhaimera a dr. Frankem Barnabym, jaderným fyzikem). Podle některých informací o jeho cestě do Velké Británie informovala australská rozvědka britskou MI6 a ta informaci předala Mosadu, podle jiných Mosad Mordechaje sledoval již ze Sydney.\n\nPobyt v Londýně se pro Vanunua ukázal být velmi nudným. Přestože se ho snažili rozptýlit (včetně návštěvy opery), Mordechaj se cítil osamělý. A tak přestože mu bylo doporučeno zdržovat se v hotelovém pokoji, stále víc se toulal po okolí.\n\n24. září se Vanunu na Leicester Square setkal s atraktivní blondýnkou. Chvíli se bavili a nakonec šli na kávu. Představila se mu jako Cindy. Říkala, že je Američanka, kadeřnice a v Londýně je na dovolené. Při hovoru navrhla, že by se druhý den mohli setkat znovu, v Tate Gallery. Vanunu se představil jako Johnson (jméno, pod kterým v Londýně pobýval), aniž tušil, že Cindy jeho pravou totožnost zná.\n„Cindy“ nebyla americkou turistkou. Ve skutečnosti se jmenovala Cheryl Haninová a byla agentkou Mosadu. Hounam Vanuna sice varoval, že by Cindy mohla patřit k izraelské rozvědce, ale Vanunu mu nevěřil.\n„Je to turistka a navíc je vůči Izraeli dost kritická,“ oponoval. Proto Hounam Vanunovi navrhl, aby ji přivedl k němu domů na večeři. To ale Vanunu na poslední chvíli zrušil s tím, že „jde ven“. Potom zmizel.\n„Nikdy mu nemělo být dovoleno, aby se po Londýně toulal sám,“ řekl později Hounam, „ale problém byl v tom, že nepodepsal žádný kontrakt a my jsme neměli žádné právo ho omezovat.“ (Vanunu měl slíbeno 100 000 dolarů, nikoliv za samotné informace, ale jako podíl na jejich knižním zveřejnění).\n\nVanunu se do „Cindy“ zamiloval. Odmítla jeho sexuální návrhy, ale nabídla mu, že spolu odletí do Říma, kde má její sestra volné apartmá. Letenky kupovala ona. Odlétli 30. září 1985 letem 504 společnosti British Airways. V Římě se vydali do slibovaného apartmá. Zde byl ale Vanunu omráčen a byl mu vpíchnut uspávací prostředek. Poté ho agenti Mosadu přepravili v rychlém člunu na otevřené moře, kde byl přeložen na izraelskou loď a dopraven do Izraele. 7. října dorazila loď k cíli. Vanunu byl vynesen na břeh a držen v úkrytu patřícím Mosadu.\nInformace o svém únosu poskytl Vanunu sám, když při převozu k soudu napsal propiskou na dlaň (a přitiskl na sklo tak, aby to mohli čekající novináři vidět):\n\nFotografie Vanunovy dlaně se objevila v mnoha periodikách po celém světě.\n\nMordechaj Vanunu byl v neveřejném procesu obviněn ze zrady a odsouzen k 18 letům odnětí svobody.\n\n„Cindy“ Sheryl Haninová oficiálně odešla od Mosadu a s rodinou se usadila v USA, na Floridě. Její totožnost byla „prozrazena“ díky Vanunově dlani (novináři si zjistili jméno Vanunovy spolucestující v letu 504 - Cindy Haninová (nepochopitelně bylo použito její dívčí jméno).\n\nV Dimoně byly změněny bezpečnostní předpisy a propuštěn pracovník Šin Bet zodpovídající za ostrahu.\n\nProč Mosad neunesl Vanuna dříve, než ten informace předal tisku?\n\nProč byl Vanunu lákán do Říma a nebyl unesen přímo z Velké Británie?\"\n\nNenechal Izrael schválně Mordechaje Vanunu utéct a zveřejnit informace o izraelském jaderném programu a výzbroji aby „zastrašil“ své arabské sousedy a odradil je od dalších pokusů o zničení Izraele?\n\n\n"}
{"id": "223535", "url": "https://cs.wikipedia.org/wiki?curid=223535", "title": "Drieňok (potok)", "text": "Drieňok (potok)\n\nDrieňok, někdy také označován jako Drienok, je potok ve slovenském regionu Gemer, protéká územím okresů Revúca a Rimavská Sobota. \n\nJe to pravostranný přítok (západního) Turce a měří 8,8 km. Pramení v Revúcké vrchovině na západním svahu vrchu Dúbrava (Kriváňov, 546,0 m n. m.), jižně od obce Ratkovská Suchá, v nadmořské výšce okolo 420 m n. m. Nejprve teče jihovýchodním směrem, přičemž na středním toku vytváří hlubší zařezané údolí se strmými břehy, s projevy erozní činnosti srážkové vody a osamoceným skalním útvarem. Níže, přímo pod hradem Drienok, přitéká zprava přítok od obce Lipovec a vtéká na území Železnícké brázdy. Z levé strany přitéká vedlejší rameno Turce a stáčí se na východ a zprava přitéká ještě kratší přítok.\n"}
{"id": "223540", "url": "https://cs.wikipedia.org/wiki?curid=223540", "title": "20 Years of Jethro Tull: Highlights", "text": "20 Years of Jethro Tull: Highlights\n\n20 Years of Jethro Tull: Highlights (1988) je 21-stopý výtah z box setu 20 Years of Jethro Tull skupiny Jethro Tull.\n\nV USA vyšlo 16. ledna1989, několik měsíců po vydání ve Velké Británii.\n"}
{"id": "223541", "url": "https://cs.wikipedia.org/wiki?curid=223541", "title": "Weiden", "text": "Weiden\n\nWeiden je názvem několika měst a vesnic:\n\nv Rakousku: \n\nv Německu: \n\nv Česku:\n"}
{"id": "223542", "url": "https://cs.wikipedia.org/wiki?curid=223542", "title": "Weiden in der Oberpfalz", "text": "Weiden in der Oberpfalz\n\nWeiden in der Oberpfalz je německé město, ležící v Horní Falci v Bavorsku, 100 km východně od Norimberku a 35 km západně od České republiky. Ve spádové oblasti se svými téměř 300 000 obyvateli je město Weiden podle územního vývojového programu Bavorska „vrchním centrem“ a střediskem obchodu a služeb oblasti severního Falcka. Proslavené i za hranicemi města jsou: zásilkový obchod „\"Witt-Weiden\"“ (ložní prádlo, ošacení), porcelánky „\"Bauscher\"“ a „\"Seltmann\"“.\n\nWeiden byl poprvé zmíněn v dokumentu v roce 1241 jako pastviny. Předpokládá se, že první osídlení ve Weidenu jsou datovány rokem 1000. Nachází se na křižovatce dvou hlavních obchodních cest (Goldene Straße a Magdeburger Strasse). V roce 1531 měl Weiden 2 200 obyvatel a brzy se stal významným obchodním centrem. Ekonomický rozmach přišel v roce 1863, kdy byl Weiden připojen k železniční síti. Některé velké porcelánky a výroba průmyslového skla se usadily ve Weidenu a populace se zvětšila.\n\nZápadní částí města prochází rychlostní silnice č. 93, která je paralelkou k dálnici A9 přibližně v úseku Rohrbach–Hof a poblíž Wernberg-Köblitzu křižuje významnou národní dálnici A6 z Waidhausu(CZ/D) přes Nürnberg a Mannheim do Goldene Bremmu(D/F).\n\nWeiden leží na hlavní trati č. 855 Hof–Regensburg, je obsluhován expresními vlaky ALX z Hofu do Mnichova společnosti Netinera Deutschland GmbH, dále zrychlenými vlaky RE z Hofu do Regensburgu společnosti DB Regio AG a zastávkovými vlaky VBG společnosti Vogtlandbahn GmbH. Dále městem prochází regionální trať č. 870 Nürnberg–Neustadt(Waldnaab), kde jezdí zrychlené vlaky RE společnosti DB Regio AG v hodinovém intervalu a zároveň je konečnou stanicí regionální tratě č. 867 Bayreuth–Weiden, která je obsluhována z Weidenu přes Bayreuth do Bad Rodachu vlaky kategorie ag společnosti Agilis Verkehrsgesellschaft mbH & Co. KG, které jsou buď zastávkové nebo zrychlené bez ohledu na kategorii.\n\n\n"}
{"id": "223545", "url": "https://cs.wikipedia.org/wiki?curid=223545", "title": "Mate.O", "text": "Mate.O\n\nMate.O je umělecké jméno Mateusza Otremby (* 1977) polského vokalisty, kytaristy, skladatele a významného představitele současné křesťanské hudební scény v Polsku.\n\nJeho tvůrčí hudbu je možné zařadit mezi pop-jazz a obsahuje zajímavé myšlenky a aranžmá s výjimečnými texty jednotlivých skladeb.\n\nMate.O koncertoval několikrát v ČR, mimo jiné v Bystřici nad Olší (2003) na Svátku tří bratří v Českém Těšíně (2006) na festivalech XcamP (2002, 2006, 2019) nebo Colours of Ostrava (2007). Koncertoval také v USA, v Kanadě, v Německu, ve Velké Británii, na Slovensku, na Ukrajině a v Bělorusku.\n\n\n"}
{"id": "223546", "url": "https://cs.wikipedia.org/wiki?curid=223546", "title": "Imperativ", "text": "Imperativ\n\nRozkazovací způsob či imperativ (z latinského \"imperativus\") je slovesný způsob, jímž se vyjadřuje příkaz, požadavek či zákaz. V mnoha případech může znít použití rozkazovací způsobu hrubě a nezdvořile. Rozkaz proto bývá mnohdy opisován zdvořilejší cestou skrze použití jiného způsobu.\n\nVe většině jazyků se rozkazovací způsob používá zejména ve 2. osobě, k níž se mluvčí obvykle obrací. Mnohdy však lze vyjádřit rozkaz i v jiné osobě – časté je tzv. trojčlenné paradigma: 2. osoba jednotného čísla a 1. a 2. osoba množného čísla. V 1. osobě množného čísla se používá zpravidla jako výzva do vlastních řad.\n\nV písmu se výpovědi obsahující rozkazovací způsob ukončují:\n\nV češtině se rozkazovací způsob tvoří od přítomného (prézentního) kmene v 1. osobě množného čísla a ve 2. osobě jednotného i množného čísla. V ostatních případech se rozkaz opisuje (například \"Ať jde!\")\n\n\nPříklady:\n\nJednorázové příkazy se obvykle vyjadřují použitím dokonavého slovesa (např. \"udělej!\"), příkazy opakované nebo dlouhodobou platností se vyjádří použitím nedokonavého vidu (např. \"dělej!\").\n\nZákazy (záporné příkazy) mívají zpravidla dlouhodobou platnost, proto se v záporu tvoří rozkazovací způsob především od nedokonavých sloves (např. \"nedělej!\"). Dokonavá slovesa tvoří rozkazovací způsob jen ve sděleních zvláštního charakteru (např. \"No nekupte to, když je to tak levné!\").\n\nV angličtině se rozkazovací způsob 2. osoby (jednotného i množného čísla) shoduje s infinitivem (bez částice \"to\"):\n\nV jiných osobách se opisuje vazbou se slovesem \"let\" (nechat) a předmětovým pádem osobního zájmena, nejčastěji v 1. osobě množného čísla:\n\nPoužití této vazby se do češtiny nepřekládá doslovně:\n\n"}
{"id": "223551", "url": "https://cs.wikipedia.org/wiki?curid=223551", "title": "Sovětský rubl", "text": "Sovětský rubl\n\nSovětský rubl byl zákonným platidlem zaniklého Sovětského svazu. Byl platný v období od roku 1922 do 26. prosince 1991. ISO 4217 kód rublu byl SUR. Jeden rubl sestával ze 100 kopějek. \n\nPo rozpadu SSSR byl v letech 1992 až 1995 sovětský rubl postupně stahován z oběhu. Poslední zemí, která opustila sovětský rubl, se stal Tádžikistán dne 10. května 1995.\n\nKaždý oficiální jazyk celého státu (bylo jich 15) používal pro jednotnou měnu vlastní název, v některých případech zcela odlišný od ruského názvu. Všechny bankovky měly název měny vytisknutý v jazycích všech svazových republik. Současné názvy nezávislých měn některých středoasijských států jsou místním názvem pro tehdejší rubl.\n\nV první polovině 90. let 20. století se Sovětský svaz rozpadl. Nově vzniklé státy zaváděly nové národní měny. Mnohým z nich se ale nepodařilo ubránit inflaci a následně musely vlády provést měnové reformy.\n"}
{"id": "223553", "url": "https://cs.wikipedia.org/wiki?curid=223553", "title": "Mantila", "text": "Mantila\n\nMantila je krajkový přehoz přes hlavu a prsa. Původně šlo o součást španělského kroje, ale je používán např. i anastenariky v Řecku. \nNa konci 16. století se začínají objevovat první lehké krajkované mantily ve Španělsku, dokonce i na obrazech Velázqueze. Královna Izabela II. Španělská (1833-1868) dala podnět k nošení mantil i ve vyšších společenských vrstvách.\n\nJinde v Evropě 19. století (období romantismu) se v zimě šily šaty z vlněných látek, upnuté až ke krku, přes ně se pak oblékaly široké mantily. Jejich okraje byly zdobeny výšivkami a v zimě pak kožešinou.\nPo smrti královny Isabel v r. 1868 se mantily ve Španělsku přestaly téměř nosit a kolem r. 1900 byly k vidění pouze při významnějších událostech, jako byly býčí zápasy, svatby a katolické svátky. \n\nVe Vatikánu platí ještě i v 21. století protokol, podle kterého si mají ženy během audience u papeže zahalit vlasy černou mantilou. Jen příslušnice některých šlechtických rodů smějí přistoupit k papeži s bílou mantilou. \nWaldemar Matuška: Slavíci z Madridu\nNebe je modrý a zlatý\nŽeny krásný a cudný\n\"Mantily sváteční šaty\"\nOči jako dvě studny\nZmoudřel jsem stranou od lidí\nJsem jak ta zahrada stinná\nKdo chce ať mi závidí\njá si dám sklenici vína \n\nKarel Kryl: Hlas\nV měsíci září, kdy jablka zrají,\nkdy \"mantilu noci svit měsíce protkal\",\nkdyž dozněla hymna, již v půlnoci hrají,\njá poprvé tehdy jsem Satana potkal.\n\nIveta Bartošová: Seňorita Juanita\n\"Pod krajkovou mantilou zklamání a slzy mám\",\njsme tu s nocí opilou - spolu a každý sám.\nTy jsi stále v duchu s ní, v tom flamengu touha zní.\nSnad mě nejvíc zranilo to, jak tě málo znám.\n\nRadůza: Miguelito\nS nádechem každým zabolí to\nsténám jak jabloň v květu pod pilou\nzabila jsem tě, Miguelito\n\"kéž i mě zem přikryje černou mantilou\"\n\n"}
{"id": "223566", "url": "https://cs.wikipedia.org/wiki?curid=223566", "title": "Lampedusa", "text": "Lampedusa\n\nLampedusa je ostrov ve Středozemním moři, který patří Itálii. Je největší ze souostroví Pelagických ostrovů. Má rozlohu 20,2 km². Nachází se 205 km od Sicílie a 113 km od pobřeží Tuniska. Obyvatelé se živí rybářstvím, zemědělstvím a turistikou. Na ostrově nejsou zdroje vody s výjimkou nepravidelných srážek. Fauna a flora je podobná jako v severní Africe.\n\nOd přelomu tisíciletí se ostrov stává hlavním imigračním místem Evropy. K jeho břehům téměř denně příplouvají lodě s imigranty z Afriky.\n\n\n"}
{"id": "223569", "url": "https://cs.wikipedia.org/wiki?curid=223569", "title": "2-3 strom", "text": "2-3 strom\n\n2-3 strom je druh stromu, jehož každý vnitřní uzel má buď dva potomky a obsahuje jeden klíč, nebo má tři potomky a obsahuje dva klíče. Všechny listy leží ve stejné hloubce.\n\n2-3 stromy lze považovat za B-stromy obsahující vnitřní uzly pouze s dvěma nebo třemi potomky, respektive za B+ stromy, pokud přidáme podmínku, že všechna data leží v listech.\n\nDíky stejné hloubce listů se 2-3 strom řadí mezi vyvážené stromy. Hloubka 2-3 stromu s n prvky se pohybuje v rozmezí mezi logn a logn, podle použité struktury. Tomu odpovídá i náročnost operací jako je vyhledávání, vkládání a odebírání dat z 2-3 stromu. 2-3 stromy jsou izometrické k AA stromům, tzn. jsou to ekvivalentní datové struktury. Jinými slovy, pro každý 2-3 strom existuje alespoň jeden AA strom s prvky ve stejném pořadí.\n\nVyvážené stromy se objevují v různých podobách, využívají se v datových strukturách pracujících na bázi seznamů nebo databází, kde se pracuje s operacemi vyhledávání, přidávání a mazání záznamů. Jako první představil 2-3 strom v roce 1970 John Hopcroft, bylo to vylepšení vyváženého binárního stromu. Později Rudolf Bayer a Ed McCreight zobecnili 2-3 strom pod pojmem B-strom, který byl dále zjednodušen do formy červeno-černého stromu.\n\n\n\nVnitřní uzly neobsahují uvnitř data, ale obsahují některé informace o tom co je uloženo v jejich potomcích (podstromech). Tak jak je to zobrazeno na obrázku 1, kde levá vnitřní část pole (min S2) obsahuje minimální klíč ležící v prostředním podstromu (S2) a pravá vnitřní část uzlu (min S3) obsahuje minimální klíč ležící v pravém podstromu (S3). Stejně jako je tomu s uzlem se dvěma potomky. To z 2-3 stromů dělá tzv. vyhledávací stromy.\n\nPři vkládání a mazání dat z 2-3 stromu je zapotřebí upravovat strukturu stromu, přizpůsobovat klíče v uzlech podle složení klíčů v listech a popřípadě měnit hloubku tohoto vyváženého stromu. U 2-3 stromu není zapotřebí tak často vyvažovat strom jako u binárního stromu, protože všechny listy jsou na stejné úrovni. Avšak je zapotřebí daleko častěji vyvažovat 2-3 strom než b-strom nebo 2-3-4 strom, kde je možné mít daleko více potomků u jednoho uzlu.\n\nDva příklady 2-3 stromů s uloženými prvky 2, 5, 6, 8, 15, 17, 18 a 22.\n\n2-3 stromy se stejnými daty mohou mít odlišnou strukturu. Pokud 2-3 strom obsahuje převážně uzly se dvěma potomky (větší hloubka stromu) vzrůstá náročnost operací (např. vyhledávání) s 2-3 stromem o n prvcích z O(logn) na O(logn).\n\n2-3 stromy se využívají v datových strukturách jako jsou seznamy nebo databáze, kde se pracuje se základními operacemi vyhledávání, vkládání a mazání prvků. Usnadňují tak daleko více práci s daty, než kdybychom měli data uspořádána libovolně v paměti (obtížné vyhledávání) nebo naopak uložená jako seznam v řadě za sebou (obtížné vkládání).\n\nPři vyhledávání dat podle klíče začínáme u Kořene stromu a postupujeme podle klíčových atributů shora dolů.\n\n\nTímto způsobem pokračujeme, až do poslední úrovně stromu, kde se nachází listy s daty.\n\nPři vkládání nové větve do 2-3 stromu je nutné vyhledat pozici, kam novou větev vložíme. Poté co je nalezena pozice, vložíme větev do příslušného rodiče \"r\".\n\nPokud se zvýší počet potomků \"r\" postupujeme obdobným způsobem směrem nahoru dokud nenarazíme na předka se dvěma potomky nebo na kořen se třemi potomky, kdy se zvýší hloubka 2-3 stromu o jedna, jak je zobrazeno postupně na obrázcích 7, 8, 9, 10.\n\nPři každém vkládání je nutné přizpůsobit dané klíče uzlů podmínkám 2-3 stromu. Pro vkládání je možné využívat i složitější algoritmy, kde se nejdříve přizpůsobí struktura stromu vkládání. Například se přesune prvek (podstrom) do sousední větve, která není tolik zaplněná a tím se usnadní následné vkládání.\n\nNejprve je nutné vyhledat větev, kterou budeme odebírat. Poté se odebere větev z jejího rodiče \"r\".\nObdobným způsobem se pokračuje směrem nahoru a v případě potřeby se sníží hloubka 2-3 stromu o jedna, jak je to zobrazeno na obrázcích 12, 13, 14, 15, 16.\n\nOperace jakou je vkládání a mazání se dají řešit různými algoritmy. Můžeme například nejdříve změnit strukturu stromu tak, abychom mohli jednoduše vložit nebo vyjmout větev. Můžeme provádět různá přeskupení, abychom využili, co nejvíce uzly se třemi potomky, kde je méně náročné vyhledávání, mazání dat a také jsou zde menší nároky na paměť počítače.\n\nVytvořený 2-3 strom se může lišit od zde uvedených příkladů. Například listy mohou být uzly se dvěma klíči (daty) a data se nemusí vyskytovat jen v listech, ale v každém uzlu. Tímto způsobem se dají snížit nároky na paměť a některé operace se stromem.\n\n\n"}
{"id": "223570", "url": "https://cs.wikipedia.org/wiki?curid=223570", "title": "Statistická významnost", "text": "Statistická významnost\n\nO statistické významnosti hovoříme tehdy, když nastane taková odchylka od teoretického očekávaní, která by za platnosti předem daného předpokladu měla velmi malou pravděpodobnost. V takovém případě se má za to, že předpoklad není správný.\n\n\"Statistická významnost\" se používá nejčastěji v souvislosti s testováním hypotéz. V interpretaci výsledků testování se pak hovoří o tom, že cosi (například rozdíl mezi dvěma číselnými soubory) je, nebo není „statisticky významné“.\n"}
{"id": "223572", "url": "https://cs.wikipedia.org/wiki?curid=223572", "title": "N.W.A", "text": "N.W.A\n\nN.W.A (zkratka pro Niggas With Attitudes) byla americká hip-hopová skupina z Comptonu. Stála u zrodu subžánrů gangsta rap a West Coast rap, a je považována za jednu z nejvýznačnějších hip-hopových skupin historie. Skupina byla aktivní mezi roky 1986 a 1991. V tomto období byla považována za kontroverzní, zejména kvůli explicitnímu obsahu v textech písní. Texty písní prosluly neuctivostí k ženám a glorifikací gangové kultury a násílí. Ačkoliv jejich písně byly celou řadou amerických mainstreamových rádiových stanic bojkotovány, skupina prodala jen v USA přes 10 milionů kusů alb a singlů. Skupina také proslula svou nenávistí k policii.\n\nPůvodní sestavu skupiny tvořili Arabian Prince, Dr. Dre, Eazy-E a Ice Cube. Později se přidali DJ Yella a MC Ren, a Arabian Prince ze skupiny odešel. Ice Cube skupinu opustil v prosinci 1989, kvůli sporům o práva a peníze. Debutové album skupiny s názvem \"Straight Outta Compton\" (1988) spustilo období obliby subžánru gangsta rap. Časopis Rolling Stone vyhlásil skupinu za 83. nejlepší hudebníky všech dob. V roce 2016 byla skupina uvedena do Rockenrollové síně slávy. Stalo se tak na třetí pokus (skupina byla nominována již v letech 2012 a 2013).\n\nSkupinu založil Eazy-E, který také s manažerem Jerrym Hellerem spoluzaložil nahrávací společnost Ruthless Records. Eazy-E se od lokálního prodejce rapové hudby doslechl o DJovi jménem Dr. Dre. Prodejce se jmenoval Steve Yano a byl to on, kdo zařídil setkání. Dr. Dre souhlasil se založením skupiny a později přivedl také DJ Yellu, který s Drem dříve působil ve skupině World Class Wreckin' Cru. Následně se připojili i producent Arabian Prince a rapper Ice Cube, který tehdy působil ve skupině C.I.A. (Cru' in Action!). V srpnu 1987 byl u Ruthless Records vydán první singl nové skupiny s názvem \"Panic Zone\". Distribuci zajistila společnost Macola Records. V listopadu 1987 skupina vydala u Macola Records kompilační desku s názvem \"N.W.A. and the Posse\". Z jedenácti písní byla skupina N.W.A podepsána pod třemi (písně \"8 Ball\", \"Panic Zone\" a \"Dope Man\"). Další tři nahrál sám Eazy-E a zbytek připadl přibrané skupině jménem The Fila Fresh Crew. Jednou z písní Eazyho byl i jeho debutový solo singl \"Boyz-n-the-Hood\".\n\nV roce 1988 skupina získala smlouvu u tehdy začínajícího labelu Priority Records, u kterého v srpnu 1988 vydali své debutové album \"Straight Outta Compton\". Album bylo již od června propagováno stejnojmenným singlem. Album reflektovalo naštvanost mladé generace v městských částech, jako byl Compton. Písně nesly silná poselství, například \"Fuck tha Police\" se zaměřovala na protest proti policejní brutalitě a rasovému profilování, píseň \"Gangsta Gangsta\" vykreslovala pohled na svět mladých žijících ve vyloučených lokalitách. Ačkoliv album spadalo do subžánru gangsta rap, skupina svou tvorbu raději nazývala reality rap. Dr. Dre a DJ Yella, pod společným jménem HighPowered Productions produkovali celé album. Dr. Dre také občas přidal i rap. Většinu textů napsali Ice Cube a MC Ren, který se ke skupině přidal jako poslední v roce 1988. Píseň \"Fuck tha Police\" skupině způsobila řadu problémů s policejními orgány, které započaly stížnosti od konzervativní organizace Focus on the Family. Na jejich výzvu napsal pomocný ředitel FBI Milt Ahlerich v roce 1989 varovný dopis společnostem Ruthless Records a Priority Records, ve kterém upozornil, že obhajoba násilí je špatná věc. Nicméně dopis způsobil jen více publicity a proslavení skupiny.\n\nAlbum bylo také jedním z prvních, které obdrželo nově zřízenou nálepku Parental Advisory, která varuje před explicitním obsahem. Nicméně styl skupiny N.W.A byl založen právě na tabuizovaných tématech. Mediální pokrytí vynahradilo bojkot radiových stanic a alba se jen v USA prodalo přes dva miliony kusů a tím se stalo 2× platinovým. Měsíc po vydání alba \"Straight Outta Compton\", vydal v září 1988 rapper Eazy-E svůj solo debut s názvem \"Eazy-Duz-It\". Hudbu k albu složili Dr. Dre a DJ Yella. Jediným hostem byl MC Ren, který také napsal většinu textů. Jednalo se tak opět spíše o projekt celé skupiny. Album se stalo také 2× platinovým. V roce 1989 byla alba \"N.W.A and the Posse\" a \"Straight Outta Compton\" znovu vydána, tentokrát na CD. Další album, na kterém se skupina významně podílela bylo \"No One Can Do It Better\" (1989) od rappera The D.O.C., který se skupinou často spolupracoval.\n\nKvůli sporům o finance a autorská práva ze skupiny v prosinci 1989 odešel Ice Cube, který se domníval, že nebyl dostatečně vyplacen za napsání poloviny textů z alba \"Straight Outta Compton\". Ice Cube již v květnu 1990 vydal u Priority Records své debutové solo album \"AmeriKKKa's Most Wanted\", které se stalo platinovým. V srpnu 1990 vydala skupina N.W.A EP s názvem \"100 Miles and Runnin'\". Na stejnojmenném singlu dissovala Ice Cubea. Dalším jejich dissem byla píseň \"Real Niggaz\", na které ho vylíčili jako zrádce. Hudba na EP \"100 Miles and Runnin' \" byla poslední, kterou Dr. Dre složil v rychlém tempu (uptempo), což bylo populární v hip hopu v 80. letech 20. století. Poté se přesunul k pomalejšímu subžánru G-Funk. Ice Cube odpověděl na dissy od N.W.A na svém EP \"Kill at Will\" (1990), zejména v písních \"Jackin' For Beats\" a \"I Gotta Say What Up!!!\".\n\nV květnu 1991 vydala skupina své druhé a poslední album s názvem \"Niggaz4Life\", album se stalo platinovým, ale prodalo se ho přes dva miliony kusů. Ice Cubea na něm v rapu nahradil Dr. Dre. Skupina i nadále pokračovala v útocích na Ice Cubea a on jim odpověděl na svém albu \"Death Certificate\" (říjen 1991), převážně v písní \"No Vaseline\". V písni Ice Cube napadl i manažera Jerryho Hellera, kterého označil za bílého Žida, kvůli čemuž byl Cube obviňován z antisemitismu. Píseň \"No Vaseline\" byla kvůli tomu vyřazena z CD pro trh ve Spojeném království, na dalších trzích byla cenzurována. V lednu 1991 Dr. Dre napadl Dee Barnesovou, moderátorku pořadu \"Pump It Up\", která s ním točila reportáž o sporu s Ice Cubem.\n\nV roce 1991 Dr. Dre, The D.O.C. a zpěvačka Michel'le opustili Ruthless Records a upsali se labelu Death Row Records, který založili Dr. Dre a Suge Knight. Dr. Dreho a Eazyho rozdělili další spory ohledně kontraktů a financí. V dubnu 1992 Dr. Dre vydal svůj první singl \"Deep Cover\", na kterém hostuje tehdejší nováček Snoop Doggy Dogg, se kterým poté Dre často spolupracoval. V červnu 1992 vydal první singl k svému debutovému sólovému albu. Píseň se jmenuje \"Nuthin' but a 'G' Thang\" (ft. Snoop Dogg). V prosinci 1992 vydal u labelů Death Row, Interscope a Priority album \"The Chronic\", které definovalo subžánr G-funk. Alba se v USA prodalo přes pět milionů kusů. V písni \"Fuck Wit Dre Day (And Everybody's Celebratin')\" Dre dissoval Eazyho-E, když ho přejmenoval na \"Sleazy-E\". Dalším dissem byla píseň \"Bitches Ain't Shit\". Eazy-E odpověděl v roce 1993 s EP \"It's On (Dr. Dre) 187um Killa\", zejména písněmi \"Real Muthaphuckkin G's\" a \"It's On\". Eazy-E urážel Dr. Dreho, když ho označoval za homosexuála a vysmíval se novému stylu Dreho, který doplňoval Snoop Dogg. Oba označoval za \"studiové gangstry\". Eazy-E dissoval Dr. Dreho i Ice Cubea i v následujících letech, než v březnu 1995 zemřel na následky syndromu AIDS. Dr. Dre a Ice Cube později přehodnotili svůj pohled na zesnulého Eazyho a v několika písních se s ním dodatečně usmiřovali.\n\nPoté, co i Dr. Dre odešel z Ruthless Records, se začal urovnávat spor mezi ním a Ice Cubem. Ice Cube se již v roce 1993 objevil ve videu Dreho singlu \"Let Me Ride\". V roce 1994 společně nahráli píseň \"Natural Born Killaz\" pro soundtrack filmu \"Murder Was the Case\". V roce 1998 Ice Cube hostoval na albu MC Rena s názvem \"Ruthless for Life\". MC Ren v roce 1999 hostoval na Dreho druhém albu \"2001\". Dr. Dre a MC Ren v roce 2000 hostovali na Ice Cubeově písni \"Hello\" z alba \"War and Peace, Vol. 2 (The Peace Disc)\". V roce 2000 spolu většina skupiny vystupovala na all-star turné Up in Smoke Tour. Právě na tomto turné začali Dr. Dre, Ice Cube a MC Ren plánovat comeback album s pracovním názvem \"Not These Niggaz Again\".\n\nAvšak kvůli sólovým kariérám, problémům s vytížením a upsáním u různých labelů (Priority, No Limit a Interscope), také kvůli nevyjasnění vlastníků práv na název N.W.A a nejasnostem okolo dalších práv, k nahrání alba nedošlo. Z nahrávání byly zveřejněny jen dvě písně \"Chin Check\" (ft. Snoop Dogg) a \"Hello\". Obě byly vydány v roce 2000 na jiných albech. Obě byly také vydány na zremasterovaném re-releaseu kompilačního výběrového alba \"Greatest Hits\" v roce 2003.\n\nV průběhu let hudební společnosti vydaly několik výběrových alb: \"Greatest Hits\" (1996, remaster 2003), \"\" (1999), \"The N.W.A Legacy, Vol. 2\" (2002), \"\" (2006) a \"Family Tree\" (2008).\n\nStudio New Line Cinema plánovalo film již pro rok 2012 a později pro rok 2014. Scénář napsali Jonathan Herman a Andrea Berloff. Ice Cube a Dr. Dre byli producenty filmu. V roce 2011 byl najat režisér John Singleton, který s Ice Cubem spolupracoval již na filmu \"Chlapci ze sousedství (Boyz n the Hood)\" (1991). Casting započal v roce 2010, kdy kolovaly zprávy, že Ice Cubea a Eazyho-E budou hrát jejich synové O'Shea Jackson Jr. a Eric Wright Jr.\n\nV srpnu 2012 byl Singleton na pozici režiséra nahrazen F. Gary Grayem. Snímek získal název \"Straight Outta Compton\" a byl zaštíten společností Universal Pictures. V roce 2014 začalo nové kolo castingu. Natáčení začalo v roce 2014 s premiérou v srpnu 2015. V hlavních rolích se objevili O'Shea Jackson, Jr. (role: Ice Cube), Corey Hawkins (Dr. Dre), Jason Mitchell (Eazy-E), Aldis Hodge (MC Ren), Neil Brown, Jr. (DJ Yella), Marlon Yates Jr. (The D.O.C.) a Paul Giamatti (Jerry Heller).\n\nFilm zaznamenal velký úspěch. Rozpočet filmu byl 28 milionů dolarů. Již za první otevírací víkend snímek v USA vydělal 60 milionů dolarů a po tři týdny se držel na první příčce nejvýdělečnějších filmů v kinech. Za první tři týdny film vydělal 140 milionů dolarů, a to převážně pouze v USA. Úspěch v USA vedl k uvedení filmu i v dalších zemích. V Česku byl film uvden do kin až 17. září 2015. Celosvětově film celkem vydělal 200 milionů dolarů.\n\nFilm zaznamenal úspěch i u kritiků. Na Rotten Tomatoes obdržel skóre 89 %, založené na 176 recenzích, z nichž bylo 157 kladných. Na Metacritic film získal 72 bodů ze 100. Výsledek byl založen na 41 kritikách.\n\nÚspěch filmu také oživil zájem o písně a alba N.W.A, které se na přelomu srpna a září 2015 dostaly do žebříčků prodejnosti v USA. Píseň \"Straight Outta Compton\" se umístila na 38. příčce žebříčku Billboard Hot 100, jako jediná skupiny. Píseň \"Boyz-N-The Hood\" Eazyho-E se umístila na 50. příčce žebříčku Billboard Hot 100. Obdobně se do žebříčku Billboard 200 dostala alba \"Straight Outta Compton\" (původně vydáno 1988), které se nově umístilo na 4. příčce (v původním roce vydání se vyšplhalo pouze na 37. příčku). V žebříčku se znovu objevila i alba \"2001\" (původně 1999), \"\" (původně 2006), \"The Chronic\" (původně 1992), \"Death Certificate\" (původně 1991), \"Eazy-Duz-It\" (původně 1988) a další.\n\nV říjnu 2015 zažaloval Jerry Heller Dr. Dreho, Ice Cubea, pozůstalost Eazy-Eho a NBC Universal za poškozující a lživé zobrazení jeho osoby ve filmu. Heller po tvůrcích požadoval 110 milionů dolarů jako odškodnění a náhradu ušlého zisku. V září 2016 Jerry Heller zemřel, spor však pokračoval v zastoupení jeho pozůstalosti. V prosinci 2018 soud žalobu odmítl jako nepodloženou.\n\n\n"}
{"id": "223573", "url": "https://cs.wikipedia.org/wiki?curid=223573", "title": "Fibonacciho halda", "text": "Fibonacciho halda\n\nFibonacciho halda je druh haldy. Principiálně vychází z binomiální haldy. Hlavní výhodou Fibonacciho haldy je nízká asymptotická složitost prováděných algoritmů. Operace vložení, hledání minima, snížení hodnoty klíče a spojování stromů probíhají v konstantním čase, amortizovaně O(1). Operace mazání a mazání minimálního prvku pracuje s časovou složitostí O(log n), přičemž k výraznému zrychlení výpočtů oproti binomiální haldě dochází zejména v momentě, kdy některá z větví stromu neobsahuje žádná data.\n\nMezi nejčastější aplikace Fibonacciho haldy patří Jarníkův a Dijkstrův algoritmus, které slouží k vyhledávání minimální kostry grafu a k určení nejkratší cesty v grafu.\n\nPojem Fibonacciho haldy zavedli Michael L. Fredman a Robert E. Tarjan v roce 1984 a poprvé jej publikovali v roce 1987 ve vědeckých časopisech. Označení Fibonacciho halda vychází z Fibonacciho čísel, která mají souvislost s počtem vrcholů v každém stromě.\n\nFibonacciho haldu tvoří skupina stromů vyhovující lokální podmínce na uspořádání haldy (tzv. \"vlastnosti haldy\"), která vyžaduje, aby pro každý uzel stromu platilo, že prvek, který reprezentuje, je menší než prvek reprezentovaný jeho potomky. Z této podmínky vyplývá, že minimálním prvkem je vždy kořen jednoho ze stromů. Vnitřní struktura Fibonacciho haldy je v porovnání s binomiální haldou daleko více flexibilní. Jednotlivé stromy nemají pevně daný tvar a v extrémním případě může každý prvek haldy tvořit izolovaný strom nebo naopak všechny prvky mohou být součástí jediného stromu hloubky \"N\". Tato flexibilní struktura umožňuje velmi jednoduchou implementaci operací s haldou. Operace, které nejsou potřebné, odkládáme a vykonáváme je až v okamžiku, kdy je to nevyhnutelné, například spojení nebo vložení nového prvku se jednoduše provede spojením kořenových seznamů (s konstantní náročností) a jednotlivé stromy spojíme až při operaci snížení hodnoty klíče.\n\nObecně lze říci, že stupeň uzlu (zde je stupeň myšlen jako počet synů prvku) je velmi nízký: každý uzel má stupeň nejvýše \"log N\" a velikost podstromu vycházejícího z uzlu stupně K je nejméně F, kde F je K-té Fibonacciho číslo. Toho je dosaženo díky pravidlu, které dovoluje oříznout nejvýše jednoho syna od každého nekořenového prvku. Pokud je odříznut druhý syn, uzel musí být odříznut od svého otce a stává se kořenem nového stromu. Počet stromů je snižován při operaci odstranění prvku s nejnižší hodnotou klíče, kdy dochází ke spojování stromů.\n\nPro rychlé vymazání a zřetězení se vytváří obousměrný cyklický spojový seznam kořenů všech stromů. Pro potomky každého prvku se vytváří podobný seznam. Pro každý uzel se ukládá počet synů a údaj, zda je zvýrazněn. Navíc si uchováváme ukazatel na kořenový prvek s minimální hodnotou klíče.\n\nMezi základní operace patří vytvoření prázdné haldy, hledání minimálního prvku, odstranění minimálního prvku, vložení nového prvku do haldy, snížení hodnoty klíče daného prvku, zřetězení dvojice hald, slévání stromů a další. Některé z nich si popíšeme podrobněji.\n\nOperace hledání minima je velmi triviální, protože máme vytvořený ukazatel na příslušný uzel. Tato operace nemění potenci haldy, a její složitost nabývá konstantních hodnot O(1).\n\nJak bylo zmíněno výše, zřetězení se provádí prostým spojením seznamů s kořenovými prvky stromů jednotlivých hald. Operace je provedena s konstantní amortizovanou složitostí a bez změny potence.\n\nPři slévání stromů tvořících jednu haldu postupně sjednotíme kořeny stromů stejných stupňů. Uvažujeme, že počet kořenových prvků na počátku operace je N. Pokud máme dva kořeny U a V stejného stupně, vytvoříme z jednoho z nich syna druhého prvku tak, aby kořenovým zůstal prvek s menší hodnotou klíče. Jeho stupeň se pak zvětší o jedničku. Toto opakujeme, dokud v haldě existují dva stromy se stejným stupněm. K efektivnímu hledání stromů stejného stupně používáme pole ukazatelů, ve kterém uchováváme reference vždy na jeden kořen každého stupně. Pokud je nalezen druhý strom stejného stupně, oba stromy jsou spojeny a příslušný ukazatel v poli je aktualizován. Amortizovaná složitost tohoto algoritmu je O(log N).\nOperace odstranění minima probíhá ve třech krocích. V prvním odstraníme kořenový prvek s minimální hodnotou klíče. Jeho synové vytvoří kořenové prvky nových stromů. Počet těchto synů označíme D. Amortizovaná složitost tohoto kroku je pak O(D) = O(log N).\n\nJakmile je starý minimální prvek z haldy odstraněn, musíme najít nový kořenový prvek s minimální hodnotou klíče. Nevýhodou je vysoký počet kořenových prvků, jež může dosahovat hodnoty až N. V druhém kroku proto snížíme počet kořenových prvků tak, že provedeme slévání stromů.\n\nVe třetím kroku procházíme všechny zbývající kořenové prvky a z nich hledáme nové minimum. Potence haldy se při tomto kroku nemění.\n\nPři operaci vložení nového prvku dojde k vytvoření nové haldy a následně k jejímu zřetězení s haldou původní. Operace opět proběhne s konstantní amortizovanou složitostí, pouze potence haldy vzroste o jednu.\n\nOperace snížení hodnoty klíče prvku změní hodnotu klíče na zadanou a současně provede kontrolu, zda je splněna lokální podmínka uspořádání haldy (tedy hodnota klíče otce je menší než hodnota klíče jeho syna). V případě, kdy tato podmínka není splněna, dojde k odříznutí prvku od jeho otce a přidání jako nového stromu. Pokud otec není kořenovým prvkem, je zvýrazněn. Pokud již zvýrazněn byl, bude také odříznut a přidán jako nový strom a jeho otec zvýrazněn. Stejným způsobem proces pokračuje vzhůru, dokud nedosáhne kořenového prvku nebo neoznačeného vrcholu. Počet stromů, které nově vzniknou při tomto procesu, si označíme jako K. Ze všech prvků, které byly zvýrazněné a staly se kořenovými prvky nových stromů, se zvýraznění odstraní. Naopak jeden prvek mohl být nově zvýrazněn. Potence byla snížena minimálně o \"K – 2\". Operační náročnost snížení hodnoty klíče je konstantní, amortizovaně O(\"K\"). \n\nOperace odstranění obecného prvku se skládá ze dvou kroků. Nejprve se provede snížení hodnoty klíče tohoto prvku tak, aby se tento prvek stal minimálním v celé haldě (např. snížení na hodnotu -∞, nebo při programování na minimální hodnotu příslušného datového typu). Druhým krokem je odstranění minimálního prvku. Amortizovaná složitost tohoto kroku je O(log \"n\").\n\nPřestože operační náročnost algoritmů prováděných s Fibonacciho haldou je nízká, může nastat situace, kdy operace startující s prázdnou strukturou mohou být výrazně časově náročné (zvláště snížení hodnoty klíče, odstranění prvku s minimální hodnotou klíče může v nejhorším případě nabývat lineární časové závislosti). Z tohoto důvodu nejsou Fibonacciho haldy a jiné amortizované datové struktury vhodné pro systémy běžící v reálném čase.\n\n\n\n"}
{"id": "223576", "url": "https://cs.wikipedia.org/wiki?curid=223576", "title": "Drottningholmský palác", "text": "Drottningholmský palác\n\nDrottningholm (), nazývaný také „\"Versailles severu\"“, je královský letní zámek, rozložený na královnině ostrově Lovön v jezeře Malar, na předměstí švédské metropole Stockholmu. Od roku 1981 je soukromou rezidencí švédské královské rodiny, ale zároveň je otevřen veřejnosti. Palác a okolní park je od roku 1991 zapsán na seznamu světového dědictví UNESCO.\n\nKonstrukce paláce byla zahájena v 1681. Zámek na ostrově Lovön je také jedním z mála historických míst, kde dominovaly především ženy. V zámeckém parku se symetrickými zrcadlovými architektonickými prvky se nacházejí manýristické sochy od Adriana de Vries z Valdštejnské zahrady na Malé Straně v Praze, které si odvezli Švédové jako válečnou kořist.\n\nDrottningholmské divadelní muzeum každoročně v létě uvádí soubor oper. Barokní divadlo z 18. století nebylo používáno mnoho let, až ve druhé polovině 20. století se do něj vrátili herci. Téměř všechno vybavení je původní, herci nosí dobové šaty a orchestr používá kopie hudebních nástrojů z 18. století. V divadle používají původní stroje na tvorbu hromu a efektů deus ex machina. Pro interiér divadla byly z bezpečnostních důvodů navrženy speciální elektrické žárovky, které poblikávají jako svíčky.\n\nJedná se o jedno ze dvou dosud funkčních barokních divadel - druhé je zámecké divadlo v Českém Krumlově.\n\n"}
{"id": "223578", "url": "https://cs.wikipedia.org/wiki?curid=223578", "title": "Mořský had", "text": "Mořský had\n\nMořský had může označovat:\n\n"}
{"id": "223581", "url": "https://cs.wikipedia.org/wiki?curid=223581", "title": "Vilém IV.", "text": "Vilém IV.\n\nNositelé jména Vilém IV.:\n\nKrálové\n\nVévodové\n\nKníže\n\nHrabata\n"}
{"id": "223583", "url": "https://cs.wikipedia.org/wiki?curid=223583", "title": "Jan Pažout", "text": "Jan Pažout\n\nJan Pažout (23. května 1876, Fryšták-Dolní Ves – 6. května 1909 Fryšták) byl akademický malíř.\n\nNarodil se ve Fryštáku v Dolní Vsi. Vystudoval pražskou malířskou Akademii u prof. H. Schwaigera a následně pokračoval ve studiích v Mnichově. Zachytil řadu motivů z Fryštáku a jeho okolí, protože měl vřelý vztah ke svému rodnému kraji. Četné portréty a krajiny z různých míst Moravy se nacházejí v mnohých galerií po České republice. Jan Pažout byl také ochotníkem v divadle.\n\n"}
{"id": "223585", "url": "https://cs.wikipedia.org/wiki?curid=223585", "title": "Soluňské království", "text": "Soluňské království\n\nSoluňské království (italsky \"Regno di Tessalonica\", řecky Βασίλειον Θεσσαλονίκης) byl křižácký stát vzniklý po čtvrté křížové výpravě na území bývalé (a později znovu obnovené) Byzantské říše. Existence Soluňského království trvala jen dvacet let.\n\nPo pádu Konstantinopole do rukou křižáků roku 1204 se očekávalo jak křižáky, tak Byzantinci, že se vůdce čtvrté křížové výpravy Bonifác z Montferratu stane novým byzantským císařem. Nicméně Benátčané pociťovali, že Bonifác je příliš těsně vázán k Byzantskému císařství stejně jako jeho bratr Konrád z Montferratu, který byl ženatý s příslušnicí byzantské císařské rodiny. Benátčané potřebovali za císaře někoho, s kým by mohli snadněji manipulovat. S jejich podporou byl císařem nově zřízeného Latinského císařství zvolen Balduin IX. Flanderský.\n\nBonifác tuto situaci, leč neochotně, akceptoval. Vydal se proto dobýt Soluň, po Konstantinopoli druhé největší město Byzantské říše. Bonifác nejprve soupeřil s latinským císařem Balduinem, který si na Soluň také brousil zuby, ale Bonifác spor vyhrál tak, že vyměnil svá přisvojená území na Krétě s Benátčany za Soluň. Následně vytáhl na město a později v roce 1204 jej dobyl a zřídil si zde své panství – Soluňské království, které bylo vazalským státem k latinskému císařství, ačkoliv titul \"král\" nebyl nikdy oficiálně používán. Pozdější zdroje ze 13. a 14. století naznačují, že si Bonifác dělal na Soluň nároky, protože se jeho mladší bratr Renier oženil v roce 1180 s Marií Komnenovnou\n\nKrálovství se rozkládalo při Egejském pobřeží v Thrákii, Thessálii a Makedonii. Hranice ve vnitrozemí byli však velmi proměnné, protože Soluňské království bylo prakticky po celou dobu své existence neustále ve válečném stavu s Bulharskem, které chtělo dobýt zbytky Byzantské říše pro sebe a jedním z řeckých nástupnických států byzantské říše, Epirským despotátem. Království se také muselo z počátku vypořádat s útoky sesazeného byzantského císaře Alexia III., který obsadil Korint, ten byl však rychle poražen. Po zlikvidování hrozby, kterou představoval Alexios III. Bonifác dobyl ostrov Euboja, kde vybudoval vazalské Negropontské panství a pomohl několika dalším křižákům při ustavení Athénského vévodství a Achajského knížectví, které se staly vazaly Soluňského království.\n\nBonifácova vláda trvala méně než dva roky. Poté byl bulharským carem Kalojanem vlákán do léčky a 4. září 1207 zabit. Vláda přešla na Bonifácova syna Demetria, který však byl v té době nezletilý, proto za něj vládli příslušníci nižší šlechty lombardského původu. Tito šlechtitci pod vedením regenta Umberta II. započali spiknutí za účelem dosazení Bonifácova staršího syna Viléma VI. na trůn a otevřeného odtržení od latinského císaře Jindřicha Flanderského. Jindřich roku 1209 vpochodoval do země a spiklence donutil, aby se mu podrobili. Následně Jindřichův bratr Eustach se stal regentem za nezletilého Demetria.\n\nTéto situace využil epirský despota a bývalý Bonifácův spojenec Michael I. Komnenos Dukas a v roce 1210 se svými bulharskými spojenci zaútočil. Jindřich Flanderský Michaela a Bulhary odrazil, ale po Michaelově smrti v roce 1214 jeho bratr a nástupce Theodor Komnenos Dukas znovu na Soluňské království zaútočil. Válka trvala dalších devět let, kdy Theodor postupně dobyl území celého království, kromě samotné Soluně a latinský císař musel na obranu území Soluňského království šetřit, protože byl příliš zaneprázdněn bojem se stále mocnějším Nikájským císařstvím v Anatolii. V roce 1224 Theodor konečně dobyl samotnou Soluň a území Soluňského království se stalo součástí Epirského despotátu; v témže roce dosáhl Bonifácův syn Demetrios dostatečného věku, aby se mohl chopit vlády.\n\n\n\nO titul soluňského krále se přihlásil rod z Montferratu a ti ho drželi až do roku 1284, kdy přešel na burgundské vévody. Latinský císař Balduin II. slíbil dát titul Hugovi IV., pokud by se znovu stal latinským císařem.\n\n\n\n"}
{"id": "223591", "url": "https://cs.wikipedia.org/wiki?curid=223591", "title": "Ivan Medek", "text": "Ivan Medek\n\nIvan Medek (13. července 1925 Praha – 6. ledna 2010 tamtéž) byl český novinář, původní profesí muzikolog, spolupracovník Talichova Českého komorního orchestru a České filharmonie, hudební publicista, teoretik a kritik, bratr Mikuláše Medka.\n\nDětství prožil v Národním památníku na Vítkově, který spravoval jeho otec Rudolf Medek. Vystudoval obecnou školu v Karlíně, Akademické gymnázium v Praze (čtyři ročníky) a pražskou konzervatoř, kterou ale musel po převratu v únoru 1948 přerušit pro nepřátelský postoj ke KSČ a k novému zřízení.\n\nPodle složky, kterou na něj vedla Státní bezpečnost, \"\"K únorovým událostem zaujal vlažné a nevšímavé stanovisko. [...] Akcí, pořádaných jak stranou, tak i organisacemi Národní Fronty se nezúčastňuje. Na naše zřízení dost často nadává i veřejně, ke členům stranu v jeho bydlišti se chová nevšímavě a nadřazeně. Naše zřízení považuje za dočasné, neustále se vyjadřuje o tom, že u nás není žádná demokracie, že prý demokratický stát je USA. Sám pevně věří tomu, že u nás v nejbližší době dojde k převratu, že u nás budou osvobozovat Američané. [...] Je zaměřen proti našemu zřízení reakčně a nepřátelsky. Ve své nenávisti k našemu zřízení by byl schopen i těch nejhorších činů. [...] Vyhýbá se stykům se soudruhy.\"\" V roce 1957 byl zatčen a odpykal si několikaměsíční trest kvůli údajnému podílu na finančních machinacích. Po propuštění se ho Státní bezpečnost pokoušela naverbovat jako agenta. Tuto nabídku odmítl, slovy StB \"\"zábranou, která nedává předpoklady k okamžitému zapojení Ivana Medka do naší práce je jest jeho povaha a charakterové rysy. Ivan Medek se jeví jako nesmlouvavě přímý, upřímný a v tomto směru i přísný vůči sobě, jest hluboce myšlenkově založen a v tomto směru vývojově zatížen katolicismem.\"\"\n\nBěhem pražského jara vstoupil do Československé strany lidové s cílem ji reformovat, krátce po invazi vojsk Varšavské smlouvy do Československa z ní vystoupil. Po roce 1969 měl zakázánu veřejnou činnost a v lednu 1977 po prosincovém podpisu Charty 77 dostal okamžitou výpověď ze Supraphonu. Poté pracoval jako sanitář v Nemocnici Na Františku, po další výpovědi (opět z politických důvodů) pak jako umývač nádobí a šatnář v restauraci Pod Kinskou. Po řadě výslechů a přepadení Státní bezpečností v roce 1978, kdy byl odvezen mimo Prahu, omráčen a ponechán v lese, emigroval do Rakouska.\n\nVe Vídni udržoval kontakty s disidentskými kruhy v ČSSR (Charta 77, VONS), stal se dopisovatelem Hlasu Ameriky a spolupracoval se Svobodnou Evropou a dalšími rozhlasovými stanicemi – BBC, Deutsche Welle, Radio Vatikán. Úzce spolupracoval s laickým katolickým sdružením \"Opus bonum\" Anastáze Opaska.\n\nPo roce 1989 byl poradcem České filharmonie, poradcem ministra kultury, předsedou Federální rady pro rozhlasové a televizní vysílání. V letech 1993–1996 pracoval v Kanceláři prezidenta republiky Václava Havla jako ředitel Odboru vnitřní politiky, v období 1996–1998 byl vedoucím Kanceláře (kancléřem).\n\nOd roku 1991 byl nositelem Řádu T. G. Masaryka. V roce 1999 byl vyznamenán medailí Za zásluhy. Za rok 2008 získal novinářskou Cenu Ferdinanda Peroutky.\n\nJeho fejetony bylo možné slyšet na stanici Radio Classic FM a ve vysílání české redakce BBC.\n\nZemřel 6. ledna 2010 a byl pohřben na Břevnovském hřbitově.\n\n\n"}
{"id": "223595", "url": "https://cs.wikipedia.org/wiki?curid=223595", "title": "Copa América 2007", "text": "Copa América 2007\n\nCopa América 2007, česky též Mistrovství Jižní Ameriky ve fotbale 2007, bylo 42. mistrovství, pořádané fotbalovou asociací CONMEBOL. V hostitelské zemi Venezuele bylo na programu 26 zápasů v období od 26. června do 15. července roku 2007. Turnaje se účastnily i týmy Mexika a USA, jinak hrající pod hlavičkou asociace CONCACAF. V roce 2007 získala titul Brazílie a to poosmé, když ve finále porazila Argentinu 3-0.\n\nAsistenti:\n\nDva nejlepší týmy na třetích místech postoupily také do čtvrtfinále.\n\n"}
{"id": "223598", "url": "https://cs.wikipedia.org/wiki?curid=223598", "title": "František Rachlík", "text": "František Rachlík\n\nFrantišek Rachlík (16. září 1904, Nymburk - 13. února 1980, Praha) byl český prozaik, autor humoristických a historických próz a dramatik.\n\nFrantišek Rachlík se narodil v Nymburce, po ukončení středoškolského studia odešel do Prahy studovat na filozofickou fakultu filozofii, historii, dějiny umění a estetiku. Kromě toho zároveň absolvoval kurs pro knihovníky a vyučil se barvířem.\n\nPo skončení studií vystřídal František Rachlík různá zaměstnání. V letech 1945 - 1950 byl šéfredaktorem Vydavatelství ministerstva informací - časopis Svět v obrazech. Od roku 1950 pracoval jako dramaturg Divadla v Karlíně. Od roku 1954 se stal spisovatelem z povolání.\n\nPsal především humoristickou a historickou prózu a dramata.\n\nKromě vlastních dramat upravoval František Rachlík i hry jiných autorů.\n\n"}
{"id": "223599", "url": "https://cs.wikipedia.org/wiki?curid=223599", "title": "Monika Le Fay", "text": "Monika Le Fay\n\nMonika Le Fay, rodným jménem Monika Elšíková (* 5. listopadu 1968 Gottwaldov) je česká spisovatelka a režisérka dokumentárních i hraných filmů. Absolvovala scenáristiku na FAMU. Přispívala do časopisu Respekt, MF Dnes, Lidových novin a jiných periodik.\n\n\n\nU všech dokumentů námět, scénář a režie a v jednom případě i zpěv; od roku 2007 u všech filmů také hudební režie. Většina filmů vznikla ve spolupráci s kameramanem Jaromírem Kačerem.\n\n\n\n\n\n\n\n\n\n\n\n\n\n\n\n\n\n\n\n\n\n\nNa základě § 6 odst. 3 zákona č. 262/2011 Sb., o účastnících odboje a odporu proti komunismu, dostala 22. listopadu 2016 pamětní dekret ministra a odznak za \"soustavnou a dlouhodobou protikomunistickou činnost spočívající především v podílu na tvorbě, rozmnožování a distribuci tiskovin vyzývajících k obnově svobody a demokracie v tehdejším Československu\". \n\n"}
{"id": "223601", "url": "https://cs.wikipedia.org/wiki?curid=223601", "title": "Marná vesmírné lásky snaha", "text": "Marná vesmírné lásky snaha\n\nMarná vesmírné lásky snaha (anglický název: \"Love's Labours Lost in Space\") je čtvrtá epizoda první série seriálu \"Futurama\". Poprvé byla vysílána 13. dubna 1999 stanicí FOX.\n\nPo neúspěšném pokusu najít Leele přítele je posádka Planet Express poslána na \"daňově odpočitatelnou dobročinnou akci\", zachránit faunu Vergonu 6 před vyhynutím. Planeta byla kompletně vytěžena a má se začít hroutit. Bohužel je na Vergon 6 uvalena blokáda kvůli Branniganově zákonu. Fry, Leela a Bender jsou tedy zatčeni Zappem Branniganem. Leela se snaží vyjednávat, ale kapitán se ji jenom snaží svést. Leela sice odmítne, ale později mu podlehne a vyspí se s ním.\n\nSexuálně uspokojený Brannigan povolí posádce letět na Vergon 6 a posádka začne se záchranou zvířat. Leela potká malé černé zvíře s třetím okem na stopce, rozhodne se ho zachránit také a pojmenuje ho Nibbler (Diblík). Poté, co se Fry, Bender a Leela vrátí s posledním zvířetem, zjistí, že Nibbler snědl všechny zvířata.\n\nPlaneta se začíná hroutit a Leela zjistí, že Bender nenatankoval palivo. Leela odmítne prosit Brannigana o záchranu a posádka začne čekat na svou smrt. Posádka ale zjistí, že Nibbler vyloučil temnou hmotu, což je palivo, na kterou může létat jejich loď. Loď tedy může bezpečně letět na Zemi.\nPostavy, které se v této epizodě poprvé objevily:\n\nV této epizodě se vyskytují následující zvířata z budoucnosti:\n\nV této epizodě se vyskytují následující planety z budoucnosti:\n"}
{"id": "223609", "url": "https://cs.wikipedia.org/wiki?curid=223609", "title": "Gustav I. Vasa", "text": "Gustav I. Vasa\n\nGustav I. (12. května 1496 Rydboholm – 29. září 1560 Stockholm), narozený jako Gustav Eriksson a později známý jako Gustav Vasa, byl švédský král od roku 1523 až do své smrti. Byl prvním panovníkem z dynastie Vasa, vlivného šlechtického rodu, který vládl ve Švédsku po většinu 16. a 17. století.\n\nGustav I. byl zvolen regentem roku 1521 poté, co vedl povstání proti dánskému králi Kristiánu II., který stál v čele Kalmarské unie a ovládal v té době většinu území dnešního Švédska.\n\nGustav měl nevyzpytatelnou povahu. Hovoří se o něm jako o osvoboditeli země, ale také jako o tyranizujícím vládci. Proto je častou postavou vystupující v mnoha knihách. V roce 1523, kdy získal moc, byl téměř neznámou osobností. Stal se vládcem rozdělené země bez ústřední vlády. Ačkoliv nebyl tak známý jako jeho současníci z kontinentální Evropy, stal se prvním rodilým suverénním švédským panovníkem, byl zdatným propagandistou a byrokratem, který zřídil silnou ústřední vládu. Během jeho vlády bylo ve Švédsku zavedeno protestantské vyznání.\n\nV tradiční švédské historiografii je označován za zakladatele moderního švédského státu a za „otce vlasti“ (\"pater patriae\"). Gustav se rád srovnával s Mojžíšem, který osvobodil svůj lid a založil stát. Byl znám svými nelítostnými metodami a špatnou povahou, zároveň však miloval hudbu a vyznačoval se bystrým úsudkem.\n\nGustav I. Vasa byl třikrát ženatý.\n\n24. září roku 1531 se oženil s princeznou Kateřinou von Sachsen-Lauenburg-Ratzeburg (1513–1535). Z tohoto manželství se narodil jediný syn; po potratu druhého dítěte Kateřina 23. září roku 1535 zemřela.\n\n1. října roku 1536 se oženil s Markétou Leijonhufvud (1514–1551). Z manželství vzešlo deset potomků – pět dcer a pět synů, nichž dva zemřeli jako nemluvňata:\n\nDne 22. srpna 1552 se oženil s Kateřinou Stenbock (1535–1621). V té době bylo Gustavovi 56 let, Kateřině šestnáct. Manželství trvalo osm let a zůstalo bezdětné.\n\n"}
{"id": "223613", "url": "https://cs.wikipedia.org/wiki?curid=223613", "title": "Osoba samostatně výdělečně činná", "text": "Osoba samostatně výdělečně činná\n\nOsoba samostatně výdělečně činná (OSVČ) je termín používaný v českých zákonech o dani z příjmů, o sociálním zabezpečení a zdravotním pojištění pro takovou fyzickou osobu, která má příjmy z podnikání nebo z jiné samostatně výdělečné činnosti. Typicky je OSVČ například živnostník, samostatný zemědělec, samostatně výdělečný umělec, soudní znalec a podobně.\n\nZa OSVČ je považován ten:\n\n\nOsobu, která nesplňuje zmíněné podmínky nelze považovat za OSVČ. \n\nPříjmy z podnikání se pro tento účel podle § 7 odst. 1 zákona č. 586/1992 Sb., o dani z příjmů, rozumí:\n\nPříjmy z jiné samostatné výdělečné činnosti se podle § 7 odst. 2 zákona č. 586/1992 Sb. rozumí (nespadají-li mezi příjmy ze závislé činnosti a funkční požitky podle § 6):\n\nOSVČ má tato práva a povinnosti: \n\n\n\nOSVČ může kdykoliv svou činnost ukončit nebo alespoň pozastavit, přičemž vždy má povinnost o změně informovat příslušné orgány. Jinak jí hrozí pokuta a také povinnost nadále hradit zálohy na pojistném. Při pouhém pozastavení podnikatelské činnosti, na rozdíl od jejího ukončení, zůstává jedinci povinnost platit zálohy na zdravotním pojištěním, ale může pak podnikání kdykoliv obnovit tzv. změnovým listem na živnostenském úřadě. Doba, kdy je podnikatelská činnost pouze pozastavena, se nezapočítává do doby platné pro výpočet důchodu.\n\nZměnu činnosti má podnikatel povinnost oznámit na okresní správě sociálního zabezpečení (OSSZ), ve zdravotní pojišťovně a na finančním úřadě. Časově výhodnější je však tuto změnu nahlásit v živnostenském úřadě nebo v Czech POINT, kde osoba vyplní pouze tzv. změnový list na centrálním registračním místě, skrze který budou následné informovány všechny zmíněné instituce. Změnu podnikatel musí nahlásit do osmi dnů v OSSZ a zdravotní pojišťovně a do 15 dnů na finančního úřadě, jinak mu hrozí pokuta.\n\nOSVČ může svou činnost vykonávat jako hlavní, nebo vedlejší. Při vykonávání hlavní činnosti je povinna hradit alespoň minimální zálohy na zdravotní a sociální pojištění. V roce 2014 činí 1 752 Kč na zdravotní pojištění a 1 894 Kč na sociální pojištění.\n\nU vedlejší činnosti se v prvním roce zálohy neplatí a v dalších letech pouze ve výši vypočtené ze skutečného zisku. O vedlejší činnost jde v případech, že osoba samostatně výdělečně činná:\n\n"}
{"id": "223618", "url": "https://cs.wikipedia.org/wiki?curid=223618", "title": "Galliano", "text": "Galliano\n\nGalliano je italský bylinný likér čiré žluté barvy. K výrobě je potřeba 70 druhů bylin, květin a koření (anýz, vanilka, lékořice). Recept na tento likér vytvořil Arturo Vaccari z Livorna. Obsahuje 35% alkoholu. Název Galliano dostal po italském vojevůdci Guiseppemu Gallianovi.\n\n"}
{"id": "223623", "url": "https://cs.wikipedia.org/wiki?curid=223623", "title": "Sdílená paměť", "text": "Sdílená paměť\n\nSdílená paměť ( ) je v informatice část operační paměti (tj. RAM), která slouží pro více subjektů (procesy, procesory apod.). Sdílená paměť mezi procesy slouží k zajištění vzájemné komunikace (viz meziprocesová komunikace) nebo pro úsporu obsazené paměti (viz sdílené knihovny, deduplikace paměti při virtualizaci). O sdílené paměti lze hovořit i z hlediska hardware, kdy společnou operační paměť sdílí více procesorů (viz SMP).\n\nSdílenou paměť lze použít ke komunikaci mezi procesy (meziprocesová komunikace, ). Příkladem může být výměna dat mezi programy běžícími současně. Jeden z procesů si vytvoří prostor v RAM paměti, do kterého může druhý proces vstupovat.\n\nJelikož mohou oba procesy vstupovat do oblasti sdílené paměti jako do běžné paměti, jedná se o velice rychlý způsob komunikace (opak k ostatním mechanismům komunikace mezi procesy, jako jsou např. pojmenované roury, Unix socket nebo CORBA). Nutno ovšem dodat, že tento způsob je méně výkonný, což je dáno právě tím že komunikace probíhá právě na jednom počítači, kdežto u ostatních IPC metodách může být ke komunikaci využita počítačová síť.\n\nIPC prostřednictvím sdílené paměti se využívá především v Unixových systémech. POSIX poskytuje standardizované rozhraní pro programování aplikací (API - Application Programming Interface) pro využití sdílené paměti (\"POSIX Shared Memory\").\n\nPokud mluvíme o hardwaru, rozumíme pod pojmem \"sdílená paměť\" velkou část paměti (RAM - Random Access Memory), do které lze přistupovat z několika procesorů (CPU - Central Processing Unit) víceprocesorového počítačového systému.\n\nVytvořit systém se sdílenou pamětí je poměrně lehké pokud zajistíme, aby všechny procesory sdílely jednotný pohled na data a komunikace mezi procesory může být tak rychlá jak paměť dovolí.\n\nNevýhodou systémů se sdílenou pamětí je to, že mnoho procesorů potřebuje rychlý přístup k paměti a tak se raději odkážou na Cache paměť, což má za následek tyto dvě komplikace:\n\n\nAlternativou pro sdílenou paměť je rozdělení paměti a rozdělení sdílené paměti, ale i toto řešení může způsobit podobné problémy jako použití sdílené paměti.\n\n"}
{"id": "223624", "url": "https://cs.wikipedia.org/wiki?curid=223624", "title": "Goldwasser", "text": "Goldwasser\n\nDanziger Goldwasser (\"zlatá voda z Danzigu\", Danzig je německý název Gdaňska) je německý bylinný likér, velmi sladké chuti. Zlatá voda se jmenuje proto, že v lahvích plavou drobné zlaté destičky z dvaadvacetikarátového zlata o tloušťce 1/8000 mm. Tento likér se vyrábí z mnoha druhů koření, jako je anýz, kmín, koriandr, kardamon a další. Obsahuje 38 % - 40 % alkoholu.\n"}
{"id": "223631", "url": "https://cs.wikipedia.org/wiki?curid=223631", "title": "Jägermeister", "text": "Jägermeister\n\nJägermeister je německý bylinný likér s trpkou kořeněnou chutí. Vyrábí se v dolnosaském Wolfenbüttelu z 56 různých bylin, kořenů, dřev a kůry, jako je skořice, kořen zázvoru, šafrán a další. Obsahuje 35 % alkoholu. Tento likér se plní do typických zelených lahví. Výroba probíhá v neutrálním lihu po dobu šesti týdnů a pak likér zraje minimálně 1 rok v dubových sudech.\n\nV roce 2016 se prodeje tohoto nápoje v České republice o 30 % zvětšily oproti minulým rokům, do listopadu 2016 se zde prodalo přes 3 miliony lahví.\n\nČasto se podává s pomerančovým džusem, colou, energetickými nápoji (tzv. \"nastřelený\"), tonikem nebo ledovým čajem.\n"}
{"id": "223633", "url": "https://cs.wikipedia.org/wiki?curid=223633", "title": "Vítkův kámen", "text": "Vítkův kámen\n\nVítkův kámen (též \"Vítkův hrádek\", či ) je zřícenina gotického hradu na vrcholu stejnojmenné hory na pravém břehu Lipenské přehrady v okrese Český Krumlov. Zřícenina stojí nad osadou Svatý Tomáš, asi pět kilometrů od Přední Výtoně. Je to nejvýše položený hrad (resp. zřícenina) v Česku (1035 m n. m.). Od roku 1963 je chráněn jako kulturní památka.\n\nHrad byl založen Vítkovci a sloužil jako pohraniční pevnost a správní středisko panství. První spolehlivá zmínka o hradu se objevuje v roce 1347, ale existují také nepotvrzené spekulace o vzniku před rokem 1277. Od roku 1302 přešel hrad do vlastnictví Rožmberků, kteří zde v roce 1394 věznili krále Václava IV. Rožmberkové měli hrad ve svém vlastnictví až do začátku 17. století (vláda posledního Vítkovce Petra Voka) s krátkou přestávkou v období husitských válek, kdy jej v roce 1427 Oldřich z Rožmberka prodal svému švagrovi \"Reinprechtovi z Walsee.\" Rožmberkům se vrátil zpátky až v roce 1464. Za jejich vlády byly k původnímu hradu přidány hradby s pěti baštami. V letech 1602–1622 hrad patřil Habsburkům, za nichž byl roku 1618 přepaden oddílem rakouských povstalců, a hradní posádka proto byla posílena na dvě stě mužů. Poté patřil ke krumlovskému panství rodu Eggenbergů a po dobu třicetileté války na něm sídlila posádka císařského vojska. Hrad byl používán a udržován asi do poloviny osmnáctého století a poté vyhořelý osiřel. V roce 1869 hrad nechali zčásti opravit Schwarzenbergové, kteří také hradní věž upravili na rozhlednu.\n\nPo druhé světové válce, kdy byla pohraniční část Šumavy nepřístupná, byl využíván protivzdušnou obranou státu. Ve věži byla instalována vidová hláska a v hradu byla usídlena vojenská posádka. Později věž zchátrala, stala se nepřístupnou a objekt byl převeden do vlastnictví obce Přední Výtoň .\n\nV roce 1998 bylo založeno \"Občanské sdružení Vítkův Hrádek,\" které si objekt pronajalo a za státní dotace ve výši 20 milionů korun nechalo zříceninu a zejména věž zrenovovat (dokončeno roku 2005 při příležitosti dvoustého výročí narození spisovatele Adalberta Stiftera). Uvnitř věže bylo postaveno dřevěné schodiště o 61 schodech vedoucí na plošinu, která slouží jako rozhledna, z níž je kruhový výhled na šumavské hřebeny (Plešská hornatina), Lipno s okolím, na Novohradské hory a četné kopce v Rakousku. Při dobré viditelnosti je dokonce vidět i masiv Alp.\n\nV první stavební fázi byl hrad tvořen pouze obytnou věží (donjonem), před kterým se nacházel hradbou opevněný lichoběžníkový dvorek. Vstup do něj vedl branou po mostě z protější skály. Vlastní věž měla půdorys 14 × 17,5 m a čtyři patra s plochými stropy. Přízemí osvětlovaly pouze úzké střílnovité otvory v delších stranách věže. První a druhé patro bylo obytné. Osvětlovala je větší okna a v obou patrech se nacházely vstupy na prevét. První patro mohlo být rozděleno dřevěnými příčkami na několik místností a nad nimi se nacházel velký sál. Třetí patro sloužilo k provozním účelům a obraně.\n\nVnější opevnění vzniklo až v proběhu šestnáctého století. Relativně slabou kurtinu zesilovala pětice jen málo předstupujících bastionů. U nového opevnění se nepočítalo s nasazením těžších děl při obraně ani s vysokou odolností před velkými děly obléhatelů, protože hradbu nedoplňoval žádný zemní násyp. Hradby i bastiony byly vybaveny průběžným střeleckým ochozem a střílnami pro ruční zbraně. V bastionech byly střelecké pozice umístěny ve třech výškových úrovních. Na čelní straně se také dochoval náznak příkopu, ale brána zcela zanikla. Podle písemného svědectví byla věžovitá. Podél severovýchodní hradby stála částečně podsklepená budova. Dvorek před věží byl rozdělen příčkami na tři přízemní, valeně klenuté místnosti. Nad nimi se nacházela plošina, která mohla být využita k postavení děl.\n\nTřetí úpravou hrad prošel před třicetiletou válkou. Přístavek u věže byl zvýšen o jedno patro a menší úpravy dveří a oken proběhly i v donjonu. Pravděpodobně v této fázi také vznikly věžní štíty. Upraveno bylo také opevnění. Hrdlo jižního bastionu bylo uzavřeno půlobloukovitou zdí rozměrného objektu, který je v popisu z roku 1649 uveden jako rondel a který zabral vstupní skálu. Druhá podobná stavba stála zřejmě v místě brány.\n\nVítkův kámen se stal inspirací pro různé malíře a spisovatele. Je jedním z hlavních dějišť Stifterova historického románu Vítek (Witiko). Také tu nalezl inspiraci básník Adolf Heyduk a využil ji ve své tragické básni \"Pod Vítkovým kamenem.\" 26. října 2017 byla na hrádku odhalena socha Vítka I. z Prčice od Jiřího Genzera.\n\n\n"}
{"id": "223635", "url": "https://cs.wikipedia.org/wiki?curid=223635", "title": "Právní forma", "text": "Právní forma\n\nPrávní forma rozlišuje různé druhy právnických osob s právní subjektivitou. Jednotlivé právní formy jsou vždy stanoveny právním řádem daného státu (ČR, SRN, USA apod.) nebo společenství (např. EU). V užším slova smyslu se někdy používá také pojem právní forma podnikání určující typ podnikatelského subjektu, který se věnuje podnikání.\n\nV Česku jsou uznávány a registrovány následující právnické osoby jako subjekty práva:\n\n\nDále je v České republice registrován odštěpný závod, organizační jednotka a složka, pobočná organizace, podnik politické strany či sdružení, podnik se zahraniční majetkovou účastí apod. Ty již však nejsou samostatnými právnickými osobami. Kromě toho může podnikat i fyzická osoba – podnikatel nebo také osoba samostatně výdělečně činná (OSVČ), například živnostník, samostatně výdělečný umělec apod. Spolu mohou založit i sdružení podnikatelů, např. sdružení několika OSVČ fakturujících pod jedním jménem, jinak převážně samostatných, nebo tzv. společnost či tichou společnost také bez právní subjektivity. Právní formě podnikání je blízká \"statistická právní forma\", proto jsou číselníky Ministerstva spravedlnosti a ČSÚ téměř totožné.\n\nDefinice právnických osob a jejich vztahů jsou uvedeny v občanském zákoníku, zákoně o obchodních korporacích a dalších předpisech. Ne všechny právnické osoby musí být samostatným podnikatelským subjektem, ale mohou být například akcionáři, členy družstev atp. České právo umožňuje i změnu právní formy obchodních společností, kdy se např. společnost s ručením omezeným přemění na akciovou společnost, aniž by taková právnická osoba současně zanikla.\n\n\n"}
{"id": "223639", "url": "https://cs.wikipedia.org/wiki?curid=223639", "title": "Martin Štěpánek (herec)", "text": "Martin Štěpánek (herec)\n\nMartin Štěpánek (11. ledna 1947 Praha – 16. září 2010 Praha) byl český herec, režisér, novinář a politik, syn českého herce Zdeňka Štěpánka.\n\nMaturoval roku 1965, poté studoval herectví na DAMU. Účinkoval v Národním divadle v Praze, v Činoherním klubu v Praze a v letech 1977–1981 v Divadle na Vinohradech v Praze. Roku 1981 emigroval do Rakouska, odkud se po dvou letech přestěhoval do Německa, kde působil v mnichovské redakci rádia Svobodná Evropa. Zpět do vlasti se vrátil roku 1994. Pro Svobodnou Evropu pracoval až do roku 2002, kdy byla zrušena česká sekce tohoto rádia. Byl vlastním bratrem herce Petra Štěpánka a po otci i nevlastním bratrem herečky Jany Štěpánkové. Po svém otci byl také svobodným zednářem.\n\nV podvečer 16. září 2010 spáchal ve svém bytě v Praze sebevraždu zastřelením. Pochován je na mělnickém hřbitově Na Ráji.\n\nŽivot Martina Štěpánka je zachycen v dokumentu Chlap na toboganu.\n\nOd 4. září 2006 do 8. ledna 2007 působil ve funkci ministra kultury v tzv. první vládě Mirka Topolánka, jež poté, co nezískala podporu Poslanecké sněmovny Parlamentu České republiky, podala dne 11. října 2006 demisi.\n\n\n\n\n\n"}
{"id": "223641", "url": "https://cs.wikipedia.org/wiki?curid=223641", "title": "Potravní síť", "text": "Potravní síť\n\nPotravní síť je soubor potravních vztahů mezi jednotlivými druhy v daném ekosystému, tedy přenos biomasy mezi jednotlivými druhy. Je větvená, zatímco potravní řetězec ne.\n\nPřenos biomasy je obvykle značen šipkami.\n\nJednotlivé články jsou rozděleny do stupňů nazvaných trofické úrovně. Jsou na sobě závislé. Vyšší mají nižší za potravu, čímž zase zabraňují jejich přemnožení.\n\nPotravní síť obvykle neobsahuje více než pět nebo šest trofických úrovní. Také může obsahovat jen jednu nebo dvě, např. koně živícího se travou většinou nikdo nesežere.\n\nVšežravci se vyskytují na více trofických úrovních. Všežravec může být primární konzument, když žere rostliny; nebo sekundární nebo terciární, když žere živočichy. Neobvyklý případ tvoří masožravé rostliny, které požírají živočichy; jinak je tomu naopak.\n\n"}
{"id": "223642", "url": "https://cs.wikipedia.org/wiki?curid=223642", "title": "Lipnice (Jílovice)", "text": "Lipnice (Jílovice)\n\nLipnice je vesnice v jižních Čechách. Je částí obce Jílovice v okrese České Budějovice. Leží jedenáct kilometrů jižně od Třeboně, na silnici k Novým Hradům. Nadmořská výška je 464 m. Přístup je také po okresní silnici od Kramolína a po cestách od Cepu a od Kojákovic. V roce 2011 zde trvale žilo 89 obyvatel.\n\nNázev Lipnice údajně pochází od starého slova „lipná“, což znamenalo mokrá, vlhká.\n\nVesnice byla založena v oblasti, kterou ve 12. století vlastnil cisterciácký klášter z dolnorakouského Zwettlu (Světlé). Potom král Přemysl Otakar I. dal jižní Čechy do správy Vítka z Prčic, jehož potomci jihočeské území od světelského kláštera získali. Nejbližší centra Vítkovců vznikla na tvrzích v Třeboni a v Nových Hradech.\n\nPrvní písemná zmínka o vesnici pochází z roku 1378, kdy zde sídlil šlechtic Mikuláš z Lipnice zvaný Vícemil Za husitských nepokojů jeho tvrz zanikla, do současnosti zůstal jen název pole „Dvorský“. Když třeboňské i novohradské panství koupili páni z Rožmberka, měli také v Lipnici své poddané, avšak po krátkém čase Lipnici darovali třeboňskému augustiniánskému klášteru. Zástavba vesnice byla v té době mnohem menší než v současnosti, domy byly seskupeny těsně kolem návsi. Základ současné podobě vesnice dalo 18 usedlostí postavených po ničivé třicetileté válce. Jednalo se o tradiční jihočeskou vesnici, ve které řady usedlostí, ze čtyř stran uzavřené dvory, stály čely do velké návsi s několika rybníky. Důvodem k řídké zástavbě byl strach z šíření požárů.\n\nKdyž z podnětu Viléma z Rožmberka byl v roce 1556 augustiniánský klášter zrušen, dostala se Lipnice na čas k třeboňskému panskému velkostatku.\nZa třicetileté války v Lipnici klesl počet usedlíků na deset. Od roku 1630 patřila Lipnice opět klášteru. Po jeho zrušení v roce 1786 se dostala ke schwarzenberskému panství. Od něho státní správu převzalo v roce 1860 Okresní hejtmanství v Třeboni. K Třeboni patřila Lipnice až do zrušení okresu v roce 1960. Od té doby je součástí okresu českobudějovického. V roce 1964 zde byla zrušena obecní samospráva.\n\nNyní je Lipnice částí obce Jílovice, Jihočeské vesnice roku 2006.\n\nNa jižní straně Lipnice jsou zbytky (úvoz) středověké „Cikánské cesty“, která slovanské hradiště v Doudlebech spojovala s Moravou a Uhrami. Název dostala stezka podle toho, že z východních zemí po ní do jižních Čech pronikali asijští cikáni. Ještě v druhé polovině 19. století se po stezce vozila železná ruda do hutí v Chlumu, v Hamru a na Františkově.\n\nVýchodně od Lipnice nechal augustiniánský klášter na počátku 16. století postavit dva rybníky: Starý lipnický (18 ha) a Nový lipnický – Podřezaný (68 ha).\n\nPod hrází Nového lipnického rybníka stával zádušní mlýn, který po roce 1661, kdy třeboňské panství koupil Schwarzenberg, patrně ohrožoval prosperitu panského mlýna v Suchdole. Protože ještě dlouho po třicetileté válce byly vztahy mezi oběma třeboňskými dvory, knížecím a klášterním, hodně vypjaté (prelát augustiniánského kláštera Norbert Herrman se musel soudně domáhat vrácení majetku), ani otázka lipnického mlýna nebyla řešena v rukavičkách. Hejtman schwarzenberského panství Matěj Hossmann z Manfeldu vytáhl 10. července 1672 v noci k Lipnici, jeho pacholci mlýn přepadli, podřezali konstrukci, aby se zřítil, a zničili mlýnská kola. Následovaly dlouhé soudní spory. Místu, kde mlýn stával, se říkalo U Podřezaného mlýna – název Podřezaný přešel na rybník i na rybářskou baštu.\n\nNa březích Nového lipnického rybníka (Podřezaného), do kterého přitéká hnědá voda z přírodní rezervace Červené blato, jsou rekreační chaty.\n\nNa lipnické návsi stojí čtvercová kaple Nejsvětější Trojice z roku 1800. Architektura kaple je v jižních Čechách určitý unikát, církevní stavby takového tvaru se nevyskytují. Před jejím postavením na místě stávala kaplička dřevěná.\n\nNa západním okraji osady je pomníček legionáře Petra Zíky (jednotka Česká družina na Rusi), který 2. července 1917 padl v bitvě u Zborova.\n\nZajímavá je také budova č.3. Tento grunt vlastnil rod Vojtů, několika lipnických rychtářů. Další usedlosti, které si zachovaly původní podobu z 19. století jsou č. 2, 4, 6, 9, 14, 15, 16, 18, 21, 22, 23, 27, 28 \n\nV letech 1924 až 1964 byly jihozápadně od Lipnice doly na bílou hlínu a na jemný písek pro železárny.\n\nHlinkové doly dosáhly největšího rozmachu v období německé okupace, kdy byly zařazeny pod upřednostňovaný nacistický zbrojní průmysl, takže mnoho lidí ze širokého okolí se v nich zachránilo před totálním pracovním nasazením v Německu. Po válce zde těžil znárodněný Calofrig Borovany, který v roce 1964 lipnický závod uzavřel a doly zahrnul.\n\nPřed koncem druhé světové války se v Lipnici usadily asi dva tisíce vojáků Ruské osvobozenecké armády (vytvořené Andrejem Vlasovem) včetně štábu generála Šepalova. Po skončení války 10.5.1945 v údolí Štěpánky u Lipnice zabili vlasovci 28 neozbrojených německých vojáků vracejících se z front domů.\n\nOd roku 1978 je v Lipnici rozvodna elektrického proudu pro Třeboňsko, Suchdolsko, Novohradsko a Trhosvinensko.\n\nV roce 2000 u Lipnice proběhla za účasti asi 5000 lidí nepovolená pětidenní mezinárodní hudební akce Czechtek technoparty, která jako první z řady těchto mediálně zveličených událostí otřásala i českou politickou scénou.\n\nLipnice leží na hranici Chráněné krajinné oblasti Třeboňsko, v chladnější části Třeboňské pánve, klima je výrazně ovlivňováno prouděním svěžího vzduchu, jak vlhkého atlantského ze západu, tak studeného a suchého z východu.\n\nMimo rozvodny elektrického proudu zde sídlí dřevařský podnik (zpracování dřeva a stavební práce), který v roce 2013 vyhořel. Je zde opravna automobilů (Mazda). V místě jsou 2 hostince.\n\nZemědělstvím se zabývají 3 malé soukromé závody a dvě velké společnosti, jejichž sídla jsou v Borovanech a Českých Budějovicích. Rybníky jsou obhospodařovány rybářskou společností Rybářství Třeboň.\n\n"}
{"id": "223643", "url": "https://cs.wikipedia.org/wiki?curid=223643", "title": "PCI-X", "text": "PCI-X\n\nPCI-X (Peripheral Component Interconnect eXtended) je v informatice standard počítačové sběrnice pro rozšiřující karty. Byla navržena jako zpětně kompatibilní náhrada sběrnice PCI 2.3, vůči které zdvojnásobuje šířku datové sběrnice, zvyšuje maximální frekvenci a upravuje komunikační protokol. Zpětná kompatibilita je zajištěna použitím stejné architektury, protokolu a konektorů. Sběrnice PCI-X nenahradila sběrnici PCI, protože se dostatečně nerozšířila. Nástupcem sběrnice PCI tak byla až sběrnice PCI-Express.\n\nSběrnici PCI-X vyvinuly v roce 1998 společnosti IBM, HP a Compaq jako náhradu stávající PCI sběrnice, která již nedokázala uspokojit potřeby nejvýkonnějších zařízení na vysokou datovou propustnost (síťové karty pro Gigabitový Ethernet, Fibre Channel, Ultra3 SCSI i klasické IDE PATA řadiče a další zařízení). \n\nPCI-X upravuje PCI standard zdvojnásobením maximální frekvence (z 66 Mhz na 133 MHz), rozšířením datové sběrnice na 64 bitů a tím se razantně zvýšila datová propustnost. Teoretická maximální přenosová rychlost dat je u PCI-X až 1,064 GB/s ve srovnání s 532 MB/s standardní PCI sběrnice. PCI-X přineslo některé vlastnosti, které umožňují zachovat běh počítače i v případě poruchy na některé kartě – vadné karty se mohou znovu nakonfigurovat nebo odpojit. PCI-X obecně zachovává zpětnou kompatibilitu s PCI 2.x. Karty PCI-X je možné použít v PCI slotu, jen na základních deskách, které podporují napájení 3,3 V. Ve sběrnici PCI-X mohou pracovat 3,3V PCI karty. Karty PCI-X a PCI mohou být používány na PCI-X sběrnici současně, ale rychlost je pak limitována nejpomalejší kartou. Například PCI 2.3 zařízení běžící na 32 bitech a 66 Mhz, které je zapojeno do PCI-X 133 Mhz sběrnice, sníží rychlost sběrnice na 266 MB/s.\n\nVšechny karty nebo sloty mají 64-bit implementaci a liší se následovně:\n\n\n\nV roce 2003 PCI SIG ratifikovalo PCI-X 2.0. Přineslo 2 nové verze 266 Mhz a 533 MHz, množství přenesených dat se zvýšilo na 2,15 GB/s a 4,3 GB/s. Dále bylo vybaveno podporou ECC (Error Correction Code), které automaticky opravuje chyby vzniklé při přenosu dat. 16 bitovým rozhraním, které umožňuje použít zařízení omezená místem, například integrované RAID řadiče. Podobně jako u PCI Express byly přidány PtP funkce, jež dovolují zařízením na sběrnici komunikovat jednomu s druhým, aniž by při tom zatěžovaly CPU nebo bus controller.\n\n"}
{"id": "223645", "url": "https://cs.wikipedia.org/wiki?curid=223645", "title": "Airspeed Horsa", "text": "Airspeed Horsa\n\nAirspeed Horsa byl britský vojenský kluzák užívaný v druhé světové válce. První prototyp tohoto celodřevěného větroně byl zalétán 12. září 1941 a téměř okamžitě byla zahájena sériová výroba. Poprvé byl v akci využit koncem roku 1942 při výsadkové akci v Norsku. Jako vlečné stroje se používaly letouny Handley Page Halifax, Short Stirling a Armstrong Whitworth Whitley. Kluzáky se účastnily vylodění na Sicílii i v Normandii. Celkem bylo vyrobeno v různých podnicích dřevozpracujícího průmyslu 3799 kusů.\n\n\n"}
{"id": "223646", "url": "https://cs.wikipedia.org/wiki?curid=223646", "title": "Ukrajinská hokejová reprezentace", "text": "Ukrajinská hokejová reprezentace\n\nUkrajinská hokejová reprezentace patří mezi národní reprezentace v ledním hokeji.\n\n\n\n\n"}
{"id": "223649", "url": "https://cs.wikipedia.org/wiki?curid=223649", "title": "Cointreau", "text": "Cointreau\n\nCointreau je francouzský ovocný likér, jenž má hořkosladkou chuť. Tento likér se vyrábí z pomerančů a pomerančové kůry. Obsahuje 40 % alkoholu. Cointreau má svůj původ v Angers na Loiře, kde se i začal vyrábět roku 1849.\n\nJedná se o likér zhotovený z kvalitního lihu, rafinovaného cukru a výtažků z kůr (mnohdy směsí) vybraných druhů pomerančů původem z Haiti, Španělska a Brazílie.\n\nChuť je současně sladká i hořká, se stopou po kardamomu a muškátovém oříšku. Vyznačuje se řadou vůní. Likér se podává s ledem, kolem něhož nastává opalizace a proudění, likér je označován živým. Je doporučeno jej podávat s limetkou v poměru 1:4, či do kávy se šlehačkou. Je vhodný k ovoci, sýrům i biftekům.\n\n"}
{"id": "223651", "url": "https://cs.wikipedia.org/wiki?curid=223651", "title": "Amaretto", "text": "Amaretto\n\nAmaretto (zdrobnělina z ital. \"amaro\", hořký) je italský ovocný likér, jenž má sladkohořkou, trpkosladkou chuť s mandlovou vůní.\n\nTento likér se vyrábí z mandlí, meruňkových jader, bylin, vanilky a koření. Obsahuje 28 % alkoholu. Nejstarší originální Amaretto je značky Di Saronno. Historie likéru Amaretto se datuje od roku 1525. \n\nPodává se jako digestiv, ke kávě. V malém množství se dá použít i na dort Tiramisu. \n\n\n"}
{"id": "223652", "url": "https://cs.wikipedia.org/wiki?curid=223652", "title": "Mistrovství světa v badmintonu", "text": "Mistrovství světa v badmintonu\n\nMistrovství světa v badmintonu (IBF World Championships nebo World Badminton Championships) je turnaj organizovaný Mezinárodní federací badmintonu (Badminton World Federation) (BWF).\n\nPrvní turnaj se uskutečnil v roce 1977 až do roku 1983 organizovaný, každé tři roky. Počínaje rokem 1985, je turnaj organizován ob rok. Od roku 2006, je mistr světa vyhlašován každý rok. Výjimku tvořil rok 2008, kdy byly letní olympijské hry.\n\n"}
{"id": "223656", "url": "https://cs.wikipedia.org/wiki?curid=223656", "title": "Vulkán (rozcestník)", "text": "Vulkán (rozcestník)\n\nVulkán nebo vulcan má více významů:\n\n"}
{"id": "223659", "url": "https://cs.wikipedia.org/wiki?curid=223659", "title": "M2 (střední tank)", "text": "M2 (střední tank)\n\nM2 Medium Tank byl americký střední tank používaný v době druhé světové války. Měl některé shodné konstrukční prvky a součásti s lehkým tankem M2. Jeho první verze však byla neúspěšná a nakonec se do bojů vůbec nedostala, tank sloužil pouze k výcvikovým účelům. Tank byl proto modernizován (M2A1), dostal nový výkonnější motor a silnější pancéřování. Z původní zakázky 1000 kusů však sešlo a tak se k armádě dostalo necelých 100 kusů těchto vylepšených strojů. Přednost dostala výroba tanků M3 Lee.\n"}
{"id": "223661", "url": "https://cs.wikipedia.org/wiki?curid=223661", "title": "Adléta Brunšvická", "text": "Adléta Brunšvická\n\nAdléta Brunšvická (1285 – 18. srpna 1320) byla dcerou Jindřicha I. Brunšvického a Anežky Durynské a druhou manželkou Jindřicha Korutanského z rodu Menhardovců.\n\nAčkoliv Jindřich už v době svého druhého sňatku nebyl českým králem a smrtí své první manželky Anny Přemyslovny ztratil nároky na český trůn, obě jeho další ženy měly titul českých královen - sám Jindřich se panovnického titulu nevzdal. Za Jindřicha Korutanského se Adléta vdala v roce 1313.\n\nJindřich si od nového sňatku samozřejmě sliboval především to, že mu jeho o nějakých třicet let mladší manželka porodí dědice, ale Adléta mu porodila dvě dcery a zemřela roku již 1320. Jindřichovou třetí a poslední manželkou se v roce 1328 stala Beatrix Savojská. Po svatbě mladšího devítiletého syna českého krále Jana Lucemburského, Jana Jindřicha, s Korutancovou dcerou Markétou (16.09.1330) sepsali oba otcové mladých novomanželů řadu úmluv a dohod. Jindřich Korutanský se stále ještě ve svých pětašedesáti letech domníval, že mu Beatrix porodí mužského dědice. Marně. Beatrix zemřela 19. října 1331 a bezdětná.\n\nVzhledem k tomu, že starší dcera Jindřicha a Adléty, rovněž Adléta, byla méněcenná, stala se mladší Markéta, zvaná Maultasch (Pyskatá) jedinou dědičnou korutanských držav.\n\n\n"}
{"id": "223662", "url": "https://cs.wikipedia.org/wiki?curid=223662", "title": "Tatu", "text": "Tatu\n\nJméno Tatu může označovat:\n\n\n"}
{"id": "223668", "url": "https://cs.wikipedia.org/wiki?curid=223668", "title": "Spareribs", "text": "Spareribs\n\nSpareribs (anglicky spare – volný, přebytečný; ribs – žebra) je kulinářský pojem pro nejlevnější výsek z vepřových žeber, zvláštní kus masa, chrupavek a kostí ze spodní části vepřových žeber u hrudní kosti a v oblasti břicha. Používá v asijské kuchyni (griluje se s pastou z červených chilli papriček nebo sojovou omáčkou) a severoamerické kuchyni (griluje se spolu s barbecue omáčkou).\n"}
{"id": "223686", "url": "https://cs.wikipedia.org/wiki?curid=223686", "title": "Tatu (gorila)", "text": "Tatu (gorila)\n\nTatu (* 30. května 2007 v Praze – 27. července 2012) bylo druhé odchované gorilí mládě v Česku. Narodilo se gorilám Richardovi a Kijivu z pražské zoo a jeho porod byl sledován online kamerami v rámci projektu Odhalení. Náleží k druhu gorila nížinná. Jeden z významů jména Tatu ve svahilštině je „třetí“, což reflektuje pořadí mláďat ve skupině – několik týdnů před narozením Tatua totiž přišlo na svět mládě gorily Kamby, které však uhynulo při porodu. Ve skupině měl také starší sestru Moju.\n\nV roce 2008 bylo pomocí testu DNA určeno pohlaví této gorily – šlo o samečka.\n\nTatu tragicky zahynul při hře s lanem, na kterém se oběsil ráno 27. července 2012.\n\n"}
{"id": "223690", "url": "https://cs.wikipedia.org/wiki?curid=223690", "title": "Arsen (jméno)", "text": "Arsen (jméno)\n\nArsen je mužské křestní jméno řeckého původu. Jeho další variantou je Arzen. Jedná se o zkrácenou podobu latinského jména \"Arsenios\" a vykládá se jako „mužný“.\n\nPodle maďarského kalendáře má svátek 30. října.\n\n\n"}
{"id": "223694", "url": "https://cs.wikipedia.org/wiki?curid=223694", "title": "Ninoslav", "text": "Ninoslav\n\nNinoslav je staré mužské osobní slovanské jméno.\n\nPodle jména se jmenovala ves \"Ninonice\", pozdější pražská čtvrť Jinonice.\n\nDalší ves, která ve svém názvu nese jméno Ninoslav, je Jinošov. Předpokládá se, že zakladatel vsi a její první pán byl \"Ninoš\", což byla domácká podoba jména.\n\n\n"}
{"id": "223700", "url": "https://cs.wikipedia.org/wiki?curid=223700", "title": "Tassilo von Heydebrand und der Lasa", "text": "Tassilo von Heydebrand und der Lasa\n\nBaron Tassilo von Heydebrand und der Lasa (17. října 1818, Berlín – 27. července 1899, Storchnest poblíž Lešna, Poznaňsko, dnes Osieczna) byl německý diplomat, šachový mistr, šachový teoretik a historik šachu.\n\nLasa patří společně s Ludwigem Erdmannem Bledowem k spoluzakladatelům berlínské šachové skupiny \"Plejády\". Po předčasné smrti Paula Rudolfa von Bilguera dokončil a roku vydal 1843 Bilguerův ( Příručka hry šachové), nejstarší souhrnný manuál šachové teorie. Ten potom on sám a jeho následovníci dále doplňovali a publikovali v nových vydáních – von der Lasa jej připravoval až do 5. vydání v roce 1874.\n\nŠachovou teorii Lasa obohatil bezmála stovkou článků v časopise \"Deutsche Schachzeitung\" a významný je také jeho spis \"Zur Geschichte und Literatur des Schachspiels\" (1897, O šachových dějinách a literatuře). Během svého diplomatického působení shromáždil velkou šachovou knihovnu čítající přes 2000 svazků, která je dnes uložena na zámku v Kórniku poblíž Poznaně.\n\nAčkoliv nikdy nehrál v žádném oficiálním šachovém zápase či turnaji, porazil v sérii improvizovaných partií v letech 1845–1846 Adolfa Anderssena, roku 1846 Johanna Jacoba Löwenthala 5:2 (=0) a v roce 1853 Howarda Stauntona 5:3 (=4).\n\n"}
{"id": "223701", "url": "https://cs.wikipedia.org/wiki?curid=223701", "title": "Astrid", "text": "Astrid\n\nAstrid je ženské křestní jméno švédského původu. Další variantou jména je Astrida. Pochází ze starošvédského jména \"Astriss\" a vykládá se jako \"bohu působící radost, bohem milovaná, božská jezdkyně\". Může pocházet ze starého severského jména \"Ástrídr\" znamenající \"\"nebeský bůh\"\"\nNěkdy se odvozuje i od řeckého slova \"astron\" tedy \"souhvězdí\". Případně se považuje též za ženskou obměnu mužského řeckého jména Aristid.\n\nPodle maďarského kalendáře má svátek 12. listopadu.\n\n\n"}
{"id": "223703", "url": "https://cs.wikipedia.org/wiki?curid=223703", "title": "Acidomanganičitany", "text": "Acidomanganičitany\n\nAcidomanganičnany jsou komplexní sloučeniny manganu v oxidačním stavu Mn, které tvoří anion [MnX] nebo [MnX], přičemž za X lze doplnit F, Cl, IO nebo CN.\n\nJelikož jsou tyto komplexy odvozeny od kyseliny manganičité HMnO, která je slabou kyselinou, nejsou ani samy komplexy nijak stabilní. Vodou většinou snadno hydrolyzují za vzniku \"hydroxomanganičitanů\" až oxidu manganičitého. Z toho i vyplývá, že připravit tyto komplexy v čistém stavu je téměř nemožné, protože téměř vždy alespoň částečně hydrolyzují.\n\nkomplexy s anionem [MnX] krystalují v oktaedrické soustavě a uspořádání elektronů manganu závisí na ligandech, které se na něj naváží – pro fluoridový, chloridový i jodičnanový anion je to vysokospinové uspořádání a kyanidový anion je to nízkospinové uspořádání. Pro komplexy s anionem [MnX] je uspořádání ligandů kolem manganu ve tvaru trigonální bipyramidy a uspořádání elektronů manganu je závislé na stejně jako u oktaedru. \n\nAcidomanganičnany se získávají přidáváním roztoku manganistanu vápenatého a chloridu draselného do silně chlazené 40 % kyseliny chlorovodíkové – takto vznikají nejstabilnější z acidomanganičitanů hexachloromanganičnany – hexachloromanganičnan draselný. Obdobně se dá připravit i amonná a rubidná sůl a i další acidomanganičnany.\n\nZ vlastností vyplývá, že tyto sloučeniny nejsou příliš stabilní. Přesto se podařilo některé sloučeniny připravit.\n\nZ chloromanganičitanů se podařil připravit hexachloromanganičitan draselný K[MnCl], který má temně červené krystaly a z acidomanganičnanů se řadí k nejstálejším.\n\nStejným způsobem se podařilo připravit i některé fluoromanganičitany. Připravit se podařilo hexafluoromanganičitan draselný K[MnF], který tvoří zlatožluté šesterečné jehličky a pentafluoromanganičitan draselný K[MnF], který tvoří bledě červený prášek.\n\nOstatní sloučeniny nemají praktický význam a nejsou ani příliš stabilní.\n\n"}
{"id": "223705", "url": "https://cs.wikipedia.org/wiki?curid=223705", "title": "Atanas", "text": "Atanas\n\nAtanas (původně Athanasios) je mužské křestní jméno řeckého původu. Další variantou jména je Atanáš. Je odvozené od řeckého slova \"athanatos\" a vykládá se jako „nesmrtelný“.\n\nPodle německého kalendáře má svátek 2. května.\n\n\n"}
{"id": "223707", "url": "https://cs.wikipedia.org/wiki?curid=223707", "title": "Kimči", "text": "Kimči\n\nKimči (či také kimčchi, korejsky 김치) je korejské národní jídlo. Jde o pikantní křupavý salát připravený z nakládané a fermentované (kvašené) zeleniny a dalších ingrediencí. Nepodává se jako hlavní jídlo, ale v misce jako příloha ke každému jídlu dne. V korejských restauracích se miska kimči automaticky podává ke každému jídlu zdarma. Pro zmírnění ostré chuti se jídá společně s rýží, polévkou nebo jiným jídlem.\n\nPůvod jídla sahá již do dávných dob. První písemné zmínky o kimči můžeme najít v čínské poezii Ši-kjung, jejíž stáří se odhaduje na 2 600 až 3 000 let. V té době se kimči nazývalo „dži“ (치). První podoby dnešního kimči obsahovaly výhradně čerstvou zeleninu a sůl. Až ve 12. století se začaly přidávat různé další ingredience, které výrazně změnily dosud tradiční chuť a barvu jídla. V současnosti jsou nezbytným používaným kořením sušené červené chilli papričky, které Korea neznala do počátku 17. století.\n\nKimči lze sice koupit v obchodě, ale obvykle jej každá korejská žena připravuje sama podle receptu, který podle tradice obvykle převzala od své tchyně. Hlavní součástí je pekingské zelí, bílá ředkev \"daikon\", jarní cibulka, kořenicí pasta a sůl. Kořenicí pasta se připravuje smícháním červených vločkových chilli papriček \"gochugaru\" (고추가루) a mletého chilli, rozetřeného česneku, strouhaného zázvoru a rybí omáčky. Kromě této základní verze existuje velké množství modifikací a přípustná je i jistá míra improvizace při zachování základních principů přípravy kimči.\n\nTakto vytvořený salát se nakládá na několik dní až měsíců do velkých kameninových nádob a nechává se při pokojové teplotě zfermentovat. Startovací kultura se do kimči samostatně nepřidává, v běžné atmosféře je jí dostatek. Po dosažení požadovaného stupně fermentace se tyto nádoby obvykle zakopávají do země, kde se ponechávají při nízkých teplotách; tím je proces fermentace zastaven a kimči je uchováno bez rizika zkažení.\n\nKimči je nejen formou konzervace zeleniny v období zimy. Je to plnohodnotná součást korejského jídelníčku díky enzymům a organismu prospěšným bakteriím, které se množí při procesu fermentace. Je to také vynikající zdroj vitamínů a minerálů, prostředek k udržení zdravého trávícího systému. Podporuje také chuť k jídlu a stimuluje celkovou vitalitu.\n\nPrvním typem jsou kimči zimní, které se připravují koncem léta ve velkém množství na zimu, jako zdroj zeleniny pro toto období vegetačního klidu. Má obecný název \"gimjang\". Patří sem kimči z pekingského zelí a zabalené kimči a vodové ředkvičkové kimči. Japonci mají také vlastní verzi takového kimči zvané \"gimuchi\". Je připravováno po vzoru korejského kimči, ale má méně výraznou chuť a méně koření.\n\nDruhým typem kimči jsou sezónní kimči, neboli běžné kimči. Jsou jednodušší na přípravu, protože nemusí vydržet na tak dlouhou dobu. Fermentace někdy trvá i jen několik dní. Tyto kimči se připravují podle toho, co v daném období roste na polích a zahradách a je tak k dispozici v plné kvalitě a čerstvosti. Tyto kimči se připravují v průběhu jara, léta a podzimu. Zahrnují ředkvičkové vodové kimči, jarní zelné kimči z čínského zelí, kimči s plněnými okurkami a raně letní ředkvičkové kimči a podzimní kimči s kostkami ředkvičky a podzimní kimči s celými ředkvičkami.\n\nUmění výroby kimči bylo zařazeno mezi mistrovská díla ústního a nehmotného dědictví lidstva – v roce 2013 jihokorejská varianta a v roce 2015 i severokorejská.\n\n\n"}
{"id": "223708", "url": "https://cs.wikipedia.org/wiki?curid=223708", "title": "Paul Rudolf von Bilguer", "text": "Paul Rudolf von Bilguer\n\nPaul Rudolf von Bilguer (21. září 1815, Ludwigslust – 16. září 1840, Berlín) byl německý šachový mistr a šachový teoretik, povoláním armádní poručík.\n\nBilguer patřil ke skupině \"Plejády\", založené Ludwigem Bledowem, která se scházela v \"Berlínské šachové společnosti\". Proslavil se knihou ( Příručka hry šachové), nejstarším souhrnným manuálem šachové teorie. Po jeho předčasné smrti ji dokončil a roku 1843 vydal Bilguerův přítel Tassilo von Heydebrand und der Lasa, který také dále pokračoval v její aktualizaci v dalších vydáních.\n\nKromě toho je Bigluer autorem knihy \"Zur Theorie des Schachspiels. Das Zweispringerspiel im Nachzuge\" (1839), ve které rozebírá hru dvou jezdců v obraně.\n\n"}
{"id": "223709", "url": "https://cs.wikipedia.org/wiki?curid=223709", "title": "David DeCoteau", "text": "David DeCoteau\n\nDavid DeCoteau (* 5. ledna 1962, Portland, Oregon, USA) je americko-kanadský režisér a producent nízkorozpočtových převážně homoerotických filmů s hororovou tematikou. Byly to zejména filmy Bratrstvo (\"The Brotherhood\") a \"Voodoo Academy\", které se setkaly s velkým zájmem fanoušků, většinou z řad gayů.\n\nDavid DeCoteau má dvě státní občanství – kanadské a americké. Profesionálně začal pracovat v oblasti filmu ve svých osmnácti letech. První příležitost mu poskytl Roger Corman, který ho zaměstnal jako asistenta produkce ve firmě \"New World Pictures\". V roli režiséra natočil DeCoteau svůj první film \"Totally Awesome\" v roce 1985. V roce 1986 režíroval a produkoval svůj první film \"Creepozoids\" – odkazující na ságu o Vetřelcích, v Česku uvedený pod názvem \"Pomsta vetřelce\" – pro další legendu nezávislého filmu, Charlese Banda. Ve spolupráci s ním tvořil ve společnosti \"Empire Pictures\", později \"Full Moon Pictures\" zejména horory, sci-fi a akční snímky, jako např. sérii \"Mistr loutkář\" . V prosinci 1999 si založil vlastní produkční firmu \"Rapid Heart Pictures\". K práci pro Charlese Banda se vrátil ještě v roce 2010 natočením desátého dílu série \"Puppet Master\", s podtitulem \"Axis of Evil\".\n\nDeCoteau tvoří filmy žánru přezdívaného \"boxer shorts horror\" (volně přeloženo jako trenýrkový či boxerkový horor). Mnohé jeho příběhy jsou charakteristické inverzí klasického hororového schématu „dívka v ohrožení“. Místo ní ve filmech vystupují, většinou v roli sexuálního objektu, pohlední mladí muži, zobrazovaní často ve spodním prádle nebo plavkách. Ti jsou vystavováni hrozbám ďábelských nadpřirozených sil. Mezi klasiku jeho tvorby patří film \"Voodoo Academy\" (2000) a série filmů Bratrstvo (\"The Brotherhood\") (2001-2009). Z novější tvorby lze zmínit např. i adaptace Poeových povídek \"The Raven\" (2007), \"Tajemství domu Usherů\" (\"House of Usher\", 2008) nebo \"The Pit and the Pendulum\" (2009). V roce 2010 začal točit filmy zařazené do ambiciózní série \"1313\".\n\nPři své tvorbě používal řadu uměleckých pseudonymů, např. Julian Breen, Ellen Cabot, Richard Chasen, David Doe, Eric Mancini, David McCabe, Jack Reed, Victoria Sloan, Martin Tate či Joseph Tennent. Po dvaceti letech života v Hollywoodu se přestěhoval do kanadského Montrealu. Pracoval mj. v USA, Kanadě, Jižní Africe, Spojeném království, Karibiku a Rumunsku.\n\n"}
{"id": "223711", "url": "https://cs.wikipedia.org/wiki?curid=223711", "title": "Atanázie", "text": "Atanázie\n\nAtanázie je ženské křestní jméno řeckého původu. Další podobou jména je Aťka. Je to ženská obdoba jména Atanas a vykládá se jako „nesmrtelná“. Neužívanou českou variantou jména je Atanáška.\n\nPodle německého kalendáře má svátek 2. května.\n\n\n"}
{"id": "223714", "url": "https://cs.wikipedia.org/wiki?curid=223714", "title": "Skalice (Frýdek-Místek)", "text": "Skalice (Frýdek-Místek)\n\nSkalice () je vesnice v české části Slezska, která je součástí města Frýdku-Místku. S městem však nehraničí a tvoří tak exklávu. Žije v ní 1206 obyvatel (2007). K vesnici náleží tří osady ležící mimo vlastní jádro vesnice. Jedná se o \"Kamenec\", \"Záhoří\" a \"Baščici\". Má katastrální rozlohu 981 ha při průměrné nadmořské výšce 372 m. Katastrální území vesnice je oddělené od zbytku města katastry Starého Města a Dobré.\n\nNejstarší zmínka o obci pochází z roku 1305 pod jménem \"Scalicza\" v soupisu vratislavských biskupských desátků. Celých 182 let obec spravoval hradní hejtman z Frýdku a patřila místnímu šlechtickému rodu až do roku 1525. V roce 1573 byla prodána spolu s Frýdeckým panstvím Matyášovi a Jiřímu z Logova. Později se stala majetkem Habsburků až se konečně v roce 1850 dostala pod světskou správu nejprve pod hejtmanství těšínské a od roku 1902 hejtmanství frýdecké. Samostatnou obcí zůstala až do roku 1980, kdy se stala místní částí města Frýdku-Místku.\n\nNa severu území \"Skalice\" dosahuje až k řece Morávce na níž se nachází přírodní památka Skalická Morávka. V centrální části vesnice pod kostelem svatého Martina pramení potok Skaličník a jižní částí protéká potok Baštice. Nejvyšším bodem je Strážnice s nadmořskou výškou 438 m. Druhým výrazným kopcem na území vesnice jsou Vrchy s nadmořskou výškou 433 m.\n"}
{"id": "223725", "url": "https://cs.wikipedia.org/wiki?curid=223725", "title": "Studie proveditelnosti", "text": "Studie proveditelnosti\n\nStudie proveditelnosti (anglicky \"feasibility study\") je nejvyšším stupněm analýzy investičního záměru nebo podnikatelského záměru.\nSoučástí studie proveditelnosti je:\nvětšinou v určitém časovém rámci.\n\nStudie proveditelnosti je důležitá zejména u záměrů značného finančního rozsahu, která může na jednu stranu nastartovat vysoké tempo růstu, ale při nezdaru ohrozit stabilitu investora.\n\nZákladní osnova:\n"}
{"id": "223726", "url": "https://cs.wikipedia.org/wiki?curid=223726", "title": "Tarnów", "text": "Tarnów\n\nTarnów (česky \"Tarnov\") je město v severovýchodní části Malopolského vojvodství. Leží na řekách Biała a Dunajec přibližně na půli cesty mezi Krakovem a Řešovem. Městská práva mu v roce 1330 udělil Vladislav I. Lokýtek, v současné době má 110 110 obyvatel (2017)\n\nV letech 1975–1998 byl metropolí vojvodství tarnowského. Ve městě sídlí biskup tarnowské diecéze. Význam města spočívá v průmyslových závodech, které se nacházejí na západní straně poblíž Dunajcem, centrum města pak je samo o sobě turisticky atraktivní. Tarnow se rozvíjel díky železniční dopravě; město se nachází na hlavní trati vedoucí přes tehdejší rakouskou Halič a spojující Krakov se Lvovem; první vlak sem přijel roku 1856. V dobách druhé světové války se tu nacházelo židovské ghetto (ve městě existovala početná židovská komunita), ke konci 20. století se pak začalo s rekonstrukcí historických budov a dnes tak město navštěvují turisté.\n\n\n"}
