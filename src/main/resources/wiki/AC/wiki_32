{"id": "262905", "url": "https://cs.wikipedia.org/wiki?curid=262905", "title": "Lufthansa", "text": "Lufthansa\n\nDeutsche Lufthansa AG je německý národní letecký dopravce. Název vychází ze spojení německých slov \"Luft\" (německy vzduch) a \"hansa\" (něm. obchodní spolek). Je největší německou leteckou společností a jednou z největších korporací v letecké dopravě na světě. Obsluhuje přes 200 destinací v Evropě, Asii, Africe a Americe. Společně se svými dceřinými společnostmi v Lufthansa Group přepravila za rok 2011 více než 100 miliónů cestujících. Sídlo Lufthansy je v Kolíně nad Rýnem, hlavní operační základny jsou na letištích ve Frankfurtu, Mnichově a Düsseldorfu. Lufthansa je zakládajícím členem Star Alliance, největší současné letecké aliance. Dle agentury Skytrax se od roku 2017 jedná o pětihvězdičkovou leteckou společnost.\n\nV logu má tato společnost již od roku 1929 Jeřába, tento ohrožený druh ptactva Luftansa v Německu podporuje.\n\nPůvodní Lufthansa vznikla jako \"Deutsche Luft Hansa Aktiengesellschaft\" 6. ledna 1926 v Berlíně spojením dvou německých dominantních dopravců \"Deutsche Aero Lloyd a Junkers Luftverkehr\". Dnešní Deutsche Lufthansa AG však právní nástupcem Deutsche Luft Hansa AG není. Slovo hansa v názvu sice odkazuje k svobodnému a volnému obchodu, společnost však byla vládou kontrolovaný monopol. Z mateřských společností byly mimo jiné převzaty i logo jeřába-z Aero Lloyd (které jej získalo v roce 1923 převzetím společnosti Deutsche Luft-Reederei), firemní žlutou a modrou barvu dodal Junkers.\n\nHlavní základnu měla společnost na letišti Berlín-Tempelhof, odkud 6. dubna 1926 vzlétl první pravidelný let po trase Halle, Erfurt a Stuttgart do Curychu. Tento let se tak stal i prvním letem mezinárodním. V létě 1926 již společnost obsluhovala 57 domácích a 15 mezinárodních letišť. Prvním ředitelem společnosti byl Erhard Milch, od roku 1933 přímý podřízený Hermanna Göringa a v roce 1947 odsouzený na doživotí za válečné zločiny. Na podzim 1928 podnikla společnost letounem Junkers W 33 let Berlin-Tokio. Vznikají první Joint venture, v roce 1927 \"Syndicato Condor\" v Brazílii, v roce 1930 \"Eurasia Corporation\" v Číně.\n\nJednoslovný název Lufthansa byl poprvé použit v roce 1933. S rostoucím vlivem NSDAP na dění v Německu se v následujících letech zvyšovala i její kontrola nad Lufthansou. Průkopnické cesty a nová pravidelná spojení (Buenos Aires, Káhira, Bagdád, Teherán, New York) se tak staly nejen nástrojem obchodu a diplomacie, ale taky propagandy. V roce 1934 nastupují do služby Junkers Ju 52/3m a Heinkel He 70, díky čemuž se značně zkrátila doba letů. V září téhož roku byl přepraven milióntý cestující. V roce 1935 začíná Lufthansa používat první neněmecká letadla: 2 kusy Boeingu 247 a jeden Douglas DC-2. Expanze dálkových linek si vyžádala potřebu vhodného stroje, což splnil od roku 1938 dodávaný Focke-Wulf Fw 200, jenž umožnil jako první letadlo těžší než vzduch přímý let Berlín-New York. První let 10. srpna 1938 tuto trasu urazil za 24 hodin a 56 minut.\n\n25. srpna 1939 Adolf Hitler spouští operaci Fall Weiss-Invazi do Polska, která však byla ještě večer odvolána. Přesto však byla od 26. srpna 1939 pravidelná osobní doprava Lufthansy prozatímně zastavena. Téměř kompletní personál a flotila přešly pod velení Luftwaffe. 30. srpna 1939 byla zastavena veškerá civilní letecká doprava v Německu. 1. září 1939 v 4:40 ráno začala druhá světová válka. Již 21. září 1939 je proveden první civilní let, a to po trase Berlin-Gdaňsk-Königsberg, od října 1939 následován dalšími. Přestože byl letecký provoz obnoven, pokračující válka přinášela příznaky úpadku. Běžní cestující prakticky neexistovali, letadla se přestavovala na vojenská transportní, postupující spojenci zužovali možné operační pole působnosti. 22. dubna 1945 provedl Junkers Ju 52 Lufthansy let Berlin-Warnemünde, což byl také poslední let této společnosti. 8. května 1945 vstoupila v platnost bezpodmínečná kapitulace německých ozbrojených sil, jenž v sobě zahrnovala zákaz letů nad Německem německým společnostem. Všechna letadla byla zadržena a Deutsche Luft Hansa A.G rozpuštěna. Z právního hlediska byl zbývající majetek společnosti zlikvidován k 1. lednu 1951.\n\nPrvní oficiální diskuze ohledně obnovení letecké dopravy v poválečném Německu začaly v roce 1951. Hans Bongers, který v Lufthanse pracoval od roku 1926, založil v Kolíně nad Rýnem „Kancelář Bongers“, kde se shromažďovaly dokumenty a posuzovaly možnosti vytvoření nové letecké společnosti. 26. června 1952 německá federální vláda rozhodla o založení společnosti pro pravidelnou leteckou přepravu. 26. září 1952 se vláda rozhodla podpořit novou společnost částkou 6 mil. DM a konstatovala, že všechny přípravy pro vznik nové letecké společnosti byly dokončeny.\n\nJméno nové aerolinie založené 6. ledna 1953 bylo Aktiengesellschaft für Luftverkehrsbedarf (LUFTAG). V srpnu byla objednána první letadla, 4 kusy Lockheed L-1049G „Super Constellation“. O rok později, 6. srpna 1954 navyšuje společnost základní jmění na 50 mil. DM a mění své jméno na Deutsche Lufthansa Aktiengesellschaft s jasným odkazem na původní Deutsche Luft Hansa AG, jejíž ochranné známky jsou 17. září 1954 zakoupeny za 30 000 DM. Rychleji než letouny Lockheed byly zakoupeny a dodány stroje Convair CV-440, 1. dubna 1955 tak mohl proběhnout inaugurační let po trase Hamburk-Mnichov. Vše samozřejmě probíhalo pod dohledem a s povolením okupační správy, která skončila 5. května 1955.\n\nJiž 8. června 1955 letěl první \"Super Constellation\" (s piloty amerických TWA) po trase Hamburg – Dusseldorf – Shannon – New York. Základna společnosti (hub) byla na letišti Hamburk Fuhlsbüttel, roce 1955 se Lufthansa rovněž stává členem IATA. 1. května 1955 byla založena v NDR letecká společnost \"Deutsche Lufthansa (DDR)\", jejíž jméno vyvolalo v NSR nevoli. 18. září 1958 v NDR vznikl nový dopravce Interflug, \"Deutsche Lufthansa (DDR)\" ale byla zlikvidována až v roce 1963 na základě soudního sporu. I jako důsledek konfliktu však měla Lufthansa zakázány lety do Západního Berlína a to až do pádu komunistického režimu. Od března 1956 létají do USA již plně německé posádky, s růstem počtu letadel ve flotile přibývají i nové destinace: Chicago, Montreal, Buenos Aires, Rio de Janeiro, São Paulo, Bagdád, Beirut, Istanbul a Teherán. V roce 1957 přichází Lockheed L-1649 „Starliner“, který umožňuje létat Frankfurt-New York nonstop. Síť destinací se dál rozrůstá např. o Brusel, Kalkatau a Karáčí.\n\nJeden z milníků společnosti nastal 2. března 1960, kdy v Hamburku přistál první proudový letoun, Boeing 707-430 registrace D-ABOB (první 4 kusy z celkem 23 byly objednány 23. ledna 1957). Do komerčního provozu byl typ uveden 17. března 1960 na letu Hamburk-Frankfurt-New York. Úsek přes Atlantik trval 9 hodin a 15 minut, dřívější lety s Lockheed L-1649 18 hodin a 20 minut. Nástup Boeingu 707 přinesl taky přímý let Frankfur-Chicago, nové destinace (Dharan, Hong Kong, Santiago, San Francisco, Tokio) a definitivní přesun hlavní základny do Frankfurtu nad Mohanem.\n\nNa palubách Boeingu 707 se rovněž objevil produkt Senator First class. Maximálně 24 cestujících v luxusních sedačkách bylo individuálně obsluhováno palubním personálem včetně kuchaře, cestující měli k dispozici bar, kde se čepovalo pivo. Tehdy se taky zrodila tradice, která přetrvala dodnes: každý cestující ve First class Lufthansy obdrží na palubě červenou růži. 20. května 1961 doplňuje flotilu Boeing 720, varianta Boeingu 707 pro krátké a střední tratě. O rok později jsou zavedeny další dvě dálkové linky. Johannesburg se zastávkami v Chartúmu a Nairobi a Lagos. 1. dubna 1963 Lufthansa slavnostně otevírá na trati Frankfurt-Hamburk „low-cost“ kyvadlovou dopravu, tzv. „Luftbus“. Létalo se v pravidelných intervalech letadly \"Super Constellation\", letenky se prodávaly přímo na palubě bez možnosti rezervace míst, nepodávalo se žádné občerstvení. Očekávání však nebyla celkově naplněna a projekt byl v roce 1966 ukončen.\n\n16. dubna 1964 začaly svou dlouholetou službu u Lufthansy (jako u prvního dopravce v Evropě) Boeingy 727-030 „Europa Jet“, další zásadní typ ve flotile. Prvotně měly být náhradou za Boeing 720, který se provozně neosvědčil (pravidelně létalo pouze 6 kusů, poslední byl odprodán v roce 1966). Boeing 727 svými parametry více než vyhovoval, následovaly tak další objednávky. Poslední kus, D-ABKT (po svém vyřazení v roce 1992 byl prodán do Československa firmě Air Terrex, kde létal s registrací OK-JGY) byl dodán 19. ledna 1979. Celkově jich u Lufthansy létalo 57, na pravidelných linkách sloužily až do 4. října 1992 a absolvovaly přes milion letů bez jediné nehody s následkem zranění nebo úmrtí cestujících nebo posádky. Rovněž v roce 1964 jsou zahájeny lety do Tokia polární trasou přes Hamburk, Kodaň a Anchorage.\n8. května 1964 spustil Boeing práce na studii nového menšího letounu jako odezvu na typ DC-9 konkurenčních McDonnell Douglas, jehož vývoj započal o 2 roky dříve. Z tohoto důvodu navštívila již v červenci 1964 ke konzultacím nad novým typem Lufthansu delegace Boeingu-Lufthansa se tak od počátku podílela na vývoji budoucího Boeingu 737, který se stal komerčně nejúspěšnějším dopravním letadlem v historii. V prosinci 1964 byl finální projekt pro 84 cestujících ve 2 třídách nabídnut třem potenciálním zákazníkům: Lufthanse, Eastern Air Lines a United Airlines. 31. prosince odchází do důchodu z pozice předsedy představenstva Hans Bongers – „otec německého poválečného letectví“. 19. února 1965 objednává Lufthansa jako první zákazník 21 kusů Boeingu 737-130. 6. dubna 1965 se mapa spojů rozšířila na další kontinent. Linka LH690 létala trasu Frankfurt-Athény-Karáčí-Dillí-Bangkok-Singapur-Sydney, zpáteční let trval týden. 2. dubna 1966 byl otevřen spoj Frankfurt-Praha, Boeing 727 linku LH380 létal v pondělí a v sobotu. Byl to vůbec první spoj Lufthansy do východního bloku. 5. května je otevřeno spojení do Mexico City. 27. června Lufthansa objednává tři kusy velkokapacitního Boeingu 747. 30. prosince 1966 je otevřen spoj Frankfurt-Entebbe-Dar es Salaam. V roce 1967 pokračuje expanze na východ, Prahu následují Bělehrad, Budapešť, Bukurešť a Záhřeb. 6. října 1967 končí službu u Lufthansy \"Super Constellation\", poslední typ s pístovým motorem. 27. prosince 1967 přebrala Lufthansa první Boeing 737-130. Letadlo však zůstalo v USA, kde v Tucsonu pokračoval výcvik pilotů. Pilotní škola Lufthansy působí v Arizoně dodnes, pouze je přemístěna do Phoenixu. Světová premiéra typu, označovaného „City Jet“, nastala 10. února 1968, kdy šéfpilot Dr. Emil Kühnl letěl se strojem registrace D-ABED linku LH147 Frankfurt-Mnichov.\n\n3. listopadu 1968 je zavedeno spojení do Tel Avivu. 1. ledna 1969 se po San Franciscu stává druhou destinací na západě USA Los Angeles. 14. března 1969 podepisují Lufthansa, Air France, Alitalia a Sabena dohodu ATLAS, týkající se společné údržby Boeingů 747. V lednu 1970 se centrála společnosti přemístila do nové moderní budovy na břehu Rýna. Velmi významnou události je přílet prvního Boeingu 747-130 „Jumbo Jet“ do Frankfurtu 9. března 1970. Letoun s registrací D-ABYA se na první komerční let vydal 26. dubna na lince Frankfurt-New York jako první provozovatel typu mimo USA (první komerční let vůbec podnikl PanAm o pouhé tři měsíce dříve, 21. ledna 1970 na lince New York-Londýn). Letoun nabízel do té doby nepoznanou míru prostoru a pohodlí, cestující měli poprvé možnost sledovat za letu promítání filmů a individuálně poslouchat hudbu ze sluchátek. Na horní palubě (má pouze 3 okna na rozdíl od pozdějších verzí), kam se vstupovalo po točitých schodech, byl pouze bar pro cestující první třídy. 18. prosince 1970 je vládami Francie, Německa a Velké Británie založena společnost Airbus Industrie.\n\nPoslední vrtulový typ ve flotile, Vickers 814 Viscount, byl ze služby vyřazen 31. března 1971. V tomto okamžiku sloužily u Lufthansy pouze proudové stroje firmy Boeing. 10. května byla linka z Johannesburgu prodloužena do Entebbe, 13. května byla otevřena Boeingem 707 nová trasa Frankfurt-Mnichov-Casablanca-Rio de Janeiro-Sao Paulo-Asunción. 5. února 1972 se spojil západ s východem spuštěním linky Frankfurt-Moskva, ve stejný den začal z Moskvy do Frankfurtu létat rovněž Aeroflot. 19. dubna firma uvádí do provozu jako první na světě typ Boeing 747-230F, celonákladní verzi Boeingu 747 s kapacitou více než 90 tun. Byl to rovněž první typ s automatickým nakládacím systémem, jaký je používán dodnes. Na konci srpna a začátku září je v rámci LOH 1972 vykonáno 323 speciálních letů.\n28. října 1972 vzlétl prototyp Airbus A300B1 registrace F-WUAB, první evropský širokotrupý letoun a první širokotrupý letoun pouze se dvěma motory vůbec. 19. prosince předběžně objednává Lufthansa 3 kusy jeho delší verze A300B2.Mezi 12. a 17. březnem 1973 podnikla Lufthansa v rámci tamějších veletrhů 6 zpátečních letů Frankfurt-Lipsko (v tehdejší NDR). 5. srpna 1973 letí poprvé linka LH658 Frankfurt-Moskva-Tokio. Je to již třetí směrování do tohoto města s lety severní cestou přes Anchorage a jižní přes Hongkong. Spoj je po neshodách se Sověty zrušen v březnu 1984. V listopadu 1973 naplno udeřila 1. ropná krize, společnost je nucena z důvodu nedostatku paliva rušit a slučovat lety.14. ledna 1974 se na pravidelné lince LH644 Frankfurt–Řím–Karáčí–Dillí–Bangkok–Hongkong–Tokio představil nový typ DC10-30 výrobce McDonnell Douglas registrace D-ADAO. Tyto třímotorové stroje měly menší kapacitu než Boeingy 747, ale větší než B707, proto byly primárně určeny pro méně vytížené dálkové tratě-zejména do Jižní Ameriky, kde byla kapacita B747 nadbytečná. Postupně se však objevovaly na všech dálkových linkách, létaly však i na Blízký východ. Původní objednávka z 23. září 1970 byla na tři kusy, celkem jich ve flotile sloužilo v pasažérských a celonákladních verzích 13 a to velmi spolehlivě až do roku 1994. 25. června 1975 Lufthansa napevno objednává 3 Airbusy A300B2 a dalších 9 kusů zamlouvá. 23. července 1975 letí inaugurační let linky LH518 Frankfurt-Rabat-Caracas-Bogotá. V roce 1975 Lufthansa poprvé přepravila více než 10 miliónu cestujících (10 147 900).\n\n1. ledna 1976 je do pravidelného provozu u společnosti Air France a British Airways uveden nadzvukový letoun Aérospatiale-BAC Concorde. Lufthansa původně objednala 17. února 1967 tři kusy tohoto stroje, pro jejich budoucí neekonomický provoz je ale objednávka na podzim 1975 zrušena. 2. února 1976 je Lufthanse v Hamburku předán první Airbus A300B2. Stroj registrace D-AIAA je na pravidelné spoje zařazen 1. dubna 1976 na linkách LH762/703 do Hamburku, LH900/726 do Düsseldorf a ještě týž den na první mezinárodní spoj do Londýna na letu LH034/037. 3. května 1976 začal provoz linky LH628 do Dubaje, 2. listopadu do Abú Dhabí, obě se zastávkou v Dhahranu nebo Kuvajtu. 13. května 1977 letěl poprvé upravený Boeing 747-230BM (označovaný Boeing 747SL) D-ABYJ bez mezipřistání Frankfurt-Los Angeles. 14. července podala Lufthansa do té doby největší jednorázovou objednávku, zahrnující pět Boeingů 747 (s opcí na další 4) a šest Boeingů 727 v hodnotě přes miliardu DM. 31. ledna 1978 kupuje Lufthasna 26% podíl v regionální aerolince \"Deutsche Luftverkehrsgesellschaft mbH\" a vytváří základ pozdější Lufthansa CityLine. Od 2. listopadu začaly lety do Osaky. V lednu 1979 je představena business třída. Nejprve na severoamerických linkách, od roku 1982 celosvětově, tak jsou k dispozici tři třídy: First, business a economy. 22. března obdržel Boeing objednávku na 32 kusů 737-230, 2. dubna Airbus na 25 kusů nového typu A310. 7. dubna 1980 se otevírá dlouho připravovaná trasa do Pekingu, let LH662 z Frankfurtu s DC10-30 má mezipřistání pouze v Karáčí, 1. května potom linka LH438 Frankfurt-Atlanta-Dallas. 21. prosince 1980 byl dodán první z celkem 41 Boeingů 737-230 Advanced. Letoun přinesl naprosté novinky ve vybavení, např. integrovaného autopilota, automatické brzdy, automatické řízení tahu motorů. Tyto nové funkce měly nejen velký význam z hlediska bezpečnosti, ale přinesly také lepší ekonomiku provozu, delší dolet a snížení hlučnosti.\n\n17. dubna 1981 začíná linka LH646 Frankfurt-Karáčí-Bangkok-Manila. 23. června 1981 zemřel ve věku 82 let Hans Max Bongers. Nerentabilita krátkých domácích letů byla u vzniku naprosto nového produktu. 28. března 1982 byl spuštěn projekt Lufthansa Airport Express. 4 páry speciálních vlaků jezdily denně z letiště ve Frankfurtu do Dusseldorfu se zastávkami v Bonnu a Kolíně n. R. Vlaky měly číslování jako Lufthansa lety, zavazadla se odbavovala až do cílové destinace. Standardní vlakové jízdenky zde neplatily. Služba si získala velkou oblibu. Spoje jezdily včas, přestup ve Frankfurtu byl jednoduchý a samotná cesta údolím Rýna byla zejména pro turisty atrakcí. Později byla trasa prodloužena v Dusseldorfu na letiště a na jihu do Stuttgartu. Airport Express byl ukončen v roce 1993, ale byl ihned nahrazen spoluprací s Deutsche Bahn na vlacích ICE pod názvem AIRail, kde Lufthansa disponuje svou kapacitou opět s čísly vlaků jako Lufthansa lety. 5. dubna 1982 byla otevřena turistická linka LH534 Frankfurt-Seychely-Mauricius. 29. března 1983 převzala Lufthansa v Toulouse první Airbus A310-203. Tento letoun vychází z Airbusu A300, je kratší a nabízí tak menší kapacitu. Do provozu byl typ zařazen 10. dubna 1983 na linkách LH940 Frankfurt-Stuttgart a LH032 Frankfurt-Londýn. 15. května se síť destinací rozšiřuje linkou LH446 o Calgary Vancouver. 31. prosince 1984 v 11:31 přistál v Hamburku Boeing 707-330 registrace D-ABUL, byl to poslední let typu „707“ po 25 letech služby u Lufthansy. 17. července 1985 provedla Lufthansa další velkou objednávku nových letadel: 6 kusů Airbus A300-600, 15 kusů Airbus A320-211 a 10 kusů Boeing 737-330.\n\n6. dubna 1986 byla v Hamburku dokončena renovace Junkersu Ju 52/3m. V rámci \"Lufthansa Berlin Foundation\" dodnes podniká vyhlídkové lety po celé Evropě. V současné době probíhají práce na renovaci Lockheedu L1649A. 6. května 1986 letí poprvé let LH668 Frankfurt-Hongkong bez mezipřistání. V květnu objednává Lufthansa prvních 6 kusů Boeing 747-430. 5. prosince 1986 byl dodán první Boeing nové verze 737-330 (registrace D-ABXL). Z předchozích modelů „737“ si ponechal pouze základní tvar. Je delší s větší kapacitou, má nové křídlo a zejména nové motory CFM56, které přinesly rapidní snížení hlučnosti, exhalací, spotřeby a zvýšení doletu. 15. ledna 1987 schválilo vedení společnosti nákup nových Airbusů A340, dálkových čtyřmotorových letadel vycházejících z typu A300. Američanka Michele Jett se v lednu 1987 stala první ženou v kokpitu Lufthansy. Se začátkem platnosti letního letového řádu 1987 Lufthansa poprvé v letadlech odděluje kuřácká a nekuřácká místa, nekuřáckých je 70 %. Od 1. dubna 1987 létá Lufthansa do Washingtonu. V létě 1988 mohly být po dohodě mezi Německem a SSSR zavedeny přímé lety z Německa do Tokya přes Sibiř. 24. června 1988 se Lufthansa dohodla na údržbě Airbusů A310 východoněmeckého Interflugu, od 1. července je možno si rezervovat místa na dálkových letech i v ekonomické třídě. 7. listopadu 1988 zahájila lety společnost EuroBerlin France, společný podnik Lufthansy a Air France se základnou na letišti Tegel v Západním Berlíně a spojením do západoněmeckých měst. Projekt byl ukončen v roce 1994.\nKoncem roku obdržela Lufthansa první dva kusy Airbusu A310-304, které na rozdíl od stejně velkých A310-203 umožňovaly dolet na východní pobřeží USA. První let přes Atlantik s dvoumotorovým letadlem ale u Lufthansy provedl 12. června 1989 na lince LH414 Frankfurt-Montreal-Philadelphia Airbus A300-600. 25. května přistál ve Frankfurtu první z celkem třiceti Boeingů 747-430 (registrace D-ABVB) v barvách Lufthansy. Tento typ, na jehož vývoji se rovněž Lufthansa podílela, se na téměř 20 let stane „tažným koněm“ dálkové flotily Lufthansy. 5. července 1989 navýšila valná hromada společnosti základní jmění na 1,52 miliardy DM. Vláda se tohoto navýšení nezúčastnila, poprvé tak má v Lufthanse většinový podíl soukromý kapitál (51,42 %). 11. září 1989 zakládají Lufthansa a Turkish Airlines charterovou leteckou společnost SunExpress se základnou v turecké Antalyi. 22. září objednává Lufthansa 20 kusů letadel Airbus A321-100 a stává se prvním zákazníkem modelu. 29. října 1989 vstupuje na letu LH1810 Frankfurt-Zurich na pravidelné linky u Lufthansy přelomový typ Airbus A320-211. Jako první dopravní letoun má tzv. fly-by-wire řízení, ovládané v kabině sidesticky, klasické přístroje jsou nahrazeny LCD displeji. V budoucnu se stane nejrozšířenějším typem ve flotile Lufthansy. 9. listopadu 1989 dochází k Pádu Berlínské zdi, 28. prosince 1989 překonala Lufthansa hranici 20 miliónů přepravených cestujících.\n\nDne 28. října 1990, 25 dní po spojení Německa, obnovuje Lufthansa lety do Berlína.\n\nDne 18. května 1997 Lufthansa společně s společnostmi Air Canada, Scandinavian Airlines, Thai Airways a United Airlines založila alianci Star Alliance. V roce 2000 se společnost Air One stala partnerem Lufthansy a brzy byly všechny lety Air One označeny jako lety Lufthansy.\n\nV červnu 2003 Lufthansa na mnichovském letišti otevřela Terminál 2, který se stal jedním z prvních terminálů v Evropě, který částečně vlastní letecká společnost.\n\nOd 17. května 2004 je v některých letadlech Lufthansy možný stálý přístup k internetu pomocí služby \"Connexion by Boeing\". Dne 22. března 2005 se společnosti Swiss a Lufthansa ekonomicky spojily. Nadále ale vystupují jako dvě samostatné společnosti. Dne 6. prosince 2006 bylo objednáno 20 dvoupatrových Boeingů 747-8. Od roku 2010 aerolinie provozuje také největší dopravní letoun světa, a to Airbus A380 (celkem 14 kusů).\n\nV roce 2017 se stala Lufthansa jako první evropská aerolinie pětihvězdičková letecká společnost dle agentury Skytrax. Na začátku roku 2018 společnost po třiceti letech odhalila nový grafický vizuál a nátěr letadel. Z letadel zmizela sytě žlutá barva a nahradil ji nový odstín modré.\n\nDeutsche Lufthansa AG (označovaná taky Lufthansa Group) se skládá z více než 400 dceřiných a přidružených společností. Podniková struktura je rozdělena do pěti hlavních obchodních segmentů:\nSkupinu dále tvoří další servisní a finanční společnosti, např. Delvag Luftfahrtversicherungs-AG (pojišťovna), Lufthansa AirPlus Servicekarten GmbH (poskytovatel platebních řešení), Lufthansa Flight Training GmbH (výcvik leteckého personálu).\n\nV roce 2011 měla Deutsche Lufthansa AG obrat 28 734 mil. EUR a 119 084 zaměstnanců. Společnost je ze 100 % volně obchodovatelná. Vlastnickou strukturu tvoří instituce (61,5 %) a soukromí investoři (38,5 %), z národnostního pohledu jsou na prvním místě investoři z Německa (68,6 %), USA (9,2 %) a Lucemburska (7,6 %). Největší podíly vlastní Templeton Global Advisors Limited (5 %) a BlackRock, Inc., New York, USA (4,9 %). Od 1. ledna 2011 je ředitelem společnosti Dr. Christoph Franz.\n\nSegment osobní dopravy je hlavním předmětem činnosti Lufthansy a generuje tak největší obrat, 20 290 mil. EUR v roce 2011. Samotnou pravidelnou osobní leteckou dopravu pod hlavičkou „Lufthansa“ dnes zajišťuje Lufthansa Passenger Airlines flotilou svých letadel a letadly partnerů sdružených v Lufthansa Regional. Dalšími částmi segmentu jsou dále letecké společnosti plně nebo částečně vlastněné Deutsche Lufthansa AG, ale operující lety pod svou hlavičkou.\nPoslední část tvoří společnosti, v nichž má sice Deutsche Lufthansa AG podíly, ale jejich hospodářské a přepravní výkony se ve spojitosti s Lufthansou neuvádějí a tyto se tak de jure nachází mimo hlavní strukturu:\n\nLufthansa Cargo Group zahrnuje 18 navzájem se doplňujících společností skupiny Deutsche Lufthansa AG. Její jádro tvoří 7 plně nebo částečně vlastněných poskytovatelů nákladní kapacity: Lufthansa Cargo AG (podíl Lufthansa Group 100 %), Lufthansa Cargo Charter Agency GmbH (100 %), AeroLogic GmbH (50 %), Jade Cargo International Ltd. (25 %), Austrian Lufthansa Cargo GmbH (100 %), Brussels Airlines Cargo (45 %), Swiss WorldCargo (100 %).\n\nSpolečnost zajišťuje celosvětově v zastoupení Lufthansy leteckou nákladní přepravu a logistické služby. Provozuje flotilu 18 letadel McDonnell Douglas MD-11F, tyto budou doplněny 5 kusy Boeingu 777F. Sídlo společnosti a hlavní operační základna jsou na letišti Frankfurt, největší základna mimo Německo je v Krasnojarsku.\n\nJádro činnosti Lufthansa Technik AG se sídlem na letišti v Hamburgu je program údržby, oprav a generálních oprav letadel, tzv. MRO (maintenance, repair and overhaul). Firma má celosvětově přes 26 500 zaměstnanců na 60 pobočkách. Obrat za rok 2011 byl 4 092 mil. EUR. Divize VIP and Executive Jet Solutions se zabývá návrhem a realizacemi speciálních interiérů letadel všech kategorií.\nLufthansa Systems AG je největší evropský letecký IT provider, zabývající se všemi procesy letecké dopravy. Společnost byla založena v roce 1995 osamostatněním IT divize Lufthansy. Nyní má pobočky v 16 zemích a 3000 zaměstnanců. V roce 1987 se Lufthansa podílela na vývoji a vzniku distribučního systému (GDS) Amadeus.\n\nSegment leteckého cateringu Lufthansy tvoří celosvětově více než 110 společnosti. Většina z nich je zahrnutá v LSG Lufthansa Service Holding AG. Ten pod hlavičkou LSG Sky Chefs operuje na více než 200 letištích ve 52 zemích světa, nabízí své služby více než 300 leteckým společnostem a ročně připraví téměř 500 miliónů jídel.\n\nFlotila Lufthansy v listopadu 2016 čítala 271 letounů průměrného stáří 11,1 let, přičemž dalších 176 kusů bylo objednáno. Flotila této společnosti se zmenšuje, v únoru 2013 totiž u ní létalo celkem 309 letounů, na druhou stranu je oproti roku 2013 průměrné stáří letadel o 1,5 let menší. \n\nBoeing customer code Lufthansy je 30, přesné určení typu je tak např. 747-430.\nImatrikulace letadel Lufthansy je dána jednoduchým schématem. Imatrikulační kód země (Německa) je D, následovaný spojovníkem -. Další znak je dán maximální vzletovou hmotností daného letadla. Pro veškeré typy letadel s hmotností nad 20 tun je to písmeno A.\n\nNejlehčí typ ve flotile Lufthansy, Boeing 737-500, má hmotnost přes 52 tun. Druhé písmeno za spojovníkem identifikuje výrobce letadla: I - Airbus S.A.S., B - The Boeing Company, L - McDonnell Douglas, E - Empresa Brasileira de Aeronáutica S.A., C - Bombardier Inc., D - Bombardier Inc./de Havilland Canada, V - British Aerospace. Třetí písmeno určuje blíže konkrétní typ letadla a čtvrté pořadí při dodání:\n\nTéměř všechna letadla ve flotile Lufthansy jsou pojmenována. Používají se jména německých měst a samosprávných celků. Výjimku tvoří pouze Airbus 321-100 registrace D-AIRA „Finkenwerder“, který má jméno továrního letiště společnosti Airbus v Hamburku, kde se tento typ vyrábí. Airbus 340-300 „Gander Halifax“ nese jména dvou kanadských měst jako hold a vyjádření úcty kanadskému lidu za pomoc během operace Yellow Ribbon, když 11. září 2001 poskytla Kanada svůj vzdušný prostor a letiště letadlům, která nebyla vpuštěna do vzdušného prostoru USA a měla nedostatek paliva pro návrat do Evropy nebo Asie.\n\nSeznam leteckých nehod a incidentů Lufthansy zahrnuje události od založení společnosti v roce 1953. Nehody se smrtelnými následky jsou uvedeny všechny, z incidentů a únosů pouze případy jednoznačně zdokumentované. Incidentů a menších nehod se v letecké dopravě stává každý den mnoho, pouze část z nich je zdokumentována a ještě menší část podléhá investigaci.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "262908", "url": "https://cs.wikipedia.org/wiki?curid=262908", "title": "Boeing 720", "text": "Boeing 720\n\nBoeing 720 je čtyřmotorový úzkotrupý proudový dopravní letoun krátkého až středního doletu. Byl vyvinut společností Boeing na konci 50. let 20. století z typu Boeing 707, oproti němuž má kratší trup i menší dolet. Model 720 poprvé vzlétl v listopadu 1959 a do služby vstoupil v červenci 1960 u United Airlines.\n\nVznikly dvě hlavní varianty letounu. Původní model Boeing 720 s proudovými motory Pratt & Whitney JT3C vstoupil do služby v roce 1960, zatímco modernizovaná varianta 720B s dvouproudovými motory Pratt & Whitney JT3D vstoupila do služby v roce 1961. Některé z původních Boeingů 720 byly později upraveny na požadavky 720B.\n\nAčkoli bylo vyrobeno pouze 154 kusů, byly Boeingy 720 a 720B ziskové díky nízkým nákladům na výzkum a vývoj, jelikož šlo o mírně upravené verze letounu Boeing 707-120. Později byly nahrazovány typem Boeing 727. Model 720 je jediným proudovým dopravním letadlem společnosti Boeing, které nebylo pojmenováno dle vzorce „7x7“ (vyjma letadel dřívější společnosti McDonnell Douglas, jako např. MD-80).\n\nZdroje: Boeing\n"}
{"id": "262910", "url": "https://cs.wikipedia.org/wiki?curid=262910", "title": "Grand Prix Austrálie 1994", "text": "Grand Prix Austrálie 1994\n\nGrand Prix Austrálie 1994 byla závěrečným, 16. závodem sezóny 1994, který se konal 13. listopadu 1994 na městském okruhu v Adelaïde. Závod se zapsal do dějin především vzájemnou kolizí obou kandidátů na titul Damona Hilla a Michaela Schumachera, po které oba odstoupili a mistrem se tak stal poprvé v kariéře Michael Schumacher s vozem Benetton. Situace před závodem byla vyrovnaná a Schumacher vedl před Hillem o jeden bod, Hill potřeboval k titulu získat o dva body více než německý pilot. Při rovnosti bodů by titul získal Schumacher, díky většímu počtu vítězství. Australská Grand Prix byla posledním závodem pro sedmi násobného držitele poháru konstruktérů, Tým Lotus.\n\nPřed Grand Prix Austrálie byly ve hře o titul ještě dva piloti Damon Hill a Michael Schumacher, Němec měl výhodu jednoho bodu a lepšího skóre v počtu vítězství 8:6, které by přišlo na řadu v případě rovnosti bodů. Podobná situace byla i v Poháru konstruktérů, kde Benetton ztrácel na Williams 5 bodů a Flavio Briatore musel doufat že jeho oba vozy dojedou před vozy Williams.\n\nPo čtrnácti sezonách ve formuli 1, ohlásil odchod se světa velkých cen, Michele Alboreto. S formulí 1 se rozloučil také Paul Belmondo, který z 28 pokusů o kvalifikování se do závodů, prošel sítí kvalifikace pouze 7x. Erik Comas odešel od týmu Larrousse již v předchozím závodě Grand Prix Japonska. Dalším, kdo ukončil své trápení ve formuli 1 byl Christian Fittipaldi, Franck Lagorce a J J Lehto. Alessandro Zanardi odešel do zámoří, pokusit se o start v některé americké sérii.\nZávodní víkend poznamenala havárie Michaela Schumachera v první šikaně , přesto se dokázal brzo z nehody vzpamatovat a zajet o 0,018s pomaleji než vítěz kvalifikace Nigel Mansell. Největší Schumacherův konkurent v boji o titul Damon Hill zajel třetí nejrychlejší kvalifikační čas. Ve druhé řadě ho doplnil Fin Mika Häkkinen s vozem McLaren, třetí řada patřila vozům Jordan v pořadí Barrichello a Irvine. Až sedmý čas zajel Johnny Herbert s druhým vozem Benetton, vedle něj se na startovním roštu postavilo nejrychlejší Ferrari Jeana Alesiho. První desítku uzavíral Martin Brundle s McLarenem a Heinz-Harald Frentzen s vozem Sauber. Sítem kvalifikace neprošly oba vozy Pacifik řízené Paulem Belmondem a Bertrandem Gachotem.\n\nNejlépe odstartoval Schumacher s Hillem a hned se prodrali před Mansella, ten se snažil neztratit s nimi krok. V zápalu boje se ale hned v prvním kole dopustil vážné chyby, když šel později na brzdy a lehce se otřel o zeď před Mansella se tak dostal jak Mika Häkkinen tak i Rubens Barrichello. Na úzkém okruhu se nedalo příliš předjíždět a tak se pořadí neměnilo až do 14. kola, kdy se Mansell dostal před Barrichella a začal pomalu stahovat náskok na Häkkinena, což se mu podařilo ve dvacátém kole. Mansell zaútočil na Finovu pozici a dostal se před něj, ale byl příliš rychlý do následující zatáčky a tak si Mika svou pozici uhájil . Nigel Mansell se nakonec před McLaren protáhl a posléze zamířil do boxů. Ve 36 kole se Michael Schumacher jezdící na čele dostal mimo trať a pravým bokem se opřel o zeď, odrazil se zpět do dráhy před kola projíždějícího Hilla. Damon Hill se snažil dostat před Schumachera, ten však svou pozici nechtěl přepustit a ve snaze se vrátit na čelní pozici zavadil o Hillovo kolo a po jízdě na dvou kolech skončil v bariéře z pneumatik . Damon Hill pokračoval v jízdě s defektem pneumatiky, aby se co nejrychleji dostal do boxů, kde ale zjistili, že je poškozeno i zavěšení kola. Protože oba kandidáti na titul nebodovali, mistrem světa se stal Schumacher, který byl však kritizován a viněn z úmyslného zavinění nehody. Nehoda byla rozebíraná z mnoha úhlů pohledu, vyjádřili se k ní i samotní aktéři v tomto dokumentu . Po tomto incidentu se do čela závodu dostal Mansell před Bergerem, Alesim a Häkkinenem. Alesi se posléze dopustil chyby a po hodinách se ocitl mimo trať, naštěstí nepoškodil vůz a mohl pokračovat v závodě. V 54 kole se před Mansell dostal Berger a několik kol vedl závod, po necelých 10 kolech se do čela zase vrátil Angličan a vedení si uhájil až do cíle. O vzrušení se ještě postaral v 76 kole Häkkinen, který havaroval a cíle se nedočkal \n\n\n Michael Schumacher - Benetton B194- 1'17.140\n\n Nigel Mansell- Williams FW16B- 1'16.179\n\n\n\n"}
{"id": "262913", "url": "https://cs.wikipedia.org/wiki?curid=262913", "title": "Hector Faubel", "text": "Hector Faubel\n\nHector Faubel (* 10. srpen 1983 v Lliria) je španělský motocyklový závodník, účastník mistrovství světa silničních motocyklů s číslem 55.\n\nZávodní kariéru zahájil v 10 letech na minibicích. V roce 1998 vyhrál Aprilia Cup a o rok později se představil na mistrovství ve Španělsku v kategorii 125cc. Svůj debut absolvoval ve třídě 250 cm³. V roce 2006 zvítězil v Turecku a ve Valencii a celkově skončil třetí. V roce 2007 útočil na titul. Získal 5 vítězství a celkově 13 pódií,ale to mu stačilo jen na druhé místo za jeho týmovým kolegou Gáborem Talmácsim.\n\n"}
{"id": "262917", "url": "https://cs.wikipedia.org/wiki?curid=262917", "title": "Anatot", "text": "Anatot\n\nAnatót ( ) je jedno ze třinácti měst daných „synům Áronovým“. Nachází se 4,8 km severně od Jeruzaléma. Jelikož Izraelité zřídka kdy měnili názvy měst získaných v Kanaánu, předpokládá se, že název Anatótu byl odvozen od kanaánské bohyně Anat. Nicméně Anatót je také židovské jméno zmíněné v Bibli. \n\nAnatót je pravděpodobně nejznámější coby rodiště proroka Jeremjáše. Dále je zmíněn jako rodiště Abíezera Anatótského, jednoho z Davidových „třiceti“ a Jezua Anatónského, jiného Davidova statečného muže. \n\nAnatót velmi trpěl pod armádou krále Sinacheriba a z babylonského exilu se navrátilo pouhých 128 mužů. \n\nV roce 1982 bylo jméno tohoto starověkého města použito jako název stejnojmenné izraelské osady zbudované na Západním břehu Jordánu. Osada je oficiálně nazývána Anatot nebo Almon.\n\n"}
{"id": "262919", "url": "https://cs.wikipedia.org/wiki?curid=262919", "title": "Dežo Ursiny", "text": "Dežo Ursiny\n\nDezider „Dežo“ Ursiny (4. října 1947 Bratislava – 2. května 1995 Bratislava) byl slovenský hudebník, kytarista, skladatel, zpěvák, textař, tvůrce filmové hudby, dramaturg, režisér, autor a scenárista.\n\nNarodil se 4. října 1947 v Bratislavě. Svoji první kytaru dostal jako jedenáctiletý a v době svého studia na elektrotechnické průmyslovce v letech 1963 a 1964 hrál ve skupinách Fontána a Jolana. Koncem roku 1964 se stal členem a lídrem skupiny The Beatmen, pro kterou začal tvořit skladby výrazně ovlivněné tvorbou skupiny The Beatles. V roce 1965 absolvoval několik koncertů v Praze (Divadlo Spejbla a Hurvínka, Divadlo Rokoko, Sjezdový palác a vystoupení v rámci premiéry filmu Eduarda Grečnera \"Nylonový mesiac\"). V tomto období skupina vydala dva singly: „Break It“/„Let's Make A Summer“ a „Safety Arrived“/„The Enchanted Lie“. Na jaře roku 1966 skupina The Beatmen vystoupila v Mnichově a byla v bratislavské sportovní hale předkapelou Manfreda Manna. V témže roce se kapela rozešla, její členové emigrovali do SRN a Ursiny spolu s Fedorem Frešem a Dušanem Hájkem založili v roce 1967 skupinu The Soulmen, jejíž tvorba byla ovlivněna hudbou skupiny Cream.\n\nV tomto roce začal studovat na VŠMU filmovou a televizní dramaturgii a skupina The Soulmen se (s bubeníkem Vladom Mallým, který vystřídal Dušana Hájka) v prosinci stala nejlepší kapelou na 1. československém beatovém festivalu v pražské Lucerně. V průběhu února a března 1968 absolvoval koncertní turné po Maďarsku a v květnu po společném vystoupení se skupinou Prúdy v Nitře se skupina The Soulmen rozpadla.\n\nPo rozpadu kapely se neúspěšně pokusil založit skupinu The New Soulmen, ale v srpnu 1970, poté co se spojil s klavíristou Jaroslavem Filipem, založil skupinu Provisorium. V roce 1972 nahrál spolu s pražskými hudebníky z formace Flamengo v sestavě Ursiny (zpěv, kytara), Jaroslav Filip (klávesy), Vladimír Guma Kulhánek (baskytara), Jaroslav Erno Šedivý (bicí) svoje první album s názvem \"Provisorium\". V témže roce ukončil studium na VŠMU a zúčastnil se konkurzu na interní aspiranturu Uměnovědného ústavu Slovenské akademie věd. Začátkem února 1974 začal pracovat ve filmových ateliérech v Bratislavě na Kolibě jako dramaturg krátkého filmu.\n\nZpočátku zpíval písně v angličtině, později (od roku 1974) začal spolupracovat s textařem Ivanem Štrpkou, se kterým nahrál v roce 1977 album zhudebněných básní s názvem \"Pevnina detstva\" (vyšlo v roce 1978). Hudební formace, se kterými nahrával, kromě období, kdy hrál se skupinou Burčiak, se většinou nazývaly Provisorium, hlavně proto, že kromě jeho stálého spolupracovníka Jaroslava Filipa při nahrávání s ním hráli většinou příležitostní studioví hudebníci. Album \"Pevnina detstva\" s ním a s Filipem nahrával Cyril Zeleňák (bicí), Anton Jaro (baskytara) a Dušan Húščava (flétna, saxofon). Jelikož kompozice, které skupina Provisorium nahrávala, byly více zaměřeny na textovou formu písní, t.j. i po hudební stránce skladby nebyly založeny na chytlavém frázování a melodiích, byly určené více na poslech a on sám se v 70. letech na koncertních pódiích objevoval jen zřídkavě.\n\nV roce 1977 se věnoval i tvorbě filmové hudby. Složil hudbu k filmům \"Bubeník červeného kríža\" (režie Juraj Jakubisko) a \"Řeknem si to příští léto\" (režie J. Matula).\n\nV roce 1979 se společně s Filipem spojil s baskytaristou Pavlem Daňkem a založili seskupení s názvem Burčiak, jež nahrálo album \"Nové mapy ticha\", které bylo méně komplikované. Byly na něm nahrány kratší písně, jež byly spolu se skladbami z repertoáru skupiny The Soulmen vhodnější pro koncertní pódia. Na těch se spolu s formací Burčiak objevil v roce 1981. V roce 1980 se Štrpkou nahráli album \"Modrý vrch\", jež bylo vydáno v roce 1981. Toto album bylo pro publikum větším kompromisem v důrazu na míru posluchačské náročnosti k textům a hudebním kompozicím. V 80. letech se dále věnoval i komponování filmové hudby nejen k celovečerním, ale i k dokumentárním filmům, podílel se i na několika muzikálech, ze kterých je nejznámější muzikál \"Neberte nám princeznú\". Se skupinou Burčiak spolupracoval jako hudební skladatel při nahrávání alba \"Pop scop\" (1981), na kterém kromě něj zpívalo vícero slovenských zpěváků. Po nahrávce tohoto alba spolupráci s Pavlem Daňkem ukončil.\n\nOkolo roku 1982 začal spolupracovat se slovenskou hudební skupinou Prognóza. Spolu s touto skupinou, která v tomto období hrála v sestavě Ursiny (zpěv, kytara), Ľubomír Stankovský (bicí), Vladimír Kaššay (baskytara), Martin Karvaš (klávesy) nahrál další album zhudebněné poezie Ivana Štrpky s názvem \"4/4\". Po nahrávce tohoto alba se ke skupině připojil i Jaroslav Filip a pod názvem Provisorium spolu nahráli několik dalších alb. Začal se objevovat v televizních programech (TKM, Triangel), jeho písně byly více hrány v rozhlase. Bez Filipa nahrál album krátkých skladeb \"Bez počasia\", v roce 1986 v sestavě Ursiny, Filip, Stankovský, Kaššay, Kroczek a Dušan Húščava nahráli album \"Zelená\". V roce 1987 to bylo další album se Štrpkovými texty s názvem \"Na ceste domov\", v sestavě ale nahradil Húščavu hostující Jiří Stivín.\n\nSpolečná alba autorské dvojice Štrpka/Ursiny mají význam pro slovenskou populární (rockovou) hudbu svým originálním přístupem při jejím propojení téměř až do sféry vážné hudby.\n\nV roce 1989 diagnostikovali Ursinymu rakovinu jazyka, koncem roku absolvoval operaci jazyka a chemoterapii, po recidivě nemoci ale další chemoterapii odmítl. V roce 1991 byl autorem námětu, scénáře a režisérem celovečerního filmu s názvem \"O rakovině a naději\", a nahrál dvojalbum \"Ten istý tanec\" (Jaroslav Filip - klávesy, Emil Frátrik - bicí, Aleš Charvát - baskytara, Andrej Šeban - kytary a klávesové nástroje, Dežo Ursiny - kytara, Rudolf Brezina - saxofony, flétna, Richard Kroczek - housle, Juraj Bartoš - trubka).\n\nV letech 1992 a 1994 natočil dva filmy: \"Dům matky Terezy\" a \"Obrázky z výletu za plot blázinca\". V únoru 1995 začal spolupracovat s Ivem Brachtlem na celovečerním dokumentárním filmu \"Interrupcia, eutanázia, trest smrti, samovražda\", který už nedokončil. Film byl později uveden pod názvem \"Času je málo a voda stúpa\".\n\nZemřel 2. května 1995 ve svém bytě v Bratislavě. Pohřeb se konal o tři dny později v bratislavském krematoriu.\n\nV prosinci roku 2008 byl na MFF v Bratislavě promítán film režiséra Petra Krištúfka s názvem \"Momentky\". Vystoupili v něm manželka Soňa, sestra Elena, přítelkyně Zdenka Krejčová, Fedor Frešo, Marián Varga, Juraj Lihosit, Oskar Rózsa, Andrej Šeban nebo textař Ivan Štrpka, objevili se zde i jeho synové Jakub a Liubo; jeho dcera Markéta ve filmu nevystupovala. V dokumentu jsou zachyceny vzpomínky na něj. Prostřednictvím výpovědí jeho blízkých je v tomto filmu popsán jeho příběh od vzniku kapely Beatmen a Soulmen, Provisorium, přes populární muzikál \"Neberte nám princeznú\" až po začátek 90. let.\n\n\n\n\n\n\n"}
{"id": "262920", "url": "https://cs.wikipedia.org/wiki?curid=262920", "title": "Slovenský rozhlas", "text": "Slovenský rozhlas\n\nSlovenský rozhlas je slovenská rozhlasová stanice. Jedná se o národní nezávislou, veřejnoprávní, informační, kulturní a vzdělávací instituci.\n\nÚčinností zákona č. 532/2010 Z.z. byl Slovenský rozhlas sloučen se Slovenskou televizí, čímž vznikl \"Rozhlas a televize Slovenska\" () jako veřejnoprávní, národní, nezávislá, informační, kulturní a vzdělávací instituce, jež poskytuje službu veřejnosti v oblasti rozhlasového a televizního vysílání.\n\nMezi architektonicky velmi zajímavé stavby hlavního města Slovenska Bratislavy patří i budova Slovenského rozhlasu v Mýtné ulici. Je postavena z ocelové konstrukce ve tvaru obrácené pyramidy (jehlan postavený na špičce). Autory projektu byli Štefan Svetko, Štefan Ďurkovič a Barnabáš Kissling. Projekt vznikl v roce 1967. Stavba byla dokončena až v roce 1983. Obsahuje velkorysé vnitřní prostory, vynikající koncertní síň a dobře vybavená nahrávací studia. Jsou zde umístěny i jedny z největších varhan na Slovensku.\n\nPrvní zkušební vysílání z této budovy se začalo v roce 1984. Pravidelné vysílání probíhá od 27. března 1985.\nV současnosti vysílá na 6 stanicích (rozhlasových kanálech). Jeho neodmyslitelnou součástí je i Symfonický orchestr Slovenského rozhlasu - nejstarší hudební těleso na Slovensku.\n\n\n\n\n"}
{"id": "262925", "url": "https://cs.wikipedia.org/wiki?curid=262925", "title": "Symetrické vedení signálu", "text": "Symetrické vedení signálu\n\nSymetrického vedení signálu se využívá především k propojení profesionálních audio přístrojů za účelem minimalizování cizích rušivých vlivů. Aby mohlo být v praxi použito toto propojení mezi dvěma přístroji, musí být první z nich vybaven symetrickým výstupem a druhý symetrickým vstupem. Nejčastěji se používají konektory XLR (Cannon), někdy také 1/4\", tedy 6,3mm, Jack-TRS. Teoreticky je možné použít jakýkoliv 3pólový konektor, jednotlivé piny se pak označují \"HOT(+)\", \"COLD(-)\" a \"GND\".\n\nSymetrický signál se tedy skládá z původního signálu \"HOT(+)\", jeho „obrazu“ \"COLD(-)\" a stínění propojeného s uzemněním. Numerická hodnota signálu \"COLD(-)\" se dá matematicky vyjádřit jako hodnota signálu \"HOT(+)\" vynásobena mínus jedničkou. Klasický analogový signál se skládá z hodnot kladných i záporných, které se pravidelně střídají podle nějakého vzoru. Pro ilustraci je nejjednodušší použít sinusový signál (velmi blízký např. zvuku flétny).\n\nPředpokládejme, že původní signál vypadá nějak takto:\n\nNásledující obraz demonstruje, jak na základě původního signálu HOT(+) je vytvořen obraz COLD(-)\n\nV praxi existuje velké riziko výskytu různých parazitních elektromagnetických signálů (např. signály mobilních telefonů), které mohou ovlivnit signál vedený v kabelu. Na ilustraci je zobrazen příklad takového rušivého parazitního signálu. Ten je sice mnohem slabší, než užitečný signál vedený v kabelu, nicméně jeho vliv na užitečný signál není zcela zanedbatelný. Zvlášť při profesionálním použití (nahrávání hudby, ozvučování koncertů, vedení na velkou vzdálenost…) nebo ve velmi náročných domácích poslechových systémech, je vliv parazitních signálů absolutně nežádoucí a je nutné jej eliminovat.\n\nDalší obrázek představuje oba signály (\"HOT\" i \"COLD\") ovlivněné parazitním signálem. Všimněte si, že parazitní signál se přičetl k oběma signálům se stejnou polaritou. Tzn. v čase, kdy první signál má hodnotu +1 a druhý −1, jsou ovlivněny oba stejně signálem o velikosti např. +0,02. Budou mít tedy hodnoty HOT: +1,02 a COLD: −0,98.\n\nPo průchodu symetrickým kabelem je signál v cílovém zařízení přiveden do obvodu, který ze dvou signálů ovlivněných parazitním signálem, vytvoří jeden kvalitní signál. Funkce tohoto obvodu se skládá ze dvou úkolů. Prvním z nich je zpětná inverze signálu COLD(-). Matematicky řečeno, signál je opět vynásoben mínus jedničkou. Tedy v čase, kdy první signál má hodnotu +1,02, druhý bude mít hodnotu +0,98.\n\nPosledním krokem je jednoduché sečtení přijatého signálu HOT a invertovaného signálu COLD. To znamená, že v čase, kdy první signál má hodnotu +1,02 a druhý +0,98, jejich součet bude +2,00. Výsledný signál bude tedy v každém čase dvojnásobkem původního signálu, který není ovlivněn rušením parazitního signálu, který ovlivnil signály v symetrickém vedení.\n\n"}
{"id": "262926", "url": "https://cs.wikipedia.org/wiki?curid=262926", "title": "Mádr", "text": "Mádr\n\nPříjmení Mádr, přechýleně Mádrová, nosí více osobností:\n\n\n"}
{"id": "262928", "url": "https://cs.wikipedia.org/wiki?curid=262928", "title": "Jezero Mackay", "text": "Jezero Mackay\n\nJezero Mackay ( ) je jezero v aridní oblasti v Austrálii. Je jedním ze stovek vysychajících bezodtokých jezer, jež se nacházejí na hranici Západní Austrálie a Severního teritoria. Má rozlohu 3494 km², z čehož se nachází 80 % v Západní Austrálii. Měří ze západu na východ i ze severu na jih přibližně 100 km.\n\nNachází se mezi třemi pouštěmi (Velká písečná poušť, Gibsonova poušť, Tanami). Na jezeře se nachází několik ostrovů, které jsou porostlé pouštním rostlinstvem a řasami, jež berou vlhkost z nejnižších míst jezerní pánve, kde se drží voda. Na povrch se vzlínáním a vypařováním dostávají soli a minerály, které způsobují bílou barvu povrchu jezerní pánve. Přes východní polovinu se táhnou rozličné hnědé kopečky. Jižně od jezera se nacházejí písečné duny orientované z východu na západ.\n\nV Západní Austrálii je jezero součástí území Central Australia Aboriginal Land a v Severním teritoriu součástí území Lake Mackay Aboriginal Land.\n\n"}
{"id": "262929", "url": "https://cs.wikipedia.org/wiki?curid=262929", "title": "Oldřich Hemerka", "text": "Oldřich Hemerka\n\nOldřich Hemerka (13. listopadu 1862 Vrdy u Kutné Hory – 16. prosince 1946 Košice) byl slovenský folklorista, hudební skladatel, dirigent a varhaník.\n\nNarodil se v Vrdech, v rodině učitele Josefa Hemerky a matky Terezie, rozené Kratochvílové. Vystudoval gymnázium v Čáslavi, letech 1879 až 1882 studoval na Varhanní škole v Praze, v letech 1882-1899 působil jako regenschori v Bardějově, v letech 1899-1946 jako regenschori v Košicích.\nZemřel v Košicích.\n\nZa 64 let svého působení na východním Slovensku zejména v Košicích, rychle splynul s hudební kulturou východoslovenského kraje, sbíral východoslovenské lidové písně. Psal velké vokálně symfonické, dechové, orchestrální a chrámové skladby. V dějinách slovenské hudby na východním Slovensku do roku 1945 patří do skupiny skladatelů Mikuláše Moyzese a D. Lauky.\nByl autorem 20 vokálních mší, 10 mší s doprovodem orchestru, kolem 150 offertorií a graduálů a operety \"Ženské rozmary\".\n\n\n"}
{"id": "262932", "url": "https://cs.wikipedia.org/wiki?curid=262932", "title": "Trolejbusová doprava v Kutaisi", "text": "Trolejbusová doprava v Kutaisi\n\nDruhé největší gruzínské město Kutaisi provozovalo do roku 2009 vlastní trolejbusovou síť.\n\nTrolejbusová doprava se v Kutaisi postupně rozvíjela od konce 40. let 20. století (po Tbilisi se jednalo o druhý nejstarší systém v Gruzii). Otevření první linky proběhlo 11. září 1949, maximální délky síť dosáhla o 30 let později. Tehdy bylo v provozu 10 linek o celkové délce 88 km, na kterých jezdilo 76 trolejbusů. Situace se ale zhoršovala (zejména po rozpadu Sovětského svazu), až v roce 2001 zůstaly v provozu čtyři linky a o pět let později pouze linky tři. Doprava na nich byla přerušena 14. ledna 2007. V srpnu a v září 2008 byl obnoven provoz na linkách č. 6 a 7, z nichž každá měřila přibližně tři kilometry a které ale nebyly vzájemně propojeny. Stalo se tak díky trolejbusům ZiU-682 převzatým z Tbilisi, které původně jezdily v Athénách. Definitivní ukončení trolejbusového provozu v Kutaisi proběhlo v létě 2009, kdy také byla část trolejového vedení demontována.\n\nVe kutaiském vozovém parku se vystřídalo více typů trolejbusů. Provoz byl zahájen se sovětskými vozy MTB-82 a ojetými JaTB-4 původem z Tbilisi. Později zde jezdily také československé vozy značky Škoda. Konkrétně šlo o legendární „devítky“ (trolejbusy Škoda 9Tr, kterých bylo do Kutaisi dodáno celkem 121) a také „čtrnáctky“ (Škoda 14Tr, ve druhé polovině 80. let byly zakoupeny pouze dva kusy). V roce 2002 byl obnoven zastaralý vozový park pěti ojetými trolejbusy ruské výroby ZiU-682 (modernizovaná verze vozů ZiU-9, jež byly v Kutaisi také v provozu) z Athén.\n\n"}
{"id": "262933", "url": "https://cs.wikipedia.org/wiki?curid=262933", "title": "Jiří Pazour", "text": "Jiří Pazour\n\nJiří Pazour (* 17. leden 1971 Žatec) je český klavírista a klavírní improvizátor, skladatel, pedagog.\n\nAbsolvoval v roce 1991 Konzervatoř v Praze, obory skladba (Vadim Petrov) a klavír (Vladimír Topinka). Poté pokračoval ve studiu skladby na Akademii múzických umění u prof. Václava Riedlbaucha. Jeho činnost je možno shrnout do tří oblastí: kompoziční, koncertní a pedagogické.\n\nJako skladatel ze věnuje tvorbě orchestrálních, komorních i sólových skladeb. Jeho kompozice jsou pravidelně vysílány Českým rozhlasem, vydávány na zvukových nosičích a jsou na pravidelném repertoáru špičkových českých i zahraničních sólistů a souborů. Spolupracuje s vydavatelstvími Supraphon, GZ Digital Media, Triga atd. Vedle toho se též věnuje tvorbě hudby scénické a užitkové zasahující do různých žánrů.\n\nSólová koncertní činnost Jiřího Pazoura je zaměřena převážně na klavírní improvizaci.\n\n„Večery klavírní improvizace Jiřího Pazoura“ si získávají svojí dynamikou, spontánností a rozmanitostí velkou popularitu jak doma, tak i v zahraničí. Vedle České republiky vystupoval v Německu, Polsku, na Slovensku, ve Francii a v Anglii.\n\nV roce 1999 natočil CD Dým v tvých očích obsahující klavírní variace na známé světové evergreeny.\n\nOd roku 1995 působí pedagogicky na pražské konzervatoři. Na této škole vyučuje hudebně - teoretické předměty a klavírní improvizaci.\n\n"}
{"id": "262936", "url": "https://cs.wikipedia.org/wiki?curid=262936", "title": "Varhan Orchestrovič Bauer", "text": "Varhan Orchestrovič Bauer\n\nVarhan Orchestrovič Bauer (* 21. ledna 1969, Praha) je český hudebník, hudební skladatel, aranžér a dirigent.\n\nVystudoval chemii na tehdejší SPŠCh v pražské Křemencově ulici. Školu úspěšně ukončil v roce 1987. Již tehdy se věnoval hudbě a skládání. Následně úspěšně absolvoval Konzervatoř Jaroslava Ježka v Praze, obory skladba (profesor Antonín Bílý) a dirigování (profesor Hynek Farkač). Během studia založil a dirigoval svůj vlastní experimentální 60členný symfonický orchestr „Worchester Scandal“. Realizoval tím vlastní kompozice, v nichž šlo o hledání syntézy stylu, žánru, barev a nálad nejen symfonické hudby, ale i jazzu, funku či rapu. Pro jeho umělecký růst byl také velmi přínosný půlroční pobyt v Los Angeles, kde načerpal mnoho vědomostí (Beverly Hills Library), pracovních zkušeností (hudba pro TV a film) a inspirace pro další tvorbu (jammsessions s americkými jazzmany).\n\nBěhem studií pracoval jako orchestrátor pro známé české skladatele - Karla Svobodu, Ondřeje Soukupa, Michala Pavlíčka či Michaela Kocába.\n\nPo ukončení studia pracoval jako orchestrátor, aranžér i dirigent filmové a scénické hudby. Kromě studiové práce se toto těleso složené z mladých hudebníků z HAMU a z konzervatoří věnuje koncertní činnosti, zahajuje nebo končí festivaly, otvírá letní kina, hraje duchovní hudbu v kostelech (Roxy 2002, Český Lev 2003, Filmový festival Karlovy Vary 2004, Elsa 2004 aj.).\n\nVěnuje se komponování filmové a scénické hudby, vepsal do povědomí české veřejnosti svou prací na hudbě k filmu \"Goyovy přízraky\" amerického režiséra českého původu Miloše Formana, kterou nahrál ve studiu Abbey Road, kde dirigoval Londýnský symfonický orchestr. (Ve filmu zpívala i jeho sestra Alice, doprovázená London Symphony Orchestra; natáčelo v londýnském studiu Abbey Road.) Dirigoval také Olomouckou filharmonii na turné české operní divy Evy Urbanové a se Symfonickým orchestrem Českého rozhlasu premiéroval svoji symfonickou větu \"Trebbia 007\". \n\nBauer se zabývá také komponováním reklamní, propagační a jiné drobné hudby utilitární povahy. Nebojí se experimentovat s jinými žánry. Svou vlastní tvorbu často hraje i nahrává s orchestrem, který založil pod jménem Okamžitý filmový orchestr. V létě roku 2008 proběhla televizními médii zpráva, že Varhan Orchestrovič Bauer pozměnil hudbu a poněkud i text české hymny (kde domov můj → zde domov můj, podle něho „bychom už po těch letech mohli vědět, kde bydlíme a být na to hrdí“). Na tuto příležitost si nechal ušít speciální frak v barvách trikolóry od paní Marie Copps.\n\nVe svých postojích je velmi kritický, je perfekcionista, rád provokuje. Dvacet let jezdil trabantem.\n\nMá dva syny, starší jménem Eliáše Zeraele Bauera, který se mu narodil roku 1995 s jeho tehdejší manželkou Mayou Kvetny. 11. června 2009 uzavřel sňatek se Slovenkou Barbarou Trachtulcovou, se kterou má druhého syna Davida Lva Bauera (narozen 15. ledna 2010). Dále se mu narodila dcera Gina Bella Bauer a vnučka Luna Sofie Bauer od staršího syna Eliáše\n\n\n\n"}
{"id": "262939", "url": "https://cs.wikipedia.org/wiki?curid=262939", "title": "Charles W. Leadbeater", "text": "Charles W. Leadbeater\n\nCharles Webster Leadbeater (* 16. února 1854, Anglie – 1. března 1934, Perth) byl britský duchovní, okultista, spisovatel a dlouholetý význačný představitel mezinárodní Teosofické společnosti.\n\nNarodil se v rodině úzce spjaté s anglikánskou církví, což předznamenalo i jeho budoucí životní dráhu. V r. 1879 se stal i on knězem anglikánské církve a nastoupil jako vikář v Hampshiru. Později se však začal věnovat studiu teosofie a v roce 1883 vstoupil do Teosofické společnosti.\nRok nato se setkal v Londýně se zakladatelkou Teosofické společnosti Helenou Petrovnou Blavatskou a na základě jejího doporučení odjel ještě v roce 1884 do indického Adjáru, kde se zapojil do práce v ústředí Teosofické společnosti. Tam úzce spolupracoval hlavně s jejím spoluzakladatelem plukovníkem H. S. Olcottem, s nímž procestoval celou Indii a Cejlon (dnešní Srí Lanka). V r. 1890 se vrátil do Anglie, kde nadále působil jako soukromý učitel a významný představitel Teosofické společnosti. Byl už tehdy velmi proslulý i svými jasnovidnými schopnostmi.\n\nPo smrti Madame Blavatské (1831–1891) se stal blízkým spolupracovníkem její nástupkyně, Annie Besantové, s kterou pak od r. 1907 de facto společně vedli Teosofickou společnost.\nÚzce spolupracoval i s Liberálně katolickou církví, kterou založil jeho přítel, teosof a zednář James Ingall Wedgewood (1883–1951), a věnoval se pod jeho vedením také studiu svobodného zednářství a martinismu.\n\nV roce 1908 přesídlil znovu do Indie a stal se vůdčí osobností indické sekce Teosofické společnosti. V roce 1909 zde objevil v mladém chlapci jménem Džiddu Krišnamúrti (Jiddu Krishnamurti, 1895-1986) neobyčejné duchovní schopnosti, zrcadlící se v jeho auře, a spolu s Annie Besantovou se zasadil o uvedení Krišnamúrti do veřejného života, v přesvědčení, že tento mladý bráhman je novým Mesiášem (Maitréjou), inkarnací Zarathuštry, Buddhy, Ježíše Krista a Mohameda.\nZ tohoto důvodu pak Charles Leadbeater Krišnamúrtimu, jakožto budoucímu Učiteli lidstva, zprostředkoval výchovu a vzdělání v Anglii a Francii. Krišnamúrti se pak skutečně stal světoznámým duchovním vůdcem, jedním z nejznámějších moderních učitelů vycházejících z indické tradice, byť i mimo rámec Teosofické společnosti.\n\nNa sklonku svého života se Leadbeater odstěhoval do Západní Austrálie, kde zastával až do své smrti funkci biskupa Liberálně katolické církve.\n\nBěhem své kariéry napsal několik desítek knih a studií, z nichž většina vyšla tiskem až po jeho smrti. Jedinou jeho knihou vydanou v češtině je \"Vnitřní život\"\n\n"}
{"id": "262941", "url": "https://cs.wikipedia.org/wiki?curid=262941", "title": "Dostup", "text": "Dostup\n\nDostup je obecně největší výška, jíž může dosáhnout určité letadlo při normovaných povětrnostních podmínkách a plném výkonu motorů. Patří mezi základní výkonové parametry určitého typu letadla. \n\nTéto definici odpovídá tzv. \"teoretický dostup\". Tato veličina se však nehodí pro praktické použití. Stoupavost s rostoucí výškou klesá, to znamená, že letoun bude během stoupání získávat výšku čím dál pomaleji a na teoretický dostup se dostane za nekonečně dlouhou dobu. Tato hodnota se zjevně nedá prakticky změřit, ale pouze vypočítat. Navíc na této výšce je letadlo schopné letět pouze vodorovným přímočarým letem a jednou rychlostí, tzn. bez možnosti manévrovat, takže se v této výšce stejně nelétá.\n\nProto se stanovuje \"praktický dostup\" jako maximální výška, při níž letadlo dosahuje minimální hodnoty stoupavosti (většinou 0,5 m/s, u tryskových letadel 2,5 m/s). Této výšky lze reálně dosáhnout a lze v ní ještě manévrovat.\n\nU vrtulníků a některých typů konvertoplánů rozlišujeme ještě: \n\nDostup je jedním z prvků diagramu klasických výkonů.\n\n"}
{"id": "262948", "url": "https://cs.wikipedia.org/wiki?curid=262948", "title": "Jean-Baptiste Nompere de Champagny", "text": "Jean-Baptiste Nompere de Champagny\n\nJean-Baptiste Nompère de Champagny, 1. vévoda z Cadore, (4. srpna 1756, Roanne – 3. července 1834, Paříž), byl francouzský diplomat napoleonského období.\n\nNompère de Champagny se vzdělával v Collège La Flèche a později na École Militaire v Paříži, a roku 1774 vstoupil do válečného námořnictva a vyznamenal se ve válce o nezávislost v Americe. Roku 1782 se stal kapitánem řadové lodi.\n\nOženil se o 5 let později s Victoire Blandine Hue de Grosbois (1770–1821) a roku 1789 byl zvolen za šlechtu provincie Forez delegátem zasedání generálních stavů. V průběhu zasedání se přidal k třetímu stavu. V Ústavodárném shromáždění upozorňoval na sebe výřečností a mírností názorů. Byl považován za předního experta pro námořnictvo. Během hrůzovlády se zcela stáhl do soukromí, ale přesto byl zatčen a ohrožen na životě. Ve vězení byl držen až do 9. thermidoru (27. července 1794).\n\nAni dále se neangažoval politicky, až po 18. brumaide (9. listopadu 1799) ho první konzul Napoleon Bonaparte jmenoval členem Conseil d’Etat (Státní rada). Od července 1801 do srpna 1804 byl vyslancem Francie ve Vídni. Odvolán z tohoto postu byl jen proto, aby byl 7. 8. 1804 jmenován ministrem vnitra Francie a v této funkci sloužil do 9.8. 1807, kdy byl po odstoupení Talleyranda jmenován ministrem zahraničí Francie. V této roli se podílel na diplomatické přípravě anexe Papežského státu (duben 1808), dále na jednání o odstoupení španělského krále Karla IV. a jeho syna Ferdinanda VII. (Dohoda fontainebleauská) a následném jmenování Josepha Bonaparte králem španělským (1808). Po bitvě u Wagramu (5. a 6. července 1809) dojednal uzavření Vídeňského (Schönbrunnského) míru (14. října 1809). Následně se velmi angažoval při jednáních o druhém sňatku Napoleona I. s arcivévodkyní Marií Luisou roku 1810. Z funkce byl 17. 4. 1811 odvolán po neúspěšných jednáních s Ruskem o dodržování kontinentálního systému. Roku 1808 byl obdarován dědičným titulem vévoda z Cadore (titul zanikl po meči 1893).\n\nPo roce 1809 se zdržoval často v diplomatických misích v Německu, zejména v Kassselu na dvoře krále Jeroma (bratr císaře Napoleona I.). I po ztrátě funkce ministra, patřil k předním rádcům Napoleonovým a byl dále senátorem. Císaři Napoleonovi sloužil zcela oddaně, obdivoval na něm zejména jeho vystupování a pohotovost. Během ruského tažení byl státním sekretářem Marie Louisy (po dobu nepřítomnosti císaře byla regentkou císařství) a roku 1814 ji následoval do Blois. Císařovna jej pak pověřila misí ke svému otci císaři Františku I.. Ta byla však zcela bezvýsledná. V období Sta dní se bez váhání opět přidal k Napoleonovi, který jej jmenoval pairem. Během druhé restaurace Bourbonů se naprosto stáhl z veřejného života a až roku 1819 byl jmenován králem Ludvíkem XVIII. pairem.\nS manželkou Viktorií měl čtyři syny a každý se stal známým:\n"}
{"id": "262949", "url": "https://cs.wikipedia.org/wiki?curid=262949", "title": "Jiří Krytinář", "text": "Jiří Krytinář\n\nJiří Krytinář (28. dubna 1947 Sejřek – 29. září 2015 Jablonec nad Nisou) byl český herec.\n\nNarodil se v rodině hajného v Sejřku u Nedvědice pod Pernštejnem, kde také navštěvoval základní školu, v polenském SOU se v roce 1966 vyučil hodinářem, poté pracoval v polenském družstvu Elchron. V roce 1971 se přestěhoval do Jablonce nad Nisou, kde měl možnost uplatnit své hodinářské řemeslo.\n\nOd dětství byl postižen osteochondrodysplazií, vrozeným onemocněním postihujícím růstové zóny kostí a chrupavky.\n\nPod vlivem okupace v srpnu 1968 napsal několik depresivních básní.\n\nOd roku 1969 se věnoval herectví, jako profesionál od roku 1981, když získal stálé angažmá v barrandovském studiu. V 80. letech natáčel filmy v zahraničí, především v Bulharsku, Itálii, Jugoslávii, Německu, Rakousku a SSSR. Široké veřejnosti byl znám především z filmu a televize. Od 90. let dostával větší filmové role. Celkově ztvárnil více než 70 filmových rolí.\n\nV letech 1981–1996 také působil v divadle Alhambra. Více než 30 let měl stálé angažmá v dětském loutkovém divadle v Praze, po jeho zrušení účinkoval ve více českých a slovenských divadlech v představeních různých žánrů – činohře, muzikálu i opeře. V letech 1992–1994 hrál v pražském divadle pro děti Minor.\n\nV roce 1993 o něm režisér Ivan Vojnár natočil dokument \"Nespavost\".\n\nV březnu 2008 oznámil, že se jako nezávislý kandidát zúčastní voleb do Senátu.\n\nZemřel náhle 29. září 2015. Příčinou jeho úmrtí byl infarkt.\n\n\n\n\n"}
{"id": "262951", "url": "https://cs.wikipedia.org/wiki?curid=262951", "title": "Chris O'Dowd", "text": "Chris O'Dowd\n\nChris O'Dowd (* 9. října 1979) je irský herec, známý hlavně v Irsku a Spojeném království díky svému účinkování v tamních show a seriálech. Jednou z jeho rolí je například Roy v seriálu \"Ajťáci\".\n\nNarodil se v irském Boyle, v kraji Roscommon. Studoval na dublinské University College. Tam přispíval svými články do místního časopisu s názvem The University Observer a byl zde také aktivním členem Literárního a historického spolku. Ve studiu pokračoval na londýnské Akademii hudebního a dramatického umění (The London Academy of Music and Dramatic), kde mj. potkal i Katherine Parkinson, představitelku Jen Barber v seriálu \"Ajťáci\".\n\nChris dostával menší role ve filmech, např. ve filmu \"Vera Drake - Žena dvou tváří\" (\"Vera Drake\", 2004). Menší roli dostal také ve filmu \"Festival\" (2005), kde hrál postavu komika Tommyho O'Dwyera, přičemž za tuto roli obdržel skotskou cenu BAFTA za nejlepšího herce ve skotském filmu.\n\nJako herec je v Spojeném království známý také ze seriálu \"Romanovo impérium\" (2007) stanice BBC 2, seriálu \"Červené barety\" (\"Rad cap\", 2003) a z vítězného dokumentárního dramatu \"The Year London Blew Up\". Také je známý z Irské televize, kde hrál v populárním dramatu \"The Clinic\" (2003) stanice RTÉ One,díky kterému byl v roce 2005 nominován na Nejlepšího herce ve vedlejší roli. Z \"The Clinic\" nakonec odešel - sám k tomu v jednom rozhovoru říká: \"\"Chtěl jsem odejít. Udělal jsem tam všechno co jsem mohl. Postava, kterou jsem hrál byla velmi výrazná, skoro autista, a když hrajete takto výraznou postavu, je těžké zbavit se toho v očích diváků. Musel jsem odejít.\"\". Zahrál si také v dramatu \"Showbands\" (2004) po boku Karry Katonové. V roce 2007 byl nominován na Nejlepšího herce ve vedlejší roli za drama \"Showbands II\".\n\nNejvíc ho však proslavil komediální seriál The IT Crowd (2006-7) stanice Channel 4, kde hraje postavu Roye, o které sám říká: \"\"Je to uslintánek s vyšším sebevědomím, než na jaké opravdu má. Trochu útočný a stejně plný strachu. Arogantní a ignorantský hlupák. Funguje jako postava jen ve spojení s Mossem. Kdyby tam Moss nebyl, nefungovalo by to. Tyto dvě postavy mohou existovat pouze v páru. Můžete si představit jejich první den na univerzitě, kde všichni ostatní se baví v baru, jen oni dva sedí u počítačů. První týden na sebe pravděpodobně ani nepromluví, ani se nespřátelí s kýmkoliv dalším z celé koleje. Dost tomu odpovídají.\"\"\n\nV současné době pokračuje Chris v natáčení sci-fi komedie \"Frequently Asked Questions About Time Travel\", kde hrají také Marc Wootton, Dean Lennox Kelly a Anna Faris a který by měl jít do kin v roce 2008.\n\n\nSkotská cena BAFTA:\n2005 - vítěz - Nejlepší herec ve skotském filmu - \"Festival\" (2005)\nIrská filmová a televizní cena:\n2005 - nominace - Nejlepší vedlejší herec v televizi - \"The Clinic\" (2003)\n2007 - nominace - Nejlepší herec ve vedlejší roli - \"Showbands II\" (2006)\n\n"}
{"id": "262957", "url": "https://cs.wikipedia.org/wiki?curid=262957", "title": "ESP RZK-1", "text": "ESP RZK-1\n\nESP RZK-1 je model elektrické kytary, kterou používá Richard Kruspe, kytarista německé metal skupiny Rammstein. Kytara má průchozí krk vyrobený z třídílného javoru a palisandrový hmatník, menzura je 648 mm. Tělo je vyrobeno z olše a je opatřeno zrcadlovým pickguardem. Nultý pražec o rozměru 42 mm je zamykatelný, kobylka je vybavena dvojzvratným Floyd Rose tremolem, ladicí mechaniky jsou Gotoh. Richard má struny této kytary naladěné na dropped C. Hardware je chromovaný, barva těla kytary je platinová, lemování krku a hlavy je bílé. Orientační značky na hmatníku jsou ve tvaru kříže. Kytara je osazena dvojicí dvojcívkových aktivních snímačů EMG 81. Elektronika čítá trojpolohový přepínač a regulátor volume. Na základě této kytary je vyráběn i model RZK-600, který produkuje firma Ltd, což je divize amerického výrobce původního modelu ESP RZK-1, zaměřující se na výrobu cenově dostupnějších modelů.\n"}
{"id": "262958", "url": "https://cs.wikipedia.org/wiki?curid=262958", "title": "Nakuru", "text": "Nakuru\n\nNakuru označuje více míst ve státě Keňa:\n\n"}
{"id": "262959", "url": "https://cs.wikipedia.org/wiki?curid=262959", "title": "Nakuru (město)", "text": "Nakuru (město)\n\nNakuru je čtvrté největší město v Keni. Leží u Jezera Nakuru v nadmořské výšce 1 850 metrů. Má okolo 300 000 obyvatel, z nichž většinu tvoří Kikujové. Nakuru bylo založeno roku 1904 a díky mírnému klimatu do něj přicházelo množství bílých osadníků, stalo se střediskem pěstování kávovníku. Do roku 2013 bylo hlavním městem provincie Rift Valley, po správní reformě je centrem okresu Nakuru.\n\nMěsto má železniční spojení s metropolí země Nairobi a je významnou turistickou destinací, v okolí se nachází národní park Nakuru s alkalickými jezery osídlenými plameňáky, sopka Menengai a archeologické naleziště Hyrax Hill. Ve městě sídlí Egertonova univerzita, je také centrem římskokatolické Diecéze Nakuru. Nachází se zde velký park Nyayo gardens a fotbalový stadion Afraha Stadium, na kterém hraje prvoligový klub Ulinzi Stars FC, čtyřnásobný keňský šampión.\n\n"}
{"id": "262960", "url": "https://cs.wikipedia.org/wiki?curid=262960", "title": "Kisumu", "text": "Kisumu\n\nKisumu je přístavní město v Keni v provincii Nyanza. Je to třetí největší město v zemi. Leží u Viktoriina jezera v nadmořské výšce 1 131 m na západě Keni. Žije zde 394 684 obyvatel. Město bylo založeno v roce 1901.\n"}
{"id": "262961", "url": "https://cs.wikipedia.org/wiki?curid=262961", "title": "František Zvarík", "text": "František Zvarík\n\nFrantišek Zvarík (17. července 1921, Vrútky, Slovensko – 17. srpna 2008, Bratislava, Slovensko) byl slovenský herec a zpěvák, operní pěvec (bas) a zpěvák lidových písní, manžel Evy Krížikové.\n\nAbsolvent Hudební a dramatické akademie v Bratislavě. V Slovenském Národním divadle hrál poprvé ještě jako student v roce 1939.\n\n\n\n\n"}
{"id": "262963", "url": "https://cs.wikipedia.org/wiki?curid=262963", "title": "Eva Krížiková", "text": "Eva Krížiková\n\nEva Krížiková, provdaná Eva Zvaríková (* 15. července 1934, Račišdorf, Československo) je slovenská herečka, manželka zemřelého herce Františka Zvaríka a sestřenice Milana Lasici.\n\nVystudovala herectví na Státní konzervatoři. Rok působila v Armádním divadle v Martině (1953–1954), následně přešla do Slovenského národního divadla (od r. 1954), kde působila celý život jako členka souboru a ve kterém odehrála velké množství postav. Účinkovala v mnoha televizních inscenacích, zábavných i publicistických pořadech a ve filmech už od svého mládí. Vynikla jako interpretka komediálních, ale i tragických postav.\n\n\nByla populární herečkou televizních Bakalářů či pořadu Vtipnější vyhrává. Účinkovala v řadě zábavných rozhlasových pořadů, byla pravidelně v silvestrovských estrádách Československého rozhlasu a ztvárnila hlavní postavu v původním rozhlasovém seriálu \"Králikovci\" (1994–2013).\n\n"}
{"id": "262966", "url": "https://cs.wikipedia.org/wiki?curid=262966", "title": "Seznam prezidentů Slovinska", "text": "Seznam prezidentů Slovinska\n\nSeznam prezidentů Slovinska - funkce \"Prezidenta Republiky Slovinsko\" byla ustavena 23. prosince 1991, kdy na první výročí referenda o vyhlášení nezávislosti na Jugoslávii přijal slovinský parlament novou ústavu.\n\n"}
{"id": "262967", "url": "https://cs.wikipedia.org/wiki?curid=262967", "title": "Obležení Alcázaru", "text": "Obležení Alcázaru\n\nBitva o Alcázar, pevnost v Toledu, bráněnou frankistickými povstalci proti jednotkám republikánské vlády představuje jednu z bitev Španělské občanské války, která se navzdory svému nevelkému rozsahu velice promítla do průběhu celého konfliktu. Bitva skončila neúspěchem obléhatelů, kteří byli po 70 (69) dnech vytlačeni z Toleda jednotkami generála Varely.\n\nKdyž vypuklo povstání proti republikánské vládě, toledské milice spolu s většinou obyvatelstva zůstaly na straně vlády, zatímco vojenská posádka se přidala k povstalcům a po neúspěšném pokusu ovládnout centrum města se uzavřela i s dalšími příznivci povstání v pevnosti.\n\nTito povstalci ve své pozici představovali nejen hrozbu pro republikánský týl a celou toledskou oblast, ale jejich přítomnost byla velkou morální vzpruhou pro nacionalisty a jejich příznivce mezi obyvatelstvem.\n\nRepublikáni se proto rozhodli pevnost co nejrychleji dobýt, ale utrpěli neúspěch, kterého využila nacionalistická propaganda. V jejím podání se hrdinská obrana Alcázaru stala dokladem odhodlání, statečnosti a schopnosti frankistů, v přímém kontrastu se slabostí a neschopností republikánů, kteří navzdory obrovské převaze a dostatku času nedokázali posádku přemoci. Republikánům po propagandistické stránce nepomohly ani různé nestandardní metody, kterými chtěli situaci vyřešit, z nichž nejznámější byla poprava zajatého syna velitele pevnosti jakožto msta za to, že odmítl kapitulovat.\n\nDo odhodlání obráců se mimo jiné promítlo kruté zacházení a popravy zajatců na straně republikánů a fakt, že s řadou z nich byly v pevnosti i jejich rodiny (celkem 520 žen a 50 dětí).\n\nSedmdesátidenní obrana Alcázaru se stala legendou španělských dějin. Významný nacionalistický časopis \"El Alcázar\" (1936-1988) nesl jméno na počest této události.\n"}
{"id": "262989", "url": "https://cs.wikipedia.org/wiki?curid=262989", "title": "Rybář", "text": "Rybář\n\nRybář je člověk živíci se lovem a prodejem ryb. Tato činnost je označována jako rybolov. Základními rybářskými pomůckami při chytání ryb jsou pruty, podběráky, sítě, vrše, případně harpuny.\n\n\nSportovní rybáři, jenž tuto činnost provádějí coby svoje hobby, někteří z nich se věnují též zvláštnímu sportovnímu odvětví známého pod pojmem rybolovný sport, respektive rybolovná technika.\n\n"}
{"id": "262993", "url": "https://cs.wikipedia.org/wiki?curid=262993", "title": "S-věty", "text": "S-věty\n\nS-věty (podle anglického \"Safety advice\") jsou zastaralé a na nových výrobcích nepoužívané standardní pokyny pro bezpečné nakládání s nebezpečnými chemickými látkami a přípravky. Od roku 2015 jsou nahrazeny tzv. P-větami.\n\nS-věty vycházely z dřívějšího systému bezpečnostní klasifikace používaného především v Evropě. Zastaraly a celosvětově byly nahrazeny globálně harmonizovaným systémem klasifikace a označování chemikálií (GHS), který namísto S-vět obsahuje P-věty s prakticky totožným obsahem a stejným účelem, jako měly dříve S-věty.\n\n\n\n\n"}
{"id": "262994", "url": "https://cs.wikipedia.org/wiki?curid=262994", "title": "Kovář", "text": "Kovář\n\nKovář je řemeslník, který zpracovává, zpravidla za tepla, kovy a vyrábí z nich různé užitkové nebo ozdobné věci. Kovář zpracovává různé druhy kovů, počínaje olovem a konče ocelí. Kovář může být i umělec, potom se nazývá umělecký kovář, nebo se může jednat o pracovníka ve strojírenské továrně provádějící strojní kování. Specializovaný kovář, jenž vyrábí podkovy pro koně se nazývá podkovář.\n\nVe středověku byly kovárny vzhledem k zvýšenému požárnímu riziku zřizovány většinou mimo zástavbu, na kraji obce nebo před hradbami měst, což představovalo určitou nezávislost na obci.\nKováři, kteří pracovali s ohněm byli respektovanými osobnostmi a často jim byly přisuzovány kouzelnické schopnosti. Úlohu \"pána ohně\" měli společnou se šamany archaických a primitivních společenství. Jejich dílna byla jedním z míst, kde se lidé setkávali a kudy proudily informace. Byli také prvními mezi léčiteli, a to lidí i zvířat, zejména koní. Kovářova žena byla často kořenářka a tudíž sám mistr mohl léčit pouštěním žilou, vyhánět zlé duchy a chránit před uřknutím, ale také trhat zuby a napravovat zlomeniny. Víra v magickou moc kovářské práce se dosud zčásti zachovala ve formě podkovy pro štěstí.\n\n\n"}
{"id": "262996", "url": "https://cs.wikipedia.org/wiki?curid=262996", "title": "Toledo (Ohio)", "text": "Toledo (Ohio)\n\nToledo je město v severní části státu Ohio ve Spojených státech amerických, při západním cípu Erijského jezera, při hranicích se státem Michigan. Rozkládá se na 217,8 km² a má populaci 298 446 obyvatel. Jeho metropolitní oblast má 715 320 obyvatel.\n\nAsi nejvíce proslavil toto město Jamie Farr, americký herec, který se proslavil postavou desátníka (později seržanta) Maxe Klingera v americkém seriálu M*A*S*H, který v seriálu při každé možné příležitosti toto město zmiňoval.\n\n\n"}
{"id": "263055", "url": "https://cs.wikipedia.org/wiki?curid=263055", "title": "Angorský králík", "text": "Angorský králík\n\nAngorský králík je jedno z nejstarších a nejzajímavějších králičích plemen.\nPůvod plemene ale není zcela jasný.\nÚdajně byl dovezen do Anglie od Černého moře v roce 1723, jiné zdroje však uvádějí, že byl přivezen koncem 17. století z Číny nebo Japonska. Na českém území se pak chová od roku 1875. Dlouhá „angorská“ srst je důsledkem náhodné mutace. Tito králíci se chovali v Anglii jako ušlechtilí již v 18. století. Své jméno získali díky podobnosti s angorskými kočkami a kozami. Až do počátku 20. století byl angorský králík chován jako luxusní plemeno s cílem dosáhnout co nejdelší srsti (rekordně 24–40 cm). Teprve později se začala srst spřádat a využívat jako vlna v textilním průmyslu. Znakem dobré produkce vlny jsou střapečky dlouhé vlny na konci ušních boltců (tzv. praporce), hustě osrstěné čelo (čupřina) i zadní končetiny (bačkorky). Vlna se stříhá, škubá nebo vyčesává. Jeden králík poskytne 30–40 dkg vlny za rok. Angorská vlna je jemnější, lehčí a asi desetkrát hřejivější než vlna ovčí. Angorský králík nesnáší vlhko a vyžaduje pravidelnou péči o srst. Nejčastěji se chová jako albín, existuje však i v mnoha dalších barvách.\n\n\n"}
{"id": "263065", "url": "https://cs.wikipedia.org/wiki?curid=263065", "title": "Ibis", "text": "Ibis\n\nIbis je české pojmenování pro všech 12 rodů ptáků podčeledi ibisi (nebo také ibisové) patřící do čeledi ibisovitých, která je nově zatříděna do řádu veslonohých. Druhou sesterskou podčeledi jsou kolpíci.\n\nNa prvý pohled je rozdíl mezi ibisy a kolpíky ve tvaru jejích zobáků, ibisi ho mají tenký, dlouhý a směrem dolů mírně srpovitě zahnutý, kolpíci mají konec dlouhého zobáku lopatkovitě rozšířen.\n\nIbisi jsou ptáci velcí až 110 cm a vážící až 4,5 kg. Sexuální dimorfismus se projevuje pouze ve velikosti, samci bývají větší. Jejich peří je barvy bílé, černé, šedě hnědé nebo je zbarveno šarlatově, u dospělců mívají tmavší barvy kovový lesk. Na hlavě a krku bývají některé druhy neopeřené a jsou tam patrny kožovité záhyby. Oči umožňují binokulární vidění. Na spodní čelisti mají vyveden vývod žlázy odvádějící nadbytečnou sůl získanou při krmení ve slané vodě. Mají nefunkční hlasivky, většinou vydávají zvuky jen klapáním zobáku.\n\nMají silná a dlouhá křídla, jejich rozpětí dosahuje až 120 cm, naopak ocas mají krátký. Také nohy mají dlouhé, jen do poloviny délky opeřené, mezi prsty mají plovací blány. Létají ve velkých hejnech kde dokáži dobře plachtit, za letu mají krk natažen.\n\nPtáci se živí drobnější živočišnou stravou kterou sbírají z plytkých vod svým dlouhým zobákem, jsou to např. drobné rybky, korýši, plži, žáby i hmyz a kroužkovci. Druhy žijící daleko od vody loví na vlhkých loukách i obdělávaných polích hlavně hmyz a drobné savce, ostrým zobákem je vybírají i zpod povrchu půdy.\n\nHnízdí ve velkých koloniích, často i s příbuznými ptáky. Jsou sezónně monogamní, po nezbytných námluvách ustaví pár a společně stavějí hnízdo, střídají se též při sezení na 2 až 5 vejcích i krmení neopeřených mláďat. Ta se líhnou po 3 až 4 týdnech, hnízdo opouštějí v závislosti na druhu za 6 až 8 týdnů.\n\nIbisi žijí hlavně v subtropech nebo v tropech na obou polokoulích. Až na výjimky obývají nejčastěji bažinatá prostředí u vnitrozemských nebo brakických vod širokých říčních ústí, mořských lagun a mangrovů. Do České republiky, kde žádný nehnízdí, výjimečně zalétá ibis hnědý.\n\nPodčeleď ibisi se dělí do 12 recentních rodů s 26 druhy. Všechny rody nesou české jméno ibis.\n\nPodle IUCN jsou ibis skalní a ibis běloramenný považováni za kriticky ohrožený, ibis čínský za ohrožený a ibis jihoafrický za zranitelný druh.\n\nV evropských zoo bylo historicky chováno 20 z 26 druhů. Jedná se tedy o všechny druhy s výjimkou šesti: ibise menšího, ibise dlouhoocasého, ibise lesního, ibise tmavého, ibise běloramenného a ibise obrovského. V evropských zoo již není chován také např. ibis bradavičnatý (prvně v Evropě odchován 1967 ve Frankfurtu nad Mohanem, do 1986 chován taky v Zoo Praha). V současné době (stav podzim 2018) je chováno 15 druhů. Stejný údaj platil i v roce 2011. Nejvíce zastoupeni jsou ibis posvátný a ibis rudý (v takřka 200 zoologických zařízení). Ve více než 100 evropských zoo se pak nachází také jinak v přírodě kriticky ohrožený ibis skalní. Ostatní druhy jsou ale v chovech spíše raritní záležitostí.\n\nNejvětší kolekci ibisů z evropských zoo – celkem devět druhů – mají v Zoo Praha. Osm druhů je chováno v další české zoo Zoo Plzeň a Weltvogelparku Walsrode v Německu.\n\nZoo Praha patří mezi přední evropské chovatele ibisů. Na konci roku 2017 se v její kolekci nacházelo celkem osm druhů. V průběhu roku 2018 pak přibyl ještě devátý druh. Jedná se o tyto druhy:\n\n\n"}
{"id": "263068", "url": "https://cs.wikipedia.org/wiki?curid=263068", "title": "Fešáci", "text": "Fešáci\n\nFešáci je česká country skupina, která vznikla v roce 1967 pod názvem Greenes, založili jí Jan Turek, Karel Poláček (od skupiny odešel) a Pavel Brümer. Později se skupina přejmenovala na Bluegrass Hoppers. V roce 1974 po příchodu Petra Novotného, Tomáše Linky, Michala Tučného a manažera Oskara Hahna skupina změnila jméno na Fešáci. Ve skupině se vystřídala celá řada zpěváků, hudebníků i moderátorů – např. Michal Tučný, Tomáš Linka, moderátor Petr Novotný nebo bavičská dvojice Josef Mladý – Josef Alois Náhlovský. Kvůli nemoci v roce 2008 odešel ze skupiny zpěvák Jindra Šťáhlavský.\n\n\n\n\n\n"}
{"id": "263071", "url": "https://cs.wikipedia.org/wiki?curid=263071", "title": "Josef Štainochr", "text": "Josef Štainochr\n\nJosef Štainochr (19. března 1899 Nové Dvory u Pacova – 20. června 2003 Tábor) byl český akademický malíř a a hudebník. Jeho příjmení se vyskytuje rovněž v podobách: Štajnochr, Stainochr a Steinocher.\n\nVystudoval Akademii výtvarných umění v Praze. Byl žákem profesorů Josefa Loukoty, Jakuba Obrovského a Vratislava Nechleby. Školu absolvoval v roce 1925. Vytvářel kresby uhlem a pastelem, dále portrétní a figurální malbu, krajiny a zátiší.\n\nPřed rokem 1950 se zabýval divadlem a založil několik orchestrů, krom toho se zabýval sochařstvím a vyučoval ruštinu, kreslení a hudbu na středních školách. Krátce byl asistentem na AVU. Podílel se na organizaci Salonu jihočeských výtvarníků v Sezimově Ústí. Byl členem Sdružení jihočeských výtvarníků.\n\nVystavoval na kolektivních výstavách 1938-1950, jeho díla jsou zastoupena ve sbírkách Alšově jihočeské galerii v Hluboké nad Vltavou a Krajské galerii výtvarného umění ve Zlíně.\n\nPo nástupu komunistického režimu musel přestat vystavovat. 17. listopadu 1954 byl zatčen a ve vykonstruovaném procesu odsouzen na deset let vězení. Jeho manželka se po dobu jeho věznění musela sama starat o tři děti a slepého otce.\n\nPo propuštění pracoval až do svých devadesáti let jako vrátný.\n\n\n"}
{"id": "263074", "url": "https://cs.wikipedia.org/wiki?curid=263074", "title": "Ján Štrasser", "text": "Ján Štrasser\n\nJán Štrasser (* 25. února 1946, Košice, Československo) je slovenský básník, esejista, textař, spisovatel-prozaik a překladatel.\n\nPochází z úřednické rodiny a vzdělání získal v Lovinobani, Košicích a na Filosofické fakultě Univerzity Komenského v Bratislavě, kde studoval kombinaci ruština -slovenština.\n\n\nV současnosti působí ve svobodném povolání.\n\nSvá první díla zveřejňoval od roku v časopisech Mladá tvorba, Romboid, Smena nebo Slovenské pohľady, knižně debutoval v roce 1968 sbírkou básní \"Odriekanie\". V začátcích své literární tvorby vycházel z myšlenek nadrealismu. Ve svých dílech se věnoval tématům jako např. rodinné soužití, všední starosti apod. Věnuje se také psaní textů písní a překladům z ruské literatury (Alexander Sergejevič Puškin, Michail Jurjevič Lermontov, Boris Pasternak a jiní) a ve spolupráci s Petrem Zajacem i z německé literatury (Bertolt Brecht, Ingeborg Bachmannová, Karl Kraus, Gottfried Benn a jiní).\n\n\n\n\n\n\n\n\n"}
{"id": "263075", "url": "https://cs.wikipedia.org/wiki?curid=263075", "title": "Sukot", "text": "Sukot\n\nSukot ( , dosl. \"stany\") je židovský svátek, nazývaný také Svátek stánků, Svátek stanů nebo Svátek sklizně – ; židovská tradice o něm referuje rovněž jako o čase naší radosti – - který patří mezi poutní svátky. Začíná se slavit 15. tišri, což většinou připadá na říjen, a slaví se sedm dní. První den (v diaspoře první dva dny) je považován za svátek a platí o něm podobná nařízení jako o šabatu, sedmý den se nazývá – Hošana raba – a má svá zvláštní pravidla.\n\nDny mezi prvním, respektive druhým, a sedmým dnem se nazývají – Chol ha-mo'ed (dosl. všední den svátku, polosvátek). O těchto dnech jsou dovoleny určité práce, avšak říkají se zvláštní modlitby, které připomínají zvláštní sváteční atmosféru dnů.\n\nBezprostředně po sedmém dni svátku, tedy 22. tišri, následuje samostatný svátek nazývaný – Šmini aceret (osmý (den) shromáždění). V Izraeli na tento den připadá Simchat Tóra (v diaspoře připadá až na 23. tišri).\n\nSukot obecně připomíná putování Izraele na poušti po vyvedení z Egypta a přebývání ve stanech (Lv 23, 43). Kromě toho nacházíme biblické kořeny tohoto svátku, v Ex 23, 16, 34, 22 jako svátek shromáždění (aceret) nebo též jako závěrečný svátek související se zemědělským rokem (Lv 23, 34–46, 39–43). Sukot byl již od starověku jeden z nejdůležitějších židovských svátků, je nazýván „slavností Hospodinovou“ (Lv 23, 39). Jeho trvání v rozmezí sedmi dní bylo původně protějškem sedm dní (tedy jeden týden) trvajícímu svátku Pesach, který vegetativní rok zahajoval. Datování na 15. až 21. tišri nacházíme již v Lv 23, 34–36, tamtéž nalézáme i prodloužení o jeden den, na 22. tišri. Podle knihy Soudců (Sd 21, 19–21) byl slaven „tancem ve vinicích“, v čemž někteří badatelé spatřují jeho pohanský (kenaanský) původ. V chrámových dobách byl slaven velkým shromážděním na chrámovém nádvoří, v současnosti se velké shromáždění, spojené vždy s kněžským požehnáním, setkává u Západní zdi.\n\nNejtypičtějším znakem svátku Sukot jsou bezesporu \"suky\" (sg. suka), doslova „stany“ nebo příbytky, přístřešky. Suka je přístřešek, ve kterém jsou židé povinni přebývat po celou dobu svátku. Suka musí splňovat některé základní parametry (musí mít alespoň tři stěny, skrze její střechu by měly být vidět hvězdy nebo nebe, musí být postavena na soukromém pozemku, má-li být soukromá, pokud je postavena na veřejném pozemku (např. na chodníku), je taková suka veřejným prostorem atd.). Z hlediska halachy je každý žid povinen usednout minimálně jednou na Sukot v suce a splnit tak \"micvu\" „přebývání v suce“ (). Věřící židé v suce skutečně přebývají (tzn. jedí a spí) po celou dobu trvání svátku. Suka by měla být vyzdobená, oblíbená je tematika sedmi druhů plodin, jimiž oplývá země izraelská, nebo tematika \"ušpizin\".\n\n\"Ušpizin\" – – je aramejský výraz, který vznikl zkomoleninou z latinského \"hospes\", a označuje sedm hostů, kteří přicházejí do suky: Abraháma, Izáka, Jákoba, Mojžíše, Árona, Josefa a Davida. Každý z nich přichází v určitý den svátku během hostiny. Bývá zvykem hosty přivítat zvláštním požehnáním a modlitbou.\n\nRovněž čtyři druhy, které se používají na Sukot, musí splňovat určité halachické požadavky:\n\nČtyři druhy se nazývají společným označením \"lulav\" – podle největšího z nich, palmové ratolesti. Lulav nebereme na šabat, a to i kdyby na šabat připadl první den svátku. Lulav je možné si rovněž vypůjčit – kromě prvního dne, kdy je z výkladu biblických příkazů zřejmé, že člověk má mít \"svůj vlastní\". Při pozvedání lulavu se říká požehnání „… jenž nás posvětil Svými přikázáními a nařídil nám uchopit lulav.“ (Suka 46a). Při prvním uchopení lulavu se rovněž říká požehnání Šehechejanu. Lulavem se mává směrem na východ, jih, západ, sever, následně nahoru a dolů.\n\nRabínské zdroje zmiňují tento zvláštní obřad, který se měl vykonávat během sedmi dnů Sukot (Mišna, Suka 4,9). Farizeové odvozovali tento obřad z (Suka 5, 1). Saduceové tento obřad odmítali, neboť podle jejich názoru nemá oporu v Písmu.\n\nModlitby pro sváteční dny Sukot jsou stejné jako pro ostatní sváteční dny. Ke standardním modlitbám se přidává modlitba Musaf, recituje se Halel, vkládají se zvláštní sváteční požehnání do Amidy a Birkat ha-mazon. Na Sukot se rovněž předčítá biblická kniha Kazatel (hebr. \"Kohelet\").\n\nBěhem všech dnů Sukot se v synagoze vykonává zvláštní obřad, recitace \"hošanot\", nazvaných podle ústřední formulace \"Ana Adonaj, hoši'a na\" (\"Prosím Hospodine, zachraň\"). Hošanot se skládají ze symbolických veršů, které jsou odříkávány během obcházení synagogy chazanem, poté zbytkem obce. Poslední den Sukot, kdy jsou \"hošanot\" dlouhé, se nazývá „Velká Hošana“ – Hošana raba. Tento den byl v potalmudických dobách brán jako dovršení usmíření započatého na Jom kipur.\n\nNa nádvoří jeruzalémského Chrámu se během svátku stánků také zapalovaly obrovské pochodně, které měly připomínat ohňový sloup, pomocí něhož Hospodin Izraelity vedl temnotou pouště.\n\nZnámý Ježíšův výrok \"„Já jsem světlo světa,“\" dle Evangelia podle Jana byl údajně pronesen o tomto svátku.\n\nSamostatný svátek následující bezprostředně po svátku Sukot. V Izraeli se v tento den slaví i Simchat Tóra, v diaspoře jsou oba svátky slaveny zvlášť. V diaspoře se o tomto svátku někdy dodržují ještě zvyky platné pro Sukot (pobývání v suce).\n\nVeselý svátek, během kterého je oslavováno skončení ročního cyklu čtení Tóry a započetí nového. V synagoze se provádějí hakafot (obcházení), Tóra je vynesena ze synagogy a je nesena ulicemi měst a vesnic.\n\n\n"}
{"id": "263078", "url": "https://cs.wikipedia.org/wiki?curid=263078", "title": "1979 v hudbě", "text": "1979 v hudbě\n\nTento článek obsahuje události související s hudbou, které proběhly v roce 1979.\n\n\n\n\ndomácí\nzahraniční\n\n"}
{"id": "263082", "url": "https://cs.wikipedia.org/wiki?curid=263082", "title": "Federace Mali", "text": "Federace Mali\n\nFederace Mali byl krátkodobě existující stát v Africe. Vznikl 17. ledna 1959 jako unie mezi Senegalem a Mali, tehdy známém jako Francouzský Súdán. Zcela nezávislým na Francii se stal 20. června 1960.\n\nV lednu 1957 založil Léopold Sédar Senghor v Dakaru Africký konvent (Convention Africaine), který měl koordinovat blížící se dekolonizaci Francouzské západní a Francouzské rovníkové Afriky. Strana se příštího roku přeměnila v Pokrokovou senegalskou unii (Union Progressiste Senegalaise), jež byla sekcí Strany afrického přeskupení.\n\nNa základě nové Ústavy Francouzského společenství si mohly jednotlivé kolonie vybrat mezi přidružením k Francii nebo samostatností. Francouzský Súdán vyhlásil autonomii 24. listopadu 1958, Senegal o den později.\n\nJednání o vytvoření Federace Mali probíhalo v prosinci 1959 v Bamaku. Očekávalo se, že k Senegalu a autonomnímu Súdánu přistoupí i Dahome a Horní Volta. Formálně byla federace vyhlášena 17. ledna v Dakaru, ale Dahome a Horní Volta ze svazku vystoupily.\n\nV březnu 1959 byla vytvořena nová vládnoucí Strana africké federace (Parti de la Federation Africaine). Ve volbách o měsíc později se stal předsedou vlády Modibo Keïta, jeho náměstkem Mamadou Dio a předsedou parlamentu Léopold Sédar Senghor. Vláda sídlila v Dakaru. Jednání o vyhlášení plné nezávislosti probíhalo od srpna 1958, ale korunováno úspěchem bylo až v Paříži 4. dubna 1960 podpisem smlouvy o předání pravomocí. Nezávislost byla vyhlášena 20. června.\n\nNový stát ale nepřežil už první zatěžkávací zkoušku. Během přípravy prezidentských voleb došlo ke sporům mezi představiteli Súdánu a Senegalu. Ten vyústil až ve vystoupení Senegalu a faktický rozpad federace dne 20. srpna. Vznikly tak dva nezávislé státy: Mali (dřívější Francouzský Súdán) a Senegal.\n\n"}
{"id": "263083", "url": "https://cs.wikipedia.org/wiki?curid=263083", "title": "Opistophthalmus wahlbergii", "text": "Opistophthalmus wahlbergii\n\nOpistophthalmus wahlbergii, někdy nazývaný též Veleštír trojbarvý nebo Veleštír Wahlbergův je štír z čeledi veleštírovitých. Anglický název je tricolor scorpion.\n\nJako ostatní štíři rodu je i tento velice zajímavý a aktivně hrabe nory. Zbarvení je různorodé, nejčastěji zlatohnědé nebo něco mezi zlatou hnědou a oranžovou. Samice má kratší metasomu a méně prodloužená klepeta. Tento druh mezi sebou komunikuje stridulací.\n\nLze jej chovat v sušším pralesním teráriu s lignocelem. Povaha se různí nejčastěji se však jedná o klidné štíry, ale někteří mohou štípnout klepety nebo dokonce bodnout. Jeho jed však není zdraví nebezpečný.\n"}
{"id": "263088", "url": "https://cs.wikipedia.org/wiki?curid=263088", "title": "Prvý integrál", "text": "Prvý integrál\n\nPrvý integrál soustavy formula_1 je funkce, jejíž gradient je ortogonální na vektorové pole formula_2.\n\nPrvý integrál je podél každé trajektorie konstantní, tudíž je snadným nástrojem pro kreslení fázových portrétů.\n"}
{"id": "263090", "url": "https://cs.wikipedia.org/wiki?curid=263090", "title": "Astropis (časopis)", "text": "Astropis (časopis)\n\nAstropis je český astronomický časopis, který se kromě vlastní astronomie věnuje i dalekohledům, kosmologii, astrofyzice, astrobiologii a dalším příbuzným oblastem. Vychází 5× ročně (4 pravidelná čtvrtletní čísla a jeden tematický speciál) a je určen zejména astronomům amatérům a dalším zájemcům o astronomii. Standardně má formát A4 a rozsah 44–52 stran, z nichž aspoň 12 je barevných. Vychází v nákladu 2000 výtisků.\n\nČasopis vznikl v roce 1990 jako věstník pro astronomy-amatéry. Byl pouze černobílý a rozmnožoval se kopírováním. U jeho zrodu stál Radek Mašata, který v časopisu stále působí jako jeho redaktor. Od roku 1994 začal vycházet jako standardní tištěný časopis. Po třech letech se však dostal do problémů, které byly vyřešeny novým obsazením redakce i personálními změnami ve vydávající společnosti. Od roku 1999 vychází pravidelně a průběžně se zvyšuje jeho rozsah.\n\nČasopis vydává od roku 1994 občanské sdružení \"Společnost Astropis\", jehož předsedou je Michael Prouza. Šéfredaktorem časopisu je Vladimír Kopecký jr.\n\nV časopisu vycházejí populárně-naučné články o různých oborech astronomie a dalších příbuzných oblastech včetně článků o historii astronomie. Pro astronomy-amatéry jsou obsaženy i články o dalekohledech a další pozorovací technice a o pozorovacích metodách. Je jim určena i pravidelná rubrika \"Oblohou amatérsky\" s mapkou oblohy se zdůrazněnými objekty vhodnými pro pozorování v tomto období. Několik zvláště významných objektů je zde popsáno podrobněji.\n\nObsah je dále doplněn drobnějšími články o novinkách v astronomii, o výzkumech kosmických sond – včetně snímků některých zajímavých jevů na barevných dvoulistech. Podobné drobnější články jsou zde i o významnějších společenských akcích, jako jsou životní jubilea nebo konference. V roce 2006 vyšlo speciální číslo věnované astronomickému kongresu, který v tom roce proběhl v Praze.\n\nMezi autory článků se řadí například Jiří Grygar, Jana Tichá, Antonín Rükl, Petr Kulhánek, představitelé České astronomické společnosti a především současná mladší generace popularizátorů astronomie spojená s hvězdárnami v Praze či Brně, Univerzitou Karlovou a Akademií věd ČR.\n\nSpolečnost Astropis pořádá každoročně na konci listopadu přednáškový Den s Astropisem, v rámci kterého se také slavnostně uděluje ocenění Kopalova přednáška.\n\n\n"}
{"id": "263097", "url": "https://cs.wikipedia.org/wiki?curid=263097", "title": "Brotheas granulatus", "text": "Brotheas granulatus\n\nBrotheas granulatus, někdy nazývaný též štír zrnitý, je štír z čeledi Chactidae.\n\nDorůstá 60–70 mm.\n\nTento štír je nenáročný na chov. Vyžaduje vlhké lesní terárium o přibližných rozměrech 15 × 15 × 15. Jako podklad je vhodný lignocel nebo rašelina s vrstvou sterilizované hrabanky. Jako úkryt je vhodná kůra nebo listy. Někdy se projevuje kanibalismus, především u mláďat. Je nutné zajistit stálý přísun potravy, nebo je chovat odděleně. Teplota může být mezi 25 a 32 °C.\n"}
{"id": "263098", "url": "https://cs.wikipedia.org/wiki?curid=263098", "title": "Awadži (provincie)", "text": "Awadži (provincie)\n\nProvincie Awadži (: 淡路国; \"Awadži no kuni\", původně 淡道) byla stará japonská provincie, která se rozkládala na ostrově Awadži mezi Honšú a Šikoku. Dnes je součástí prefektury Hjógo. Někdy je také nazývána Tanšú (淡州).\n\nByla založena v 7. století jako součást Nankaidó. Provincie Awadži se nacházela mezi provinciemi Kii a Awa. Awadži doslova znamená „Cesta do Awy“, čímž je míněna cesta do provincie Awa z centrální části Japonska. Provincie Awadži byla rozdělená na dva okresy: Cuna no Kóri na severu a Mihara no Kóri v jižní části.\n\nProvinční vláda sídlila pravděpodobně v dnešní Minamiawadži, ale jasné důkazy se ještě nepodařilo najít.\n\nProvincie Awadži byla obvyklým místem pro politický exil. Císař Džunnin byl v exilu v provincii Awadži po své abdikaci až do smrti. \n\nV období Edo byla provincie Awadži ovládána klanem Hačisuka z Tokušimy v provincii Awa. Po zrušení systému han a vytvoření systému prefektur upřednostnili obyvatelé provincie Awadži připojení k prefektuře Hjógo před prefekturou Tokušima a to kvůli politickému konfliktu mezi Tokušimou a Awadži. \n"}
{"id": "263101", "url": "https://cs.wikipedia.org/wiki?curid=263101", "title": "Adrar (Alžírsko)", "text": "Adrar (Alžírsko)\n\nAdrar (arabsky أدرار) je město ležící jihozápadně od středu Alžírska. Vyrostlo ze saharské oázy na cestě do Mali. Dnes je hlavním městem provincie Adrar (druhé největší v zemi) a žije zde přes šedesát tisíc obyvatel.\n\nMěsto má aridní podnebí, leží v pásu oáz známém jako Tuat. Původně se jmenovalo \"Timmi\" podle kmene původních obyvatel, název Adrar znamená v berberštině \"hora\". Francouzi město ovládli roku 1900. Zemědělskou produkci umožňuje systém zavlažovacích kanálů známých jako \"foggára\" (kanát). Město je známé originálními stavbami z červených cihel s cimbuřími a rozlehlým náměstím. Nachází se zde letiště Touat-Cheikh Sidi Mohamed Belkebir, silnice N6 spojuje město s Bécharem.\n\n"}
{"id": "263104", "url": "https://cs.wikipedia.org/wiki?curid=263104", "title": "Odontobuthus odonturus", "text": "Odontobuthus odonturus\n\nOdontobuthus odonturus, někdy nazývaný též štír opatrný je štír z čeledi Buthidae.\n\nVelikost mezi 45 až 60 mm. Na metasomě má tento štír zvláštní zajímavé hrbolovité útvary.\n\nVyskytuje se v Indii a Pákistánu.\n\nK chovu je třeba pouštní terárium a napáječka. V teráriu musí být množství úkrytů převyšující počet štírů. Teplota je vhodná mezi 24–30 °C. Dospělce lze chovat pohromadě, ale mláďata se mezi sebou požírají.\n\n"}
{"id": "263107", "url": "https://cs.wikipedia.org/wiki?curid=263107", "title": "Chobits", "text": "Chobits\n\nChobits ( ちょびっツ, \"Čobiccu\") je japonská manga a anime série, kterou vydává skupina CLAMP. Příběh vycházel od roku 2001 do 2002 v časopise \"Šúkan Young Magazine\" nakladatelství Kódanša, později byl vydán v 8 svazcích formátu tankóbon.\n\nPříběh ze života \"Hidekiho Motosuwa\", studenta pokoušejícího se o kvalifikaci na universitě v Tokiu. Kromě děvčete je dalším ze studentových snů mít \"Persocom\". Persocomy jsou androidi užívaní jako osobní počítače, nicméně jsou drazí a Hideki nemá žádné peníze.\n\nVečer najde na cestě domů válející se Persocom ve tvaru krásné dívky s dlouhými blonďatými vlasy ležící na hromadě odpadků. Nejprve myslel, že bude podezříván z vraždy, ale pak přišel na to, že ležící dívka je Persocom, a odnesl ji domů. Po jejím zapnutí ho dívka začala s velkým obdivem pozorovat. Jediné slovo, které je schopna říct, je „čii“, a tak ji Hideki pojmenuje Čii. Přestože Čii nejeví žádné známky po instalovaných programech, Hidekiho přátelé podle jejího chování usuzují, že musí mít některý typ učebního programu nainstalovaný.\n\nVětší část děje vypráví o tom, jak se Hideki pokouší naučit Čii slova, výrazy a přivlastnit jí funkce mezi přestávkami ve škole a práci. Ve stejné době se Čii vyvíjejí city k Hidekimu v emocionální šířce, kterou běžné Persocomy nemají.\n\nČii je také velice speciální Persocom a společně s Hidekim objeví svou pravou identitu.\n\n"}
{"id": "263110", "url": "https://cs.wikipedia.org/wiki?curid=263110", "title": "Bethesda Softworks", "text": "Bethesda Softworks\n\nBethesda Softworks, LLC je americká společnost s ručením omezeným (anglicky ), která od roku 1985 působí jako vývojář a vydavatel počítačových her a videoher. Patří do holdingového uskupení ZeniMax Media, Inc. Nejznámějšími produkty společnosti jsou počítačové hry a videohry z herní RPG série The Elder Scrolls.\n\nSpolečnost Bethesda Softworks byla založena v roce 1985 Christopherem Weaverem ve městě Bethesda v americkém Marylandu. V roce 1990 se společnost přestěhovala do jiného marylandského města Rockville. Později byla Bethesda Softworks koupena společností Zenimax Media, Inc., kterou Christopher Weaver založil v roce 1999.\n\nSpolečnost Bethesda Softworks je spojena s vývojem první sportovní simulace, která se snažila napodobovat fyzikální zákonitosti. Byla to hra \"Gridiron!\", která byla vydána v roce 1986 pro počítače Atari ST, Commodore Amiga a Commodore 64/128. Bethesda Softworks hru vyvinula pro společnost Electronic Arts. Přes dlouhou historii vývoje her v různých žánrech se Bethesda Softworks patrně nejvíce proslavila RPG sérií \"The Elder Scrolls\". Práce na první hře byly zahájeny programátorem Julianem Lefayem v roce 1992 a hra byla vydána v roce 1994. V dalších letech byly vydány další díly této herní série, některé hry byly doplněny i datadisky. Jako zatím poslední v roce 2011 vyšla \"\".\n\nBethesda Softworks také vydala tři hry ze světa Star Trek, a to \"\" (pro osobní počítač a Xbox 360), \"\" (pro Nintendo DS a PlayStation Portable) a \"\" (pro PlayStation 2). V zimě 2007 byla vydána hra \"\" pro herní konzole Wii a PlayStation 2. V roce 2004 společnost koupila práva k herní sérii \"Fallout\" od společnosti Interplay Entertainment a od konce roku začal vývoj dalšího dílu Fallout 3, který byl vydán na podzim 2008 pro PC, PlayStation 3 a Xbox 360.\n\n\n<nowiki>*</nowiki>Série The Elder Scrolls Travel: Shadowkey, Stormhold, a Dawnstar byly vyvinuty společně se sesterským studiem Vir2L, které také patří společnosti ZeniMax Media.\n\nNásledující hry byly vydány společností Bethesda Softworks, ale byly vyvinuty jinými subjekty. Společnost Vir2L je stejně jako Bethesda Softworks dceřinou společností společnosti ZeniMax Media Inc., Vir2L se na svých webových stránkách označuje jako sesterská společnost společnosti Bethesda Softworks.\n\n\n"}
{"id": "263114", "url": "https://cs.wikipedia.org/wiki?curid=263114", "title": "Ján Johanides", "text": "Ján Johanides\n\nJán Johanides (18. srpna 1934, Dolný Kubín, Slovensko – 5. června 2008, Šaľa) byl slovenský spisovatel-prozaik a esejista.\n\nNarodil se v rodině prodavače a vzdělání získal v Dolním Kubíně a v Bratislavě, kde začal v roce 1954 studovat na Filosofické fakultě Univerzity Komenského estetiku a dějiny umění, ale studium po třech letech nedokončil. Pracoval jako psycholog, referent ve Svazu slovenských spisovatelů, dramaturg a redaktor programového magazínu v domě kultury a osvěty v Bratislavě a na mnohých dalších místech. Od roku 1972 se věnoval převážně svobodnému povolání. Žil na vícero místech Slovenska - v Martině, v Tisovci nad Váhem, od roku 1972 žije v Šale.\n\nSvoje první literární práce začal uveřejňovat v časopisu Mladá tvorba a Slovenské pohľady, později přispíval do všech literárních časopisů. První knižní dílo mu vyšlo v roce 1963. Jeho tvorba je ovlivněna existencialismem a do literatury také přinesl podněty antirománu. Děj není pro něho důležitý, důležitý je způsob tvorby. Inspiroval se díly francouzských autorů Jeana-Paula Sartra či Alberta Camuse, ale samotný existencialismus přijímal jen jako výraz jistého životního pocitu. Jeho hrdinové vyrůstají z domácího prostředí a nesou si s sebou do života jeho znaky. Nastoluje problémy války, sociální vzpoury, ale i lidské osamělosti, úzkosti, strachu, nicméně řeší je pozitivně pomocí víry v možnost trvalých kontaktů člověka s člověkem. Styl jeho psaní je věcný, střízlivý a objektivní, ale nepřestává být kvůli tomu poetický. V některých dílech využívá naopak prvky surrealismu - příběh píše jako snovou skutečnost plnou absurdít a podobně.\n\n\n\n\n\n"}
{"id": "263117", "url": "https://cs.wikipedia.org/wiki?curid=263117", "title": "Československá revoluční medaile", "text": "Československá revoluční medaile\n\nČeskoslovenská revoluční medaile je československé státní vyznamenání udělované za odboj za svobodné Československo. Byla udělovaná vojenským dobrovolníkům a účastníkům domácího odboje, čs. legionářům, čs. občanům i cizincům za vynikající vojenskou či politickou činnost ve prospěch vzniku Československé republiky.\n\nZaložena byla dekretem prezidenta ČSR TGM dne 1. prosince 1918. Autorem návrhu medaile je francouzský medailér a sochař Antoine Bourdelle (1861–1929).\n\n\nMasivní bronzová medaile zavěšená na prstenci z lipových ratolestí, skrz který prochází stuha. Stuha je červená, 38–41 mm široká s bílým pruhem uprostřed. Tento bílý pruh je lemován modrým proužkem. Samotný odznak má zdobení na obou stranách. Je tvořen rovnoramenným řeckým křížem. Na lícové straně je vyveden jezdec na koni s vlajkou v pravé ruce. Na této straně je i nápis \"Vzhůru na stráž svobodný národe\". Rubové straně dominuje okřídlená žena a datum 1914–1918.\n\n"}
{"id": "263118", "url": "https://cs.wikipedia.org/wiki?curid=263118", "title": "Filosofie dialogu", "text": "Filosofie dialogu\n\nFilosofie dialogu je filosofický směr, který odmítá reduktivní pojetí člověka jako věci (předmětu zkoumání) a zdůrazňuje svébytnost každé lidské bytosti, kterou je třeba respektovat a k níž se lze přiblížit pouze v dialogu. Za zakladatele filosofie dialogu se pokládá židovský filosof Martin Buber.\n\nVe slavné knize „Já a Ty“ z roku 1923 Buber navázal na myšlenky personalismu a rozlišil dvě „základní slova“ (\"Grundwort\") „Já-Ty“ a „Já-Ono“, jež charakterizují přístup člověka ke skutečnosti. Buberův zájem se tedy netýká zkoumání povahy skutečnosti samé, ale především mého postoje a přístupu k ní. \n\nV oblasti „Já-Ono“ je podle Bubera charakteristické, že člověk všechny skutečnosti pokládá za věci, s nimiž může zacházet podle svých potřeb, zkoumat je, manipulovat a využívat ke svým účelům jak právě potřebuje. Naproti tomu v oblasti základního slova „Já-Ty“ uznávám svébytnou autonomii druhého jako svobodné („oddělené“) bytosti, s níž nesmím zacházet jako s věcí. Pokud se s ní chci seznámit a přiblížit se jí, musím ji oslovit a čekat na to, co mi sama o sobě sdělí. \n\nVztah k věcem, vztah „Já-Ono“ lze popsat a vyjádřit a je tedy libovolně přístupný i dalším lidem; to je základ každé objektivity a tudíž i vědy. Naproti tomu vztah „Já-Ty“ je zásadně vztah mezi dvěma osobami, který je přístupný pouze jim jakožto účastníkům tohoto vztahu. Třetí osoba jej může pozorovat zvenčí, ale jen s omezeními; vstoupit do něho nemůže. Charakteristickým výrazem vztahu já-ty je potřeba soukromí a intimity i respekt vůči ní; odtud lze pochopit celou řadu společenských zvyklostí – například listovní tajemství nebo zákaz poslouchat za dveřmi a vůbec vnikat bez pozvání do soukromí druhých.\n\nTyto základní myšlenky dále rozvíjela řada myslitelů, zejména Buberův přítel, židovský filosof Franz Rosenzweig a rakouský katolický filosof Ferdinand Ebner. Buber také ovlivnil personalistické filosofy a řadu významných teologů 20. století. Originálním způsobem na Bubera a Rosenzweiga navázal francouzský fenomenolog Emmanuel Lévinas svým pojetím Tváře druhého. Základní lidskou zkušeností je podle Lévinase „setkání s tváří“, která se sice nebrání, nýbrž je naopak nahá a bezbranná, nicméně mne oslovuje svým příkazem „nezabiješ“. \n\nOdtud Lévinas soudí, že filosofie začíná etikou, totiž uvědoměním, že moje svoboda nemá žádné oprávnění a musí se nejprve legitimovat právě uznáním Druhého jako svébytné osoby. „První filosofie“ tedy není metafysika ani ontologie jakožto zkoumání bytí, nýbrž sebeomezení a respekt ke Druhému, který vždy přesahuje moji představu o něm. Spravedlnost je podle Lévínase požadavek „přistupovat ke druhému zpředu“ a dát mu příležitost promluvit. „Schopnost a ochota k řeči“ (aptitude a la parole) je pak podle něho vlastním výměrem míru.\n\nV českém prostředí rozvíjel filosofii dialogu Karel Vrána a zejména Jolana Poláková.\n\nVálky 20. století a nacistické vyvražďování Židů ukázaly, jak je Buberův přístup aktuální – jak důrazem na jedinečnost lidské osoby a osobního vztahu, tak odmítáním jakéhokoli násilí. Poněkud jiné pojetí rozhovoru jako svobodného vyjednávání a hledání kompromisů, zejména ve veřejných záležitostech, představuje diskurzivní etika K. O. Apela a J. Habermase: pro společnost je závazné jen to, na čem se všichni její členové svobodně dohodli. Předem platí jen pravidla věcného rozhovoru a kategorický požadavek, že z tohoto vyjednávání nesmí být nikdo vyloučen.\n\n\n\n\n \n"}
{"id": "263120", "url": "https://cs.wikipedia.org/wiki?curid=263120", "title": "Kasematy", "text": "Kasematy\n\nKasematy nebo kasemata jsou chodby v opevnění renesančních, barokních a klasicistních pevností. Primárně tyto chodby sloužily jako přístup k střeleckým či dělovým komorám, výpadním brankám a podobným vojenským zařízením. Později sloužily také jako skladiště zbraní a jiného vojenského materiálu a jako prostor pro ubytování vojska. Často také bývaly žalářem.\n\nJako kasemata se označovala také samotná střelecká místnost, ve které se nachází nějaká určitá dělostřelecká nebo pěchotní výzbroj. V dřívějších dobách se jednalo zpravidla o klenutý prostor, který byl umístěn v hradech, tvrzích, městech i všech druzích pevností. V novodobé fortifikaci se jedná o místnost umístěnou v opevnění, které bylo dostatečně vybaveno pro provoz novodobých palných zbraní (odvod nábojnic, kouře atd.). Obvykle ze střeleckých místností ústí několik střílen. Kasematy jsou nakonec také obrněné dělostřelecké stanoviště sekundárního dělostřelectva na válečných lodích umístěné ve střední části lodi.\n\nKasematy se objevují v průběhu 15. století s rozvojem dělostřelby, kdy na jedné straně roste potřeba střeleckých a dělových komor a na druhé straně vzrůstá mohutnost hradeb. Klasické je užití kasemat v bastionovém opevnění, které se objevuje v renesanci a bylo užíváno ještě v období klasicismu.\n\nVedle přístupu k dělovým a střeleckým komorám či výpadním brankám sloužily kasematy také jako naslouchací chodby. Ty umožňovaly odhalit nepřátelské pokusy o podkopání a následnou destrukci opevnění. Některé chodby sloužily též k odvodnění a ventilaci celého, poměrně složitého systému.\n\nSpíše druhotně sloužily kasematy k ubytování vojska či ke skladování vojenského materiálu. Výraznou, i když zcela druhotnou funkcí je užití pro vězeňské účely.\n\nKasematy byly užívány prakticky všude, kde bylo prováděno renesanční či barokní bastionové opevnění. Týkalo se to nově budovaného opevnění měst a hradů. Doložené je například v renesančním opevnění Hluboké. Nejvýrazněji byly kasematy užity tak, kde došlo k budování komplexně projektovaných vojenských pevností. Například Terezín, Špilberk, Vyšehrad, Josefov, Hradec Králové.\n\nMezi nejznámější dochované kasematy v Česku patří kasematy špilberské, vyšehradské, kasematy v Terezíně a v pevnosti Josefov.\n\nŠpilberské kasematy vznikly v roce 1742 překlenutím hradních příkopů, severního a jižního. Severní kasematy byly dlouhé přibližně 109 m, jižní 102 m. Původně měly poskytovat úkryt vojákům, ale v době dokončení již nebylo Brno bezprostředně vojensky ohroženo, a proto kasematy sloužily jako sklady vojenského materiálu.\n\nV roce 1783 zřídil císař Josef II. v kasematách žalář pro nejnebezpečnější zločince. V pozdějších letech byly vybudovány ještě nadzemní trakty. Špilberská věznice byla zrušena až v roce 1855. Během druhé světové války sloužila část kasemat jako kryt pro brněnské gestapo.\n\nVyšehradské kasematy byly vybudovány roku 1742, stavbu vedl inženýr Berdiquieri. Chodby kasemat kopírují obvodové zdi hradeb, místy mají slepé výklenky. Přestože jsou velmi rozsáhlé, zpřístupněná část (dvě křídla) je dlouhá necelý 1 kilometr. Chodby jsou zde 2 m vysoké a 1,5 m široké. Elektrické osvětlení, které do kasemat nainstaloval František Křižík, dnes již není funkční.\n\nV listopadu roku 1744 chtěli Prusové vyhodit Vyšehrad do povětří a navezli do kasemat 133 sudů se střelným prachem. Poslední voják měl tehdy odpálit doutnáky. Tento plán překazili tři podskalští občané, kteří do kasemat pronikli a doutnáky včas odstranili. Marie Terezie je pak za tento hrdinský čin vyznamenala.\n\nJedná se o rozsáhlý systém podzemních chodeb (29 km), který byl v Terezíně vybudován roku 1780. Opevnění pevnosti mělo celkem 55 fortifikačních článků a v nich 136 podzemních prostor.\n\nBastionová pevnost byla postavena císařem Josefem II. v letech 1780–1790 a představuje vrchol pevnostního stavitelství své doby. Délka kasemat je zhruba 45 km, z toho 5 km je přístupných veřejnosti. K výstavbě pevnosti i jejích kasemat byly používány tzv. odlehčené (též pevnostní) cihly s váhou necelých 10 kg a rozměry 3 × 6 × 12 palců.\n\n\n"}
{"id": "263124", "url": "https://cs.wikipedia.org/wiki?curid=263124", "title": "Heydlův dům", "text": "Heydlův dům\n\nHeydlův dům je jednopatrový původně gotický renesančně zásadně přestavěný městský dům v roce 1557. Je situován v jihočeských Prachaticích na stavební parcele čís. 30 (o výměře 210 m². Dům je pohledově exponovaný vzhledem ke své poloze na Kostelním náměstí čp. 29 proti Neumannově ulici. Heydlův dům je součástí Městské památkové rezervace Prachatice. Přiléhá k Dolní bráně a sousedí s děkanským kostelem svatého Jakuba Většího. Vlastníkem domu jsou soukromé osoby a zčásti je užíván ke komerčním účelům. Vžitý název získal podle patricijské rodiny Heydlů, jejíž majetkem v době přestavby byl (jméno na figurálním sgrafitu). Dům je zapsán v Ústředním seznamu kulturních památek ČR.\n\nNa okraji střechy nese výrazné cimbuří, fasáda je v přízemní části pokryta psaníčkovými sgrafity, nad nimiž jsou v prvním patře výrazná figurální sgrafita.\n\nNa fasádě průčelí i bočním křídle je dochována bohatá renesanční sgrafitová výzdoba využívající psaníčková a figurální a ornamentální sgrafita. \ncimbuří zdobí portréty různých osob zbývající plocha atiky je zdobena rostlinnými motivy. \n\nPlocha fasády pod atikou je zdobena pásem sgrafitových figurálních kompozic nahých postav.Pás této výzdoby je na hlavní fasádě uzavírají krajní stlačené sloupy s kompozitními hlavicemi na vrcholech. \n\nKompozice zleva doprava znázorňují \n\nPás figurálního sgrafita je shora i zdola ohraničen výraznou plasticky profilovanou římsou a pokračuje i za rohem na stěně protilehlé kostelu sv. Jakuba dvěma výjevy, např. kočárem taženým koněm. Plocha hlavního průčelí fasády bez figurálních kompozic je pojednána psaníčkovými sgrafity. Na ploše vedle okna u nároží je znázorněn muž s chlapcem a nad nimi je rámečku nápsi HEYDL.\n\nVe fasádě průčelí je prolomen kamenný portál zaklenutý do půlkruhu na jehož vrcholu sgrafito květu růže, ve kterém jsou osazena vjezdová vrata. Ve sgrafitu je uveden letopočet 1557 označující zřejmě dobu provedení sgrafit. \n\nOkna Heydlova domu jsou klasicistní, špaletová s vnějšími křídly v úrovni fasády, členěná šestitabulkově a osmitabulkově. \n\nHlavní průčelí je viditelně vykloněno od svislé osy směrem do ulice. Statiku domu je zajištěna nízkým opěrným pilířem (skarp) uprostřed fasády. statika je zajištěna i betonovou injektáží základů a ocelovými ztužidla viditelnými na fasádě.\n\nDochovaným renesančním stylem zastřešení s atikou s cimbuřím a bohatou sgrafitovou výzdobou fasády, obsahující figurální, ornamentální i psaníčkové sgrafito, patří Heydlův dům č.p. 29 náleží k architektonicky a historicky nejvýznamnějším měšťanským domům prachatické městské památkové rezervace.\n\nRenesanční dům z poloviny 16. století byl přestavěn v 19. století. V 50. letech 20. století obnovena sgrafita.\nPředtím zde možná stála tzv. Literátská škola, navštěvovaná snad i mladým Janem Husem, který podle nedoložené tradice v Prachaticích chodil do školy a s jehož jménem je spojován i Husův dům.Jde však zřejmě o chybnou interpretaci pasáže z Marešova a Sedláčkova Soupisu památek. Zde se uvádí, že ...Dům čp. 29 po levé straně děkanského kostela, někdejší škola ...Zadní stranou připojuje se budova k vlastní škole literátské, nyní čp. 30.\n\nDům je tradičně nazýván jako Heydlův podle vlastníka z doby renesanční úpravy, jehož jméno je též uvedeno též na sgrafitu fasády spolu s figurou muže a dítěte. Archivně je dále prokázáno vlastnictví těchto rodin:\n\n\n\n"}
{"id": "263127", "url": "https://cs.wikipedia.org/wiki?curid=263127", "title": "Blanka Poliaková", "text": "Blanka Poliaková\n\nBlanka Poliaková, pseudonym Andrea Kohútová (* 19. června 1936, Banská Bystrica, Slovensko) je slovenská spisovatelka, básnířka a redaktorka.\n\n\nDebutovala básnickou sbírkou \"Požičaj mi deň\" (1963), ve které převažují přírodní motivy a pocitové vnímání světa. V dalších sbírkách intimní lyriky se zamýšlela nad křehkostí milostného citu, dočasností štěstí a nad trvalými hodnotami v lidském životě, přičemž nezapomněla ani na společenské vazby. Složitý vnitřní svět mladých lidí zobrazila v próze \"Dedičstvo\" (1968), reportáže z cest po Bulharsku shrnula do knihy \"V mojich stopách more\" (1987). Pro děti předškolního věku napsala verše, ve kterých bez moralizování vštěpuje dětem smysl pro dobro, krásu a lidskost.\n\n\n"}
{"id": "263128", "url": "https://cs.wikipedia.org/wiki?curid=263128", "title": "Lachtanovití", "text": "Lachtanovití\n\nLachtanovití (Otariidae) je čeleď šelem z nadčeledi ploutvonožců (Pinnipedia) čítající 7 rodů. Lachtani jsou přizpůsobení vodnímu životu, na rozdíl od příbuzných tuleňů a mrožů se však díky stavbě zadních končetin mohou poměrně obratně pohybovat i po souši.\n\nOd příbuzných tuleňovitých (Phocidae) se lachtani odlišují tmavým zbarvením, zašpičatělým čenichem s hustými hmatovými vousy, výraznými ušními boltci a především stavbou zadních končetin, které mohou podsunout pod tělo, což jim umožňuje rychlejší pohyb po souši. Zbarvení lachtanů je tmavě hnědé, rezavé až černé, u některých druhů však i šedé nebo dvoubarevné. Po namočení jejich srst silně ztmavne, takže se u většiny druhů zdá být téměř černá. Pohlavní dimorfismus je u lachtanů vyvinut silněji než u tuleňů, samec se od samice liší mnohem větší (často i dvojnásobnou) velikostí, masivní hlavou, u některých druhů také hřívou na krku a tmavším zbarvením. Stejně jako tuleni mají i lachtani ploutvovitě zploštělé končetiny, hustou, málo smáčivou srst a silnou vrstvu podkožního tuku. Přesto jsou lachtani dobře přizpůsobeni životu ve vodě, kde tráví většinu svého života, ale k rozmnožování, odpočinku a spánku dochází na souši. Zástupci této čeledě jsou velice zdatnými plavci a některé druhy tráví značnou část života na volném moři či podnikají tahy na vzdálenost několika stovek kilometrů (především lachtan medvědí (\"Callorhinus ursinus\").\nLachtanovití se od svých suchozemských předků, patrně z příbuzenstva medvědovitých, vývojově vzdálili méně než tuleňovití. Důkazem toho jsou viditelné ušní boltce, ale i mléčný chrup, drápy nebo holá chodidla.\n\nPříslušníci čeledi lachtanovitých obývají chladné oblasti jižního Atlantiku, Indického a severního i jižního Tichého oceánu.\n\nV češtině se dnes pro všechny příslušníky čeledi lachtanovitých používá název lachtan, starší označení některých druhů je lvoun (zejména pro lachtana hřívnatého (\"Otaria byronia\"), lachtana novozélandského (\"Phocarctos hookeri\") a lachtana ušatého (\"Eumetopias jubatus\")) by se dnes nemělo používat. Slovo lachtan se do češtiny dostalo v 19. století prostřednictvím ruštiny z jazyka Itelmenů, původních obyvatel Kamčatky. Itelmenský název \"lachtak\" však označuje tuleně vousatého, nikoli lachtana. Ruští lovci kožešin tento název od domorodců převzali a rozšířili ho na velké samce tuleňů i lachtanů. Do češtiny slovo lachtan uvedl Jan Svatopluk Presl roku 1834.\n\nLachtanovití jsou společenští a v době rozmnožování se shromažďují pouze na jediném místě. V tomto období jsou samci značně brutální a bojují o teritorium a především o samice. Samec si samice pečlivě hlídá a po určitou dobu je nepustí ani za potravou, což má pro ně po skončení rozmnožování za následek úbytek na váze, který se snaží co nejrychleji vyrovnat. Samice rodí jedno mládě následující rok a o několik dní později se znovu páří. Páření a porody jsou tak synchronizované díky odložené nidaci, kdy zárodek leží po určitou dobu v klidovém stádiu a teprve poté se začne vyvíjet, čímž je zajištěno načasování porodů tak, aby v kolonii nebyla mláďata různých velikostí.\n\nNejznámějším zástupcem je zřejmě lachtan kalifornský (\"Zalophus californianus\"), který se chová díky své dovednosti učenlivosti ve většině větších cirkusů a je známou atrakcí i v zoologických zahradách.\n\nUvádí se, že lachtani se dokáží pohybovat rychlostí 40 km/h.\n\nČeleď lachtanovitých zahrnuje 7 rodů.\n\n\n"}
{"id": "263161", "url": "https://cs.wikipedia.org/wiki?curid=263161", "title": "Kammspitze", "text": "Kammspitze\n\nKammspitze je 2141 m vysoká hora ležící v údolí Ennstal mezi městy Grössming a Tipschern v Rakouské spolkové zemi Štýrsko. Geograficky se řadí do pohoří Dachstein, respektive jeho části - náhorní plošiny \"Steirisches Dachstein Plateau\".\n\nVýstup na vrchol je možný ze dvou stran. Jednodušší výstup vede od severu z plochého dna kotliny Kammboden, od chaty Viehberg Alm (1446 m). Cesta č. 28 míjí jezírko Miesbodensee (1418 m) a pokračuje strmými travnatými svahy až pod vrcholovou pyramidu, kde přes pár skalních stupňů dosahuje vrcholu.\nZajímavější, ale náročnější cesta je z jihu. Cesta má svůj začátek v krajové části obce Grossming ve výšce (800 m). Rozcestník zde naviguje dvě cesty: obtížnější \"Direktsteig\" a \"Normalweg\". Cesta Direktsteig vede zpočátku velmi prudkým svahem v lese. Po dosažení rozcestí ve výšce 1500 m přechází stezka na velké suťoviště a pokračuje serpentinami mezi porosty kleče. Závěrečný výšvih pod vrcholová skaliska je vedem trávami. Skály jsou uměle zajištěny kramlemi a ocelovým lanem. Výška zajištěného úseku je zhruba 80 metrů. Na vrcholu je kříž a výhled do širokého okolí na Dachstein, blízký Grimming, Nízké Taury a na severu pohoří Totes Gebirge.\n\n"}
{"id": "263163", "url": "https://cs.wikipedia.org/wiki?curid=263163", "title": "Pribislav", "text": "Pribislav\n\nPribislav († 30. prosince 1178) byl poslední kníže obodritský a první kníže meklenburský, syn obodritského knížete Niklota. Je zakladatelem dynastie Meklenburských.\n\nRoku 1160, poté co se Jindřich Lev vrátil z tažení z Itálie, kde se zúčastnil dobývání Milána, zahájil nové tažení proti Obodritům. Tohoto tažení se také zúčastnil Jindřichův spojenec, dánský král Valdemar I. Veliký. Niklot, kníže obodritský, se pokusil tažení čelit protiútokem na Jindřichovo město Lubek, kterému veleli jeho synové Pribislav a Vartislav, avšak protiútok se nezdařil a město se nepodařilo dobýt. Niklot nechal spálit své hrady Ylowe, Veligard, Zvěřín a Dubin a opevnil se ve Wurle nad řekou Warnow, odkud napadal Jindřichovo vojsko.\nPři jednom nájezdu však Niklot padl nedaleko hradu Vorel do léčky, byl obklíčen a zabit. Po Niklotově smrti začal Jindřich Lev obsazovat Obodritsko a rozdělil je svým vazalům. Malchow udělil Ludolfovi z Peine, hrad Kuscina dal Ludolfovi, fojtovi z Brunšviku, Ylowe udělil Guncelinovi a Veligrad (Meklenburk) udělil Jindřichovi ze Skathen. Pribislav a Vartislav v té době ovládali pouze Wurle a bývalou zemi kmene Chyžanů, kterou si podmanil kníže Gotšalk.\nOdtud pokračovali v nájezdech na Jindřichova vojska na obodritském území. Hodlali se především zmocnit Veligradu, avšak Guncelin, který získal na výpomoc vojsko Jindřicha Lva, zaútočil roku 1163 na Wurle a Vartislav v něm brzy kapituloval. Vartislav pak byl až do roku 1165 vězněm Jindřicha Lva.\n\nRoku 1164 byl Pribislav i se svým synovcem Niklotem pokřtěn meklenburským biskupem Bernem.\nNa jaře téhož roku Pribislav přitáhl k hradu Meklenburku. Správce hradu Jindřich ze Skathen nebyl v té době přítomen a tak ozbrojení mužové na hradě neměli velitele. Pribislav vyzval obránce hradu ke kapitulaci, s tím, že zachová jejich životy i majetek. Obránci hradu však kapitulovat odmítli a Pribislav jej zanedlouho dobyl. Všichni muži z hradu byli pobiti, ženy a děti Pribislav odvedl do zajetí a hrad vypálil.\nPoté Pribislav zamýšlel dobýt hradiště Ylowe, ovládané Guncelinem, to se mu však nepodařilo.\nVévoda Jindřich Lev reagoval na povstání vojenským tažení, kterého se opět zúčastnili jeho spojenci - dánský král a Albrecht I. Medvěd, markrabě braniborský. Jindřich Lev nechal poblíž hradu Malchowa oběsit Vartislava, mladšího bratra Pribislava, který byl až do té doby jeho vězeň.\nSpojené vojska Jindřicha pak táhla k Dyminu na pomořanských hranicích. V blízkosti Dymina čekal Pribislav spolu s pomořanskými knížaty Kazimírem a Bogislavem. První předvoj Jindřichových vojsk, kterým byli Nordalbingové byl Pribislavem zničen a Pribislav poté vypálil Dymin a ustoupil na území pomořanských knížat. Jindřich Lev a dánský král Valdemar jej do Pomořan pronásledovali. Zde však došlo k nečekanému zvratu událostí. K Jindřichovi Lvovi se dostavil posel, který ho informoval, že do Brunšviku dorazilo poselstvo byzantského císaře. To Jindřicha Lva odvrátilo od dalšího pronásledování Pribislava a vrátil se i s vojskem do Brunšviku. Pribislav poté pobýval na dvoře pomořanských knížat.\n\nRoku 1168 vévoda Jindřich Lev vzal Pribislava na milost a udělil mu Obodritsko, s výjimkou Zvěřína, v léno. Obodritsko definitivně přestalo být nezávislým státem. Pribislav se stal vazalem Jindřicha Lva.\n\nV letech 1171 až 1173 se Pribislav zúčastnil „soukromé“ křižácké výpravy saského vévody Jindřicha Lva do Palestiny. O tom, jak se Pribislav na výpravě podílel však nejsou žádné informace. Později, po návratu z výpravy, Jindřich Lev dal Pribislavovu synovi Jindřichu Borvinovi za manželku svoji nemanželskou dceru.\n30. prosince 1178 se Pribislav zúčastnil turnaje v Lüneburgu, kde byl těžce raněn a zakrátko zemřel. Byl pohřben v klášteře sv. Michala a roku 1219 bylo jeho ostatky přemístěny do kostela v Bad Doberanu.\n\nManželkou Pribislava byla dcera Vartislava Vojslava. Z manželství se narodil syn Jindřich Borvin I., budoucí kníže meklenburský.\n\n"}
{"id": "263164", "url": "https://cs.wikipedia.org/wiki?curid=263164", "title": "Kvalifikace na Mistrovství světa ve fotbale 2010", "text": "Kvalifikace na Mistrovství světa ve fotbale 2010\n\nV kvalifikaci na Mistrovství světa ve fotbale 2010 se národní týmy ze šesti fotbalových konfederací ucházely o 31 postupových míst na závěrečný turnaj, který proběhl v Jihoafrické republice v červnu a červenci 2010. Této kvalifikace se účastnilo 204 zemí, což byl nejvyšší počet v historii.\n\n<nowiki>*</nowiki> Poloviny míst znamenají místa v mezikontinentální baráži.\n\nKvalifikační proces započal v srpnu 2007 a skončil v listopadu 2009.\n\nLos pro hlavní kvalifikační skupiny se konal v Durbanu 25. listopadu 2007 (34 týmů již bylo vyřazeno ještě před tímto losem - 6 z OFC, 5 z CAF a 23 z AFC). Kvalifikace v zóně CONMEBOL také odstartovala, ale jelikož v této zóně hraje 10 členů v jedné skupině každý s každým doma a venku, tak los nebyl potřeba. Čtveřice zbývajících týmů z OFC hrála finálovou fázi své kvalifikace v jedné čtyřčlenné skupině, takže los nebyl pro tuto zónu také potřeba. Tím pádem se skupiny losovaly pouze 156 týmům z celkových 204 účastníků kvalifikace.\n\nJižní Afrika je na turnaj kvalifikována automaticky.\n\nVe všech zónách byla používána k určení pořadí ve skupinách následující kritéria:.\n\n\n\"(53 týmů bojujících o 6 místenek, včetně JAR jako hostitele)\"\n\nKvalifikace zóny CAF začala předkolem hraném 13. října a 17. listopadu. Předkola se účastnilo 6 nejhorších týmů podle žebříčku FIFA. Následně bylo 48 týmů účastnících se první fáze nalosováno do 12 skupin po 4 týmech.\n\n12 vítězů a 8 nejlepších týmů z druhých míst postoupilo do druhé fáze, ve které byli rozlosování do 5 skupin po 4 týmech. Vítězové těchto 5 skupin postoupili na mistrovství světa.\n\nKvalifikace na mistrovství světa byla zároveň kvalifikací na Africký pohár národů 2010. I přesto, že byla JAR hostitelem MS a měla tím pádem účast zajištěnu, kvalifikace se účastnila, neboť se potřebovala kvalifikovat na Africký pohár národů.\n\n\"(43 týmů bojujících o 4 nebo 5 místenek - baráž proti týmu z Oceánie rozhodla o držiteli páté místenky)\"\n\nDvě předkola (jedno v říjnu 2007 a druhé v listopadu 2007) vyeliminovalo počet účastníků ze 43 na 20.\n\nDvacítka týmů byla v první fázi rozdělena do 5 skupin po 4 týmech. Tato fáze se hrála od února do června 2008. Vítězové skupin a týmy na druhých místech postoupili do druhé skupinové fáze. V ní bylo 10 týmů rozděleno do dvou skupin po 5 týmech a hrálo se od září 2008 do června 2009. Vítězové skupin a týmy z druhých míst druhé skupinové fáze se kvalifikovali na mistrovství světa. Dva týmy na třetích místech ve druhé skupinové fázi hrály mezi sebou v září 2009 baráž, jejíž vítěz narazil v přímém souboji o kvalifikační místenku na vítěze zóny OFC. Baráž AFC/OFC se hrála v říjnu a listopadu 2009.\n\n\"(53 týmů bojujících o 13 místenek)\"\n\nEvropská kvalifikace začala v srpnu 2008 po Mistrovství Evropy ve fotbale 2008. Týmy byly rozděleny do osmi skupin po šesti týmech a jedné pětičlenné skupiny. Devět vítězů jednotlivých skupin postoupilo přímo na mistrovství světa. Osm nejlepších týmů na druhých místech hrálo baráž o zbylé čtyři místenky.\n\n\"(10 týmů bojujících o 4 nebo 5 místenek - baráž proti týmu ze Severní Ameriky rozhodla o držiteli páté místenky)\"\n\nVšech deset týmů se v jedné skupině utkalo dvoukolově každý s každým. Nejlepší čtyři celky se kvalifikovaly na mistrovství světa, zatímco pátý tým se utkal se čtvrtým celkem z CONCACAF v baráži.\n\n\"(10 týmů bojujících o 0 nebo 1 místenku - baráž proti týmu z Asie rozhodla o držiteli této místenky)\"\n\nKvalifikační proces začal na fotbalovém turnaji na jihopacifických hrách 2007 v srpnu 2007. První tři celky tohoto turnaje postoupily do druhé fáze, do které byl již předem nasazen Nový Zéland, kde utvořily čtyřčlennou skupinu, v níž se utkaly dvoukolově každý s každým. Vítěz této skupiny následně postoupil do baráže proti pátému týmu z Asie.\n\n\"(35 týmů bojujících o 3 nebo 4 místenky - baráž proti týmu z Jižní Ameriky rozhodla o držiteli čtvrté místenky)\"\n\nV prvním předkole se 22 nejhorších týmů střetlo o postup do druhého předkola. V něm se 24 týmů (11 postupujících a 13 přímo nasazených) utkalo o 12 postupových míst do první skupinové fáze. Obě předkola se hrála v první polovině roku 2008. První skupinová fáze se hrála v druhé polovině roku 2008. Dvanáct týmů v ní bylo rozděleno do tří skupin po čtyřech. První dva týmy z každé skupiny postoupily do druhé skupinové fáze, ve které byla jedna skupina čítající 6 týmů. Celá se odehrála v roce 2009. První tři z této skupiny postoupili na mistrovství světa, čtvrtý celek postoupil do baráže proti pátému celku ze zóny CONMEBOL.\n"}
{"id": "263165", "url": "https://cs.wikipedia.org/wiki?curid=263165", "title": "Ceny Velkého bratra", "text": "Ceny Velkého bratra\n\nCeny Velkého bratra (Big Brother Awards, český organizátor užívá též název Soutěž o největšího slídila) je soutěž, v níž jsou vybírány subjekty, které nejvíce narušily soukromí lidí, zejména novými technologiemi. Aktuálními tématy jsou ochrana soukromí při cestování, používání čipů, počítačů a kamerových systémů a soukromí lidského těla. Účel soutěže je zejména osvětový: tedy upozornit veřejnost na způsoby, jakými bývá soukromí narušováno. Název má soutěž podle postavy Velkého bratra z Orwellova románu 1984.\n\nKdokoliv z veřejnosti může do soutěže nominovat jak úřady, tak firmy. Odborná porota pak vybírá „vítěze“ v několika kategoriích. První ročník se konal roku 1998 ve Velké Británii, postupně se přidávají další národní soutěže, do roku 2007 již proběhla alespoň jednou ve 14 evropských zemích a 5 mimoevropských, v roce 2007 byla poprvé vyhlášena i mezinárodní soutěž. V České republice národní soutěž organizuje občanské sdružení Iuridicum Remedium (IuRe) od roku 2005. Vítěz je v české soutěži vyhodnocován v osmi kategoriích:\n\n\nEvropa:\n\nMimoevropské:\n\nMezinárodní soutěž: Montreal (Kanada) 2007\n\nPořádá občanské sdružení Iuridicum Remedium (IuRe).\n\nCeny byly předávány 28. října 2005 v Divadle Na zábradlí.\n\n\nVýsledky byly vyhlášeny 30. října 2006 v divadle Alfred ve dvoře.\n\nČleny poroty byli: Petr Jakubíček (organizace Generation Europe), Karel Neuwirt (bývalý předseda Úřadu pro ochranu osobních údajů), Miroslav Ouzký (poslanec Evropského parlamentu), Lenka Nejezchlebová (redaktorka MF DNES), Petr Krčmář (šéfredaktor serveru Root.cz), Martin Elger (advokát, předseda občanského sdružení Právní společnost - ARS AEQUI et BONI), Petra Du Toit (Sdružení obrany spotřebitelů).\n\n\nCeny byly předávány 13. listopadu 2007 v prostoru NoD Roxy v Praze.\n\nČleny poroty byli Mgr. Martin Elger (advokát, předseda občanského sdružení Právní společnost – ARS AEQUI et BONI), Petr Jakubíček (organizace Generation Europe), Petr Krčmář (šéfredaktor serveru Root.cz), Aleš Miklík (šéfredaktor serveru Lupa), Lenka Nejezchlebová (redaktorka MF DNES), RNDr. Karel Neuwirt (poradce, bývalý předseda Úřadu pro ochranu osobních údajů), JUDr. Ing. Helena Svatošová (Iuridicum Remedium), Petra Du Toit (za Sdružení obrany spotřebitelů).\n\n\nCeny vybrané z více než 70 nominací byly vyhlašovány, případně předávány 14. listopadu 2008 v Experimentálním prostoru NoD Roxy v Praze.\n\nV porotě byli Petr Krčmář (šéfredaktor serveru Root.cz), RNDr. Karel Neuwirt (poradce pro ochranu soukromí), Lenka Nejezchlebová (redaktorka MF Dnes), poslanec Evropského parlamentu MUDr. Miroslav Ouzký, Radek Smolík (Symantec), Ing. JUDr. Helena Svatošová (Iuridicum Remedium) a advokát JUDr. Václav Vlk.\n\n\n\n\nVýsledky sedmého ročníku soutěže pro narušitele soukromí Big Brother Awards (Ceny Velkého bratra) byly 18. ledna 2012 vyhlášeny na slavnostním večeru v Divadle Archa. Odborná porota vybírala výherce z více jak 120 nominací zaslaných veřejností.\n\nVýsledky osmého ročníku soutěže pro slídily v našem soukromí Big Brother Awards (Ceny Velkého bratra) za rok 2012 byly vyhlášeny 16. ledna 2013 v kině Atlas na slavnostním večeru organizovaném už tradičně občanským sdružením Iuridicum Remedium. Sedmičlenná porota složená z odborníků na nové technologie, právníků, obránců lidských práv a novinářů vybírala vítěze z nominací zaslaných širokou veřejností.\n\nVýsledky již devátého ročníku soutěže pro slídily v našem soukromí Big Brother Awards (Ceny Velkého bratra) za rok 2013 byly vyhlášeny 16. ledna v pražském BIO OKO na slavnostním večeru organizovaném už tradičně nevládní organizací Iuridicum Remedium. Desetičlenná porota složená z odborníků na nové technologie, právníků, obránců lidských práv a novinářů vybírala vítěze z nominací zaslaných širokou veřejností.\n\nVýsledky jubilejního desátého ročníku anticen pro největší slídily Big Brother Awards byly vyhlášeny v Centru současného umění DOX v Praze. Devítičlenná porota složená z odborníků na nové technologie, právníků, obránců lidských práv a novinářů vybírala vítěze z padesáti nominací zaslaných širokou veřejností. Anticeny udělované nově ve čtyřech kategoriích + pozitívní cena.\n\nVýsledky jedenáctého ročníku anticen pro největší slídily Big Brother Awards byly vyhlášeny v pražském Studiu Alta. Devítičlenná porota složená z odborníků na nové technologie, právníků, obránců lidských práv a novinářů vybírala vítěze z padesáti pěti nominací zaslaných širokou veřejností. \n\n\n\n\n\n"}
{"id": "263167", "url": "https://cs.wikipedia.org/wiki?curid=263167", "title": "Hydrogenuhličitan vápenatý", "text": "Hydrogenuhličitan vápenatý\n\nHydrogenuhličitan vápenatý Ca(HCO) je bílá krystalická látka rozpustná ve vodě. Jedná se o kyselou sůl kyseliny uhličité.\n\nHydrogenuhličitan vápenatý a hydrogenuhličitan hořečnatý jsou podstatou dočasné tvrdosti vody. Při zvýšené teplotě dochází k jeho rozkladu a na dně nádob se vylučuje uhličitan vápenatý.\n\nHydrogenuhličitan vápenatý vzniká v přírodě působením vody a oxidu uhličitého na horniny tvořené uhličitanem vápenatým (např. vápenec) podle reakce:\nNásledným zpětným rozkladem hydrogenuhličitanu vápenatého na oxid uhličitý, vodu a uhličitan vápenatý vznikají krápníky (krasové jevy).\n"}
{"id": "263174", "url": "https://cs.wikipedia.org/wiki?curid=263174", "title": "Seznam dílů seriálu Simpsonovi", "text": "Seznam dílů seriálu Simpsonovi\n\nSimpsonovi (angl. \"The Simpsons\") jsou americký animovaný seriál vytvořený Mattem Groeningem v produkci Jamese L. Brookse pro televizní síť Fox. Seriál satiricky pojednává o životě americké střední třídy představované rodinkou Simpsonů, zahrnující Homera, Marge, Barta, Lízu, Maggie, dědu Simpsona, psa Spasitele a kočku Sněhulku. Odehrává se ve Springfieldu, fiktivním městě kdesi ve Spojených státech. Paroduje americkou kulturu, společnost, televizi a mnoho aspektů lidského života obecně. Groening pojmenoval animovanou rodinku po členech své vlastní rodiny, přičemž Bart (anagram angl. „brat“ – spratek) měl představovat jeho samotného. \"Simpsonovi\" jsou nejdéle vysílaným animovaným seriálem v historii americké televize a nejdéle vysílaným americkým seriálem uváděným v hlavním vysílacím čase. Dne 30. září 2018 bylo zahájeno vysílání třicáté série tohoto seriálu. \"Simpsonovi\" už dosáhli 30. řady a 643. dílu. \n\nPoprvé se \"Simpsonovi\" na televizních obrazovkách objevili 19. dubna 1987 ve formě dvouminutového skeče v pořadu \"The Tracey Ullman Show\". Během tří řad vzniklo pro tento pořad celkem 48 skečů Simpsonových, jejichž kresba byla neumělá. Poté si Simpsonovi vysloužili plnohodnotný samostatný seriál o délce 20–22 minut, jehož první díl se vysílal 17. prosince 1989. Simpsonovi se stali prvním seriálem televize Fox, který obsadil místo v první třicítce nejsledovanějších amerických pořadů a to už svou první řadou. Ve Spojených státech se seriál vysílá v hlavním vysílacím čase.\n\n<onlyinclude></onlyinclude>\n\nDne 6. února 2019 bylo oznámeno rozhodnutí o prodloužení seriálu o 31. a 32. řadu.\n\nDne 6. února 2019 bylo oznámeno rozhodnutí o prodloužení seriálu o 31. a 32. řadu.\n\nNásledující tabulka uvádí díly, k nimž dosud není známo jejich zařazení do konkrétní řady seriálu.\n\n"}
{"id": "263177", "url": "https://cs.wikipedia.org/wiki?curid=263177", "title": "Sokol stěhovavý", "text": "Sokol stěhovavý\n\nSokol stěhovavý (\"Falco peregrinus\") je kosmopolitně rozšířený sokolovitý pták. Samice je výrazně větší než samec a může dosahovat až velikosti havrana. Má dlouhá špičatá křídla a krátký ocas, který se ke konci zužuje. Na zbarvení je nejnápadnější charakteristický tmavý „vous“ na bílé tváři. Jeho kořistí jsou převážně ptáci do velikosti kachny. Druh má množství popsaných poddruhů, ale ne všechny jsou uznávány. Různé prameny uvádějí 15–17, někdy dokonce i 19 poddruhů. S maximální rychlostí při střemhlavém letu až 389 km/h představuje sokol stěhovavý zřejmě nejrychlejšího živočicha v současné přírodě.\n\nSokol stěhovavý má kosmopolitní rozšíření. Přirozeně se nevyskytuje pouze v Antarktidě, v částech jižní Ameriky, na Novém Zélandu a Islandu. V současné době je jeho rozšíření menší, protože na mnoha místech, převážně v rozvinutých industrializovaných oblastech, sokol vyhynul (viz mapka rozšíření poddruhů, kde jsou tyto oblasti vyznačeny). Zásadní podíl na úbytku sokola stěhovavého mělo používání pesticidů, které se přes potravní řetězec dostávaly do těla dravců. Většina těchto přípravků (např. DDT) je dnes zakázána a do některých oblastí, kde vyhynul, se sokol pomalu vrací.\n\nPřed rokem 1950 byla populace sokolů v tehdejším Československu poměrně silná. Jeho rozšíření bylo limitováno pouze výskytem vhodných hnízdišť. K prudkému úbytku došlo kvůli zmíněnému nadměrnému používání pesticidů a v 70. letech 20. století nebylo při ornitologickém mapování zaznamenáno žádné hnízdění. Stav přetrvával do 80. let, kdy se začaly objevovat pokusy o zahnízdění. V letech 2001–2003 byl počet hnízdících sokolů v České republice odhadnut na 20–25 párů (v ČR druh kriticky ohrožený). V mnoha případech jde o jedince pocházející z Německa či Rakouska.\n\nRozpětí křídel sokola stěhovavého je 85–115 cm, délka těla 35–50 cm. Samci váží od 500 g do 750 g, samice jsou výrazně větší a váží 910 až 1500 g. Velikost je variabilní stejně jako zbarvení, podle toho, o jaký poddruh se jedná. Severnější druhy jsou větší, jižní druhy jsou drobnější.\n\nZbarvení sokolů je velmi variabilní. Čím severnější populace, tím je celkové zbarvení světlejší, naopak v tropech může zbarvení hlavy a zad být až černé. Následující popis tedy platí hlavně pro poddruh sokol stěhovavý eurosibiřský (\"F. p. peregrinus\"), který se vyskytuje v České republice. Dospělý pták má tmavě šedý až šedočerný hřbet a bílou spodinu s kapkovitými skvrnami na hrdle přecházejícími v příčné vlnky na břiše. Samice může mít spodinu těla nahnědlou. Ruční letky jsou černohnědé, špičky křídel černé, ocas šedohnědý, s příčnými skvrnami. Konec ocasu je bíle olemován. Na bělavou tvář zasahuje tmavá šedočerná barva z temene a tvoří nápadný, charakteristický vous. Světlejší severní populace mají i tento vous užší a méně výrazný. Mladí ptáci mají hřbet spíš šedohnědý s bělavými nebo nažloutlými lemy per. Ocas mají tmavohnědý se světlými příčnými pruhy. Spodinu těla mají výrazně podélně skvrnitou.\n\nSokoli létají rychlým máváním křídel, plachtí jen na krátkých úsecích.\n\nSeverské populace jsou z velké části tažné, z ostatních populací jsou někteří jedinci tažní, někteří přelétaví a stálí.\n\nV přírodě hnízdí převážně na skalních stěnách, pokud nemají k dispozici skály, zahnízdí i ve starém hnízdě jiného druhu. Sám hnízdo nestaví, ani neupravuje, na skále mnohdy hnízdí přímo na holém podkladu. Byla zaznamenána i hnízda na zemi. Oblíbil si lidské stavby a často hnízdí ve zříceninách hradů nebo na různých věžích. Přesto na rozdíl od poštolky nehnízdí příliš často ve velkých městech. Na hnízdo se pravidelně vrací nebo hnízdí aspoň poblíž původního hnízda.\n\nPřed hnízděním předvádí akrobatické zásnubní lety.\n\nVe střední Evropě snáší samice nejčastěji na konci března či začátku dubna 3–4 vejce. Sedí na nich cca 29–30 dní, samec ji občas střídá. Samice si buď potravu sama uloví, když ji samec vystřídá v sezení, nebo jí samec nosí kořist na hnízdo. Po vylíhnutí se o mláďata na hnízdě stará asi 14 dní jen samice, samec přináší kořist, poté se střídají. Mláďata opouštějí hnízdo po 35–42 dnech, ale rodiče je nadále krmí ještě aspoň dva měsíce. Sokoli pohlavně dospívají ve dvou až třech letech.\n\nLoví téměř výhradně ptáky za letu. Styl lovu není příliš vhodný pro pozemní kořist, proto se k lovu drobných savců uchyluje výjimečně a ptáky na zemi se pokouší donutit vzlétnout. Vrhá se z velké výšky na kořist pod sebou a útočí na ni pařáty. Při střemhlavém útoku s přitaženými křídly dosahuje rychlosti přes 300 km/h. Náraz v této rychlosti by byl nebezpečný i pro něj, a proto se snaží trefit spíš křídlo než přímo tělo kořisti. Ze stejného důvodu nemůže zaútočit na hejno, a proto se některé druhy drobných ptáků na obranu před sokolem shlukují do hejna. Kořist většinou po útoku klesne k zemi, kde ji sokol usmrtí klovnutím, pokud pád přežila.\n\nNejčastější kořistí sokola stěhovavého bývají: holubi, hrdličky, špačci, různé druhy drozdů, koroptve, různé druhy kachen, racci i drobnější ptáci, jako jsou rorýsi, vlaštovky či pěnkavy. Troufne si i na havrany a vrány. Ze savců jsou častou kořistí netopýři, králíci, sysli a veverky.\n\n\n\n"}
{"id": "263179", "url": "https://cs.wikipedia.org/wiki?curid=263179", "title": "Žláza", "text": "Žláza\n\nŽláza (lat. \"glandula\") je každý orgán, jehož primární funkce je produkce látek, které jsou vylučovány na povrch kůže či sliznice (exokrinní žlázy, s vnější sekrecí) či přímo do krve (endokrinní žlázy, s vnitřní sekrecí). Jejich funkční složkou je žlazový epitel, dále jsou tvořeny vazivem a v případě exokrinních žláz často i nějakým typem buněk schopných kontrakce (myoepiteliální buňky).\n\n"}
{"id": "263184", "url": "https://cs.wikipedia.org/wiki?curid=263184", "title": "Fëanorova přísaha", "text": "Fëanorova přísaha\n\nFëanorova přísaha je fiktivní přísaha, kterou v Tolkienově světě složil elf Fëanor a jeho synové Maedhros, Maglor, Celegorm, Curufin, Caranthir, Amrod a Amras. Zavazovala je udělat cokoliv pro získání zpět silmarilů, které jim ukradl Morgoth, který při tom zabil Fëanorova otce Finwëho.\n\nText přísahy není v Silmarillionu přesně uveden, je tam však následující:\nJmenovaní složili přísahu při samotném Eru Ilúvatarovi, proto tuto přísahu nebylo možno nijak zrušit. Každého, kdo ji přísahal, bude pronásledovat až do konce světa. Kdo by ji nedodržel, na toho bude přivolána Věčná tma.\n"}
{"id": "263186", "url": "https://cs.wikipedia.org/wiki?curid=263186", "title": "Třemošenská vrchovina", "text": "Třemošenská vrchovina\n\nTřemošenská vrchovina je geomorfologickým okrskem Brd. Zaujímá rozlohu více jak 260 km². Nacházejí se zde téměř všechny brdské osmisetmetrové vrcholy (až na dva).\n\nVětší část pohoří (kromě vrchu Ostrý na levém břehu Litavky a území na jejím pravém břehu), ležela do konce roku 2015 ve vojenském újezdu Brdy, a proto sem s výjimkou několika částečně zpřístupněných území nebyl vstup veřejnosti oficiálně povolen. Část území (Posádkové cvičiště Jince v sousedství osady Velcí, areál U Němých) si armáda ponechává i po zrušení vojenského újezdu, část je v současnosti (říjen 2016) oficiálně nepřístupná dočasně z důvodu nedokončené pyrotechnické asanace .\n\nTřemošenská vrchovina je pramennou oblastí řady potoků i dvou nejvýznamnějších místních vodotečí, řeky Litavky a řeky Klabavy.\n\nNejvyšším vrcholem je Tok (865 m), který je i nejvyšším vrcholem celé Brdské vrchoviny. Dalšími osmistovkami jsou Praha (862 m), Malý Tok (844 m), Hradiště (840 m), Brdce (839 m), Koruna (831 m), Jordán (826 m) a Paterák (813 m). Najdeme tu i další výrazné hory, jako třeba Třemošnou (778 m), podle níž dostala vrchovina své jméno, Plešec (786 m), který je nejvyšším vrchem v částečně zpřístupněné oblasti VVP Jince, horu Kočka (789 m) nad Padrťskými rybníky, vrch Houpák (794 m]), kde jsou umístěny některé zkušební objekty bývalého československého pohraničního opevnění (cílová plocha Jordán), Brda (773 m) severně od Obecnice, výrazné Jinecké hřebeny (721 m) nad Jincemi, Beranec (662 m), v jehož svazích najdeme zříceninu hradu Valdek anebo už mimo území VVP ležící vrch Ostrý (539 m), který spolu s protilehlým Plešivcem (654 m), vytváří úzkou bránu, kterou řeka Litavka opouští Brdskou vrchovinu.\n\nI přírodní podmínky jsou právě v Třemošenské vrchovině nejdrsnější. Dní se sněhovou pokrývkou je v nejvyšších polohách průměrně přes 90 v roce a výška sněhové pokrývky zde běžně dosahuje okolo 1 m. (Výjimku tvořila zima 2006/2007 - mimořádně nízká a kratkou dobu trvající sněhová pokrývka však byla jevem, který se vyskytl na celém území ČR.) Brdy jsou v částečném srážkovém stínu Krušných hor a Šumavy, přesto však je roční průměrný úhrn srážek uváděn přes 800 mm v nejvyšších polohách. (\"Nikde v Brdech nefunguje meteorologická stanice a přesné údaje tak nejsou známy, zpravidla jsou vypočítávány a odhadovány podle srovnatelných míst jinde v ČR, např. Přimda a Milešovka. Nejbližší stanice jsou v Kocelovicích - už mimo samotné Brdy a v Neumětelích u Hostomic, která je již také mimo vlastní Brdy. Na vrchu Praha by měla být zprovozněna automatická meteorologická stanice, jejíž údaje by tak měly přispět i k lepšímu poznání této oblasti\"). Třemošenská vrchovina je spolu se sousední Třemšínskou vrchovinou jedinou oblastí oreofytika (oblast horské květeny) ve Středních Čechách.\n"}
{"id": "263190", "url": "https://cs.wikipedia.org/wiki?curid=263190", "title": "Lycus Sulci", "text": "Lycus Sulci\n\nLycus Sulci je rozsáhlá propadlina s deformovanou kůrou na povrchu Marsu, která se nachází na severní polokouli severně až západně od štítové sopky Olympus Mons na kontaktu s hladší oblastí Amazonis Planitia, která se rozkládá převážně na západě až severozápadě. Severně od Lycus Sulci je zlomový systém Acheron Fossae a na východě menší útvar Cyane Sulci, dále na východ se pak nachází lávové pole vzniklé erupcemi starého štítového vulkánu Alba Patera.\n\nPojmenována byla v roce 1976 z řečtiny dle klasického albedového jména. Propadlina se rozkládá mezi 12,5° severní šířky až 34,9° a 130,9° západní délky až 150,9° délky. Táhne se přes 1 350 km.\n\nOblast byla fotografována již během mise amerických sond Viking, které přinesly snímky ukazující ostrý přechod mezi vyvýšenou částí Lycus Sulci a planinou Amazonis. Tento přechod vedl některé vědce k tomu, že začali pracovat s myšlenkou, že se jedná o pozorovatelný přechod mezi prapůvodním oceánem existujícím v severních šířkách a tehdejší pevninou. Pozdější vyhodnocení snímků ale neprokázalo, že by se jednalo o pobřežní linii vzniklou erozivní činností vln. Oproti předpokladu se nepodařilo najít jasnou hranici útesů, ale snímky ukazovaly postupný přechod z vyšších oblastí do nížin. Na druhou stranu je otázka, jestli třetinová gravitace a absence přílivu a odlivu podobného na Zemi (Mars nemá hmotný měsíc jako Země), by vůbec umožnila vznik útesovému rozhraní ve formě, jak je známé ze Země.\n\n\n"}
{"id": "263194", "url": "https://cs.wikipedia.org/wiki?curid=263194", "title": "Edam", "text": "Edam\n\nEdam je nizozemské město v provincii Severní Holandsko. Společně s městem Volendam tvoří správní celek Edam-Volendam, jež je jeden z 64 správních celků Severního Holandska.\nJméno Edam vzniklo ze slova \"dam\" (hráz) na malé říčce se jménem E (nebo také IJe či Ye).\n\nMěsto dalo název zdejšímu sýru Edam, česky eidam.\n\n"}
{"id": "263198", "url": "https://cs.wikipedia.org/wiki?curid=263198", "title": "Nokia N82", "text": "Nokia N82\n\nNokia N82 je smartphone představený společností Nokia 14. listopadu 2007. Je součástí série Nseries řady smartphone a uvádí N-Gage gaming platform a Nokia Hudební obchod (Nokia Music store). N82 běží na Symbian OS v9.2, s S60 3rd Edition včetně Feature Pack 1. Má 5megapixelový fotoaparát a je první z telefonů Nokia s Xenonovým bleskem.\n\nJako Nokia N95, i N82 obsahuje zabudovaný akcelerometr pro stabilizaci videa a orientaci fotografií (pro zachování otočení fotografií tak, jak byly zachyceny). Má automatickou rotaci displeje jako N95 a nepotřebuje k tomu žádné další aplikace.\n\n\n"}
{"id": "263203", "url": "https://cs.wikipedia.org/wiki?curid=263203", "title": "Kazaština", "text": "Kazaština\n\nKazaština ( qazaq tili, қазақ тілі //) je turkický jazyk, kterým se mluví hlavně v Kazachstánu, ale také v Číně a v Mongolsku. Zapisuje se cyrilicí a od roku 2018 také latinkou. Úplný přechod na latinku by měl proběhnout v roce 2025\n\nNejstarší turkické písemné památky jsou zaznamenány orchonským písmem, které bylo v oblasti Střední Asie užíváno od 8. století našeho letopočtu. V 10. stoletím jej vytlačilo písmo arabské, které se pro zápis kazaštiny používalo až do 20. století. Na konci 19. století se objevily první pokusy zápisu turkických jazyků cyrilicí a vznikla tzv. misionářská cyrilice, která byla užívána souběžně s arabským písmem do 20. let 20. století. Během 20. let byla vyvíjena jednotná turkická abeceda na základě latinky, tzv. janalif, kterou by mohly užívat všechny turkické národy v Sovětském svazu. Tato abeceda byla oficiálně zavedena roku 1928. V letech 1938 až 1940 sovětské vedení rozhodlo o převedení latinských abeced neslovanských jazyků v SSSR na cyrilici, které se kromě turkických jazyků týkalo například i moldavštiny. Cyrilská abeceda je pro kazaštinu oficiálně užívána dosud, ale od roku 2018 se také používá latinka. V prosinci 2012 rozhodl prezident Republiky Kazachstán Nursultan Nazarbajev, že Kazachstán do roku 2025 přestane používat azbuku a bude užívat výhradně latinku. Dne 12. dubna 2017 prezident Nazarbajev nařídil úřadům přepsat kazašskou abecedu do latinky do konce roku (2017), což signalizuje konec azbuky jako oficiálního písma pro kazaštinu. Od roku 2018 se začaly používat učebnice v latince a je povinně vyučována na všech školách. Do roku 2025 lze používat obě abecedy, poté pouze latinka. První verze obsahovala apostrofy, které se lidem nelíbily a připadaly jim humorné. Proto se Kazašská vláda rozhodla vytvořit verzi latinky na základě dalších států, které přešly na latinku. Díky této události se museli opět přepsat učebnice. \n\nOdlišná je situace jazyka kazašské menšiny v Číně. Během kulturní revoluce v 60. letech byla prosazována snaha zavést pro jazyky menšin čínské znakové písmo. Kvůli celkovému neúspěchu bylo od tohoto záměru upuštěno a pro nečínské jazyky se zavedl zápis pomocí pinyinu.\n\n\nStará verze (2017):\nNová verze (2018):\n\nDeklarace lidských práv:\n\n"}
{"id": "263209", "url": "https://cs.wikipedia.org/wiki?curid=263209", "title": "Lachtan ušatý", "text": "Lachtan ušatý\n\nLachtan ušatý či lachtan Stellerův (\"Eumetopias jubatus\") je velký mořský savec, největší zástupce čeledi lachtanovitých (Otariidae), který obývá břehy Tichého oceánu konkrétně od Britské Kolumbie přes Aljašku a ostrovy v Beringově moři, přes pobřeží asijského východu a Japonsko až po Sachalin. Z ploutvonožců ho dokáže co do velikosti dohnat jedině jediný žijící zástupce čeledi mrožovitých (Odobenidae): mrož lední (\"Odobenus rosmarus\").\n\nJeho méně známý název lachtan Stellerův pochází od George Wilhelma Stellera, po kterém byl tento savec pojmenován na počest toho, že jako první v roce 1741 tento druh popsal.\n\nDospělá zvířata jsou barevně světlejší, než ostatní lachtanovití. Jejich srst je převážně světle žlutá či rezavá, případně žlutohnědá nebo velice výjimečně rudá. Po namočení je srst znatelně tmavší, spíše až černá. Samice jsou světlejší, menší, zvláště co se týče hlavy. Mláďata jsou po narození většinou celá černá a váží pouze 23 kg. Na váze však rychle přibývají a již za několik dnů dosahují hmotnosti nad 189 kg. Samec tohoto obrovského zvířete může dosáhnout váhy 600 kg, ale výjimkou nejsou ani jedinci, kteří dosáhli 1016 kg nebo dokonce 1120 kg. Zatímco samec běžně dosahuje až přes 3 m, samice jsou podstatně menší; měří maximálně 2,5 m a váží kolem 100 kg. Dospělí jedinci mívají též delší srst na krku, připomínající malou hřívu a na lachtanovitého poměrně veliké ušní boltce, podle kterých získal i své pojmenování.\n\nSkupina lachtanů ušatých o sobě dává vědět svým hlučným štěkotem, který jde slyšet i na 200 metrů. Lachtan ušatý je výhradně masožravec. Loví nejčastěji ryby, ale i olihně a chobotnice. Jeho lov mu usnadňuje i jeho výborná schopnost v plavání, což dokazuje i fakt, že zkoumání obsahu žaludku potvrdilo, že se pro svou potravu umí potopit i do hloubky 180 m.\n\nVelké nebezpečí pro ně představují silné mořské bouře, při kterých jim nepomůže ani jejich výborná plavecká zdatnost a často se následkem vysílení i utopí. Proto se při mořských bouřkách stahují lachtani ušatí ke břehu, kde na skaliskách pomalu přečkávají nepříznivé období.\n\nV období rozmnožování připlouvají na společná shromaždiště nejprve samci, kteří vedou o území bouřlivé boje, které však jen občas končí smrtí jednoho z nich. Každý z nich si snaží přivlastnit území, které je asi 20 až 30 m. Po soubojích teprve připlouvají samice, kteří se ihned připojují k samcům, kteří si toto území již obsadili. Nejsilnější samci mívají až 80 samic, ale ti slabší jen 7 až 8, někteří jednu a asi jedna čtvrtina nezíská žádnou. Ti se poté připojují k mladým nedospělým samcům, kteří připluli spolu se samicemi. I přesto, že nejsilnější samec dá rázné znamení, že on je nejsilnější, často se najdou jedinci, kteří se mu snaží získané samice odcizit. Proto si je musí samci bedlivě hlídat, zuřivě odhánět slabší samce, což má za následek i to, že samice nepustí do moře ani za potravou.\n\nKdyž se samice dostane na skaliska, nejprve porodí mláďata a poté se páří. Samci se k samicím chovají velice něžně, přesně naopak jako ke svým sokům, se kterými o ně bojoval, a někteří samci nosí samici dokonce v zubech. Po skončení období rozmnožování odchází ze skalisek nejdříve samice s mláďaty a na závěr teprve samci. V tomto období zkonzumují lachtani ušatí několikrát více potravy, než obvykle. Důvodem toho je stálé hlídání samic, při kterém se nemohl samec pořádně ani nažrat, ani napít. Navíc jsou samci ze stálých soubojů velice unaveni, což se projevuje i u jejich štěkotu, který je velice slabý a střídá ho silné chraptění. I samice jsou na tom stejně, jelikož je samci nepouštěli za potravou.\n\nSmutným faktem je, že jediným vážným nepřítelem lachtanů ušatých je právě člověk. Až do začátku druhé světové války se ročně ulovilo přes 12 000 až 20 000 lachtanů ušatých, po válce se lov velice mírně stabilizoval. Při lovu se lovci snaží lachtany odehnat od moře a silnější samce zabíjejí nejčastěji střelnými zbraněmi. Nutno však dodat, že v mnohých krajích poskytují lachtani ušatí lidem jedinou obživu.\n\n"}
{"id": "263211", "url": "https://cs.wikipedia.org/wiki?curid=263211", "title": "Biotransformace", "text": "Biotransformace\n\nBiotransformace je chemická přeměna jedné látky na druhou, která probíhá v živém organismu. Substrátem pro biotransformaci jsou organismu cizorodé látky, xenobiotika, nebo přímo látky toxické.\n\nU obratlovců jsou hlavním orgánem biotransformace játra, kde dochází k přeměně většiny chemických látek, dále v omezené míře probíhá v ledvinách, plicích a dalších parenchymatosních orgánech.\n\nMikrobiální biotransformace má své komerční využití - využívají se k selektivnímu zavedení funkčních skupin, k dělení racemických směsí a k modifikaci složitých molekul při výrobě derivátů látek ze změněnými farmakologickými účinky. Dále je využitelná při degradaci organických polutantů, jako jsou uhlovodíky včetně polyaromatických uhlovodíků a polychlorované bifenyly.\n\n"}
{"id": "263212", "url": "https://cs.wikipedia.org/wiki?curid=263212", "title": "Klášter Sénanque", "text": "Klášter Sénanque\n\nKlášter Sénanque [\"sénank\"] je nejznámější cisterciácký klášter v francouzské Provence, jeden ze tří zachovaných cisterciáckých klášterů v této oblasti. Leží blízko obce Gordes v departementu Vaucluse\n\nKlášter byl založen roku 1148 v údolí Senancole pod patronací Alfanta, biskupa z Cavaillonu a Ramona Berenguera II., hraběte provensálského a hraběte barcelonského. Prvotní mnišský konvent přišel z mateřského kláštera Mazan v departementu Ardèche, ale už roku 1152 měl tolik členů, že mohl založit dceřiný klášter Chambons v diecézi Viviers. Roku 1178 byl vysvěcen kostel, prostá románská stavba na půdorysu písmene T s vyčnělou apsidou. Po rozkvětu ve 13. a 14. století byl klášter za náboženských válek zpustošen hugenoty a v 17. století byl přistavěn refektář. Za Velké francouzské revoluce byl klášter vyvlastněn a prodán, roku 1854 byl znovu založen. Mniši se zabývají pěstováním levandule a včel.\n\nCelý klášter je pozoruhodně dobře zachován v původním stavu a spolu s kláštery v Silvacane a Le Thoronet tvoří \"tři provensálské sestry\".\n\n"}
{"id": "263213", "url": "https://cs.wikipedia.org/wiki?curid=263213", "title": "Ájatolláh", "text": "Ájatolláh\n\nÁjatolláh, často přepisováno i jako ajatolláh (, = \"znamení Alláhovo\"), je vysokou hodností, kterou může v šíitské větvi islámu dosáhnout uznávaný znalec islámského práva (mudžtáhid). Poprvé byl titul užit pro Hasana al-Hillího (1250–1325), zvaného \"al-'Allamá\" („vysoce učený“), ale teprve ve 20. století se stal všeobecně rozšířeným. Většina ájatolláhů působí v Íránu (zhruba 5000), z toho 80 v mocenských strukturách státu. \n\nObzvlášť vážení ájatolláhové bývají označováni jako „velkoájatolláh“ neboli arabsky Āyat Allāh al-ʿUẓmā, آیتاللهالعظمی. V současnosti žijí a působí v Íránu tři velkoájatolláhové, a sice Hossein Noori Hamedani, Jusuf Sanei a Sadegh Husseini Schirasi. V Iráku žije a má velký vliv velkoájatolláh Ali as-Sistani.\n\nI velkoájatolláhové však stojí v hierarchii šítského islámu pod hodností mardschaʿ-e Taghlid (arabsky مرجع التقليد). Existuje konsens, že takový mardschaʿ-e Taghlid musel sepsat právnické pojednání o tzv. šaríi.\n"}
{"id": "263216", "url": "https://cs.wikipedia.org/wiki?curid=263216", "title": "Okres Győr", "text": "Okres Győr\n\nOkres Győr (maďarsky:\"Győri járás\") je okres v Maďarsku. Jeho správním centrem je město Győr.\n"}
{"id": "263217", "url": "https://cs.wikipedia.org/wiki?curid=263217", "title": "Barevný histogram", "text": "Barevný histogram\n\nBarevný histogram je reprezentací rozložení barev v obrazu. Používá se v počítačové grafice a digitální fotografii. Vyjadřuje poměrné zastoupení počtu pixelů každého z daných barevných rozsahů v buď dvourozměrném (2D) nebo třírozměrném (3D) barevném modelu.\n\nHistogram je měřítkem statistického popisu frekvenčního rozložení ve vztahu k výskytu frekvencí různých tříd barev. Třídy barev jsou určité oblasti v barevném prostoru. Každá třída barev v obrazu má svůj index, kterým se při výpočtu histogramu násobí. Pokud je v obraze zastoupena nejvíce modrá, neznamená to, že výsledný histogram bude odpovídat hlavně hodnotě modré barvy. Je to způsobeno tím, že lidské oko má pro různé barvy různou citlivost. Hodnoty pro jednotlivé barevné složky jsou proto obvykle stanoveny následujícím způsobem: Červená - 0,3; zelená - 0,59; modrá - 0,11.\n\nBarevné histogramy jsou přizpůsobivé a mohou být použity v různých barevných modelech, ať již v barevném modelu RGB, CMYK nebo jakémkoli jiném barevném modelu. Histogram obrazu se nejprve vytváří z diskretizace barev v obrazu do několika skupin, počítáním pixelů v každé z nich. Například Red–Blue chromatický histogram může být vytvořen normalizací hodnot barevných pixelů rozdělením RGB hodnot na R+G+B, potom kvantizací a normalizací R a B souřadnic na N skupin každou; řekněme, že N = 4 z čehož může vzniknout 2D histogram který bude vypadat jako tato tabulka:\n\nPodobně je tomu u histogramu třírozměrného obrazu, ačkoli je ho těžší zobrazit.\n\nBarevné histogramy se často využívají u digitální fotografie pro určení jasu ve scéně za účelem automatického vyvážení bílé. Histogram se využívá také při vyhodnocování satelitních nebo ortofotografických snímků. Dá se použít i při rozeznávání objektů v obraze - zde však existují určitá omezení.\n\nHistogram poskytuje celistvý pohled na rozložení dat v obrazu. Barevný histogram obrazu je téměř neměnný při změně nebo rotaci osy pohledu, pouze se nepatrně mění s úhlem pohledu. Porovnáváním histogramových „podpisů“ dvou obrazů a porovnáváním jejich barevných obsahů, se histogram obzvláště hodí k rozpoznávání objektu na neznámé pozici v obrazu a rotaci uvnitř scény.\n\nHlavní nevýhodou histogramu pro katalogizaci je, že reprezentace je závislá na barvě objektu, s kterým se pracuje, a že ignoruje jeho tvar a texturu. Barevný histogram může eventuálně být stejný u dvou obrazů s jinými objekty, ale se stejnou barevnou informací. Naopak, bez prostorovosti nebo informace o tvaru, podobné objekty různé barvy mohou být nerozeznatelné, pokud použijeme k porovnání jejich histogramů. Není zde žádný způsob, jak bychom rozlišili červený hrnek od červeného talíře.\n\n\n"}
{"id": "263218", "url": "https://cs.wikipedia.org/wiki?curid=263218", "title": "Espero Katolika", "text": "Espero Katolika\n\nEspero Katolika \"(Katolická naděje)\" je nejstarším dosud vydávaným časopisem v esperantu, současně je od roku 1910 hlavním periodikem Mezinárodního sdružení katolických esperantistů (IKUE). Už v roce 1903 ho založil Emile Peltier z francouzského Tours, který redakci vedl až do roku 1908. \n\n\"Espero Katolika\" po celou dobu své existence pevně stálo při katolické církvi a plně hájilo její věrouku. Časopis vždy vycházel a vychází se schválením církevních hodnostářů, již třikrát získal apoštolské požehnání od různých papežů.\n\n"}
{"id": "263223", "url": "https://cs.wikipedia.org/wiki?curid=263223", "title": "Mazzy Star", "text": "Mazzy Star\n\nMazzy Star je jednou z hudebních skupin reprezentujících styl shoegaze/dreampop ve Spojených státech na přelomu 80. a 90. minulého století. Skupinu založili v roce 1989 kytarista David Roback a zpěvačka Hope Sandoval.\n\nRoback hrál již před založením Mazzy Star v několika dalších skupinách spadajících pod Paisley Underground mj. třeba \"Rain Parade\" nebo \"Opal\". Během turné se skupinou Opal nahradila pak právě Hope Sandoval jich původní zpěvačku Kendra Smith. Poté co byla skupina \"Opal\" rozpuštěna rozhodli se Roback a Sandoval vystupovat společně pod jménem \"Mazzy Star\". Hope Sandoval psala texty a David Roback převzal komponování hudby. Vedle těchto dvou hlavních postav vystupovala s \"Mazzy Star\" i celá řada dalších doprovodných hudebníků.\n\nPrvní oficiální album \"She Hangs Brightly\" bylo vydáno v roce 1990 a styl kam by se dalo zařadit, osciluje mezi melancholickým kytarovým folkpopem, psychedelickým rockem a tóny delta blues i hard rocku. Texty jsou plné pochmurných příběhů o \"nezdravých\" mezilidských vztazích, nenaplněné lásce či hrozících rozchodech. Velice často se v nich objevují různá kryptická sdělení a sebevražedné náznaky. Druhá deska \"So Tonight That I Might See\" pokračovala v podobné náladě jako ta první, pouze blues se objevuje jen v některých skladbách a rocková část skladeb působí jemněji. Poslední oficiální deska \"Among My Swan\", je hudebně nejkompaktnějším albem \"Mazzy Star\", obsahuje jen velmi málo ostrých kytarových částí a také je mnohem méně psychedelická. Album obsahuje především jednoduché, mollové, romantické melodie, které i díky nesmírně smutnému a rezignovanému přednesu zpěvačky Hope Sandoval zejména ve skladbě \"Look On Down From The Bridge\" předznamenávají konec tohoto hudebního uskupení.\n\nPravděpodobně nejúspěšnější skladbou \"Mazzy Star\" je píseň \"Fade Into You\", která vyšla v roce 1993 na albu \"So Tonight That I Might See\".\n\n\n"}
{"id": "263225", "url": "https://cs.wikipedia.org/wiki?curid=263225", "title": "Kopinatec plžovitý", "text": "Kopinatec plžovitý\n\nKopinatec plžovitý (\"Branchiostoma lanceolatum\", též \"Amphioxus lanceolatum\") je nejznámější kopinatec, zástupce primitivních strunatců. Podobá se drobné rybce, ale místo kostry má jen chrupavčitou hřbetní strunu. Celý živočich je poloprůsvitný, růžově zbarvený a dosahuje délky maximálně 8 cm.\n\nMá segmentované, ploché tělo, z něhož na hřbetě i na ocase vystupují jemné, membránovité ploutvičky, které mu dodávají kopinatý tvar. Ústní otvor je obklopen brvami. Nemá mozek, pouze jeho mícha probíhající téměř po skoro celé délce těla se u hlavy rozšiřuje v tzv. mozkový váček.\n\nKopinatci jsou živočichové s odděleným pohlavím (gonochoristé), ale bez sexuálního dimorfismu. Každý kopinatec má 26 párů gonád, tzn. vaječníků nebo varlat, což je logickým důsledkem silné segmentace jeho těla. Pohlavní buňky se dostávají ven prasknutím stěny obžaberního prostoru a ven vyvrhovacím otvorem. K oplození vajíček pak dochází mimo tělo, ve vodě, načež vznikne obrvená planktonní larva.\n\nKopinatec plžovitý je mořský živočich, poměrně hojný v kontinentálním šelfu kolem evropských břehů. Obývá písčitou sublitorální zónu do hloubky 28–30 m. Preferuje hrubší písek s částmi lastur.\n\nKopinatec plžovitý je aktivnější především v noci, kdy filtruje vodu a konzumuje řasy, nálevníky a drobné korýše. Přestože je schopný volně plavat, většinu života stráví zahrabaný v písku – v hrubším písku je zahrabaný celý, v jemnějším nechává vystrčenou přední část těla. Na bahnitém dně nežije, protože by při zahrabání nemohl dýchat. Dožívají se až 4 let.\n\n"}
{"id": "263227", "url": "https://cs.wikipedia.org/wiki?curid=263227", "title": "Karakalpakstán", "text": "Karakalpakstán\n\nKarakalpakstán (karakalpacky Qaraqalpaqstan Respublikası, uzbecky Qoraqalpog'iston Respublikasi) je autonomní republika na severozápadě Uzbekistánu. Jeho hlavní město je Nukus (karakalpacky No'kis nebo Нөкис).\n\nZemě leží v Turanské nížině, její severovýchodní část vyplňuje poušť Kyzylkum. Nejvyšší bod má 473 m n. m. Na severu se nachází Aralské jezero, jehož velká část v důsledku neuvážených lidských zásahů vyschla a proměnila se v poušť Aralkum.\nOblast je součástí historického Chórezmu, ve starověku ji obývali Massagetové, později byla součástí Chivského chanátu. Turkický národ Karakalpaků (doslova „černých klobouků“) se zde začal usazovat v 18. století. Od roku 1873 se stalo území součástí carského Ruska, v roce 1920 byla nastolena sovětská moc. V roce 1925 byla zřízena Karakalpacká autonomní oblast v rámci Kazachstánu, z níž byla roku 1932 vytvořena Karakalpakská autonomní sovětská socialistická republika, původně pod správou RSFSR, od roku 1936 připadla Uzbekistánu. V roce 1933 bylo hlavní město přestěhováno z Turtkulu do Nukusu. V roce 1990 byla vyhlášena suverenita Republiky Karakalpakstán, v roce 1993 byla uzavřena dohoda, podle níž se na dvacet let stává Karakalpakstán autonomní součástí Uzbekistánu s karakalpačtinou jako úředním jazykem, vlastními státními symboly, vládou a parlamentem Žokargy Kenes. Po vypršení platnosti dohody roku 2013 se objevily snahy o plnou nezávislost, ale byly potlačeny.\n\nKarakalpakové tvoří 28 % obyvatelstva, následují Uzbeci (27 %) a Kazaši (24 %). Většina obyvatel se hlásí k sunnitskému islámu.\n\nKarakalpakstán se dělí na čtrnáct oblastí:\n\nKarakalpakstán se potýká s vážnými ekologickými problémy. Zavlažování bavlníkových polí zavinilo pokles hladiny řeky Amudarja a následné vysychání Aralského jezera, jehož rozloha se od roku 1960 do roku 2010 zmenšila o 90 %. To vedlo ke kolapsu rybolovu, který tvořil základ místní ekonomiky, oblast okolo jezera je kvůli písečným bouřím neobyvatelná, dochází k extrémním výkyvům počasí. Další rizika představují bývalý tajný ústav na výrobu biologických zbraní na ostrově Vozrožděnija a laboratoře v Nukusu a obci Žaslyk, kde byla vyvinuta chemická zbraň známá jako novičok.\n\n"}
{"id": "263228", "url": "https://cs.wikipedia.org/wiki?curid=263228", "title": "Škola ro(c)ku", "text": "Škola ro(c)ku\n\nŠkola ro(c)ku (v originále School of Rock) je komediální film z roku 2003 s Jackem Blackem v hlavní roli. Vypráví příběh neúspěšného rockera Dewey Finna, který se nechá zaměstnat jako suplující učitel na prestižní soukromé základní škole a snaží se vytvořit ze své třídy rockovou skupinu, která by mu pomohla vyhrát soutěž rockových kapel.\n\nFilm byl napsán přímo pro Blacka Mikem Whitem a režírovaný Richardem Linklaterem, který osobně poznal okolo 300-500 z odhadem 10 000 dětí, které prošly konkursem. School of Rock uvádí hudební talent porovnatelný se zázračnými dětmi od herců od 10 do 14 let, kteří hrají na kytaru, bubny a klávesy vedle opravdových zpěváků.\n\nFilm byl velmi dobře přijatý kritiky, získal 91% od Rotten Tomatoes.\n\n"}
{"id": "263229", "url": "https://cs.wikipedia.org/wiki?curid=263229", "title": "Hepatopankreas", "text": "Hepatopankreas\n\nHepatopankreas, též slinivkojaterní žláza, je funkčním analogem jater u měkkýšů, desetinožců a pavoukovců. O hepatopankreatu se může mluvit také v souvislosti s dravými rybami, u kterých dochází ke značnému splynutí jaterní a slinivkové tkáně.\n\nFunkce: Metabolismus, ukládání potravy, chemické trávení (tráv. šťávy)\n"}
{"id": "263235", "url": "https://cs.wikipedia.org/wiki?curid=263235", "title": "Karakalpačtina", "text": "Karakalpačtina\n\nKarakalpačtina je turkický jazyk, jímž se mluví v autonomní republice Karakalpakstán, která se nachází na západě Uzbekistánu. Velmi se podobá uzbečtině, hlavně ve výslovnosti, ale v gramatice se více podobá kazaštině.\n"}
{"id": "263242", "url": "https://cs.wikipedia.org/wiki?curid=263242", "title": "Kingston upon Hull", "text": "Kingston upon Hull\n\nKingston upon Hull, často jen zkráceně \"Hull\", je město a samostatná správní jednotka v anglickém ceremoniálním hrabství Východní yorkshirský riding. Rozprostírá se na severní straně ústí řeky Humber, nedaleko východního pobřeží asi 40 km od Severního moře na obou březích řeky Hull. V průběhu 700 let své existence byl Kingston tržním městem, vojenským přístavem, obchodním centrem, rybářským přístavem a průmyslovým centrem.\n\nÚzemí, kde se nachází současné město, bylo osídleno nejpozději ve 12. století, kdy bylo založeno opatství Meaux (postaveno v letech 1150 až 1179). Na východ od současného Hullu nechal postavit William le Gros, hrabě z Albemarle osadu Hedon, která sloužila jako přístav na splavné řece Hedon, která nedaleko odsud ústí do Humberu. Hedon se rychle rozrůstal a král Jindřich II. mu v roce 1160 udělil výsady města. Rozvoj dopravy, který vyústil ve využití lodí s větším ponorem, si vyžádal přesun přístavu k soutoku hlubší řeky Hull a Humber v místě kde se nacházela vesnice Wyke. Wyke (nebo také Wyke upon Hull) obdržela roku 1293, po dohodě mezi Edwardem I. a opatem z Meaux, právo pořádat trhy. Došlo také k rekonstrukci zdejšího přístavu.\n\nToto místo se roku 1293 stalo strategickým bodem ve válce mezi Anglií a Skotskem. Edward I. vybral Wyke jako výchozí místo pro zásobování svých vojsk pro velmi dobře vybavený přístav. Král pak ve svém výnosu ze dne 1. dubna 1299 přejmenoval osadu na \"Kingstown upon Hull\", zkráceně Kingston upon Hull. Tento královský výnos je uschován v archívu místní radnice.\n\nVýnos z roku 1440 ustanovil Kingston (nebo také Hull) jako město a zřídil funkce starosty, šerifa a dvanácti konšelů. Tato listina také přidělila konšelům funkci smírčích soudců pro město a okolní hrabství.\n\nDůležitost Hullu jako přístavu se zvyšovala po celou dobu středověku, a významnou roli sehrávaly obchodní styky se severním Německem a Baltem. Hlavními exportními artikly byla vlna, sukno a kůže. Do města se dováželo dřevo, víno, kožešiny a barvy. Prvním starostou města byl William de la Pole. Další důležitou osobou té doby byl John Alcock, zakladatel \"Jesus College\" a patron střední školy v Hullu. Rozvoj města v 16. a 17. století se odrazil ve stavbě některých honosných budov jako například Wilberforce House, kde je v současnosti muzeum dokumentující život Williama Wilberforceho.\n\nRoku 1642 starosta Hullu sir John Hotham deklaroval podporu parlamentaristů a odmítl povolit Karlu I. vstup do města a zbavil tak krále možnosti využít velkou vojenskou sílu, jíž město disponovalo. Byl označen zrádcem a měl být, přes protest parlamentu popraven. Ironií osudu ale tentýž parlament trval na vykonání poprav poté co Hotham změnil stanovisko a vyjádřil králi loajalitu. Tyto události byly jedněmi z prvních sporů Anglické občanské války. Karel I. jako odpověď začal obléhat město. Toto obléhání eskalovalo do otevřeného konfliktu mezi parlamentem a royalisty.\n\nDo poloviny 19. století hrálo důležitou úlohu v rozvoji města velrybářství. Největší rozkvět města je datován do období před první světovou válkou. V té době, roku 1897, obdržel Hull statut města. Po úpadku velrybářství se hlavním směrem rozvoje stalo rybářství na otevřeném moři až do anglicko-islandské tresčí války v letech 1975 až 1976. Podmínky stanovené při urovnání tohoto sporu způsobily úpadek města i když nadále zůstalo významným přístavem pro dopravu především do holandských přístavů Rotterdam a Bruggy. Hull si také udržel důležitou pozici v importu potravin do Velké Británie.\n\nDůležitý přístav, průmyslové zařízení a blízkost k Evropě byly hlavními příčinami extrémního poškození města při bombardování v době druhé světové války. Výzkumy uvádějí, že Hull byl po Londýně druhým nejčastějším terčem náletů při nichž bylo zničeno nebo poškozeno asi 95% domů. Z asi 320 000 obyvatel města před válkou bylo v důsledku bombardování asi 192 000 bez domova. Po válce byla velká část centra města rekonstruovaná ale celková obnova byla dokončena v nedávné minulosti kdy bylo zrušeno poslední \"přechodné\" parkoviště na místě kde dříve stávaly obytné domy.\n\nV červnu 2007 zasáhla město další pohroma. Velké povodně tohoto roku způsobily zaplavení asi 20 % obydlené plochy města a poškodily 90 z 105 škol. Přesto veřejnost sledovala spíše dramatický průběh záplav v Sheffieldu a Doncasteru, což vedlo místního radního Carla Minnse k označení, že Hull je \"zapomenuté\" město. Jen škody na školách byly vyčísleny asi na 100 miliónů liber.\n\nKingston upon Hull se nachází poblíž východního pobřeží Velké Británie, na severním břehu ústí řeky Humber. Město je obklopeno částí hrabství Yorkshire - East Riding, které má převážně venkovský charakter, a odděluje ho od zbytku země.\n\nVětší část města se nachází na úrodné půdě v úrovni nebo pod úrovní hladiny moře. Kingstonská přílivová bariéra (\"Tidal Surge Barrier\") je postavena v místě kde vtéká řeka Hull do ústí Humberu. Bývá využívána asi 8 až 12krát ročně a chrání před povodněmi asi 10 000 obyvatel. Vzhledem k poloze na úrovni srovnatelné s hladinou moře je Hull ohrožen důsledky globálního oteplení.\n\nPodle sčítání obyvatel z roku 2001 měl Hull 243 589 obyvatel což bylo o 7,5% méně než v roce 1991. Odhady z roku 2005 uvádějí počet 249 100 obyvatel. V roce 2001 bylo asi 53 000 obyvatel ve věkové kategorii do 16 let, 174 000 ve věku od 16 do 74 let a 17 000 starších než 74 let. Údaje z roku 2001 také uvádějí podíl bělochů 97,7% a 97% narozených ve Velké Británii. Ve městě žilo 71,7% křesťanů, 18% bez vyznání a 8,4% nespecifikovalo údaj o vyznání.\n\nHull je významným přístavem, jímž v roce 2004 prošlo 18,5% importu a 15% exportu Velké Británie. Ve městě má své závody několik významných průmyslových společností například British Petroleum, Smith & Nephew, Seven Seas a Reckitt Benckiser.\n\nV Hulu se nacházejí tři důležitá nákupní střediska – \"Prospect Centre\", \"Prince's Quay\" a \"St. Stephen's\". Poslední z nich bylo otevřeno 20. září 2007 a své obchody zde umístili výrobci takových značek jako jsou Zara, H&M, Next, Jane Norman a Topshop. \"Princes Quay\" je vybudovaný na pilotech původních doků. V zastřešeném tržišti \"Trinity Market\" je umístěno asi 60 stánků a nachází se poblíž Kostela svaté trojice a historických Hepworthových arkád.\n\nStatus města Kingston upon Hull se v minulosti několikrát změnil. V období let 1889 až 1974 byl městským hrabstvím nezávislým na administrativním hrabství Východní riding, k němuž historicky náleží. V roce 1974 se stal nemetropolitním distriktem hrabství Humberside. Když bylo toto hrabství v roce 1996 zrušeno stal se samostatným správním celkem (\"unitary authority\"). Správním orgánem Hullu je Rada města Hull, jejíž sídlo se nachází v centru města.\n\nHlavní spojnicí silniční dopravy je dálnice \"M62\", která je jednou z hlavních dopravních tepen na severu Anglie. Spojuje Hull s Liverpoolem, Manchesterem, Leedsem a ostatními částmi Velké Británie. Vlastní dálnice končí nedaleko města a zbytek je tvořen silnicí \"A63\". Hull se nachází nedaleko Humberského mostu, který spojuje město z oblastí na jih od Humberu. Byl postaven v letech 1972 až 1981 a ve své době byl nejdelším jednoobloukovým mostem na světě .\n\nMěstská hromadná doprava ve městě je zajišťována společnostmi \"Stagecoach in Hull\" a \"East Yorkshire Motor Services\". Další menší společnost \"Alpha Bus and Coach\" poskytuje v oblasti města službu \"zaparkuj a jeď\". Novým dopravním uzlem ve městě, zahrnujícím autobusové i vlakové nádraží, je \"Hull Paragon Interchange\" zprovozněné 16. září 2007. Předpokládá se, že ho denně využije asi 24 000 cestujících. Z vlakového nádraží vyjíždějí spoje do ostatních částí Velké Británie, včetně přímého spoje do Londýna provozovaného společností \"Hull Trains\".\n\n\"P&O Ferries\" provozuje trajektovou dopravu do Brugg a Rotterdamu. Trajekty jsou vypravovány v noci a \"Pride of Rotterdam\" a \"Pride of Hull\", které jsou používány na této trase, jsou dva největší trajekty Velké Británie.\n\nNejbližším letištěm v dosahu města je Humberside Airport v Lincolnshire, které odbavuje především charterové lety a také čtyři pravidelné spoje společnosti KLM do Amsterodamu a Aberdeenu. Letiště Robin Hood Airport je vzdálené asi hodinu jízdy autem a zajišťuje nízkonákladové lety do mnoha měst Evropy.\n\nV muzejní čtvrti se nachází \"Wilberforce House\", \"Arctic Corsair\", \"Hull and East Riding Museum\" a \"Streetlife and Transport Museum\". Mezi další muzea a turistické atrakce je možno zařadit \"Ferens Art Gallery\", \"Maritime Museum\", \"Spurn Lightship\" a \"Deep\".\n\nV Hullu působí \"Hull Sinfonietta\", největší profesionální komorní soubor v Humberské oblasti a \"Hull Philharmonic Orchestra\", jeden z nejstarších amatérských orchestrů v zemi. Hull je také sídlem \"Hull Philharmonic Youth Orchestra\", založeného roku 1952. Ve městě také působí několik vokálních sborů – \"Hull Bach Choir\", specializovaný na hudbu ze 17. a 18. století, \"Hull Male Voice Choir\", \"Dagger Lane Operatic Society\", \"Arterian Singers\" a \"Kingston Singers\".\n\nV Hullu se nachází tři velká divadla. \"Hull New Theatre\", otevřené roku 1939 je z nich největší a uvádí muzikály, operu, balet, dramatická i dětská představení a pantomimu. \"Hull Truck Theatre\" je menší soukromé divadlo založené roku 1971 s orientací na hry Johna Godberga. Plánuje se jeho přestěhování do \"St Stephens\". Třetí divadelní společností ve městě je \"Northern Theatre Company\".\n\nV Hullu je pořádáno několik festivalů. \"Humber Mouth\" – festival věnovaný literatuře, \"Hull Jazz Festival\" – týdenní hudební akce na počátku srpna odehrávající se v okolí Mariny následovaná \"Sea Fever Festival\" na začátku září a mezinárodní \"Sea Shanty Festival\".\n\nHull je součástí Yorské diecéze. V roce 2001 byla návštěvnost bohoslužeb jedna z nejnižších v rámci Velké Británie. Na rozdíl od mnoha jiných anglických měst v Hullu není katedrála. Ve městě se ale nachází Kostel svaté trojice, který je největším církevním kostelem v Anglii při srovnání plochy chrámu. Byl postaven okolo roku 1300 a je označován za jednu z nejkrásnějších středověkých cihlových staveb. Ve městě také existuje několik misií a dalších kostelů a jednou ze zvláštností je, že v kostele Svatého Mikuláše jsou pořádány každou neděli bohoslužby v dánštině.\n\nVe městě se nachází univerzita založená roku 1927, která obdržela královskou chartu roku 1954. Tuto školu navštěvuje asi 16 000 studentů. K ní je přidružena \"Hull York Medical School\", která zahájila svou činnost v roce 2003 jako výsledek záměru britské vlády poskytnout medicínské vzdělání více studentům. Původně v Hullu působila i University of Lincoln – technicky zaměřená škola. V 90. letech se působnost této školy přenesla do Lincolnu, kam se v roce 2001 přesunulo i vedení a administrativní část této instituce. V Hullu zůstal pouze malá univerzitní kolej.\n\nV Hullu existuje dalších asi 100 místních škol z nichž 14 středních a 71 základních je řízeno městskou radou. Mezi soukromé školy patří například \"Hymers College\" a \"Hull Collegiate School\". Dalšími školami poskytujícími vyšší vzdělání jsou rozsáhlá \"Hull College\", \"Wyke College\", \"Wilberforce College\" a \"Hull Trinity House School\", která byla založena roku 1787.\n\nVe Hullu působí profesionální fotbalový klub Hull City AFC, který hraje nejvyšší anglickou fotbalovou soutěž a jehož domovským stadiónem je KC Stadium. Mezi úspěšné týmy v ragby patří místní dva kluby které hrají v nejvyšší ragbyové soutěži.\n\nVe městě se také nachází Bull Ice Arena, hokejový stadión kde hraje místní klub Hull Stingrays, účastník nejvyšší anglické soutěže ledního hokeje. Závody chrtů se do města vrátily po v říjnu 2007 s obnovením provozu na Boulevardu, stadiónu určeném pro tento sport.\n\n\n"}
{"id": "263244", "url": "https://cs.wikipedia.org/wiki?curid=263244", "title": "Jindřich Svoboda (pilot)", "text": "Jindřich Svoboda (pilot)\n\nJindřich Svoboda (23. května 1917 Třebíč – 17. ledna 1942 Nizozemsko) byl český plukovník in memoriam, kapitán bombardéru 311. československé bombardovací perutě.\n\nJindřich Svoboda se narodil v Jungmannově ulici v Třebíči. Jeho otcem byl inspektor městské policie. Poté se jejich rodina přestěhovala do Zámostí, bydleli v domě čp. 119. Byl členem třebíčského Junáka a měl přezdívku \"Kůň\". V roce 1936 odešel studovat prostějovské vojenské učiliště. V době ohrožení státu odešel jako dobrovolník k leteckému pluku.\n\n24. ledna 1940 odjel na Slovensko a odtud se přes Maďarsko, Jugoslávii, Řecko, Turecko, Sýrii a severní Afriku dostal do Francie, kde působil v Agde a následně do Bordeaux a posléze do Velké Británie. Tam prošel výcvikem pilota bombardovacího letadla a nastoupil do 313. československé stíhací perutě. Absolvoval celkem 24 bojových letů, 16 z nich vedl jako kapitán letadla. Osudným se jeho stroji stal nálet na Brémy. Jejich Wellington byl sestřelen a havaroval na nizozemské půdě. Polovina posádky zahynula; vedle Svobody padl J. Brož a R. Mašek, přežili K. Batelka, Z. Sichrovský a J. Šnajdr. Pochován leží na hřbitově Gilzerbaan General Cemetery v Tilburgu.\n\nSvobodovo jméno nese junácký okres Třebíč a od roku 2003 též lávka spojující Vnitřní Město se Zámostím. V roce 2006 byla na počest jeho a dalších třebíčských rodáků-letců RAF odhalena pamětní deska na budově radnice na Karlově náměstí. Jeho osudy jsou sepsány v knize Evy Pokorné, která byla vydána v roce 2016.\n\nByl vyznamenán Československým válečným křížem 1939 a Československou medailí Za chrabrost.\n\n\n"}
{"id": "263247", "url": "https://cs.wikipedia.org/wiki?curid=263247", "title": "Beleriand", "text": "Beleriand\n\nBeleriand je země nacházející se ve fiktivním světě J. R. R. Tolkiena. Jako Beleriand bývají v prvním věku označovány rozlehlé země nacházející se severozápadně od pohoří Ered Luin, ačkoliv původně byl tento název užíván pouze pro oblast kolem Balarské zátoky.\n\nBeleriand jako první osídlili elfové, kteří zde zůstali při velkém putování elfů. Později dorazili do zemí Beleriandu též trpaslíci následovaní Noldorskými vyhnanci a lidmi. Říše elfů a lidí vytvořené v Beleriandu se po celý první věk bránily v mnoha válkách náporům prvního Temného pána Morgotha. Rozhodujícím střetnutím se stala válka hněvu, v níž byl Morgoth definitivně poražen. Při tomto boji však došlo ke zničení a rozervání Beleriandu, který byl téměř celý zatopen mořem, čímž skončil první věk.\n\nV Beleriandu se odehrávají příběhy Tolkienových knih \"Silmarillion\", \"Nedokončené příběhy\" a \"Húrinovy děti\".\n\nZemě Beleriandu se v prvním věku nacházely jižně od hor Ered Wethrin, Ered Gorgoroth a Maedhrosovy marky, které je ze severu oddělovaly od chladné země Hithlum, vysočiny Dorthonion a prázdné planiny Lothlann. Za nimi se rozprostírala travnatá pláň Ard-galen, která byla po Dagor Bragollachu známá jako Anfauglith. Přes pláně Ard-galenu shlížely na jižní země štíty Thangorodrim tyčící se nad Angbandem, pevností prvního Temného pána Morgotha. Na východě tvořilo hranici mezi Beleriandem a Eriadorem pohoří Ered Luin a jeho západní břehy omývalo Velké moře, Belegaer.\n\nZe severu se do Beleriandu dalo bezpečně projít pouze průsmykem Anach nebo Sirionským či Aglonským průsmykem. Na severovýchodě byly země Beleriandu z Lothlannu nejnapadnutelnější v místě známém jako Maedhrosova marka.\n\nNa jihovýchod od Hithlumu za horami Ered Lómin ležela nížinná země Nevrast, který býval některými považován za přímou součást Beleriandu.\nPřibližně uprostřed zemí Beleriandu se rozkládalo v lesích Neldorethu a Regionu království Doriath. Středem říše protékala řeka Esgalduina a jižní hranici království tvořila řeka Aros. Obě se vlévaly do mohutného Sirionu tekoucího podél západní hranice Doriathu na jih. Na druhém břehu řeky ležel les Brethil.\n\nSirion, největší řeka Beleriandu, rozdělovala Beleriand na západní a východní část. Zhruba uprostřed jejího toku ji přehrazoval Andram, dlouhá hradba kopců táhnoucí se od západu na východ. Sirion si však prorazil cestu jeskyněmi a vytékal pod kopci v místě zvaném Brány Sirionu, načež pokračoval na jih a ústil do Balarské zátoky.\n\nZápadním Beleriandem protékaly řeky Nenning a Brithon pramenící v pohoří Ered Wethrin a tekoucí přímo do Beleageru. U jejich ústí v pobřežní zemi Falas ležely Círdanovy přístavy Brithombar a Eglarest. Západní částí Beleriandu, ale východněji také protékal Narog pramenící v Irvinských tůních. Zhruba uprostřed řeky ležela vysočina Taur-en-Faroth. Narog se pak vléval do Sirionu v Nan-tathrenu, vrbové zemi.\n\nNa samém východě Beleriandu mezi Modrými horami a řekou Gelion tekoucí na jih souběžně s Ered Luin ležel Ossiriand, země sedmi řek. Do Gelionu se zde vlévalo šest velkých řek tekoucích z Modrých hor. Za Gelionem, severně od Ossiriandu pak ležela země Thargelion. Jihovýchodní hranici Beleriandu tvořil rozlehlý Taur-im-Duinath, Les mezi řekami.\n\nBeleriand, vytvořený Valar jako nejzápadnější cíp Středozemě, byl poprvé osídlen někdy v hvězdných letech elfy putujícími od vod jezera Cuiviénen na západ. Zástupy Vanyar a Noldor, které jako první dorazily k Belegaeru, se při prvním pohledu na moře zalekly a nějaký čas proto žily dál od pobřeží v lesích a pahorkatinách Beleriandu. Po nich překročil Ered Luin i zástup Teleri poháněný svým pánem Elwëm.\n\nElwë se jednoho dne při pátrání po svém příteli Finwëm ztratil v hustém lese Nan Elmothu. Místo přítele v lese objevil Maiu Melian, do které se okamžitě zamiloval a zcela zapomněl na svou cestu na západ, neboť v její tváři viděl světlo Amanu. Panování nad Elwëho lidem se ujal jeho mladší bratr Olwë, který následoval Vanyar a Noldor a byl i se svým lidem Ulmem přetažen na ostrově na druhou stranu moře, kde také oni spatřili světlo Dvou stromů.\n\nMnozí z Teleri však neodpluli a zůstali v Beleriandu. Ty z nich které k tomu aby zůstali přemluvil Ossë, zůstali na pobřeží a byli známi jako Falathrim, elfové z pobřežního Falasu. Ve vnitrozemí Beleriandu však zůstali také přátelé a příbuzní Elwëho, kteří po něm stále pátrali a nestihli tak odjet spolu s Olwëm přes moře. Elwë, který nakonec procitnul a vyšel z lesa, shromáždil kolem sebe zbývající Teleri a společně vytvořili v lesích Region a Neldoreth říši Doriath. Moc krále Elwëho, známého jako Elu Thingol, uznávali všichni Eldar žijící v Beleriandu.\n\nZa dnů Melkorova zajetí přešli do Beleriandu přes Modré hory také první trpaslíci. Jednalo se o tzv. Drobné trpaslíky, kteří byli v pradávných dnech zapuzeni z trpasličích měst na východě, načež se zmenšili vzrůstem i zručností. Sindar netušíc o koho se jedná, tyto trpaslíky nejprve dlouho lovili a zabíjeli. Teprve když Ered Luin překročili také trpaslíci z měst Belegostu a Nogrodu a elfové poznali, že se jedná o mluvící a inteligentní bytosti, navázali s trpaslíky přátelštější vztahy.\n\nDo Beleriandu nakonec přes Modré hory dorazil také zástup zatoulaných Nandor vedený Lenwëho synem Denethorem. Doriathský král Thingol Denethora přijal a dovolil mu se svým lidem usadit se v Ossiriandu.\n\nPropuštěný Melkor ve Valinoru otrávil duše mnohých Noldor pomluvami, zničil za pomoci pavoučice Ungoliant Valinorské stromy, usmrtil krále Finwëho a ukradnul Silmarily. I s těmito klenoty poté uprchnul zpět do Středozemě, kde se znovu opevnil ve své staré pevnosti Angband nacházející se severně od zemí Beleriandu, načež se prohlásil Králem světa a začal se připravovat na vyhubení Beleriandských elfů.\n\nBrzy po Morgothově návratu do Středozemě zaútočily na Doriathské království hordy skřetů. Král Thingol se však dík trpasličím zbraním a pomoci Ossiriandských elfů s vypětím všech sil ubránil a východní část Morgothova vojska v první bitvě Beleriandských válek porazil. V boji zahynul pán Nandor Denethor a většina jeho mužů. Ossiriandští elfové, kterým se začalo říkat Laiquendi, se vrátili do své země a od těch časů již nikdy otevřeně nevyšli do války. Círdan a jeho lid byl přesilou zatlačen za hradby svých přístavů.\n\nSituaci tehdy náhle změnil nečekaný příchod Noldor vyhnaných z Amanu, kteří překročili úžinu Helcaraxë a opět stanuli ve Středozemi. Morgoth proti nim vyslal svá vojska a rozhořela se bitva Dagor-nuin-Giliath. Noldor tehdy za prvního východu Slunce skřety rozdrtili a vytlačili přitom sluhy Temného pána ze zemí Beleriandu. Po bitvě založili vítězní vůdcové Noldor svá království v Beleriandu a v severních vysočinách jako hráz mezi zeměmi Eldar a Angbandem. Největším královstvím Noldor se stala země Hithlum v níž sídlil jejich Velekrál Fingolfin a jeho nejstarší syn Fingon. Fingonův mladší bratr Turgon, který nějaký čas sídlil ve Vinyamaru, později založil skryté království Gondolin. Finarfinovi synové Angrod a Aegnor se svým lidem žili v Dorthonionu a jejich bratr Finrod vystavěl věž Minas Tirith na ostrově Tol Sirion, z níž střežil Sirionský průsmyk. Fëanorovi synové Celegorm s Curufinem sídlili v Himladu odkud zabezpečovali Aglonský průsmyk, Caranthir žil v Thargelionu a Maedhros s Maglorem bránili průchod mezi Lothlannem a východním Beleriandem.\n\nV roce 60 prvního věku rozdrtili Eldar Morgothova vojska v Slavné bitvě, Dagor Aglareb, po které následovalo 400 let Obležení Angbandu, ostražitého míru, za kterého Temný pán zbrojil a omezil se pouze na ojedinělé výpady. Mír přinesl zemím Beleriandu velký rozkvět a jeho říše v tom čase bohatly. Noldorští tehdy vystavěli svá tajná města Gondolin a Nargothrond. Za časů obležení Angbandu přišli do Beleriandu z východu první lidé. Většina z Edain záhy vstoupila do služeb knížat Eldar a připojila se k jejich válce s Temným pánem.\n\nObležení Angbandu bylo prolomeno v roce 455, kdy vojska Temného pána rozdrtila síly Eldar a Edain v Dagor Bragollachu. V bitvě byla zničena panství Noldor v Dorthonionu, padnul Aglon, Maglorova brána, drak Glaurung zpustošil Thargelion a skřeti vyplenili značnou část východního Beleriandu. Dva roky po Dagor Bragollachu byla Sauronem dobyta Minas Tirith a Temný pán si tím otevřel cestu do západního Beleriandu Sirionským údolím.\n\nPo porážce Dagor Bragollachu přešli Ered Luin první zástupy Černých mužů z východu vedení svými pány Bórem a Ulfangem, kteří se usadili ve východním Beleriandu. Mnozí z nich se ukázali jako nevěrní v páté velké bitvě Beleriandských válek, kdy byla Maedhrosova unie Morgothovými sluhy i díky zradě Ulfangových synů rozprášena na pláni Anfauglith.\n\nPo tomto triumfu obsadil Temný pán Hithlum, východní marku a jeho vojska postupně zničila Falas i skryté říše Nargothrond a Gondolin. Království Doriath zaniknulo poté, co bylo vypleněno trpaslíky a vzápětí Noldor toužícími po spojených klenotech Nauglamíru a Silmarilu. Přeživší Eldar a Edain se skryly u ústí Sirionu v zemi Arvernien a na ostrově Balar, kde přežili díky moci Ulma. Fëanorovi synové kvůli své přísaze a touze získat otcovy Silmarily přístavy napadnou a dojde k poslednímu vraždění rodných. Klenoty však nezískají neboť Elwing a Eärendilovi se i se Silmarilem podaří odplout na moře.\n\nElwing a Eärendilovi se i s pomocí Silmarilu nakonec podařilo dosáhnout břehů Amanu. Zde přesvědčili Valar, aby vyšli zbývajícím Eldar a Edain bránícím se v Beleriandu na pomoc. Vojsko Valinoru vyrazilo do války hněvu, v níž byl Morgoth drtivě poražen. Obrovská bitva a pád Thangorodrim způsobili velká zemětřesení, při kterých byl téměř celý Beleriand rozerván a zatopen mořem.\n\nPorážka Morgotha a zkáza Beleriandu ukončili první věk. Z Beleriandu zbyla jenom malá část Ossiriandu, ve Druhém a Třetím věku známá jako Lindon a ostrov Tol Morwen, který byl pozůstatkem místa, kde zemřeli Túrin, Nienor a Morwen.\n\nSeznam a stručný popis říší a zemí nacházející se v prvním věku v Beleriandu:\n\nArvernien byla země ležící na pobřeží Velkého moře v jihozápadním cípu Beleriandu. V této pobřežní oblasti na západ od ústní Sirionu se po pádu Doriathu a Gondolinu skryli přeživší Eldar, kteří zde uprchli ze severu. Udržovali styky s elfy na ostrově Balar, kde přebýval po pádu Falasu Círdan a jeho lid. Proti Morgothovým sluhům je zde bránila moc Pána vod Ulma, avšak ani ta je neochránila před útokem Fëanorových synů toužících po klenotu svého otce. V napadeném Arvernienu došlo k třetímu Zabíjení rodných, z něhož se podařilo uprchnout Elwing nesoucí silmaril. Společně s Eärndilem díky moci klenotu překonali Velké moře a dopluli do Valinoru, kde pohnuli Valar k útoku proti Temnému pánovi. V nadcházející válce hněvu byl Morgoth definitivně poražen, avšak Beleriand byl v boji zcela zničen. Většina přeživších Eldar po válce odplula do Amanu, kde konečně získali odpuštění Valar. Menší část elfů mezi nimiž byli nejvýznamnější Velekrál Gil-galad, Círdan, Galadriel, Celeborn Doriathský a půlelf Elrond zůstala ve Středozemi.\n\nLes Brethil se nacházel v severovýchodní části západního Beleriandu. Po založení Doriathského království byl součástí Thingolovi říše, ačkoliv jej od ostatních lesů Doriathu oddělevala řeka Sirion a nebyl zahrnut v Melianině ochranném pásu. S příchodem prvních Edain do Beleriandu povolil Thingol Druhému domu Edain – lidu Haladin, aby se v Brethilu usadil. Po proražení obležení Angbandu a pádu Minas Tirith se lid Haladin ocitnul v první bojové linii a stále častěji čelil nájezdům Morgothových skřetů. Velká část válečníků včetně jejich pána Haldira navíc padla v bitvě Nirnaeth Arnoediad. V roce 496 bylo Brethilské vojsko Morgothovými sluhy poraženo a Edain, kteří bitvu přežili se až do konce prvního věku skrývali ve svém lese. Po porážce Morgotha se Haladin přidali k ostatním Edain a odpluli na darovaný ostrov Númenor. Brethil spolu s dalšími zeměmi Beleriandu klesl na mořské dno.\n\nDimbar byl pustou zemí v severní části západního Beleriandu, sevřenou mezi řekami Sirionem a Mindebem. Ze severu hraničil s Okružními horami za nimiž leželo skryté město Gondolin.\n\nDoriath, čili \"Opásaná země\", byl nejmocnější říší Sindar v Beleriandu. Království se rozkládalo v lesích Neldorethu, Nivrimu a Regionu a protékaly jím přítoky Sirionu, Aros a Esgalduina. Říši založili Elwë Thingol a Maia Melian, která lesy opásala svou mocí. Autoritu krále Thingola tehdy respektovali všichni Eldar žijící v Beleriandu. Sindar záhy navázali styky s trpaslíky, kteří pro ně vyhloubili síně Menegrothu, hlavního města Doriathu. Navrátivším se Noldor a příchozím Atani Thingol až na výjimky zakázal vstup do své říše. Na přímluvu Finroda povolil lidu Haladin obývat les Brethil a vstup do Doriathu byl umožněn rovněž Berenovi, Túrinovi, jeho matce Morwen a sestře Nienor. Doriath byl dobyt trpaslíky z Nogrodu, kteří zatoužili po kráse silmarilu a jejich dávného pokladu Nauglamíru. Usmrceného krále Thingola vystřídal na trůně jeho vnuk Dior, avšak o silmarilu se tehdy dozvěděli Fëanorovi synové, kteří rovněž království vyplenili a klenotu se zmocnili. Při zkáze Doriathu Dior padnul a Menegroth byl definitivně zničen. Přeživší Sindar poté opustili království a vydali se na jih k ústí Sirionu. Při zkáze Beleriandu klesnul také Doriath na mořské dno.\n\nEstolad, \"Tábořiště\", byl zemí ve východním Beleriandu nacházející se jižně od lesu Nan Emloth. Tento název země dostala po příchodu prvních lidí, kteří se zde na radu Finroda Felagunda usadili. V Estoladu žili vedle sebe lid prvního a druhého domu, avšak po seznámení se s dalšími Eldar odešlo mnoho tisíc z nich do služeb k Noldorským vládcům na sever. Mnoho lidí však zůstalo v Estoladu a žilo zde až do zkázy Beleriandu.\nPřístavní země Falas se rozkládala na západním pobřeží Beleriandu, jižně od Nevrastu a severozápadně od Arvernienu. Falasem do moře Belegaeru protékaly řeky Brithon a Nenning. Prvními obyvateli této země se stala část Teleri, kteří si zamilovali moře a Ossë je přesvědčil, aby zanechali putování na západ a zůstali ve Středozemi. Jejich pánem se stal Círdan, díky Ossëmu se stali prvními staviteli lodí ve Středozemi a navýzali se Falathrim \"elfové z Falasu\". Nejvýznamnějšími městy Falasu se staly Círdanovy opevněné přístavy Brithobmar a Eglarest vystavěné u ústí řek Brithonu a Nenningu. Elfové Falasu respektovali autoritu doriathského krále Thingola a dobré styky udržovali rovněž s Noldor, kteří pod vedením Finroda Felagunda zbudovali na východ od Falasu svou říši Nargothrond. Nargothrondští sousedé pomohli Falathrim opevnit jejich přístavy a na obranu proti možnému Morgothovu útoku z moře nechal Finrod zbudovat na pobřeží věž Barad Nimras. Morgothova vojska ohrožovala Falas již v první bitvě beleriandských válek, avšak dobýt oba přístavy se skřetům podařilo teprve po bitvě nespočetných slz. Zbytek přeživších Falathrim uprchl díky jejich rychlím lodím, načež pod vedením Círdana zřídili útočiště pro uprchlíky na ostrově Balar a v ústí Sirionu. Opuštěný Falas se stejně jako zbytek Beleriandu potopil při zkáze na konci prvního věku.\n\nGondolin bylo skryté město obehnané Okružními horami Echoriath nacházející se severně od Dimbaru. Toto utajené sídlo vybudoval Fingolfinův syn Turgon. Gondolinské vojsko bojovalo v prohrané bitvě nespočetných slz, odkud se Turgonovi i díky hrdinství mužů Hadorova domu podařilo ustoupit. Gondolin vydržel nejdéle ze všech říší Eldar v Beleriandu. Skrytou polohu města vyzradil Morgothovým špehům teprve Maeglin, kterému neopětovala lásku králova dcera Idril. Gondolin byl záhy přepaden, dobyt a vypálen. Při obraně města padl rovněž Velekrál Turgon. Ze zkázy se tehdy podařilo uprchnout jen hrstce přeživších vedených Idril a Tuorem.\n\nHilmad čili \"Chladná země\" byl kraj nacházející se jižně od Aglonského průsmyku mezi řekami Arosem a Celonem. Obývali ji Fëanorovi synové Celegorm a Curufin se svým lidem, kteří průsmyk nazývaný Brána Doriathu střežili proti Morgothovi. V Dagor Bragollachu dobyli armády Temného pána Aglon a Celegorm s Curufinem byli nuceni ze své země uprchnout. Himlad ležící na hranicích Doriathu tak zůstal opuštěný až do zkázy celého Beleriandu.\n\nJako Maglorova brána byl označován kraj mezi rameny Gelionu v severovýchodním cípu Beleriandu, který proti Morgothovým sluhům strážil Fëanorův syn Maglor. V Dagor Bragollachu se však Maglorovou branou proplazil drak Glaurung, který zpustošil celou okolní zemi a vyhnal odtamtud Maglorův lid. Sám Maglor se poté přidal k svému bratru Maedhrosovi sídlícímu na Himringu, který se podařilo před náporem nepřátel ubránit.\n\nMaedhrosova marka, známá též jako Východní marka, byla poměrně rovinatým územím nacházejícím se severně od pramenů Gelionu a jižně od pustého Lothlannu. Tento nejhůře bránitelný vstup do východního Beleriandu bránil se svou jízdou z pahorku Himringu Fëanorův syn Maedhros až do porážky v Nirnaeth Arnoediad.\n\nNan Dungortheb, \"Údolí strašné smrti\", byla země nacházející se na severu Beleriandu, mezi královstvím Doriath a pohořím Ered Gorgoth. Poté co Morgoth a Ungoliant společně uprchnuli z Amanu, usadila se pavoučice právě v tomto kraji. Zemi znečistila, zkazila a zplodila zde své potomstvo, které tam i po jejím odchodu tkalo své sítě. Elfové i lidé se této zemi v níž tekli jedovaté potoky vyhýbali a procházeli tudy jen v krajní nouzi. V Nan Dungortheb se před tím než ji objevil elf Eöl ztratila Turgonova sestra Aredhel a na své cestě do Doriathu jí prošel též Beren.\n\nNan Elmoth byl les nacházející se v severovýchodní části Beleriandu, východně od řeky Celon. V Nan Elmothu došlo k setkání Elwëho s Maiou Melian. Později se hluboký les Nan Elmoth stal sídlem kováře Eöla a jeho syna Maeglina.\n\nNan-tathren, \"Vrbové údolí\" či \"Vrbová země\" bylo krajinou v jihozápadním Beleriandu, v místě soutoku Sirionu s Narogem. Až do porážky v bitvě nespočetných slz zde nežilo mnoho obyvatel. Po pádu Gondolinu sem podél Sirionu přivedl přeživší Tuor, syn Huorův. Po krátkém zotavení však rychle pokračovali dál až dorazili k pobřeží, kde se usadili.\n\nKrálovství Nargothrond, nacházející se v západním Beleriandu, bylo největší říší Eldar v Beleriandu, na severu sahající k pohoří Ered Wethrin a z východu a ze západu ohraničená řekami Teiglin a Nenning. Skryté hlavní město Nargothrond leželo ve vysočině Taur-en-faroth přibližně na středním toku řeky Narog. Město založil Finarfinův syn Finrod, který jej zbudoval za pomoci trpaslíků z Ered Luin, od kterých si za tento čin vysloužil přízvisko \"Felagund\" čili \"Hlubitel jeskyní\". Za Finrodovi vlády udržovali Nargothrondští Noldor dobré vztahy s trpaslíky, s Círdanovým lidem z Falasu i s nově příchozími lidmi. Po porážce v Dagor Bragollachu však do Nargothrondu přišli Fëanorovi synové Celegorm a Curufin, kteří proti králi poštvali jeho lid a zapuzený Finrod zanedlouho zahynul v Sauronově vězení na ostrově Tol-in-Gaurhoth. Zpráva o jeho smrti otevřela Nargothrondským oči a Fëanorovi syné byli vyhnáni, načež se vlády chopil Finrodův bratr Orodreth. Jeho vláda byla charakteristická skrýváním, což změnil až Húrinův syn Túrin. Ten získal u královského dvora velký vliv, načež Noldor z Nargothrondu vyšli otevřeně do války proti Temnému pánovi. Morgoth však díky tomu odhalil přesnou polohu do té doby skrytého města a po porážce u Tumhaladu, v níž padl i král Orodreth, v roce 495 bylo město vypleněno a zcela zničeno. Nějaký čas v něm poté přebýval drak Glaurung, po němž se v troskách města usadil trpaslík Mîm, kterého nakonec usmrtil stařec Húrin.\n\nJméno Nevrast znamenající \"Bližší břeh\", nejprve užívané jako označení pro celé severozápadní pobřeží Středozemě, bylo užíváno pro zemi nacházející mezi mořem a horami Ered Wethrin a Ered Lómin. Uprostřed této horami sevřené nížiny leželo bažinaté jezero Linaewen. Prvními osídlenci Nevrastu se stali v hvězdných letech Sindar. Po návratu do Středozemě se v Nevrastu usadil také mladší Fingolfinův syn Turgon se svým lidem. Ten vystavěl své sídlo Vinyamar na západním pobřežím pod horou Taras. Nevrast se stal první místem, kde se Sindar a Noldor smísili. Turgon nechal po radách Ulma tajně vystavět své nové sídlo Gondolin, kam z Nevrastu odvedl všechen svůj lid. Do opuštěného Vinyamaru přišel dík Ulmově moci Huorův syn Tuor, který se odtamtud vydal varovat Turgona do Gondolinu před chystající se zradou. Opuštěný Nevrast se na konci prvního věku se potopil se zbytkem Beleriandu na mořské dno.\n\nNázev Ossiriandu \"Země sedmi řek\" odkazuje na řeku Gelion a jeho šest levých přítoků vytékajících z Ered Luin. Zemi obývali Zelení elfové Laiquendi, které přes Modré hory přivedl ještě před prvním východem Slunce jejich vůdce Denethor. Od první velké bitvy, v níž padla většina Ossiriandských včetně Denethora, se Laiquendi skrývali a nevycházeli otevřeně do boje. Při zkáze Beleriandu se Ossiriand stal jedinou zemí na západ od Ered Luin, kterou nezatopilo vzbouřené moře. Od druhého věku byl znám jako Lindon.\n\nThargelion, čili \"země za Gelionem\", byl kraj nacházející se mezi Gelionem a Ered Luin. Od jižněji položeného Ossiriandu jej dělila řeka Ascar. Na severu země se nacházelo studené jezero Helevorn, na které shlížela hora Rerir. Tuto zemi po návratu Noldor osídlil Fëanorův syn Caranthir. Kraj byl proto rovněž znám jako Dor Caranthir čili \"Caranthirova země\", Sindar však zemi ještě před příchodem Noldor nazývali Talath Rhûnen, \"Východní dolina\". Byl to právě Thargelion, kde se Noldor poprvé setkali s trpaslíky z Ered Luin. V zemi též po přechodu hor nějaký čas pobýval Druhý dům Edain. Proti Haladin však Temný pán vyslal skřetí vojsko, které by bylo Edain zcela rozprášilo, kdyby je od zkázy nezachránil Caranthir. Vůdkyní Druhého domu se tehdy stala Haleth, která svůj lid z Thargelionu odvedla na západ a usadila se v Brethilu. Mír v zemi byl narušen po Dagor Bragollachu, kdy do Thargelionu vtrhli skřeti a drak Glaurung, který poplenil krajinu okolo Gelionu. Caranthir s přeživšími ze zkázy uprchnul a připojil se ke svým bratrům na Amon Erebu. Zničený Thargelion se po válce hněvu s většinou Beleriandu potopil na konci prvního věku na dno moře.\n\n\n"}
{"id": "263248", "url": "https://cs.wikipedia.org/wiki?curid=263248", "title": "DF-31", "text": "DF-31\n\nDongFeng 31 (DF 31, v kódu NATO označovaný \"CSS 9\"; : 东风导弹/東風飛彈) je čínská mezikontinentální balistická střela (ICBM) na tuhé pohonné hmoty (TPH). Její vývoj začal v roce 1986 (jinde udávají počátek 80. let) jako nástupce DF-5 (CSS-4) na kapalné pohonné hmoty (KPH).\n\nJedná se o třístupňovou raketu s 1MT hlavicí, jejíž konstrukce nápadně připomíná své ruské vzory z dob jejího vzniku, zejména SS-20/ RT-21M. Navzdory několika úspěšným zkouškám proběhlo i několik neúspěšných, takže k operačnímu nasazení DF-31 nedošlo tak rychle, jak se původně předpokládalo. Mohlo za to mnoho technologických a konstrukčních vad, stejně jako nekvalitní výroba. Tyto faktory společně s maximálním doletem (8000 km) způsobily, že DF-31 byly nakonec operačně nasazeny ve velmi omezeném počtu cca 8-12 ks (zatím).\n\nPůvodní záměr – schopnost zasáhnout DF-31 evropskou část SSSR a vyvíjenou DF-41 s doletem 12 000 km schopnou zasáhnout USA byl ale přerušen koncem studené války. Projekt DF-41 byl pozastaven a program DF-31 „revidován“.\nByly prováděny průběžné technologické úpravy a následné testy, které probíhaly prakticky celá 90. léta – stále se střídavou úspěšností. Oficiálně pak byla „představena“ v roce 1999 na vojenské přehlídce v Pekingu při příležitosti 50. výročí vzniku ČLR. Samotná raketa však vidět nebyla – pouze přepravní vozidlo s kontejnerem. Údaj o roku operačního nasazení raket DF-31 se různí – mezi roky 1999-2003.\nStejně tak jejich momentální lokalizace – od realistických jeskyní ve skalních masívech, přes železniční vagony až po „fantastické“ umístění na obchodních lodích, aby s nimi bylo možné zasáhnout celé území USA.\n\nPřes výše zmíněné potíže však DF-31 představuje „technologický skok“ v porovnání se svou předchůdkyní DF-5. Zejména svou mobilností a možností odpalu přímo z kontejneru přepravního vozidla. Taktéž použití TPH oproti kapalným výrazně zvyšuje životnost rakety a výrazně snižuje čas potřebný k předstartovní přípravě (15-30 min). Je také první čínskou raketou, která může být vybavena lehkou jadernou hlavicí, údajně zkopírovanou podle US vzoru W-88 nebo W-70. Důkazy však pro toto tvrzení chybějí.\nDF-31 je 3stupňová raketa na TPH s užitečnou nosností 700kg (jiné zdroje uvádějí 1050 nebo 1750kg), která je využita pro jednotnou hlavici 1-3MT (údaje se opět různí).\nStartovní hmotnost je udávána 42 000 kg, délka 13 m a průměr 2,25 m. Inerciální naváděcí systém updatovaný pomocí GPS, který střela požívá, umožňuje kruhovou odchylku v cíli 300 m CEP (jiné zdroje udávají 150 nebo 100 m CEP).\nPůvodní verze byla přepravována tahačem HY473 a samostatným valníkem, verze představená v roce 1999 na tahači HY4301 již byla konstruovaná jako návěs. Tyto verze však nemají prakticky žádnou terénní průchodnost a přesuny jsou možné pouze po silnicích.\nNa vylepšení tohoto nedostatku se prý pracuje a údajně může být využit některý z tahačů řady MAZ (Belarus MAZ7916).\n\nPo skončení studené války a pozastavení DF-41 bylo rozhodnuto celý projekt DF-31 přepracovat a výsledná modifikace dostala označení DF-31A.\nTato varianta již má mít dolet 10-11 000 km a může být vybavena buď jednotnou 1-3MT hlavicí nebo vícenásobnou hlavicí MIRV se 3 autonomními hlavicemi (jinde zmiňují až 5 hlavic) o mohutnosti 20, 90 nebo 150 kt. Vylepšený inerciální naváděcí systém updatovaný pomocí GPS umožní kruhovou odchylku v cíli 150 m CEP (100 m CEP ?).\nStartovní hmotnost je udávána 47 200 kg, délka 18,4 m a průměr 2,25 m. Užitečné zatížení 1050 nebo 1750kg.\nZavedení prvních modernizovaných raket se předpokládá v roce 2007.\n\nNa bázi DF-31/DF-31A je rozpracována námořní varianta SLBM označovaná jako JL-2 (JuLang-2 /CSS-NX-4), které by měly být umístěné (po 16 ks) na čínské ponorce Type 094 (třída Xia).\nTa by měla mít dolet 8000 km a nést hlavici MIRV s 3-4 hlavicemi o síle 90 kt nebo jednotnou o síle 2,5MT.\n\nDo roku 2010 Čína plánuje zařadit do výzbroje 50-70 nových ICBM. Je též předpokládáno (výsledky špionáže lze těžko veřejně ověřit), že se ČLR již zmocnila technologie neutronové zbraně a v rámci zavádění těchto ICBM ji využije. Údaje jsou však velmi kusé a je velmi obtížné je ověřit. Proto je i okolo programu DF-41 tolik spekulací – zda byl znovu spuštěn či nikoliv. Parametry DF-41 by se měly podobat bývalé sovětské raketě SS-24.\n\n"}
{"id": "263251", "url": "https://cs.wikipedia.org/wiki?curid=263251", "title": "Karel Šejna", "text": "Karel Šejna\n\nKarel Šejna (1. listopadu 1896 Zálezly na Prachaticku – 17. prosince 1982 Praha) byl český dirigent.\n\nV letech 1914–1920 studoval hru na kontrabas na pražské konzervatoři a již v roce 1921 se stal prvním kontrabasistou České filharmonie. V roce 1922 zaskakoval jako dirigent. Od roku 1937 působil u České filharmonie jako druhý dirigent, v roce 1942 působil krátce v brněnské opeře. V letech 1949–1950, po emigraci Rafaela Kubelíka a před příchodem Karla Ančerla, byl krátce jejím uměleckým ředitelem (do funkce nastoupil 18. května 1949).\n\nBěhem svého působení v České filharmonii řídil 588 koncertů.\n\n"}
{"id": "263254", "url": "https://cs.wikipedia.org/wiki?curid=263254", "title": "Kanasta", "text": "Kanasta\n\nKanasta je karetní hra typu rummy pro 2 až 6 hráčů. Hraje se s několika (obvykle dvěma) balíčky francouzských hracích karet, v každém balíčku jsou karty o hodnotách 2–10, J, Q, K, A ve čtyřech barvách (srdce, kára, piky, kříže) a dva žolíky. Hráči (nebo dvojice hráčů hrající společně) se snaží získat co nejvíce \"kanast\" – skupin sedmi karet stejné hodnoty, z nichž až tři mohou být nahrazeny \"divokými kartami\", kterými jsou v kanastě žolíky a dvojky. Každý hráč ve svém tahu táhne jednu kartu z balíčku, vykládá a odloží jednu kartu na odkládací hromádku. Hra končí, když se některý hráč zbaví všech svých karet. Po skončení hry se sečte celkové skóre hráčů, závislé na počtu získaných kanast a na bodovém ohodnocení vyložených karet.\n\nJedna hra se skládá z několika rozdání a končí tehdy, když některý hráč nebo dvojice získá stanovený počet bodů. Celkovým vítězem se stane hráč nebo dvojice, který získá nejvyšší počet bodů. Původní verze byla určena pro 4 hráče, existují však verze pro 2 až 6 hráčů, které se liší jen nepatrně. Hraje-li 4 nebo 6 hráčů, hrají proti sobě 2 nebo 3 dvojice spoluhráčů, kteří sedí naproti sobě a jejich vyložení a skóre se počítá dohromady, třebaže každý z nich má vlastní ruku karet, kterou spoluhráč nevidí, a navzájem se nedomlouvají. Hraje-li jiný počet hráčů, hraje každý sám.\n\nExistuje mnoho variant kanasty, vzniklých zejména v Severní Americe. Některé z nich se od původních pravidel značně liší.\n\nNázev hry je odvozen ze španělského slova \"canasta\" – koš.\n\nKanastu vymysleli v roce 1939 architekt Alberto Serrato a prokurátor Segundo Santos v uruguayském Montevideu. Santos jí později dal název \"canasta\" (koš) podle koše, do něhož si ukládali karty. Hra se časem rozšířila do celé Uruguaye, turisté ji zanesli do Argentiny a později do Chile, Peru a Brazílie. Po druhé světové válce se rozšířila i do USA, později díky americkým vojákům sídlícím v Japonsku a Německu i do Asie a Evropy. Vrcholu popularity dosáhla kanasta v 50. letech 20. století.\n\nI přes snahu o standardizaci pravidel vznikl ve druhé polovině 20. století velký počet variant (zejména v Severní Americe), někdy i značně odlišných od původní kanasty. Liší se zejména v počtu používaných balíčků karet, v pravidlech pro táhnutí karty z odkládací hromádky, v pravidlech pro vykládání, pro ukončení hry i v bodování.\n\nV současnosti se hrají zejména čtyři varianty:\n\nKe každé variantě navíc existuje několik jejích verzí, pojmenovaných zpravidla podle zemí nebo měst v Latinské Americe. Některé verze kombinují dvě nebo více uvedených hlavních variant.\n\nMnoho pravidel je volitelných nebo má více variant, takže je důležité, aby se hráči před první hrou přesně dohodli na tom, podle kterých pravidel budou hrát.\n\nHraje-li 2, 3 nebo 5 hráčů, hraje každý hráč sám za sebe. Hraje-li 4 nebo 6 hráčů, hrají proti sobě 2 nebo 3 dvojice spoluhráčů. Spoluhráči sedí naproti sobě. Hraje se s dvěma balíčky francouzských hracích karet, v každém balíčku jsou karty o hodnotách 2–10, J, Q, K, A ve čtyřech barvách (srdce, kára, piky, kříže) a čtyři žolíky (tedy celkem se 108 kartami). Všechny žolíky a dvojky se považují za divoké karty, kterými lze při vykládání nahradit kteroukoli jinou kartu.\n\nBodové hodnoty karet jsou následující:\n\nHráč, který bude rozdávat při prvním rozdání, je zvolen losem, při dalších rozdáních se tato funkce střídá po směru hodinových ručiček. Rozdávající zamíchá všechny karty, hráč po jeho pravici je sejme a rozdávající rozdá každému hráči 13 karet.\n\nZbylé karty zůstanou v \"balíku\" lícem dolů uprostřed stolu. První karta z balíku se otočí a stane se první kartou \"odkládací hromádky\". Je-li to divoká karta nebo červená trojka, je balík \"zmrazen\" (viz níže). Na ni se otáčejí další karty, dokud nebude první kartou odkládací hromádky jiná karta než trojka (červená nebo černá) nebo divoká karta. Nebo se první karta může nabídnout prvnímu hráči. Když mu vyhovuje, může si ji vzít, jako by ji táhl z balíku.\n\nKaždý hráč, který má mezi rozdanými kartami červenou trojku (kára nebo srdce), ji musí okamžitě vyložit na stůl a táhnout za ni novou kartu z balíku do ruky.\n\nHru začíná hráč po levici rozdávajícího, pak pokračuje po směru hodinových ručiček. Hráč ve svém tahu provádí následující akce v uvedeném pořadí:\n\nKaždý hráč nebo dvojice hráčů má své vyložené karty před sebou, odděleně od vyložených karet jiných hráčů nebo dvojic. Hráč může z ruky vyložit skupinu alespoň \"tří\" karet stejné hodnoty, přičemž nejméně \"dvě\" z nich musí být originální, ostatní mohou být nahrazeny divokou kartou (dvojkou nebo žolíkem). Například skupiny 5-5-2, 8-8-8-2-2-žolík, 9-9-2-2-2 je možné vyložit, ale 4-2-žolík není možné vyložit, protože tato skupina obsahuje jen jednu originální kartu. Někdy platí pravidlo, že ve skupině musí být nejméně o jednu více originálních karet než divokých. Podle tohoto pravidla by tedy skupinu 9-9-2-2-2 nebylo možné vyložit.\n\nNa barvách při vykládání nezáleží (s výjimkou trojek, u nichž se rozlišují červené a černé). Nelze vyložit černé trojky. Černé trojky lze vyložit jen tehdy, když hráč ukončuje hru, a je možné jej nahrazovat divokou kartou (3-3-2).\n\n\"Kanasta\" je skupina nejméně 7 karet stejné hodnoty, z nichž jsou nejméně 4 karty originální. Kanasta složená pouze z originálních karet se nazývá \"čistá\" (\"přirozená\", \"červená\"), zatímco kanasta obsahující divoké karty se nazývá \"smíšená\" (\"špinavá\", \"černá\"). Často bývá zvykem hotovou kanastu shrnout na jednu hromádku, na jejímž vrchu je červená karta u čisté kanasty a černá u smíšené (je-li to možné).\n\nPokud hráč nebo dvojice hráčů vykládá v tomto kole poprvé, musí vyložené karty dosáhnout určité bodové hodnoty, která závisí na skóre tohoto hráče nebo dvojice dosažené v minulých kolech:\n\nPříklad: Dosáhl-li hráč skóre 1600 bodů a v tomto kole vykládá poprvé, nemůže vyložit 5-5-5, Q-Q-Q-2 bez dalších skupin, protože by dosáhl jen 65 bodů a potřebuje 90. Mohl by vyložit 5-5-5, A-A-A-2, protože tím dosáhne 95 bodů. Kdyby jeho dosažené skóre bylo nižší než 1500, mohl by vyložit obojí; kdyby však dosáhl více než 3000 bodů, nemohl by vyložit ani jedno.\n\nNa začátku svého tahu hráč může namísto táhnutí karty z balíku vzít celou odkládací hromádku, ale jen za následujících podmínek:\n\nHráč může ukončit hru zbavením se všech svých karet v ruce jen tehdy, má-li nejméně jednu kanastu čistou nebo špinavou. Ukončit hru může buď vyložením všech svých karet kromě jedné, kterou odloží na hromádku odložených karet opačnou stranou. Pro tento účel hráč nemůže použít červenou trojku. Při ukončení hry (a jedině tehdy) mohou být vyloženy černé trojky, přičemž může k nim být použita i divoká karta. Ihned poté, co se hráč zbaví všech karet, toto kolo končí. Hru nelze ukončit, jestliže je hromada zmrazena, nebo předchozí hráč odložil černou trojku.\n\nHraje-li se ve dvojicích, hráč se před ukončením \"může\" zeptat spoluhráče, zda souhlasí s ukončením. Jeho odpovědí se musí řídit (pokud spoluhráč odpoví „ano“, musí kolo ukončit, odpoví-li „ne“, nesmí kolo ukončit).\n\nJe-li balík vyčerpán a některý hráč má táhnout kartu (včetně případu, kdy táhl a vyložil červenou trojku a pak už v balíku nic nezbylo), pak kolo okamžitě končí a hráč už nemůže vykládat. Může-li si hráč v takové situaci vzít vrchní kartu z odkládací hromádky, musí to udělat.\n\nNa konci kola se každému hráči nebo dvojici přičtou body za všechny vyložené karty a za bonusy dle následující tabulky a \"odečtou se\" body za karty, které hráči zbyly v ruce.\n\"Skryté ukončení kola\" znamená, že hráč ukončí kolo ve stejném tahu, v němž uskutečnil první vyložení.\n\nZa všechny čtyři červené trojky je tedy 800 bodů (po 100 za první až třetí, 500 za čtvrtou).\n\nJestliže hráč nebo dvojice v tomto kole vůbec nevyložila, pak se bonusy za její červené trojky \"odečítají\", nikoli přičítají.\n\nCelá hra končí po kole, v němž hráč nebo dvojice dosáhla 5000 bodů. Vítězem je hráč nebo dvojice s nejvyšším počtem bodů.\n\nNapříklad: Hraje se do 10000 bodů, kde při dosažení 5000 až 9995 bodů, je nutné prvně vykládat 150 bodů (kanasta sa vždy počíta). V této variantě se musí na začátku rozdávat 13 karet (oproti 11).\n\n\nPůvodní pravidla kanasty, hrané v Uruguayi, jsou téměř stejná s následujícími odlišnostmi:\n\nDivoké kanasty jsou kanasty složené jen z divokých karet.\n\nPři hře dvou nebo tří hráčů hraje každý hráč sám za sebe. Každý hráč na začátku kola dostává 13 karet při hře tří hráčů a 15 při hře dvou hráčů. Při hře dvou hráčů může platit, že hráč táhne na začátku svého tahu dvě karty. Při tomto pravidle také platí, že hráč nemůže ukončit kolo, nemá-li aspoň dvě kanasty.\n\nPro strategii ve hře tří hráčů (stejně jako ve hře pěti hráčů) je důležité, že hráč může přijít o odkládací hromádku bez vlastní viny, když protivník, který netáhne hned před ním, odloží kartu, která se hodí následujícímu protivníkovi. Při hře dvou hráčů nebo dvojic hráčů může hráč nebo dvojice přijít o odkládací hromádku jen tehdy, když on sám nebo spoluhráč odhodí kartu, která se hodí protivníkovi.\n\nSamba je jedna z nejstarších variant kanasty. V literatuře je popsána již v 50. letech 20. století. Je připisována Johnu R. Crawfordovi, americkému trojnásobnému mistru světa v bridži a hráči vrhcábů. Od klasické kanasty se liší v následujících pravidlech:\n\nBolivia se hraje stejně jako Samba s následujícími rozdíly:\n\nHand and Foot (anglicky \"Ruka a noha\") je varianta kanasty, která vznikla pravděpodobně v severní Americe v 80. letech 20. století. Někdy se považuje za samostatnou hru, ne za variantu kanasty. Podle některých hráčů je vhodnější pro začátečníky než klasická kanasta. Důležitými rozdíly oproti ní jsou:\n\nTato kanasta je široce rozšířená zvláště v USA a byla to oficiální turnajová verze Americké kanastové asociace. Kvůli své složitosti a poměrně přísným bodovacím pravidlům, která dávají velké postihy za některá vyložení, která jsou v jiných verzích přijatelná nebo dokonce výhodná, to není nejlepší verze pro začátečníky, na rozdíl od klasické kanasty nebo Hand and Foot. (Na druhou stranu se v nich hráč může naučit zvykům, které jsou v americké kanastě špatné.)\n\nRozdíly oproti klasické kanastě jsou:\n\n\n\nPokud však dvojice vyloží divoké karty, ale tuto kanastu nedokončí, ztrácí 2000 bodů.\n\n\n"}
{"id": "263255", "url": "https://cs.wikipedia.org/wiki?curid=263255", "title": "TIN", "text": "TIN\n\nTIN může znamenat:\n\n\n\nTIN – tubulo-intersticiální nefritída"}
{"id": "263256", "url": "https://cs.wikipedia.org/wiki?curid=263256", "title": "Trolejbusová doprava v Samtredii", "text": "Trolejbusová doprava v Samtredii\n\nJedním z gruzínských měst, kde byla v provozu trolejbusová doprava, byla i Samtredia.\n\nTrolejbusy začaly v Samtredii jezdit 28. srpna 1982, po Zugdidi se tedy jednalo o druhý nejmladší gruzínský trolejbusový systém. Maximální délky dosáhla samtredijská síť v roce 1986, kdy měřila 22,5 km a na čtyřech linkách jezdilo 15 trolejbusů. Součástí provozu byla také meziměstská trať do sousední obce Kulaši. Ještě v roce 1999 byly v Samtredii provozní dvě linky, které obsluhovalo 8 vozidel. V únoru 2004 došlo ke zrušení trolejbusové sítě, přičemž trolejové vedení bylo zřejmě odprodáno do Turecka.\n\nDo Samtredie byly přímo dodány pouhé dva trolejbusy československé výroby. Konkrétně šlo o typ Škoda 14Tr. Kromě nich zde jezdily i ruské vozy ZiU-9. Objevily se zde i legendární „devítky“ (Škoda 9Tr), ovšem pouze již jako ojeté a odkoupené z jiných měst.\n\n"}
{"id": "263260", "url": "https://cs.wikipedia.org/wiki?curid=263260", "title": "Jaterní tepna", "text": "Jaterní tepna\n\nJaterní tepna (: \"arteria hepatica\", \"arteria hepatica communis\") je větví útrobní tepny (\"a. celiaca\"). Má tři větve, které zásobují okysličenou krví játra, žaludek, slinivku břišní a dvanáctník.\n"}
{"id": "263264", "url": "https://cs.wikipedia.org/wiki?curid=263264", "title": "Trolejbusová doprava v Zugdidi", "text": "Trolejbusová doprava v Zugdidi\n\nV gruzínském městě Zugdidi byla do roku 2009 v provozu trolejbusová doprava.\n\nZugdidská trolejbusová síť byla nejmladším systémem v zemi. Trolejbusy zde začaly jezdit 25. února 1986 a maximální délky dosáhla síť v roce 1991, kdy jezdilo 16 trolejbusů na dvou linkách o celkové délce 22,5 km. V letech 1992–1994 byl provoz v Zugdidi kvůli občanské válce přerušen. V roce 2003 již byla v provozu pouze jediná linka o délce 5,5 km, kterou obsluhovalo 8 vozidel. Provoz na ní byl zastaven v červnu 2009.\n\nDo Zugdidi byl dodán pouze jediný vůz československé výroby, konkrétně šlo o trolejbus Škoda 14Tr zakoupený ve druhé polovině 80. let 20. století. Další vůz stejného typu byl získán jako ojetý z Tbilisi v roce 2002. Páteří vozového parku se tak staly ruské trolejbusy ZiU-9, které byly roku 2006 doplněny také třemi modernějšími vozy ZiU-682 původem z Athén.\n\n"}
{"id": "263265", "url": "https://cs.wikipedia.org/wiki?curid=263265", "title": "Hérón Alexandrijský", "text": "Hérón Alexandrijský\n\nHérón Alexandrijský, zvaný Méchanikos (řecky Ἥρων ὁ Ἀλεξανδρεύς; 10 Alexandrie – 75 Alexandrie), byl starověký matematik a vynálezce.\n\nZabýval se praktickými úlohami z matematiky, mechaniky a dalších oblastí fyziky. Působil v proslulém Múseiu v Alexandrii.\n\nAčkoliv je jeho dílo mnohem obsáhlejší (pokoušel se rovněž sestrojit perpetuum mobile), je dnes znám především jako autor Heronova vzorce pro výpočet obsahu trojúhelníku, který uveřejnil ve svém díle \"Metrika\". Sestrojil takzvanou Heronovu baňku, když se jako první pokusil použít sílu páry. Parní stroj nesl název „Aeolipile“ neboli „míč boha větrů Aióla“. Jeho spis \"Mechanika\" se dochoval pouze v arabském překladu pod názvem \"Heronova kniha o zvedání těžkých předmětů\" a v citátech Pappa Alexandrijského. V první části tohoto díla se již objevuje skládání pohybů podle pravidla rovnoběžníku. Ve svém díle \"Automata\" se také věnuje automatizaci, pročež toto dílo bývá označováno za první knihu o kybernetice. Popisuje v něm různá zařízení, např. olejovou lampu, do které se automaticky doléval olej, automatický pohyb loutek, samočinně zavírané dveře chrámu a automat na „antickou limonádu“ na pětidrachmu.\n"}
{"id": "263267", "url": "https://cs.wikipedia.org/wiki?curid=263267", "title": "Arteria hepatica propria", "text": "Arteria hepatica propria\n\nArteria hepatica propria je jaterní tepna v užším slova smyslu, jedná se o větev jaterní tepny (\"arteria hepatica communis\"), která dále vysílá větve k žaludku, slinivce břišní a dvanáctníku.\n\nArteria hepatica communis má tři větve – \"a. cystica\", která zásobuje žlučník, a pravou a levou větev, které zásobují odpovídající jaterní laloky. Přivádí do jater krev bohatou na kyslík, přivádí však jen 10 % krve, naprostá většina do jater přitéká vrátnicovou žilou.\n\nDo jater vstupuje jaterní brankou a ihned se dělí a pravou a levou větev. V jednotlivých lalocích se rozpadá na interlobulární arterie (\"aa. interlobulares\"), které protékají jaterní triádou a krev se z nich dostává do sinusoid v jaterních lalůčcích. V sinusoidách se krev smísí s krví, která přitekla vrátnicí, proteče mezi trámci jaterních buněk a skončí v centrální žíle (\"vena centralis\"), odkud jaterní žílou odtéká do dolní duté žíly.\n\n"}
{"id": "263269", "url": "https://cs.wikipedia.org/wiki?curid=263269", "title": "Ramon Berenguer IV. Barcelonský", "text": "Ramon Berenguer IV. Barcelonský\n\nRamon Berenguer IV. Barcelonský ( \"Ramon Berenguer IV\", \"Remón Berenguer IV\", \"Ramon Berenguièr IV\", 1113 Barcelona - 6. srpna 1162 Borgo San Dalmazzo) byl hrabě barcelonský v letech 1131-1162, manžel a spoluvládce aragonské královny Petronily v letech 1137-1162, zakladatel dynastie aragonských králů.\n\nRamon Berenguer IV. byl starším synem barcelonského hraběte Ramona Berenguera III. a hrabství zdědil 19. srpna 1131. Díky spletité politické situaci se 11. srpna 1137 zasnoubil s teprve dvouletou Petronilou, jedinou dcerou krále Aragonie Ramira II. Ramiro se 13. listopadu zřekl královského trůnu, odešel do klášterního ústraní a přenechal vládu své dceři, respektive jejímu choti.\n\nBerenguerovi se podařilo usmířit s kastilským králem Alfonsem VII., v čemž mu byla nápomocná sestra, kastilská královna Berengarie. Oba švagři pak zahájili úspěšnou reconquistu na Pyrenejském poloostrově a podařilo se jim postupně dobýt města Tortosa, Fraga a Lleida. Během bitvy o Tortosu založil Řád sekery. Jako vazal a spojenec císaře Fridricha Barbarossy bojoval Ramon v bitvě u Turína a zemřel v létě 1162 v Piemontu při tažení na pomoc císaři proti Milánu. Založil cisterciácký klášter Poblet a je pohřben v klášteře Santa María de Ripoll.\n\n"}
{"id": "263271", "url": "https://cs.wikipedia.org/wiki?curid=263271", "title": "Velký Špalíček", "text": "Velký Špalíček\n\nVelký Špalíček je nákupní a zábavní centrum v Brně, nachází se v městské části Brno-střed, v katastrálním území Město Brno. Místo, kde stojí budova Velkého Špalíčku, bylo součástí středověké zástavby města Brna, v roce 1944 bylo vybombardováno a stavby zbořeny, nová výstavba začala až v letech 1996 až 1998. Centrum bylo otevřeno 1. září 2001. Toto centrum bylo navrženo firmou Imag Architects.\n\nV centru se nachází několik obchodů, mimo jiné i firma C&A, která stála u zrodu celého projektu.\n\n\n\nVe Špalíčku se nachází několik restaurací a kaváren, konají se zde módní přehlídky a výstavy. Součástí centra je i multikino Cinema City se sedmi sály. V centru se několikrát konala přehlídka Noc reklamožroutů.\n\n"}
{"id": "263272", "url": "https://cs.wikipedia.org/wiki?curid=263272", "title": "Lance Macklin", "text": "Lance Macklin\n\nLance Macklin byl synem britského podnikatele s automobily Noela Macklina, mimo jiné i zakladatele automobilové společnosti Invicta and Railton a Fairmile Marine, výrobce motorových zbraní a torpédových člunů za druhé světové války.\n\nJeho kariéra ve formuli 1 nebyla příliš úspěšná, během svého působení nezískal žádné body v mistrovství světa a to hlavně kvůli jeho vozu HWM, který nebyl příliš konkurence schopný. Nejlepšího výsledku dosáhl v roce 1952, když na trati v Silverstone zvítězil v prestižní BRDC International Trophy, byl to ale podnik, který se do mistrovství světa nezapočítával. V nemistrovských Grand Prix se mu dařilo nepoměrně více, kromě již zmiňovaného vítězství získal i druhá místa v Grand Prix des Frontières a Circuit du Lac, dále nasbíral pár dalších dobrých výsledků.\n\nV roce 1955 startoval v závodě na 24 h Le Mans, kde se stal přímým účastníkem nehody při níž přišel o život Pierre Levegh a 80 diváků. Následovala další havárie při závodě Tourist Trophy na okruhu v Dundrod, kdy zničil svůj Austin, když se vyhýbal místu nehody při které zemřeli Jim Mayers a William T Smith. Tyto události rozhodly, že Lance Macklin ukončil svou kariéru a definitivně odešel z motorsportu.\n\ntučně vyznačené závody znamenají zisk pole position\n\n"}
{"id": "263273", "url": "https://cs.wikipedia.org/wiki?curid=263273", "title": "Biččú (provincie)", "text": "Biččú (provincie)\n\nProvincie Biččú (: 備中国; \"Biččú no kuni\") byla stará japonská provincie ležící na západě ostrova Honšú na pobřeží Vnitřního moře. Na jejím území se dnes rozkládá západní část prefektury Okajama. Provincie hraničila s provinciemi Hóki, Mimasaka, Bizen a Bingo.\n\nStaré hlavní město a provinční chrám stály poblíž dnešního města Sódža. Po většinu období Muromači ovládal provincii klan Hosokawa, který sídlil na sousedním ostrově Šikoku a ponechával Biččú určitý stupeň nezávislosti. Během období Sengoku bojovalo o nadvládu nad provincií několik dalších klanů. V době své smrti bojoval v provincii Nobunaga Oda s Terumotem Mórim, což vedlo k rozdělení Biččú. Po roce 1600 byla provincie rozdělena mezi různá léna (han) a stálo v ní množství hradů. V době, kdy byl systém provincií nahrazen systémem prefektur, byl nejvýznamnějším městem přístav Kurašiki.\n"}
{"id": "263275", "url": "https://cs.wikipedia.org/wiki?curid=263275", "title": "Petronila Aragonská", "text": "Petronila Aragonská\n\nPetronila Aragonská (1136, Huesca – 13. října 1173) byla aragonská královna, jediná dcera aragonského krále Ramira II. a Anežky z Poitou.\n\nPo smrti bezdětného aragonského krále Alfonse I. roku 1134 byl na opuštěný trůn z biskupského stolce povolán mladší bratr zemřelého Ramiro II. Ramirovi se podařilo získat papežský dispenz ke svatbě s Anežkou z Poitou. Z tohoto kratičkého manželství vzešla jediná dcera Petronila.\n\nMaličkou Petronilu záhy otec provdal za barcelonského hraběte Ramona Berenguera IV. a na královský titul rezignoval. Faktickým vládcem se tak stal Petronilin manžel, švagr kastilského krále Alfonse VII.\n\nBěhem života manželé stvořili personální unii mezi Aragonii a Katalánskem (země aragonské koruny) a dali život pěti dětem, mimo jiné i dalšímu aragonskému králi Alfonsi II.\n"}
{"id": "263277", "url": "https://cs.wikipedia.org/wiki?curid=263277", "title": "Ramiro II. Aragonský", "text": "Ramiro II. Aragonský\n\nRamiro II. Aragonský řečený „\"Mnich\"“ (1080 – 16. srpna 1157, Huesca) byl aragonský král v letech 1134–1157. Od roku 1137 fakticky vládl jeho zeť Ramon Berenguer IV. Barcelonský.\n\nRamiro se narodil jako nejmladší syn aragonského krále Sancha I. a Felicie z Roussy. Původně byl předurčen pro duchovní dráhu, strávil proto podstatnou část svého mládí v klášteře San Ponce de Tomeras ve městě Huesca. Byl biskupem barbastro-rodským, když roku 1134 nastoupil po smrti staršího bezdětného bratra, Alfonse I. na opuštěný trůn.\n\nPočátek vlády nebyl nijak poklidný – z bratrova odkazu neudržel nadvládu nad Navarrou, jež se osamostatnila pod králem Garcíou Obnovitelem, a musel bojovat s dalšími dvěma uchazeči o trůn (jedním z nich byl Alfons VII. Kastilský). Navíc musel potlačit vzpouru aragonských šlechticů, ke které se váže hrůzostrašná \"pověst o zvonu z Huesky\". Podle ní král Ramiro poslal ke svému starému mentorovi do kláštera San Ponce de Tomeras posla s prosbou o radu jak naložit s rebely. Posel byl uveden do klášterní zahrady, v níž starý mnich stříhal květy růží, jež se vypínaly nad ostatními, a následně byl odeslán zpět k panovníkovi. Ten, poté co vyslechl poslovo vyprávění, sezval nejpřednější šlechtice ke svému dvoru s tím, že je chce požádat o pomoc s vybudováním zvonu, jehož hlas by byl slyšet po celém království. Jak šlechtici přicházeli do sálu, byli postupně popravováni a jejich hlavy rozvěšovány do kruhu symbolizujícího zvon; hlava nejvýznačnějšího z rebelů pak přišla do středu jako srdce zvonu. Zvěst o tomto „zvonu“ se vskutku brzy rozšířila do celého Ramirova panství a přispěla ostatní vzbouřence k ukončení odporu.\n\nPo získání papežského dispensu se Ramiro roku 1135 oženil s Agnes z Poitou a z tohoto manželství o rok později vzešla jediná dcera Petronila. Tu otec záhy zasnoubil s barcelonským hrabětem Ramonem Berenguerem IV. a 13. listopadu 1137 svěřil novomanželovi správu království. Ramirův zeť se tak stal faktickým vládcem personální unie Aragonie a Barcelony (Katalánie) s titulem aragonského knížete. Ramiro se vrátil zpět k církevnímu způsobu života, odebral se do ústraní kláštera San Pedro el Viejo v Huesce, kde po letech také zemřel a byl pohřben.\n"}
{"id": "263279", "url": "https://cs.wikipedia.org/wiki?curid=263279", "title": "Klášter San Pedro el Viejo", "text": "Klášter San Pedro el Viejo\n\nKlášter San Pedro el Viejo je aragonský benediktinský klášter ve městě Huesca. Založen byl v rámci reconquisty roku 1117 aragonským králem Alfonsem I. jako benediktinská fundace a je ukázkou vrcholné aragonské architektury doby románské.\n\nKrál Alfons společně se svým bratrem Ramirem II. jsou v klášteře pohřbeni.\n\nJe španělskou kulturní památkou od roku 1885.\n\nBudova má dvě hlavní části: kostel a klášter.\n\nKostel se skládá ze tří lodí a apsid. Oltářní obraz vyrobil navarrský umělec Juan de Alí z polychromovaného dřeva na počátku 17. století. Kaple po obvodu kostela obsahují umělecká díla z různých období:\n\nKřížová chodba je tvořena oblouky a dvojitými sloupy s propracovanými hlavicemi (38 celkem, 18 originálních a ostatní z 19. století), zachycující život Ježíše a další scény alegorického a historického charakteru. Na východní straně je několik kaplí:\n\nStaré cely mnichů (nachází se na západní straně kláštera) dnes uchovávají různé cenné klášterní artefakty (šperky, malé sochy, atd.).\n\n"}
{"id": "263280", "url": "https://cs.wikipedia.org/wiki?curid=263280", "title": "Just-in-time kompilace", "text": "Just-in-time kompilace\n\nJIT (akronym pro \"Just In Time\") je v informatice označení pro speciální metodu překladu využívající různé techniky pro urychlení běhu programů přeložených do mezikódu (např. CIL). Používá se například pro programovací jazyk Java. Program, který je spuštěn a prováděn, je v době provádění přeložen přímo do nativního strojového kódu počítače, na kterém je prováděn, čímž dochází k urychlení jeho běhu. Negativem této techniky je prodleva, kterou JIT kompilátor (nikoli interpret) stráví překladem do nativního kódu, a proto se do nativního kódu často překládají jen mnohokrát (řádově 10 000×) volané úseky programu. Hlavním problémem JIT je, že má málo času na provedení své práce. Tyto nevýhody lze eliminovat použitím trvalé cache. Naopak výhodou je, že je možné lépe optimalizovat pro daný procesor a využít jeho rozšířených instrukcí.\n\n\n\nZdrojový kód je přeložen do mezikódu známého jako bajtkód ( ). Bajtkód není strojový kód pro konkrétní počítač a je přenositelný mezi různými počítačovými platformami. Bajtkód je následně interpretován a spuštěn pomocí virtuálního stroje (tzv. aplikační virtualizace). Just In Time kompilátor může být použit jako způsob urychlení spouštění bajtkódu. V době, kdy má být vykonán blok kódu, přeloží JIT kompilátor některé či všechny jeho části do strojového kódu pro lepší výkon. Toto lze provést na soubor, na funkci nebo dokonce na libovolný fragment kódu. Překlad tedy může být proveden až za běhu, odtud název \"Just In Time\" – \"Právě v čas\". Překlad může být uložen do souboru (disková cache) a pokud má být znovu použit později, není nutná opětovná kompilace.\n\nTradiční interpretové virtuální stroje budou interpretovat bajtkód obvykle s mnohem nižším výkonem. Některé interprety dokonce interpretují zdrojový kód bez mezikroku ho nejprve přeložit do bajtkódu, čímž dosahují ještě horšího výkonu. Staticky zkompilovaný kód nebo nativní kód je přeložen ještě před jeho spuštěním. Dynamické prostředí pro překlad pak umožňuje využití kompilátoru i za běhu programu. To poskytuje mnoho výhod JIT, ale programátor má raději kontrolu nad částmi kódu, které jsou přeloženy. Většina JIT systémů však umožňuje přeložit dynamicky generovaný kód, který poskytuje v mnoha situacích podstatné výkonnostní výhody oproti staticky kompilovanému kódu.\n\nVšeobecný cílem užívání JIT technik je dosáhnout nebo překonat výkonnost statické kompilace při zachování výhod bajtkódové interpretace. V době překladu do bajtkódu je provedeno velmi náročné parsování původního zdrojového kódu a provedení základní optimalizace. Překlad z bajtkódu do strojového kódu je pak mnohem rychlejší, než překlad ze zdrojového kódu. Překladače z bajtkódu do strojového kódu jsou jednodušší na napsání, protože překladač generující přenositelný bajtkód již udělal mnoho práce. Navíc má běhové prostředí kontrolu nad kompilací stejně jako interpretovaný kód, díky čemuž může běžet v chráněném režimu.\n\nKompilace může být optimalizována pro cílový procesor a operační systém, v němž aplikace běží. JIT může vybrat takové instrukce, o nichž zjistí, že jsou daným procesorem podporovány. K zajištění tohoto stupně optimalizační specifikace se statickým kompilátorem se musí buď přeložit binárka pro každou zamýšlenou platformu či architekturu, nebo seskupit mnoho verzí částí kódu v rámci jedné binárky.\n\nSystém JIT je schopen shromažďovat statistické údaje o tom, jak program aktuálně běží v prostředí, v němž je spuštěn, a může tak kód přeuspořádat a přeložit ho pro optimální výkon. Nicméně některé statické kompilátory mohou rovněž získat informace o cílovém běhovém prostředí.\n\nSystém může provádět globální optimalizaci kódu bez ztráty výhod dynamického linkování a bez nutné režie spojené s funkcí statických kompilátorů a linkerů. Speciálně když se provádí globální substituce, může proces statické kompilace potřebovat běhové ověření a zajistit, aby virtuální volání nastalo pouze v případě, že aktuální třída objektu implementuje danou metodu, a dále ověřit splnění hraničních podmínek při přístupu k polím, které je nutné zpracovat v průběhu cyklu. S JIT kompilací může být v mnoha případech toto zpracování přesunuto mimo cyklus, což často přináší obrovský nárůst rychlosti.\n\nJIT typicky způsobí mírné zpoždění v počátku spouštění aplikace kvůli času potřebnému k zavedení bajtkódu do paměti a jeho překladu. V angličtině se toto zpoždění nazývá \"startup time delay\". Obecně platí, že čím více optimalizace JIT provádí, tím lepší kód vygeneruje, ale tím se úměrně zvětší počáteční zpoždění. Proto JIT kompilátor musí dělat kompromis mezi dobou potřebnou pro optimalizaci překladu a kvalitou kódu, který má vygenerovat.\n\nNicméně občas je při spouštění mnoho času zabráno spíše kvůli I/O operacím, než kvůli JIT kompilaci. Například třídní datový soubor rt.jar pro Java Virtual Machine (dále jen JVM) má okolo 40 MB a JVM musí prohledávat velké množství dat v tomto obrovském souboru.\n\nJedna z možných optimalizací použitá prostředím JVM je kombinace interpretace a JIT kompilace. Kód aplikace je zpočátku interpretovaný, ale JVM monitoruje, které sekvence bajtkódu jsou často prováděny a přeloží je do strojového kódu pro přímé spuštění na hardwaru k maximalizaci rychlosti běhu. U zřídkakdy spouštěného bajtkódu je čas potřebný pro překlad ušetřen, čímž se redukuje počáteční zpoždění. Navíc program zabere čas spuštěním pouze potřebné menšiny svého kódu, díky čemuž je redukce doby překladu značná.\n\nSprávný kompromis se může měnit v závislosti na okolnostech. Například JVM má dva hlavní režimy - klient a server. V klientském režimu je provedena minimální kompilace a optimalizace k redukci doby spouštění. V režimu server jsou provedeny rozsáhlé optimalizace a kompilace k maximalizaci výkonu za obětování mnohem delšího času. Jiné Java JIT překladače využívají statistiky. Zjišťují kolikrát je metoda vyvolána a v kombinaci s velikostí bajtkódu heuristicky rozhodnou kdy co zkompilovat. Další překladače zase zjišťují počet spuštění kombinované s detekcí cyklů. Obecně je velmi těžké přesně předpovědět, jaké metody optimalizovat v krátce běžících a jaké v dlouhodobě běžících aplikacích.\n\nNative Image Generator (NGEN), česky generátor nativního obrazu od společnosti Microsoft má jiný přístup ke snížení počátečního zpoždění. NGEN zkompiluje bajtkód do obrazu s nativním kódem počítače. Výsledkem je, že pro druhé a další spuštění není nutná běhová kompilace. Od. NET Frameworku verze 2.0 dodávané s Visual Studiem 2005 běží NGEN hned po instalaci nad všemi knihovnami DLL od Microsoftu. JIT pre-kompilace poskytuje způsob, jak zlepšit(zrychlit) dobu spuštění. Nicméně kvalita generovaného kódu nemusí být tak dobrá z podobných důvodů, jako u staticky zkompilovaného kódu bez možnosti optimalizací proveditelných pouze za běhu. Existují také implementace Javy, které kombinují ahead-of-time kompilátor, což je kompilace mezijazyka jakým je java bajtkód nebo .NET Intermedite Language do nativní(systémově závislé) binárky, s Just in Time kompilací.\n\nStále více moderních běhových prostředí, jako například Microsoft. NET Framework a většina implementací Javy jsou založené na Just In Time kompilaci.\n\nPrvní zveřejněný JIT kompilátor je obecně přičítán McCartymu k práci na jazyku LISP v roce 1960. V jeho seminární práci \"Rekurzivní funkce symbolických výrazů a jejich strojové vyhodnocování, Část I\", zmiňuje funkce, které jsou překládány za běhu programu, ušetří se tedy nutnost ukládat výstup kompilátoru na děrné štítky. V roce 1968 Thompson představil metodu pro automatickou kompilaci regulárních výrazů do strojového kódu, který je poté spouštěn, aby mohl provést srovnávání na vstupním textu. Významná technika pro odvozování zkompilovaného kódu pro interpretaci byla propagována Mitchellem v roce 1970, kterou implementoval pro experimentální jazyk LC.\nSmalltalk propagoval nové aspekty JIT kompilace. Například překlad do strojového kódu byl dělán na vyžádání, výsledek byl uložen do vyrovnávací paměti pro další použití. V okamžiku, kdy začala docházet volná paměť, systém začal části tohoto kódu mazat a znovu je vytvořil až pokud byly potřeba. Jazyk Self firmy Sun tyto techniky velice vylepšil a jednu dobu se jednalo o nejrychlejší Smalltalk systém na světě; dosáhl až poloviční rychlosti optimalizovaného kódu jazyka C, navíc s podporou objektového programování.\n\nSelf byl Sunem zavržen, výzkum se přesunul do jazyku Java, momentálně je využíván ve velké většině implementací Java Virtual Machine, například HotSpot, který je na těchto principech založen a bohatě využívá dostupnou výzkumnou základnu.\n\nHP projekt Dynamo byl experimentální JIT kompilátor, kde bajtkódový formát a formát strojového kódu byl stejný; systém překládal strojový kód HPA-8000 na strojový kód HPA-8000. Nečekaně to vyústilo ke zrychlení, v mnoha případech až o 30 %, protože toto umožnilo provádět optimalizace na úrovni strojového kódu. Například vkládání kódu pro lepší využití cache, optimalizaci volání dynamických knihoven a mnoho jiných optimalizací za běhu programu, kterých konvenční kompilátory nebyly schopny.\n"}
{"id": "263284", "url": "https://cs.wikipedia.org/wiki?curid=263284", "title": "Tomáš Divíšek", "text": "Tomáš Divíšek\n\nTomáš Divíšek (* 19. července 1979 Most) je český hokejový útočník hrající Chance ligu za klub LHK Jestřábi Prostějov.\n\nDříve hrál v týmu pražské Slavie, kde získal dvě zlata jako junior, v NHL v týmu Philadelphia Flyers, v AHL za tým Philadelphia Phantoms a mezi lety 2003 a 2008 v rámci extraligy za HC ČSOB Pojišťovna Pardubice, HC Moeller Pardubice, opět HC Slavia Praha a HC Lasselsberger Plzeň. Do brněnské Komety se v průběhu sezóny 2011/2012 vrátil poté, co byl vyměněn za Andreje Podkonického.\n\n"}
{"id": "263287", "url": "https://cs.wikipedia.org/wiki?curid=263287", "title": "Michal Důras", "text": "Michal Důras\n\nMichal Důras (* 22. listopadu 1981 v Jihlavě) je současný hokejista hrající za francouzský tým Štrasburk . Svůj první extraligový zápas v sezóně 2003–2004 za HC Lasselsberger Plzeň.\n\n\n"}
{"id": "263292", "url": "https://cs.wikipedia.org/wiki?curid=263292", "title": "Králický Sněžník (hora)", "text": "Králický Sněžník (hora)\n\nKrálický Sněžník, zastarale také Kladský Sněžník ( , ) je nejvyšší vrchol (1424 m) stejnojmenného pohoří, třetího nejvyššího v České republice, nacházejícího se na státní hranici s Polskem, v délce zhruba 16 km táhnoucí se od města Králíky po Kladské sedlo. Jedná se o čtvrtý nejvyšší vrchol Koruny hor Polska a o nejvyšší bod okresu Ústí nad Orlicí i celého Pardubického kraje. Z vrcholové kupole výrazně modelované mrazovým zvětráváním vybíhá pět dílčích rozsoch.\n\nNázev hory vyplývá z dlouhého zimního období − sněhová pokrývka vydrží na vrcholu až 8 měsíců v roce.\n\nNěkolik desítek metrů pod vrcholem na jižním svahu hory pramení Morava, je zde vyvinut kar s lavinovou drahou. Padající laviny zde zabraňují vzniku lesa, proto klín bezlesí sahá hluboko do pásma smrčin. Níže pod vrcholem (trojmezní kámen) je nejsevernější bod historické česko-moravské hranice.\n\nHora Králický Sněžník tvoří v rámci pohoří samostatný geomorfologický okrsek zvaný \"Hornomoravská hornatina\". Hranice se sousedními okrsky je vymezena přilehlými údolími a sedly. Sedlo mezi Králickým a Malým Sněžníkem je hranicí s Malosněžnickým hřbetem, sedlo mezi Králickým Sněžníkem a Stříbrnickou je hranicí s Podbělským hřbetem.\n\nHora leží na hlavním evropském rozvodí. Řeka Morava spolu s několika přítoky odvádí vody z jižní části hory do Černého moře. Severní (polská) část hory patří do úmoří Baltského moře, v oblasti hory pramení několik potoků, např. Kamienica, Kleśnica, Wilczka aj.\n\nHorní partie Králického Sněžníku (nad 1350 m n. m., v lavinové dráze i níže) tvoří hole s typickou subalpínskou vegetací. Asi 500 m od vrcholu se nalézají Vlaštovčí kameny – soustava skalních srubů s kamenným mořem na úpatí. Nižší partie hory (pod 1350 m n. m.) pokrývají převážně horské třtinové smrčiny. Více o vegetaci a zoologii hory viz NPR Králický Sněžník.\n\nNa vrcholu Králického Sněžníku nejsou v současnosti žádné stavby. Na samém vrcholu v minulosti stála rozhledna (postavena v roce 1899) a několik set metrů pod vrcholem také Lichtenštejnova chata (postavena v roce 1912). Obě stavby však byly začátkem 70. let 20. století zbořeny a v současnosti zde spatříme jen ruiny rozhledny (pahorek kamenů) a základy boudy. Nalézá se zde trojmezní kámen Českého království, Moravského markrabství a Kladského hrabství, který je kousek pod vrcholem, a u základů zbořené chaty je soška slůněte. Žulová plastika byla postavena roku 1932 jako upomínka na desáté výročí vzniku uměleckého spolku Jescher.\n\nV posledních letech se uvažuje o znovupostavení rozhledny. Na polské straně hory (nikoliv však na vrcholu) stojí bouda zvaná Schronisko PTTK „Na Śnieżniku“. Na české straně stojí v nižších polohách hory 2 malé dřevěné boudy Sněžná chata a Františkova chata. Níže ve výšce 890 m n. m. byla postavena v roce 1928 panem Jungmannem Chata Návrší, původní název Sennhüttenbaude (U salašních bud).\n\nCelá česká část hory patří do NPR Králický Sněžník, která byla vyhlášena v roce 1990 o rozloze 1694,67 ha. Je také součástí navrhované evropsky významné lokality Králický Sněžník soustavy Natury 2000. Naopak hora nepatří do Ptačí oblasti Králický Sněžník. Na polské straně je vyhlášen rezerwat przyrody Śnieżnik Kłodzki a také je zde navržena evropsky významná lokalita Natury 2000.\n\n\n"}
{"id": "263297", "url": "https://cs.wikipedia.org/wiki?curid=263297", "title": "Zemní plyn", "text": "Zemní plyn\n\nZemní plyn je přírodní hořlavý plyn využívaný jako významné plynné fosilní palivo. Jeho hlavní složkou je methan. Zemní plyn se těží z porézních sedimentárních hornin uzavřených ve strukturních pastech podobně jako ropa. Nachází se buď samostatně, společně s ropou nebo černým uhlím. Používá se také jako zdroj vodíku při výrobě dusíkatých hnojiv.\n\nDíky tomu, že obsahuje především methan, má v porovnání s ostatními fosilními palivy při spalování nejmenší podíl CO na jednotku uvolněné energie. Na druhé straně je methan mnohem účinnější skleníkový plyn než CO a úniky zemního plynu v celém logistickém řetezci od těžby po spotřebu jsou značné. V novějších výzkumech je proto užívání zemního plynu místo jiných fosilních paliv hodnoceno negativně . Ve vozidlech se využívá ve stlačené (CNG) nebo zkapalněné podobě (LNG).\n\nZemní plyn je bez zápachu, proto se odorizuje, tj. přidávají se do něj páchnoucí plyny (např. ethylmerkaptan) tak, aby bylo možno čichem zjistit koncentraci ve vzduchu větší než 1 procento.\n\nZemní plyn je využíván jako zdroj energie a také jako surovina pro chemický a palivový průmysl.\n\nTyto charakteristiky jsou průměrné, protože se podle složení na různých nalezištích liší.\n\nZemní plyn je směsí plynných alkanů methanu (CH), ethanu (CH), propanu (CH) a butanu (CH).\n\nTypické složení zemního plynu :\nSložení zemního plynu se liší podle toho, ze kterého ložiska se těží. Následující údaje o složení byly převzaty z a. Hodnoty jsou v molárních procentech.\n\nZemní plyn vzniká v přírodě třemi způsoby: biogenicky bakteriálním rozkladem organické hmoty, termogenicky společně s ropou nebo anorganickou cestou během tuhnutí magmatu. \n\nAnorganicky vzniklé uhlovodíky byly popsány z oceánských hřbetů v Tichém a Atlantském oceánu. Jejich množství jsou velmi malá a nacházejí se v tak nepřístupných hloubkách daleko od pevniny, že nemají komerční význam.\n\nBiogeneze probíhá pouze v mělkých částech zemské kůry a jejími produkty jsou pouze plynné uhlovodíky (metan). Spočívá v přeměně organické hmoty drobnými mikroorganismy na metan. Methanogeny, drobné, metan produkující mikroorganismy, chemicky rozkládají organickou hmotu k výrobě metanu. Tyto mikroorganismy se běžně vyskytují v oblasti blízko povrchu, které jsou bez kyslíku. Tyto mikroorganismy také žijí ve střevech většiny zvířat, včetně člověka. Tvorba metanu tímto způsobem probíhá jen v blízkosti povrchu země, a většina tohoto metanu je obvykle ztracena do atmosféry. Za určitých okolností však může tento metan být zachycen v podpovrchových strukturních pastích a vytěžen jako zemní plyn. Příklad biogenního metanu je skládkový plyn.\n\nPři pokračující subsidenci sedimentární pánve biogeneze ustává a začnou probíhat procesy termogenické. Při termogenické přeměně organické hmoty vznikají plynné uhlovodíky (zemní plyn), tekuté uhlovodíky (ropa) i pevné uhlovodíky (asfalt). Organický materiál se vlivem tepla a tlaku přemění nejprve na kerogen a pak na ropu a zemní plyn. Ropa se začíná tvořit při cca 60 stupních Celsia termogenickým rozpadem (krakováním) kerogenu. Tento proces pokračuje až do cca 120 stupňů Celsia. Při cca 100 stupních začíná tvorba plynu, která pokračuje zhruba do 200 stupňů Celsia. Teplotnímu intervalu tvorby ropy se říká ropné okno (60-120 stupňů Celsia). Teplotnímu intervalu tvorby plynu se říká plynové okno (100-200+ stupňů Celsia). Podle tepelného toku v daně sedimentární pánvi se hloubka ropného okna pohybuje mezi 2–4 km a hloubka plynového okna mezi 3–6 km.\n\nBez ohledu na teplotní podmínky v pánvi jsou různé zdrojové horniny náchylné k vytváření různých typu uhlovodíků. Některé zdrojové horniny (mořské břidlice s vysokým obsahem organického materiálu) jsou schopné produkce kapalných uhlovodíků (ropy) i plynu. Produkce probíhá postupně podle zahřívání zdrojové horniny při subsidenci a procházením nejprve ropným oknem a pak plynovým oknem. Uhlí se tradičně považuje za zdrojovou horninu náchylnou ke tvoření plynu, avšak v určitých případech (v závislosti na typu uhlí) může tvořit i ropu.\n\nPoté co zdrojová hornina dosáhne zralosti, nastane migrace. Plyn, někdy společně s ropou, migrují buď podél geologických zlomů (vertikální migrace) nebo podél porézních sedimentárních vrstev (laterální migrace). Typické příklady nosných vrstev při laterální migraci jsou porézní pískovce, některé vápence nebo i zvětralé vyvřelé horniny.\n\nPoslední fáze je zachycení migrující ropy a plynu v tzv. ropné pasti, čímž vzniká jejich současná naleziště. Ropná past sestává z porézních hornin, které jsou v nadloží a po stranách utěsněné horninami nepropustnými. Ropné pasti jsou tvořeny jako geologické struktury (např. antiklinály, zlomové struktury), nebo stratigraficky (např. vyklinováním pískovce a faciálním přechodem do nepropustných břidlic). Těsnící horniny jsou většinou břidlice s vysokým obsahem jílu, ale i vyvřelé horniny, pokud nejsou zvětralé. Srdcem ropné pasti je pak vlastní porézní hornina (tzv. kolektorová hornina), kde se migrující ropa a plyn nahromadí. Typické kolektorové horniny jsou porézní pískovce nebo vápence korálových útesu. Klíčovým parametrem kolektorových hornin je jejich porozita a propustnost. Typická porozita se pohybuje od 8-35%, a typická propustnost od 100 Millidarcy (mD) do několika Darcy.\n\nUvnitř kolektoru se jednotlivé tekutiny rozdělí podle relativních hustot. Plyn se nahromadí v nejmělčích částech ropné pasti, ropa níže a voda nejníže.\n\nZdrojové horniny, maturace, migrace, ropné pasti, kolektorové a těsnicí horniny jsou souhrnně nazývaný ropným systémem. Aby mohlo naleziště vzniknout, musí v dané sedimentární pánvi existovat všechny jeho elementy. Navíc musí jejich tvorba proběhnout ve správné sekvenci. Například tvorba ropných pasti musí proběhnou před migraci, jinak ropa a plyn budou migrovat až na povrch a uniknou do atmosféry. Studium elementů ropného systému je základem moderního průzkumu.\n\nModerní průzkum je založen na stejných principech jako průzkum na ropu. Základem je těsná integrace mnoha technických disciplín: geologie, geofyziky, paleontologie, geochemie, petrofyziky, ropného inženýrství a ekonomie. Práce se provádí v prostředí integrovaných týmu, v rámci nichž uvedené disciplíny těsně spolupracují.\n\nZákladem je vždy dobrá znalost podpovrchové strukturní stavby. Ta se vybuduje na základě analýzy seismických profilů ve 2D nebo 3D modelu a do jisté míry i ze satelitních snímků nebo z terénní práce. Geochemická, geologická a paleontologická data ze starších vrtů se musí integrovat do vznikajícího modelu tak, aby vznikl co nejpřesnější obrázek podpovrchových struktur.\n\nGeochemik provede analýzu zdrojových hornin (pokud existují vzorky), a analýzu vzorků ropy buď z existujících vrtů nebo z míst kde ropa prosakuje na povrch. Tím se potvrdí věk a typ zdrojové horniny, a její stupeň termální maturace.\n\nPaleontolog provede analýzu podpovrchových vzorků z vrtů a povrchových vzorků z výchozu. Určí věk hornin ve studované oblasti a v některých případech i jejich sedimentární původ. Ze studia fosilních společenstev se dá určit v jakém prostředí byla ta která hornina uložena, zda v mělkém moři nebo v hluboké vodě apod.\n\nGeofyzik a geolog integrují výsledky paleontologické analýzy dohromady se seismickými profily, profily interpretují a společně zmapují oblast. Připraví strukturní podpovrchové mapy klíčových horizontů a identifikují možné prospekty k vrtání. Zvláštním úkolem geofyzika je získat ze seismických profilů kvantitativní informace o porozitě a kapalinovém obsahu studovaných horizontů. Tým potom společně s ropným inženýrem a ekonomem odhadne možné rezervy.\n\nJakýkoliv průzkum neodvratně obsahuje element rizika. Typický průzkumný vrt má naději na úspěch mezi 5-40%. Tým má za úkol toto riziko odhadnout.\n\nPrůzkumné vrty jsou prvním stadiem hledání ropy a plynu. Když je nové ložisko objeveno, druhým stadiem jsou podpůrné vrty, které mají za úkol přesně vymezit ložisko a získat co nejvíce parametrů o kolektorových horninách. Tyto informace tým použije v modelování kolektorů. Nejdříve se připraví 3D statický model kolektorů že všech dostupných geologických a geofyzikálních dat. Ten se potom podrobí dynamické simulaci, při které se předpovídá tok tekutin (ropy, plynu a vody) skrz kolektor během produkce. Na základě této dynamické simulace tým potom navrhne optimální umístění těžebních vrtů. V tomto stádiu tým těžebních inženýrů navrhne povrchová těžební zařízení a jejich cenu.\n\nNa základě této práce ekonomové přepracují ekonomický model peněžního toku během života ropného pole. Na základě toho management rozhodně, zda do projektu dále investovat a přikročit k těžbě. Pokud je rozhodnutí kladné, tým těžebních inženýrů postaví povrchová těžební zařízení a vrtní inženýři vyvrtají těžební vrty. Průzkumné vrty se ve většině případů nehodí pro produkci a jsou hned po vyvrtání a ukončení karotážních měření zacementovány.\n\nTradiční ložiska zemního plynu jsou strukturní pasti sestávající z porézní kolektorové horniny obklopené horninami nepropustnými (břidlice, sůl, vyvřeliny). Plyn se nahromadí v nejvyšší části pasti, kde může být navrtán a vytěžen. Pokud se jedná o dvoufázové ložisko (plyn a voda), optimální strategie je navrtat klasickým vertikálním vrtem samý vrchol struktury co nejdále od rozhraní plyn-voda. Cílem je, aby se co nejdéle zabránilo přítoků vody do vrtu. Pokud se jedná o třífázové ložisko (plyn-ropa-voda), ropa se musí vytěžit nejdříve a teprve poté přistoupit k těžbě plynové čepičky. Když by se plynová čepička vytěžila nejdříve v kolektoru by poklesl tlak a zvýšila by se viskozita zbývající ropy. To by mělo nutně za následek drastické snížení jejich vytěžitelných zásob.\n\nNekonvenční ložiska plynu je kolektivní název pro všechny zdroje zemního plynu kromě tradičních dvou- a třífázových kolektorů. Může se jednat o těžbu plynu přímo z původní zdrojové horniny, kde se plyn tvoří \"in-situ (=na svém místě)\". Tomuto typu ložiska se říká břidlicový plyn. Zdrojové horniny jsou typicky břidlice s velmi nízkou propustností. Tradiční vertikální vrty se nedají použít, protože obnaží jen poměrně krátkou délku formace. Používají se proto vrty ukloněné nebo i horizontální, ve kterých délka horizontální sekce může dosáhnout až několika km. Cílem je obnažit co největší délku formace. Poté se přistoupí k hydraulickému štěpení formace, aby se vytvořily systémy umělých puklin, skrz které by do vrtů mohl začít proudit obsah formace (plyn a/nebo ropa). Hydraulické štěpení se u dlouhých horizontálních vrtů provádí v několika stádiích a nazývá se vícestupňové hydraulické štěpení.\n\nDalším nekonvenčním zdrojem je metan uhelných slojí (CBM, Coalbed Methane). Jedná se o metan uložený v uhlí procesem zvaným adsorpce. Tím se liší od typického pískovce nebo jiného tradičního ložiska. Nazývá se \"sladký plyn\", protože obsahuje málo sirovodíku. Je v téměř tekutém stavu. Na rozdíl od tradičních ložisek obsahuje velmi málo těžších uhlovodíků jako je propan nebo butan, a žádný kondenzát. Často obsahuje až několik procent oxidu uhličitého. Některé uhelné sloje, jako jsou ložiska v Illawarra v Austrálii, obsahují naopak málo metanu a převládající plyn je oxid uhličitý. Přítomnost metanu v uhelných slojích je známá z podzemní těžby uhlí, kde představuje vážné bezpečnostní riziko.\n\nTěžba je založena na principu desorpce, která probíhá podle křivky Langmuirovy adsorpční izotermy. Adsorbovaný metan se uvolní, pokud se sníží v uhelné sloji tlak. Metan je těžen vrtáním do uhelné sloje s následným čerpáním vody ze sloje. Pokles tlaku umožňuje desorpci metanu a jeho průtok v plynném skupenství na povrch. Pod tlakem je pak plynovodem distribuován.\n\nDalším nekonvenčním zdrojem jsou zmrzlé hydráty metanu pod mořským dnem.\n\n\n\n"}
{"id": "263306", "url": "https://cs.wikipedia.org/wiki?curid=263306", "title": "Lukáš Krivošík", "text": "Lukáš Krivošík\n\nLukáš Krivošík (* 1983) je slovenský pravicový novinář a publicista, přispěvatel do velké řady periodik a šéfredaktor politicko-společenského magazínu Pravé spektrum.\n\n"}
{"id": "263309", "url": "https://cs.wikipedia.org/wiki?curid=263309", "title": "Ostravský koníček", "text": "Ostravský koníček\n\nOstravský koníček je mezinárodní filmový festival pro děti a mládež. Festival založil v roce 2002 dosavadní ředitel festivalu Dalimil Koutek. První rok se do soutěže přihlásilo 18 filmů, v roce 2007 jich o vítězství bojovalo 67.\n\nZáštitu nad projektem v minulosti přijali za Ministerstvo kultury ČR v roce 2006 ministr MK ČR Vítězslav Jandák, rok před ním ministr MK ČR Pavel Dostál. V roce 2005 projekt zaštítilo i Ministerstvo mládeže a tělovýchovy ČR, konkrétně ministryně MMTV ČR Petra Buzková.\n\nProjekty hodnotí jak dospělá porota složená ze znalců z oblasti filmové tvorby, výtvarného umění, psychologie či didaktiky, tak dětská porota, která udílí vlastní ceny. Snímky také posuzují samotní diváci a veřejnost.\n\n"}
{"id": "263320", "url": "https://cs.wikipedia.org/wiki?curid=263320", "title": "Dělostřelecký systém ARTHUR", "text": "Dělostřelecký systém ARTHUR\n\nDělostřelecký systém ARTHUR (ARTillery HUnting Radar) je mobilní pozemní radiolokační systém vyvinutý švédskou firmou Ericsson v 90. letech 20. století. Jeho nejčastějším nosičem je vozidlo Bv 206. Slouží k vyhledávání letících dělostřeleckých projektilů a po krátkém sledování určí místo výstřelu i dopadu. Jeho pracovní dosah se pohybuje od 2,7 - 40 km. Může zpracovat až 100 cílů za minutu a v režimu vyhledávání sledovat až 8 střel. Radiolokátor ARTHUR je schopen určit postavení zbraní, jež střely vypálily, a účinně na ně navést vlastní palebné prostředky. \n\nČeská armáda uzavřela 22. prosince 2004 smlouvu s firmou Ericsson na dodávku tří souprav radiolokátoru ARTHUR, jedné soupravy výcvikového zařízení a na související logistickou podporu, školení a výcvik. Celková cena dodávky činila 1,5 mld. Kč a byla realizována v letech 2005 – 2007. \nRadiolokátory ARTHUR dodané české armádě jsou umístěny na terénních nákladních automobilech Tatra 4x4. Obsluhu tvoří standardně 2 lidé (důstojník taktické situace a operátor), v nutných případech je schopen obsluhu zvládnout i jeden člověk. \n"}
{"id": "263323", "url": "https://cs.wikipedia.org/wiki?curid=263323", "title": "Antonín Peltrám", "text": "Antonín Peltrám\n\nAntonín Peltrám (* 3. listopadu 1930 Praha) je bývalý český politik, v letech 1998 až 2000 ministr dopravy a spojů ČR ve vládě Miloše Zemana.\n\nAbsolvent Vysoké školy ekonomické v Praze v roce 1954, kde také v roce 1957 obhájil kandidátskou práci, vztahující se k dopravě jako soustavě. Poté absolvoval směr energetiky na ČVUT. Habilitoval se v roce 1997 na Vysoké škole báňské - TÚ Ostrava.\nDoc. Ing. Antonín Peltrám CSc. pracoval v dopravním výzkumu od postavení vědeckého pracovníka po vedoucího vědeckého pracovníka, od vedoucího oddělení po náměstka ředitele a designovaného ředitele Technickoekonomického ústavu Federálního výboru pro dopravu. V létech normalizace se zabýval racionalizací a optimalizací dopravy na území hlavního města Prahy s využitím matematických metod a samozřejmě výpočetní techniky. Od počátku roku 1990 do konce československé federace pracoval jako ředitel odboru dlouhodobého výhledu, dopravní politiky a mezinárodních vztahů na Federálním ministerstvu dopravy. Byl členem výboru pro přidružení k ES, podílel se na formulaci deklarace k 1. (pražské) panevropské dopravní konferenci. Pak začal pomáhat rozvíjet nově založenou Dopravní fakultu Jana Pernera na Univerzitě Pardubice. V roce 1998 byl jmenován ministrem dopravy a spojů České republiky. V průběhu roku 2000 se vrátil k výzkumné a pedagogické činnosti (dopravní politika, evropská integrace). Pomáhal založit Vysokou školu mezinárodních a veřejných vztahů v Praze, kde byl od března 2003 do července 2005 jejím rektorem. Od září 2005 pracuje jako ředitel Institutu pro evropskou integrace Bankovního institutu vysoké školy Praha, kde mimo jiné rediguje internetový Zpravodaj BIVŠ z evropské unie a podílí se na vydávání studijních pomůcek.\n\nPříspěvky pro veřejnost k problematice EU publikuje také v čtrnáctideníku Eurofirma a odborných dopravních časopisech Zpravodaj BIVŠ s registrovaným ISSN je uložen na webové stránce Bankovního institutu (Institut pro evropskou integraci). Publikoval více než 1000 prací, z toho dvě učebnice, desítku skript, články, z toho několik desítek v zahraničí. Je předsedou Českého výboru Evropské ligy pro hospodářskou spolupráci- jedné z nejstarších mezinárodních organizací Evropského hnutí, na jejíchž zasedáních má vystoupení k problémům integrace, vstupu ČR do EU, evropské dopravní infrastruktury.\n\nJe ženatý s političkou a pedagožkou Květoslavou Kořínkovou.\n\n"}
{"id": "263324", "url": "https://cs.wikipedia.org/wiki?curid=263324", "title": "Ondrej Lenárd", "text": "Ondrej Lenárd\n\nOndrej Lenárd (* 9. září 1942, Krompachy, Slovensko) je slovenský dirigent.\n\nAbsolvent studia dirigování na VŠMU v Bratislavě (1964).\n\n\nVyniká především jako interpret hudby 19. a 20. století.\n\nV říjnu 1998 mu slovenský prezident Michal Kováč udělil slovenské státní vyznamenání Řád Ľudovíta Štúra I. třídy.\n"}
{"id": "263328", "url": "https://cs.wikipedia.org/wiki?curid=263328", "title": "Tanja Poutiainenová", "text": "Tanja Poutiainenová\n\nTanja Poutiainenová (* 6. dubna 1980 v Rovaniemi) je finská alpská lyžařka, jejíž největším úspěchem byl zisk stříbrné medaile v obřím slalomu ze Zimních olympijských her v roce 2006.\n\nV roce 1997, kdy se Poutiainenová stala juniorskou mistryní světa ve slalomu a byla třetí v Super-G, debutovala v Světovém poháru v alpském lyžování. Roku 1999 se na juniorském mistrovství světa v obřím slalomu umístila na třetím místě. Na závodě Světového poháru v Sestriere jako první Finka vystoupila na stupně vítězů, když dojela v závodě Super-G na druhém místě. Poprvé vyhrála závod světového poháru v roce 2002, a to na slalomové trati ve finském Levi.\n\nV sezóně 2004/2005 vyhrála Světový pohár jak ve slalomu, tak obřím slalomu. Na MS 2005 získala dvě stříbrné medaile. V obřím slalomu ji porazila Švédka Anja Pärsonová a v slalomu Chorvatka Janica Kostelićová.\n\nV letech 2004, 2005 a 2006 se stala Finskou sportovkyní roku.\n\nTrenérem Tanji Poutiainenové je (listopad 2007) Michael Bont. Žije ve Švýcarském St. Gallenu.\n\n\n\n\n\n"}
{"id": "263330", "url": "https://cs.wikipedia.org/wiki?curid=263330", "title": "Curtiss XP-55 Ascender", "text": "Curtiss XP-55 Ascender\n\nCurtiss XP-55 Ascender (Model 249C) byl prototyp stíhacího letounu, vyvíjený firmou Curtiss na základě specifikací USAAC s označením \"R-40C\", vydaných 27. listopadu 1939. Ty požadovaly výkonný stíhací letoun nekonvenční konstrukce. V soutěži XP-55 soupeřil ještě s projekty Vultee XP-54 Swoose Goose a Northrop XP-56 Black Bullet. Projekt firmy Curtiss měl na svou dobu neobvyklou kachní koncepci, tlačnou vrtuli a šípové křídlo. Stejně jako XP-54 byl Ascender původně projektován pro pohon motorem \"Pratt & Whitney X-1800\", jehož vývoj byl ale později zrušen. Byl to první stíhací letoun firmy Curtiss s příďovým podvozkem.\n\nPočátek prací na projektu a testy modelu v aerodynamickém tunelu byly USAAC objednány 22. června 1940. Firma Curtiss-Wright dostala pro projekt přiděleno označení \"P-55\". S prvními testy ale nebylo letectvo příliš spokojeno. Curtiss-Wright proto na vlastní náklady postavil létající model ve skutečné velikosti, označený \"CW-24B\", který provedl celkem 169 testovacích letů na základně \"Muroc\" a později byl ještě testován NACA v Langley ve Virginii. Ten měl motor \"Menasco C68-5\" o výkonu 275 hp. Trup byl vyrobený ze svařených ocelových trubek, potažený plátnem a dřevěné křídlo. Podvozek byl pevný.\n\nNakonec ale 10. července 1942 USAAF objednalo stavbu tří prototypů. Vývoj motoru Pratt & Whitney X-1800 se neustále komplikoval a nakonec byl zrušen. Curtiss proto použil osvědčený, vzduchem chlazený řadový motor Allison V-1710-95. Aby nebyl pilot při výskoku z letounu zasažen vrtulí, mohl jí odpálit pomocí nálože. Výzbroj měly tvořil dva 20 mm kanóny a dva 12,7 mm kulomety.\n\nPrvní prototyp (sériové číslo 42-78845) byl dokončen 13. července 1943 ve stejné aerodynamické konfiguraci, jaká byla otestována u pokusného CW-24B. První let proběhl 19. července 1943 ze základny amerického letectva Scott Field, která se nacházela poblíž továrny Curtiss-Wright v St. Louis. Zalétání provedl \"J. Harvey Gray\", testovací pilot firmy Curtiss. Ukázalo se, že letoun má příliš dlouhý rozjezd před startem a je nestabilní. Byla proto zvětšena plocha výškové plochy v přídi letounu a křidélka byla propojena s klapkami.\n\n15. listopadu 1943 testoval Harvey Gray při dalším letu prvního prototypu jeho vlastnosti při ztrátě rychlosti. Letoun se náhle převrátil na záda a padal k zemi v nekontrolované obrácené vývrtce. Pilot nebyl schopen zachránit letadlo, vyskočil a první prototyp byl ztracen.\n\nDruhý prototyp XP-55 (42-78846) byl téměř totožný s prvním. Měl opět zvětšenou přední výškovou plochu a upravená křidélka. Poprvé vzlétl 9. ledna 1944. Letové testy byly do vyšetření havárie prvního prototypu omezeny a stroj se nesměl dostat do nízkých rychlostí, aby nebyl opět ztracen.\n\nTřetí prototyp XP-55 (42-78847) provedl první let 25. duben 1944. Byl vybaven čtyřmi kulomety a byly na něm provedeny některé změny, vycházející z testů a ztráty prvního prototypu. Ukázalo se, že vlastnosti v nízkých rychlostech můžou být výrazně zlepšeny zvětšením nosné plochy, čtyř kýlových ploch na křídle a zvětšením rozsahu předního výškového kormidla. Takto byl upraven i druhý prototyp, který mezi 16. zářím a 2. říjnem 1944 prošel oficiálními leteckými testy USAAF. Výkony XP-55 ale nebyly nijak oslnivé a často byly horší, než u konvenčních letadel, která už tehdy bojovala na frontě. Navíc už vznikaly první projekty letounů s proudovým motorem, která měla na rozdíl od pístového XP-55 velké možnosti dalšího vývoje.\n\nZatímco třetí prototyp byl zničen (a pilot zabit) 25. května 1945 během letecké přehlídky na letišti Wright Field v Daytonu v Ohiu, druhý prototyp se zachoval dodnes. Dostal se do \"National Air & Space Museum\", konkrétně do \"Smithsonian Institution\" ve Washingtonu D.C. V prosinci 2001 převezen do \"Air Zoo\" v městě Kalamazoo ve státě Michigan, kde byl restaurován. Ukázalo se, že letoun je stále v dobrém stavu a se zachovalým nátěrem. Po téměř pětiletých opravách byl letoun dlouhodobě zapůjčen do sbírek \"Air Zoo\" a od 26. května 2006 je zde vystaven.\n\n\n\n\n\n"}
{"id": "263331", "url": "https://cs.wikipedia.org/wiki?curid=263331", "title": "Těrsa", "text": "Těrsa\n\nTěrsa ( ) je řeka v Saratovské a ve Volgogradské oblasti v Rusku. Je 249 km dlouhá. Povodí má rozlohu 8810 km².\n\nŘeka pramení v Povolžské vrchovině. Ústí zprava do Medvedice (povodí Donu).\n\nZdroj vody je převážně sněhový. Nejvyšších vodních stavů dosahuje obvykle v dubnu. Průměrný roční průtok vody ve vzdálenosti 120 km od ústí činí 5,6 m³/s. V suchých letech vysychá až na 6 měsíců. Zamrzá v listopadu až v prosinci a rozmrzá na konci března až v první polovině dubna.\n"}
{"id": "263338", "url": "https://cs.wikipedia.org/wiki?curid=263338", "title": "Eduard Kukan", "text": "Eduard Kukan\n\nEduard Kukan (* 26. prosince 1939, Trnovec nad Váhom, Slovensko) je bývalý československý diplomat, současný slovenský politik a diplomat, poslanec Evropského parlamentu, bývalý místopředseda SDKÚ-DS, bývalý ministr zahraničních věcí Slovenské republiky (krátce i pověřený Ministr obrany Slovenska) a poslanec Národní rady Slovenské republiky.\n\nEduard Kukan je ženatý, má dvě dospělé děti. Hovoří anglicky, rusky, španělsky a svahilsky. V roce 1993 mu americká Upsala College (stát New Jersey) udělila čestný doktorát práv.\n\n\n\n\n\n\n"}
{"id": "263340", "url": "https://cs.wikipedia.org/wiki?curid=263340", "title": "Sarkom", "text": "Sarkom\n\nSarkom (angl. \"sarcoma\", z lat. \"sarcoma\" a to z řec. σάρξ \"sarx\" maso) je jakýkoli zhoubný nádor pojivové tkáně. Na rozdíl od karcinomu, který je zhoubným nádorem epitelu, je sarkom nádorem podpůrných tkání. Sarkomy představují méně než 1 % všech nádorových onemocnění. Dvě hlavní skupiny sarkomů jsou sarkomy kostí a chrupavek a sarkomy měkkých tkání. Jen sarkomů měkkých tkání je přes 100 druhů.\n\nSarkoid je útvar podobný sarkomu, který má ale tendenci ke spontánní regresi.\n\n\n\n\n\n"}
{"id": "263342", "url": "https://cs.wikipedia.org/wiki?curid=263342", "title": "Wings", "text": "Wings\n\nWings znamená v anglickém jazyce Křídla.\n\nMůže se jednat o:\n\n"}
{"id": "263347", "url": "https://cs.wikipedia.org/wiki?curid=263347", "title": "Fred Vargas", "text": "Fred Vargas\n\nFred Vargas, vlastním jménem Frédérique Audouin-Rouzeau (* 7. června 1957 v Paříži) je francouzská historička, archeoložka a spisovatelka.\n\nNarodila se v rodině vědecké pracovnice a otce intelektuála. 'Fred' je zdrobnělinou od 'Frédérique' a 'Vargas' je umělecké jméno její sestry (dvojčete) Joëlle Vargas, která je současnou francouzskou malířkou.\n\nVe své tvorbě se převážně věnuje detektivnímu románu. Jednou z jejích nejznámějších postav je komisař Adamsberg. V další části svého díla se pak věnuje především období středověku a to především díky svým hlubokým odborným znalostem získaným během zaměstnání v Národním výzkumném centru (fr. Centre national de la recherche scientifique), častěji označovaném pouze zkratkou CNRS.\n\n\n\n\n"}
{"id": "263348", "url": "https://cs.wikipedia.org/wiki?curid=263348", "title": "Peter Stumpp", "text": "Peter Stumpp\n\nPeter Stumpp nebo také Peter Stubbe († 28. října 1589) byl německý sedlák a údajně sériový vrah a kanibal známý také jako \"vlkodlak z Bedburgu\".\n\nNejúplnější zdroj tohoto tématu je brožura o 16 stranách vydaná v Londýně roku 1590, zřejmě překlad německého tisku, jehož se nedochovala žádná kopie. Anglické brožury se dochovaly dvě kopie, které byly znovu objeveny okultistou Montague Summersem v roce 1920. Brožura popisuje Stumppův život, údajné zločiny a soud, včetně mnoha výpovědí sousedů a svědků v soudním procesu.\n\nDalší informace lze nalézt v deníku Hermanna z Weinsbergu, radního z Kolína nad Rýnem, s mnoha ilustracemi, které však byly tisknuty v jižním Německu a pravděpodobně založené na německé verzi anglické brožury. Originální dokumenty se pravděpodobně ztratily za válek, které byly po staletí v Porýní.\n\nPeter Stumpp, jehož jméno lze vyslovovat také jako Peter Stube, Petr Stubbe, Peter Stübbe nebo Peter Stumpf, se narodil ve vesnici Epprath poblíž Bedburgu nedaleko Kolína nad Rýnem. Datum narození není známo, protože místní kostel byl zničen během třicetileté války. Byl to bohatý sedlák a zřejmě vlivný člen venkovské komunity. Po roce 1580 byl pravděpodobně vdovec se dvěma dětmi – dívka se jmenovala Beele (Sybil), zřejmě byla starší 15 let a syn neznámého věku. Pár let před svým soudem měl intimní vztah se vzdálenou příbuznou Katarinou Trumpovou (také vyslovováno \"Trumpenová\" nebo \"Trompenová\").\n\nV roce 1589 měl Stumpp soudní proces, kde byl vylíčen jako nejhnusnější a nejslavnější vlkodlak v historii. Po mučení na skřipci se přiznal k ovládání černé magie od svých 12 let. Prohlásil, že mu ďábel dal kouzelný opasek, který mu umožňoval se proměnit „na něco chamtivého, silného a mocného hltajícího vlka s očima velkýma a hlubokýma, které v noci jiskřily jako oheň, s ústy velkými a širokými, s nejostřejšími a nejkrutějšími zuby, obrovským tělem a mocnými tlapami.\" Pokud sundal opasek, mohl se proměnit zpět na člověka.\n\nDále vypovídá, že po 25 let byl nenasytný (\"krvežíznivý\") a cpal se masem koz, jehňat a ovcí, stejně tak masem mužů, žen a dětí. Ze strachu před mučením se přiznal k zabíjení a pozření čtrnácti dětí, dvou těhotných žen a jejich zárodků. Jedním ze čtrnácti dětí měl být jeho vlastní syn.\n\nStumpp nebyl obviněn jen ze sériové vraždy a z kanibalismu, ale také z incestního poměru se svojí dcerou, která byla odsouzena k smrti s ním. Krom toho se také přiznal ke styku se sukubami, které k němu poslal ďábel.\n\nJeho poprava je jednou z nejsurovějších, které byly kdy zaznamenány. Byl připoután ke kolu. Na deseti místech bylo jeho maso trháno pomocí rozpálených kleští. Jeho údy byly zlomeny tupou stranou hlavy sekery, kvůli obavám o jeho možné navrácení ze záhrobí následovalo stětí hlavy a upálení. Jeho dcera Sybil (Beell) a jeho milenka Katarina Trumpová byly uškrceny a upáleny společně se Stumppovým tělem. Zdroje neuvádí, za jaké zločiny byly ony odsouzeny k smrti. Jako varování před podobnými skutky umístily místní autority kůl s mučicím kolem, figurkou vlka na něm a na samý vrchol kůlu umístily sťatou hlavu Petera Stumppa.\n\nJe naprosto nemožné určit zpětně zda se Stumpp dopustil zločinů, ze kterých byl obviněn. Možná byl sériový vrah, ale v anglické brožuře se nachází mnoho rozporuplných detailů s historickými fakty.\n\n\n"}
{"id": "263349", "url": "https://cs.wikipedia.org/wiki?curid=263349", "title": "Maceo Parker", "text": "Maceo Parker\n\nMaceo Parker (* 14. února 1943, Kinstonu, Severní Karolína, USA) je uznávaný americký funkový a souljazzový saxofonista. Proslavil se především v 60. letech díky světoznámému hudebníkovi Jamesovi Brownovi. Na velké řadě Brownových hitů byl Parker vynikajícím sólistou a hlavním aktérem při hraní na alt, tenor a barytonový saxofon. Parker popisuje svoje působení vedle Jamese Browna jako čas strávený na univerzitě.\n\nMaceo se narodil do hudebně bohatě vybavené rodiny. Jeho matka a otec zpívali v kostele a oba jeho bratři se později stali taktéž výbornými hudebníky. Strýc Parkera vedl lokální skupinu \"The Blue Notes\" a byl prvním Parkerovým instruktorem. Parkerovým velkým vzorem byl Ray Charles. Později trojice bratrů Parkerových založila kapelu s názvem \"Junior Blue Notes\". Když Maceo dokončil šestou třídu, jejich strýc nechal formaci Junior Blue Notes vystupovat ve svém nočním klubu. To byla první zkušenost s vystupováním před publikem.\n\nMaceo a jeho bratr Melvin Parker později studovali hudbu na univerzitě v Severní Karolíně. V roce 1964 hrával Melvin na bubny v uznávaném klubu, kam jednou náhodně zavítal \"duchovní otec soulu\" James Brown. Brown byl z jeho bubnování nadšený a tak mu okamžitě nabídl místo ve své kapele. Melvin rok po této zkušenosti seznámil Macea s Brownem. Maceo na pokyn Browna předvedl pár svižných soulových taktů a místo bylo jeho. Bratři Parkerové hráli s Brownem 6 měsíců, potom se vrátili opět do školy. S Brownem pak hráli střídavě.\nV roce 1970 založil Parker skupinu \"Maceo and All the Kings Men\", která se skládala převážně z bývalých členů Brownovy kapely včetně bratra Melvina. Tato formace jezdila po turné 2 roky.\nV roce 1973 se Parker vrátil zpět do Brownovy kapely \"The J.B.s´\". Dále vystupoval také se skupinou \"Maceo and the Macks\". V roce 1975 Parker a několik členů z Brownovy kapely odešlo, aby se přidali k Georgovi Clintonovi a jeho kapele \"Parliament\".\nV roce 1984 se opět přidává k Brownovi, kde působí do roku 1988.\n\nV roce 1990 konečně rozjíždí svoji úspěšnou sólovou kariéru. Za rok odehraje 250 koncertů a průměrná doba hraní na jevišti je více než dvě a půl hodiny. Maceo říká \"Cítím, že je moje povinnost jako hudebníka, navštívit tolik různých míst, kolik to jen půjde, obzvlášť když to lidé chtějí.\"\nV roce 1993 hostuje rapové skupině \"De La Soul\" na albu \"Buhloone Mindstate\".\nV roce 2003 získává ocenění průkopníka od organizace \"The Rhythm and Blues Foundation\" za svůj příspěvek k žánru R&B.\nPozději také spolupracoval s Princem, který ho nazval \"učitelem\". Jeho album Musicology mělo obrovský úspěch.\n\n"}
{"id": "263350", "url": "https://cs.wikipedia.org/wiki?curid=263350", "title": "Interiér", "text": "Interiér\n\nInteriér označuje vnitřní prostor nějakého objektu, nejčastěji stavby. Vnější prostory se nazývají exteriér. Interiér stavby je obvykle vymezen podlahou (pohyb osob, nábytek či jiné interiérové vybavení), stěnami (vnější stěny jsou obvykle prolomeny okny a vstupními dveřmi, vnitřní stěny či příčky jsou obvykle vybaveny dveřmi; na stěnách mohou být v interiéru upevněny součásti nábytku, ale často též dekorativní či symbolické předměty) a stropy či klenbami (na těch jsou často upevněna či zavěšena osvětlovací tělesa, svítidla). Pro interiér jsou typické zejména estetické požadavky, které řeší interiérový design. Funkčnost interiéru zabezpečuje vnitřní technické vybavení (instalace, zdravotechnika, ...) a mobiliář.\n\n"}
{"id": "263352", "url": "https://cs.wikipedia.org/wiki?curid=263352", "title": "Terranigma", "text": "Terranigma\n\nTerranigma (v Japonsku známá jako 天地創造 Tenchi Sōzō) je akční RPG hra pro Super Nintendo Entertainment System vydaná v roce 1995 (resp. v 1996 pro Evropu) firmou Enix jako třetí v sérii po hrách Soul Blazer a Illusion of Gaia. Hra byla vydána ve čtyřech jazycích, v angličtině, španělštině, němčině a japonštině.\nPříběh se vyvíjí postupně od záchrany svých přátel a vesnice až po znovuzrození\ncelého světa.\n\nNa rozdíl od podobných her vydaných v tomto období se boje v Terranigma odehrávají v reálném čase. Originální je také svým systémem magie. V průběhu hry nachází hráč magické kameny, které může u specializovaného obchodníka přetvořit v magické šperky, pomocí kterých vyvolává samotná kouzla.\n\nV dávných dobách uvrhl boj mezi světlem a temnotou (dobrem a zlem) planetu do\nchaosu a rozdělil ji na vnější (světlou) a vnitřní (temnou) stranu. Planeta je tedy reprezentována jako dutá koule, kde na vnější straně je umístěna jen jediná vesnice, Crysta (クリスタルホルム). V ní žije mladý Ark, problémový chlapec, jehož neposlušnost otravuje celou vesnici. Jednoho dne zvítězí chlapcova zvědavost nad opatrností a otevře zakázané dveře. Zde najde malou krabičku po jejímž otevření zamrzne většina lidí ve vesnici a Ark se musí vydat na cestu za záchranou svých přátel. To je však jen začátek mnohem většího dobrodružství.\n\n\nHodně postav (včetně Arka) má svoji temnou a světlou polovinu.\n"}
{"id": "263353", "url": "https://cs.wikipedia.org/wiki?curid=263353", "title": "Těza", "text": "Těza\n\nTěza ( ) je řeka v Ivanovské oblasti v Rusku. Je 192 km dlouhá. Povodí má rozlohu 3 450 km².\n\nÚstí zprava do Kljazmy (povodí Oky).\n\nZdroj vody je smíšený s převahou sněhového. Nejvyšších vodních stavů dosahuje od dubna do poloviny května. Zamrzá v listopadu až na začátku prosince a rozmrzá v dubnu.\n\nNa řece jsou jezy s plavebními komorami, jež umožňují vodní dopravu až do vzdálenosti 87 km od ústí. Na řece leží město Šuja.\n"}
{"id": "263355", "url": "https://cs.wikipedia.org/wiki?curid=263355", "title": "Pit buňka", "text": "Pit buňka\n\nPit buňka je velký granulární lymfocyt přítomný v jaterních sinusoidách. Jedná se o jaterní formu NK buňky, od kterého se liší výraznější cytotoxickou aktivitou, srovnatelnou s aktivovanými NK buňkami, tzv. LAK buňkami. V jaterních sinusoidách pracují synergicky s jaterními makrofágy, Kupfferovy buňkami, a společně s dalším typem cytotoxické bílé krvinky, NK-T buňkami, vychytávají z krve případné patogeny a metastatické nádorové buňky, které účinně likvidují\n"}
{"id": "263365", "url": "https://cs.wikipedia.org/wiki?curid=263365", "title": "Vrátnicová žíla", "text": "Vrátnicová žíla\n\nVrátnicová žíla, též vrátnice či portální žíla (: \"vena portae\") je žíla, která odvádí krev ze střev a přiléhajících žláz do jater. Krev ve vrátnicové žíle obsahuje vstřebané živiny, vedlejší produkty metabolismu buněk a toxiny uvolňované střevními bakteriemi - tyto látky se v játrech dále zpracovávají.\n\nVrátnicová žíla vzniká spojením dvou žil: v. splenica, která před spojením přibírá vena mesenterica inferior a v. mesenterica superior. Dále přibírá krev z v. gastrica dextra et sinistra a z v. cystica, která odvádí krev ze žlučníku. Jaterní bránou vstupuje do jater, kde se dělí na dvě větve, pravou a levou, a dále se větví až na interlobulární žíly protékající portobiliárním prostorem. Ty se větví do sinusoid protékajících mezi trámci hepatocytů a stékají se v centrální žíle.\n\nCentrální žíly se spojují a krev z nich odtéká do jaterních žil, které se vlévají do dolní duté žíly.\n\n"}
{"id": "263372", "url": "https://cs.wikipedia.org/wiki?curid=263372", "title": "Pavol Kanis", "text": "Pavol Kanis\n\nPavol Kanis (* 27. srpna 1948 Praha) je bývalý slovenský a československý politik KSS, později Strany demokratické levice, po sametové revoluci poslanec Sněmovny lidu a Sněmovny národů Federálního shromáždění, v roce 1992 poslanec Slovenské národní rady, po vzniku samostatného Slovenska poslanec Národní rady SR, vedoucí politik SDL a Ministr obrany Slovenska.\n\nVystudoval historii a filosofii na Filosofické fakultě Univerzity Komenského v Bratislavě a také Právnickou fakultu téže univerzity. Během vojenské služby vyučoval na Vojenské škole ve Vyškově. V období let 1972–1989 působil jako výzkumný pracovník, zabýval se vývojem slovenské společnosti. V roce 1988 se zúčastnil ankety pořádané k 20. výročí československé federace slovenským Literárním týdeníkem. Vyslovil se pro razantní proměnu dosavadní federace a nevyloučil ani samostatný slovenský stát. Prohlásil, že „\"Přestavba může zanedlouho odhalit, že vícero pozůstatků, vícero důsledně neřešených věcí, není nosných pro národ jako politický subjekt (...) Právo na vlastní stát je přirozeným právem národu\".“\n\nPo sametové revoluci se stal představitelem nové garnitury komunistické strany. Na sjezdu KSS v roce 1989 je uváděn jako člen jejího výkonného výboru, v roce 1990 pak i členem celostátního výkonného výboru Ústředního výboru KSČ. Během roku 1990 se stal jedním z hlavních představitelů reformního křídla slovenských komunistů, kteří ve straně převládli.\n\nV lednu 1990 zasedl v rámci procesu kooptací do Federálního shromáždění po do Sněmovny lidu (volební obvod č. 172 - Považská Bystrica, Středoslovenský kraj) jako poslanec za KSS. Ve volbách roku 1990 přešel do slovenské části Sněmovny národů, jako poslanec za KSS. V průběhu funkčního období se slovenská komunistická strana transformovala do Strany demokratické levice coby formace sociálně demokratického typu. Ve Federálním shromáždění setrval do konce funkčního období, tedy do voleb roku 1992.\n\nVe volbách v roce 1992 usedl za SDL do Slovenské národní rady, která se v roce 1993 po vzniku samostatného Slovenska přetvořila v Národní radu Slovenské republiky, coby nejvyšší zákonodárný sbor. Zde zasedal do března 1994, též jako místopředseda zahraničního výboru NR SR. Od března 1994 do listopadu 1994 působil jako Ministr obrany Slovenska ve vládě Jozefa Moravčíka (podle slovenské zákonné úpravy ministr nebyl po dobu výkonu svého mandátu poslancem).\n\nOd roku 1994 byl 1. místopředsedou Strany demokratické levice a autorem jejího zahraničně-politického programu. V období únor 1995 – duben 1996 byl místopředsedou SDL pro styk s jinými organizacemi, později předsedou Rady sekcí praktické politiky SDL.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za koalici Spoločná voľba, jejíž součástí se Strana demokratické levice stala, členem výboru NR SR pro obranu a rozpočet a členem Stálé delegace NR SR v Severoatlantickém shromáždění. Mandát obhájil v parlamentních volbách na Slovensku roku 1998 za SDL. Ministrem obrany Slovenska se stal opět v období říjen 1998 – leden 2001 v první vládě Mikuláše Dzurindy. Po odchodu z ministerské funkce nastoupil opět jako poslanec NR SR.\n\nZ funkce ministra abdikoval poté, co neuměl hodnověrně prokázat původ finančních prostředků na výstavbu své luxusní vily v bratislavské čtvrti Slavín, kterou začal stavět roku 2000. V roce 2008 se uvádí, že je majitelem firmy Kanimex a věnuje se podnikání.\n\n"}
{"id": "263373", "url": "https://cs.wikipedia.org/wiki?curid=263373", "title": "Čtverné číslo", "text": "Čtverné číslo\n\nČtverné číslo je mluvnická kategorie čísla, která vyjadřuje čtyři osoby či věci.\nV současnosti jsou známy pouze tři jazyky, které čtverné číslo používají. Patří mezi ně marshallština – úřední jazyk Marshallových ostrovů a jazyk sursurunga užívaný na ostrově Nové Irsko (součást Papuy-Nove Guineje). Třetím jazykem, který tuto mluvnickou kategorii zná, je český znakový jazyk.\n"}
{"id": "263374", "url": "https://cs.wikipedia.org/wiki?curid=263374", "title": "Žralok krokodýlí", "text": "Žralok krokodýlí\n\nŽralok krokodýlí (\"Pseudocarcharias kamoharai\") je asi metr dlouhý žralok, který žije v tropických vodách na celém světě. Je jediným zástupcem svého rodu i čeledi krokodýlovcovití.\n\nMá štíhlé, vřetenovité tělo, obrovské oči a dlouhé žaberní štěrbiny, které dosahují až na temeno hlavy. Hřbetní ploutev je malá. Žralok krokodýlí má šedavý hřbet, břicho je světlejší a okraje ploutví bílé.\n\nŽiví se zřejmě rybami, olihněmi a korýši. Je vejcoživorodý, jinak o jeho životě není příliš známo.\n\n\n"}
{"id": "263383", "url": "https://cs.wikipedia.org/wiki?curid=263383", "title": "Prokris", "text": "Prokris\n\nProkris (latinsky \"Thassos\") je v řecké mytologii jméno dvou ženských postav.\n\nTato Prokris byla dcerou athénského krále Erechthea. Stala se manželkou Kefala, syna krále Kekropa.\n\nProkris a Kefalos se vzájemně milovali a žili spolu šťastně. Až do doby, kdy se do Kefala zamilovala bohyně ranních červánků Éós a unesla ho až na kraj světa. Kefalos na svou ženu nezapomínal, prosil bohyni o propuštění. Ta mu nakonec vyhověla, poradila mu však, aby svou ženu vyzkoušel, zdali nepodlehla v jeho nepřítomnosti svodům jiných. Změnila Kefalovu podobu a on jako cizinec svou Prokris přemlouval, lákal drahými dárky a ona dlouho odolávala. Nakonec však přece neodolala a už už by se mu byla poddala. Jenže v poslední chvíli Éós vrátila Kefalovi jeho vlastní podobu a Prokris ze zahanbení utekla do hor.\n\nPřipojila se k družině bohyně lovu Artemis, která ji obdarovala vzácnostmi: dala jí kouzelné kopí, které nikdy neminulo svůj cíl a ještě se vrátilo zpět do rukou lovkyně a přidala loveckého psa Lailapa, jemuž neunikla žádná zvěř. Tyto vzácné dary dala Prokris po čase Kefalovi, když se usmířili.\n\nVzájemná nedůvěra se však zcela nevytratila a jednoho dne se Prokris doneslo, že její Kefalos volává nějakou ženu jménem Nefelé. Bylo to jméno bohyně oblaků a Kefalos ji prosil, aby mu přinesla stín k odpočinku. Prokris však žárlivě vše sledovala a nešťastně zavzdychala. Když Kefalos slyšel v blízkosti zvuky, domníval se, že je to zvěř, vrhl do křoví své čarovné kopí a Prokris smrtelně zranil. Ještě jí stačil svůj tragický omyl vysvětlit a ona skonala.\n\nTato Prokris byla rovněž dcerou krále, a to Thespia. Jeho království pustošil zuřivý a žravý lev, zvaný kithairónský. Když mladý hrdina Héraklés v hněvu zabil svého učitele Lina a musel opustit domov a odešel pást stáda, stalo se, že si s tímto lvem změřil síly a zabil ho.\n\nKrál Thespios poté jako výraz pohostinnosti (a také ve svém zájmu) posílal každý večer do Héraklovy ložnice jednu za druhou svých padesát dcer, aby získal vnuky silné a odvážné. Stalo se, po čase měl 52 vnuků, protože Prokris a jedna z jejích sester porodily dvojčata.\n\n"}
{"id": "263384", "url": "https://cs.wikipedia.org/wiki?curid=263384", "title": "Viliam Záborský", "text": "Viliam Záborský\n\nViliam Záborský (9. října 1920, Vráble, Československo – 5. února 1982, Praha) byl slovenský herec, pedagog a recitátor.\n\nV roce 1938 už jako student bratislavského gymnázia získal 2. cenu v celostátní recitační soutěži. Po maturitě se v roce 1940 vydal studovat na Filosofickou fakultu bratislavské Univerzity Komenského a současně na Hudební a dramatické akademii. Od roku 1940 byl členem činohry Slovenského národního divadla. Výrazným způsobem se podílel na vytváření profilu první slovenské divadelní scény. Byl také vynikající recitátor - jeden ze zakladatelů slovenského recitačního umění. Recitoval na mnoha recitátorských festivalech (Hviezdoslavův Kubín, Neumannovy Poděbrady), v rozhlase i v televizi. V televizních inscenacích vytvořil velké postavy např. v Hviezdoslavě \"Hájnikovej žene\" (1971).\n\nV slovenském filmu však nedostal větší příležitost.\n\n\n\n"}
{"id": "263385", "url": "https://cs.wikipedia.org/wiki?curid=263385", "title": "Těmbenči", "text": "Těmbenči\n\nTěbenči ( ) je řeka v Krasnojarském kraji v Rusku. Je 571 km dlouhá. Povodí má rozlohu 21 600 km².\n\nPramení ve Středosibiřské vysočině a teče přes ní v hlubokém dolině. Na horním toku protéká přes několik jezer, z nichž je největší Těmbenči (86 km²). Ústí zprava do Kočečumu (povodí Jeniseje).\n\nZdroj vody je převážně sněhový. Nejvyšších vodních stavů dosahuje od konce května do září, přičemž v květnu a červnu proteče přibližně 60 % ročního průtoku, zatímco na období od listopadu do dubna zbývá jen 5 až 6 %. Průměrný roční průtok vody ve vzdálenosti 89 km od ústí činí 252 m³/s. Zamrzá v říjnu a rozmrzá v květnu až na začátku června.\n"}
{"id": "263386", "url": "https://cs.wikipedia.org/wiki?curid=263386", "title": "Husitská teologická fakulta Univerzity Karlovy", "text": "Husitská teologická fakulta Univerzity Karlovy\n\nHusitská teologická fakulta (HTF) Univerzity Karlovy (UK) je jednou ze tří teologických fakult této univerzity. Fakulta byla otevřena zájemcům poprvé v akademickém roce 1921/1922. Tehdy nesla název \"Husova československá evangelická fakulta bohoslovecká\". Roku 1990 byla začleněna do Karlovy univerzity v Praze.\n\nHusitská teologická fakulta je ekumenicky otevřená teologická fakulta, která kromě tradičních teologických disciplín připravuje také budoucí adepty učitelského povolání nebo odborníky v sociální a charitativní oblasti. Fakultu tvoří osm kateder, jeden ústav a jeden kabinet.\n\nOd 30. června 2015 má fakulta ve svém čele děkanku, tou je doc. ThDr. Kamila Veverková Th.D. Proděkanem pro studijní záležitosti je doc. ThDr. Jiří Vogel Th.D, proděkanem pro vědu a výzkum je emeritní děkan prof. ThDr. Jan Blahoslav Lášek a proděkanem pro rozvoj PhDr. Jiří Pavlík Ph.D.\n\n8. dubna 1919 byl parlamentem schválen zákon o založení Husovy československé evangelické fakulty bohoslovecké v Praze jako samostatný autonomní ústav se všemi právy a výsadami (promoční, doktorské) vysoké školy. (Jako den zřízení byl určen 1. říjen 1919.) Husova fakulta sídlila nejprve v sakristii pražského evangelického salvátorského kostela, od roku 1920 v bývalém arcibiskupském semináři v Klementinu a později v sídle Českobratrské církve evangelické (ČCE) v Jungmannově ulici.\n\nNa fakultě studovali bohoslovci ČCE, ale i studenti z dalších českých protestantských církví a reformovaní Slováci.\n\nPrvním děkanem fakulty byl zvolen Gustav Adolf Skalský (1857–1926), který přednášel praktickou teologii a církevní právo. Církevní dějiny učil bývalý luterský superintendent Ferdinand Hrejsa (1867–1953). Katedru Nového zákona vedl František Žilka (1871–1944). V roce 1920 přibyli Josef Lukl Hromádka (1889–1969 – (systematická teologie) a Slavomil Ctibor Daněk (1885–1946 – Starý zákon). Dále filozofie J. L. Sněhule (1875-1946), dějiny náboženství František Linhart (1882-1959), praktická teologie František Bednář (1884–1963) a církevní dějiny František M. Bartoš (1889–1972).\n\nV roce 1950 byla fakulta vládním nařízením rozdělena na Komenského evangelickou bohosloveckou fakultu (pro studenty Českobratrské církve evangelické, menších evangelických církví a reformované Slováky) a Husovu československou bohosloveckou fakultu (pro studenty z Církve československé husitské).\n\nRoku 1990 dostala fakulta současný název a zároveň byla podle zákona 163/1990 Sb. inkorporována mezi fakulty Karlovy univerzity. V témže roce byly pod záštitou fakulty zahájeny přednášky pro studenty pravoslavné teologie. Roku 2004 byla založena \"Katedra pravoslavné teologie\", přetvořená roku 2006 na \"Ústav východního křesťanství\".\n\n\n\nTříleté bakalářské a dvouleté navazující magisterské studium\n\nTříleté bakalářské a dvouleté navazující magisterské studium\nTříleté bakalářské studium ve spolupráci s jinými fakultami UK\nDvouleté navazující magisterské studium ve spolupráci s jinými fakultami UK\n\nTříleté bakalářské a dvouleté navazující magisterské studium\n\nTříleté bakalářské studium\n\nDvouleté navazující magisterské studium\n\nTříleté bakalářské a dvouleté navazující magisterské studium\n\n"}
{"id": "263388", "url": "https://cs.wikipedia.org/wiki?curid=263388", "title": "Thespios", "text": "Thespios\n\nThespios (latinsky \"Thespius\") je v řecké mytologii thespijský král. \n\nKrál měl padesát dcer, Thespiád, všechny dospívaly do věku, kdy se chtěly vdát. V tu dobu do království přišel mladý hrdina Héraklés, který v nedávné době v zlosti zabil Lina, svého učitele hry na lyru, a měl si odpykat trest jako pasák stád ve vzdálené zemi.\n\nV království Thespiově řádil zuřivý a žravý kithairónský lev (nemejský přišel na řadu až později) a Héraklés si s ním chtěl změřit síly. Lov na lva trval padesát dní a skončil smrtí zuřivého zvířete.\n\nKrál Thespios každou tu noc posílal své dcery do Héraklovy ložnice, jednu po druhé. Podle jiné verze té legendy je k němu poslal všechny během jediné noci. Dcery nabádal, aby každá přivedla na svět potomka silného a bojovného. Stalo se, po nějaké době měl král padesát dva vnoučat, protože jeho dcera Prokris a ještě jedna její sestra přivedly na svět dvojčata. \n\n\n"}
{"id": "263389", "url": "https://cs.wikipedia.org/wiki?curid=263389", "title": "Letecké muzeum", "text": "Letecké muzeum\n\nLetecké muzeum, muzeum letectví je druh specializovaného muzea, jehož exponáty a výstavy souvisí s letectvím. Nejčastěji jeho expozice a depozitáře obsahují letadla, části letadel, letecké součástky, ale také knihy, mapy, fotografie, modely, letecké kombinézy a další vybavení používané letci.\n\nLetecké muzeum může být zaměřeno na civilní či vojenské letectví, případně oboje. Jde tedy nejčastěji o druh technického muzea (dopravního muzea) či vojenského muzea. Existují i letecká muzea úzce zaměřená na určité historické období, značku či typ letadel, nebo osobnost z historie letectví. Nezřídka bývají letecká muzea sloučena s muzei kosmonautiky.\n\nLetecká muzea existují v mnoha podobách, od malých (artefakty havarovaných letounů či věnovaná jen určitém osobnosti), přes střední (s několika kusy letadel) až po velká, která ve svých sbírkách uchovávají desítky až stovky letadel.\n\nLetecká muzea mohou být zřizována státem, armádou, soukromými společnostmi či sdruženími.\n\n\n\n"}
{"id": "263391", "url": "https://cs.wikipedia.org/wiki?curid=263391", "title": "Thymus", "text": "Thymus\n\nSlovo thymus má více významů:\n\n"}
{"id": "263395", "url": "https://cs.wikipedia.org/wiki?curid=263395", "title": "Úhoř říční", "text": "Úhoř říční\n\nÚhoř říční (\"Anguilla anguilla\") je druh paprskoploutvých ryb z čeledi úhořovití (\"Anguillidae\"). Jeho typickým znakem je protáhlé, válcovité tělo připomínající spíše hada než rybu. Na rozdíl od většiny ostatních sladkovodních ryb nemá břišní ploutve a hřbetní, ocasní a řitní ploutev splývají v jeden celistvý lem. Ve sladkých vodách je jeho zbarvení tmavé a kůže se jeví bez šupin, v období nástupu tření se však jeho barva mění na kovově stříbřitou.\n\nZpůsob rozmnožování úhořů byl pro lidstvo po staletí záhadou. Největší posun v tomto směru nastal na konci 19. a v první polovině 20. století, kdy byly objeveny jeho larvy a místo třecího aktu v Sargasovém moři. Dodnes však není biologie úhoře známa v potřebné úplnosti.\n\nLidská činnost způsobila, že počty úhořů v evropských řekách značně poklesly. Mohou za to stavby nepřekonatelných překážek v tocích, znečištění, rozšíření nepůvodních onemocnění a také nadměrný rybolov, neboť maso úhoře je velice chutné a v řadě přímořských zemí je součástí tradiční kuchyně. Z tohoto důvodu usilují odborníci o jeho ochranu a umělé rozmnožování. V České republice je doba hájení od 1. září do 30. listopadu, minimální lovná délka ryby činí 50 cm. Na Červený seznam IUCN byl zařazen v roce 2008 do skupiny kriticky ohrožený. V Česku je řazen v Červeném seznamu do skupiny téměř ohrožený.\n\nÚhoř prochází během svého života dvěma podobami. V larválním stadiu, které trvá od vykulení až po dosažení kontinentálních břehů, vypadá spíše jako malá rybka, a své známé hadovité podoby nabývá až těsně před vstupem do sladkých a brakických vod.\n\nLarva je bezbarvá, pouze oko je černé. Tělo má tvar vrbového listu. Šupiny nejsou vyvinuty. Kostra je stále ještě chrupavčitá. Na každé čelisti je 14 zubů. V době, kdy se začíná měnit ve sklovitého úhoře, dosahuje délky až 8 cm a výšky 1 cm, ovšem v průběhu této přeměny se zkracuje až na 5 cm.\n\nJeště na konci 19. století byla drobná, průhledná mořská rybka \"Leptocephalus breviostris\" považována za samostatný druh. Teprve Giovanni Battista Grassi a Salvatore Calandruccio při odchovu v akváriu zjistili a v letech 1894–1897 uveřejnili, že ve skutečnosti je larválním stadiem vývoje úhoře říčního. Objev byl pro tehdejší vědu významný, neboť napomohl rozluštění záhady rozmnožování úhoře a také nalezení jeho trdliště.\n\nVe sladkovodním stadiu života je tělo úhoře dlouhé, hadovitého tvaru. Hřbetní, řitní a ocasní ploutev splývají v jeden celistvý ploutevní lem, přičemž ve hřbetní ploutvi se nachází 245–275 měkkých paprsků a v řitní ploutvi 176–249 měkkých paprsků. Břišní ploutve zcela scházejí. Prsní ploutve se nacházejí hned za hlavou. Kůže je na první pohled hladká a produkuje velké množství slizu. Šupiny jsou drobné, oválné a zarostlé hluboko v kůži. Na rozdíl od většiny ostatních druhů ryb se tyto šupiny nepřekrývají. Skřele jsou poměrně malé, a protože v bahně a ve velkých hloubkách není dýchání žábrami dostačující, má úhoř silně vyvinuté kožní dýchání, které mu umožňuje dokonce i dočasné opuštění vody. Ústa jsou koncová a poměrně hluboce rozeklaná, dosahující k úrovni oka, které je poměrně malé. K hledání potravy slouží především dobře vyvinutý čich. Úhoř tvoří formy s různě širokými čelistmi, což pravděpodobně souvisí s druhem přijímané potravy. Díky tomu dokáže lépe využívat dostupnou potravu. Extrémními případy tohoto morfologického rozrůznění jsou forma \"úzkohlavá\" a \"širokohlavá\". \nZbarvení se mění v průběhu života. Nejmladší, tzv. \"sklovití úhoři\" (anglicky ) nemají žádnou pigmentaci, ale v průběhu růstu a vstupu do sladkých vod se objevuje maskovací zbarvení. V češtině se pro ně ujal původně francouzský termín \"monté\". \"Žlutí úhoři\" (anglicky ) mají tmavý, dohněda zbarvený hřbet, který na břiše přechází do barvy žlutavé. S nástupem pohlavní dospělosti a migrace na trdliště se mění ve \"stříbrné úhoře\" (anglicky ). Celé tělo zesvětlá a získá kovový lesk, břicho je stříbřité. V tomto stadiu se také výrazně zvětší oči a začíná se uzavírat trávicí trakt. V podmínkách českých vod je rychlost růstu úhoře spíše průměrná, na konci prvního roku dosahuje délky 15–30 cm při hmotnosti do 20 g zatímco ve třetím roce může jeho délka dosáhnout 40–45 cm a hmotnosti až 400 g. V době nástupu tření se již jeho délka pohybuje průměrně okolo 100 cm, ale může dosahovat i větších velikostí v závislosti na životních podmínkách a věku. Nejdelší dokumentovaný exemplář měřil 133 cm. Samci jsou výrazně menší než samice a dosahují délky do 50 cm. Hmotnost se většinou pohybuje okolo jednoho kilogramu, rekordní kus však vážil 6,599 kg.\n\nÚhoři dosahují běžně věku 8–12 let, objevují se však jedinci dosahující i 20 let věku. Je znám také případ úhoře, pojmenovaného \"Pepík\", který byl chován v bazénku kašny v budově České pojišťovny v Praze ve Spálené ulici. Vypuštěn zde byl roku 1912 a uhynul o 64 let později v roce 1976, přičemž se dožil celých 68 let. I přes vysoký věk však dosáhl délky pouhých 66,6 cm a hmotnosti 0,58 kg. Zvláštností je, že krátce před smrtí se proměnil ve stříbrného úhoře. Vůbec nejstarším exemplářem se však stal kus pojmenovaný \"Putte\", který byl chovaný ve Švédsku v akváriu a který se dožil dokonce 85 let.\n\nOblast výskytu úhoře říčního pokrývá značnou část Evropy. Úhoř je rozšířen v oblasti Pečory a Bílého moře, na Skandinávském poloostrově, Islandu a Britských ostrovech, v úmoří Severního a Baltského moře, ve Francii, na Pyrenejském poloostrově a v celé oblasti Středozemního moře. Názory na jeho přirozený výskyt v povodí Dunaje se různí. Proti sobě zde stojí teorie, že úhoř se do povodí Dunaje dostal pouze díky lidské činnosti a vysazování, nebo že se i před výstavbou různých říčních kanálů v určitém množství dostával do této oblasti přes Černé moře. Dříve se dokonce objevila i teorie předpokládající přechod mezi prameništi Dunaje a Rýna po souši.\n\nKromě úhoře říčního je také možné se v Evropě setkat s jeho blízkým příbuzným úhořem americkým (\"Anguilla rostrata\"), který se rovněž rozmnožuje v oblasti Sargasového moře, a proto je část jeho populace odnesena mořskými proudy k evropským břehům. Při běžném porovnání není možné tyto dva druhy od sebe odlišit, je však možné pozorovat některé anatomické odlišnosti, například počet obratlů. Zatímco úhoř říční jich má mezi 110–119, jeho americký příbuzný pouze 103–111.\n\nÚhoř vždy patřil k hojným říčním druhům a v přímořských zemích se dokonce stal významnou hospodářskou komoditou. Podle současných odhadů však jeho početnost klesla na pouhé 1 % stavu populace, jaká byla před sto lety. Početnost úhoře na jednotlivých územích a jeho rozšíření úzce souvisí s mořským prouděním, které mladé jedince do Evropy rozšiřuje, tudíž největší populace se nacházejí v severní části kontinentu a směrem na jih a východ počty ubývají.\n\nÚhoř preferuje život při dně, většinu dne zahrabán v bahně, a na lov vyplouvá až po setmění, popřípadě po silnějších deštích, kdy je voda zakalená a je v ní možné nalézt i spláchnuté suchozemské organismy. Tomu odpovídá i složení jeho potravy, kde převažují bentické organismy. Jen velmi vzácně konzumuje uhynulé nebo utopené živočichy. V období tření ostatních druhů ryb, zejména kaprovitých, vyžírá na trdlištích jejich jikry. Hlavní složkou potravy úzkohlavé formy úhoře jsou vodní bezobratlí, žijící při dně, zejména korýši, larvy vodního hmyzu a měkkýši. Naproti tomu širokohlavá forma loví i ryby a obojživelníky. Podobně jako u ostatních dravých ryb je i u úhoře běžný kanibalismus, který zajišťuje, aby v určité lokalitě nedošlo k přemnožení. Zastoupení jednotlivých složek potravy závisí především na podmínkách, ve kterých se jedinec vyskytuje, a také na aktuální dostupnosti kořisti.\n\nZpůsob rozmnožování úhořů byl pro vědce záhadou po celá staletí. Antický filozof Aristotelés se v souvislosti se svou teorií samoplození domníval, že úhoři se rodí z bahna. V 17. století se předpokládalo, že úhoři rodí živá mláďata, což bylo způsobeno omylem při zkoumání jedinců napadených červovitými parazity.<ref name=\"OP 2002/1\">\n\n</ref> Všechny tyto omyly byly způsobeny tím, že ve sladkých vodách nemají ještě úhoři zralé pohlavní orgány a je velmi obtížné je rozpoznat. Až v roce 1777 popsal Ital Carlo Mondini vaječníky a v roce 1874 Szymon Syrski popsal samčí pohlavní orgán. I poté však zůstával způsob rozmnožování nejasný.\n\nTeprve po objevu existence larválního stadia bylo možné odhalit způsob a místo úhořího rozmnožování. V roce 1904 se podařilo Johanesi Schmidtovi na lodi \"Thor\" ulovit larvy poblíž Faerských ostrovů. V následujících letech byly prováděny rozsáhlé průzkumy v celém Atlantském oceánu. V roce 1922 ulovila dánská loď \"Dana\" v oblasti Sargasového moře larvy o délce přibližně 5 mm, které měly doposud žloutkový váček. Tím bylo stanoveno místo rozmnožování.\nDalší neznámou je cesta, kterou úhoř podniká na trdliště. Dosud se totiž nedaří ulovit migrující dospělé úhoře na volném moři. Změnu by v tomto směru měl přinést výzkum irských a dánských vědců, kteří opatřili dospělce vysílačkami, díky nimž by mělo být možné sledovat migrační trasy včetně hloubky a teploty vody, ve které se pohybují. Právě neúspěchy v této oblasti výzkumu přivedly v roce 1959 anglického biologa Denyse W. Tuckera k teorii, že evropští úhoři vůbec nedosáhnou svého cíle a že veškerá populace je zajišťována pouze díky americké populaci úhoře. Jeho teorie však není obecně přijímána, protože mezi oběma populacemi byly objeveny biologické rozdíly, takže je ichtyologové považují za různé druhy, a také se liší jejich místa tření. Pokud by však byla pravdivá, znamenalo by to, že veškerá ochrana úhoře říčního je zbytečná a je možné jej v libovolném množství lovit.\n\nDalším významným pokrokem ve výzkumu biologie úhořů byl objev, že jednotlivé skupiny z různých oblastí jsou vzájemně oddělené a na trdlišti nedochází k jejich vzájemnému mísení. Tohoto bylo dosaženo velice náročným zkoumáním úhoří DNA.\n\nV současné době se tedy předpokládá, že úhoři říční migrují až 7000 km do Sargasového moře po dobu až 1,5 roku, během níž nepřijímají žádnou potravu. Důvod, proč se vydávají na tak vzdálené místo, zřejmě souvisí s pohybem litosférických desek. Před miliony let k sobě měly Evropa a Amerika mnohem blíže a ryby tedy měly možnost se na postupné prodlužování vzdálenosti adaptovat. Samotný akt pravděpodobně probíhá v hloubce okolo 400 m při teplotě vody 17 °C. Jikry jsou drobné, asi 1 mm velké, a volně se vznášejí ve vodním sloupci. Jejich počet se odhaduje na 400 000–700 000 na jednu samici. Dospělí úhoři po tření hynou a plůdek je za pomoci Golfského proudu unášen k Evropě. Tato cesta trvá 3–4 roky a na jejím konci se larvy mění v monté. Část populace zůstává v ústích řek v brakické vodě a další část migruje dále do vnitrozemí. Není bez zajímavosti, že úhoři v brakických vodách se stávají samci a ve sladkých vodách téměř výlučně samicemi, včetně uměle vysazovaných jedinců. To by odpovídalo teorii, že sladká voda stimuluje vývoj samičích pohlavních orgánů, zatímco slaná voda vývoj samčích orgánů.\n\nV krvi úhoře se nachází jed ze skupiny \"ichtyochemotoxinů\". Intoxikace tímto jedem připomíná otravu způsobenou zmijím kousnutím. Mezi základní projevy otravy patří průjem, nevolnost, zvracení, cyanóza, netečnost, nepravidelný puls, slabost, otupělost a dýchací potíže. V nejhorším případě může nastat i smrt. Tento jed je schopen zabíjet velice rychle i v malých dávkách. V laboratoři stačilo k usmrcení menšího psa během čtyř minut pouhého půl gramu krevního séra, ve větším množství jed zabíjel během jedné minuty. Při kontaktu toxinu se sliznicemi, například očí, může vyvolat silný zánět. Toxin je bílkovinné povahy, proto je teplotně nestálý a rozkládá se už při teplotě 60 °C. Konzumace tepelně upraveného masa úhoře tedy není zdraví nebezpečná.\n\nU ryb se běžně stáří určuje několika různými metodami, např. pomocí zimních přírůstků šupin nebo pomocí výbrusů obratlů či otolitů. Nejjednodušší a mezi lidmi nejznámější metoda pomocí šupin je však nespolehlivá, protože šupiny se začínají tvořit až nějakou dobu po přeměně larvy v úhoře. V roce 1988 bylo proto ichtyology vydáno doporučení používat ke zjišťování věku úhořů metodu založenou na zkoumání otolitů. Doporučená metoda byla ověřena mnohaletým zkoumáním výsledků jednotlivých metod na rybách známého stáří a jejich porovnáváním se skutečností.\n\nBakteriální a virová onemocnění spolu úzce souvisejí, velice často působí společně a v řadě případů tedy nelze zcela jednoznačně identifikovat původce určitého onemocnění. Přesto jsou pravděpodobně u ryb častější bakteriózy, a tudíž jsou lépe zdokumentovány než virózy.\n\nJedním z nejběžnějších onemocnění je skvrnitost způsobená bakterií \"Pseudomonas punctata\", která se vyskytuje za různých podmínek a je hlavním původcem hromadného hynutí úhořů, mezi které lze zařadit i třeba masové hynutí v táborské nádrži Jordánu roku 1929. Mezi projevy skvrnitosti úhořů lze zařadit výskyt skvrnitých míst na těle, hrachovitá zduření na hlavě, oslepnutí, krevní výrony na vnitřnostech a úhyn. Při výskytu tohoto onemocnění je nutné zabránit jeho dalšímu šíření, což znamená odlov a likvidaci uhynulých kusů.\n\nJedním z nejvýznamnějších patogenů způsobující úhyn ryb v intenzivních chovech patří bakterie druhu \"Listonella anguillarum\". Toto onemocnění se projevuje červenou skvrnitostí na břiše a bocích těla, otoky a poraněními kůže, která následně hnisají. V tomto případě se léčba provádí antibiotiky. Podobné onemocnění, zvané vibrióza, způsobuje v intenzivních chovech úhořů příbuzná baktérie \"Vibrio vulnificus\" sérovar E. Tato baktérie se vyskytuje primárně u úhořů, sekundárně však může způsobit onemocnění člověka. Hniloba ploutví a krvácivá otrava krve úhořů je způsobována bakterií druhu \"Aeromonas hydrophila\". Jako léčba se při tomto onemocnění uplatňuje okamžité zvýšení kvality vody v chovu, což se provádí například její výměnou, chemickou úpravou nebo přečištěním a ustavením koncentrace chloridu sodného ve vodě na 0,5–0,9 %.\n\nMezi virová onemocnění patří papilomatóza, která se projevuje zbytněním kožního epitelu na čelistech, které vzhledem připomíná květák. Mezi další významná virová onemocnění patří choroby způsobované herpetickými viry a rhabdoviry, vyvolávající krvácení v oblasti hlavy a očí a postupující do celého těla.\n\nMezi nejobvyklejší plísňová onemocnění patří povrchová zaplísnění způsobovaná plísněmi rodu \"Achlya\" respektive \"Saprolegnia\". Nejčastěji se objevuje u oslabených nebo poraněných ryb. Projevuje se bílými až hnědými vatovitými porosty na kůži a ploutvích. Při silném zaplísnění často dochází k uhynutí v důsledku otravy látkami vznikajícími při rozkladu napadených tkání a toxiny, které jsou produkovány samotnými houbami. Pro ryby však může být nebezpečné i napadení menšího rozsahu. Léčba spočívá ve zvýšení kvality vody a koupelích v roztoku manganistanu draselného nebo chloridu sodného.\n\nJiné onemocnění je způsobováno druhem \"Dermocystidium anguillae\", který je někdy zařazován mezi prvoky, ale pravděpodobně se jedná o plíseň. Projevuje se otoky na těle a ploutvích. Léčba není známa, jedinou možností je prevence proti šíření odstraňováním napadených ryb.\n\nParazitární onemocnění lze rozdělit na onemocnění způsobená jednobuněčnými (prvoky) nebo mnohobuněčnými organismy (korýši, vrtejši, tasemnicemi aj.). Do první skupiny patří například kožovcovitost, způsobovaná nálevníkem druhu kožovec rybí (\"Ichthyophthirius multifiliis\"). Tento druh cizopasí ve škáře ryb a jeho přítomnost se projevuje bílými krupičkovitými útvary na tělech a ploutvích ryb. Chorobu je možné léčit opakovaným přenosem napadených ryb do čistého, nezamořeného prostředí.\n\nJako další druhy lze uvést rybomorku úhoří (\"Myxidium giardi\"), která parazituje na žábrách úhořů, avšak nemá výraznou patogenitu, nebo \"Trypanosoma granulosum\", přenášenou zejména různými ektoparazity.\n\nZnačný vliv na stavy úhořů měla krevnatka úhoří (\"Anguillicola crassus\"), hlístice původem z východní Asie, která parazituje v plynových měchýřích úhořů. Do Evropy se dostala pravděpodobně v 80. letech 20. století s planktonem v trajektech spojujících její původní domovinu se zbytkem světa. Napadené ryby mají narušenou hydrostatickou funkci plynového měchýře, a dokonce může dojít k jeho perforaci nebo otravě ryby v důsledku rozkladných procesů odumřelých krevnatek.\n\nZa zmínku také stojí parazité v trávicí soustavě. Jsou jimi vrtejš \"Acanthocephalus anguillae\", způsobující zánětlivou zarudlost střev, a tasemnice \"Eubothrium crassum\", která je především parazitem pstruhů a lipanů. Při silnějším napadení může dojít až k neprůchodnosti trávicí trubice.\n\nZ hospodářského i rybářského hlediska se jedná o velmi ceněný druh. V dřívějších dobách byl v Čechách vedle lososa nejlépe placenou rybou. Jeho hospodářský význam výrazně vzrostl na konci 19. a obzvláště na počátku 20. století, kdy počty migrujících lososů začaly klesat pod přijatelnou mez. Uvádí se dokonce, že příjem z chycených a prodaných úhořů mohl pokrýt značnou část tehdejších životních nákladů. Ryby se v tehdejší době lovily ve velkém hlavně do slupí, což patřilo mezi výsady mlynářů, nebo do speciálně upravených vrší, které naopak používala především chudina. Úhoř býval ceněn pro své kvalitní maso a pro kůži, která se po vysušení používala k přivazování bijáku cepu.\n\nNejvětší hospodářský význam má jeho lov v přímořských zemích. Řada evropských států loví úhoře ve velkém, a to jak dospělce táhnoucí do Sargasového moře, tak i monté vplouvající do řek. Úhoří monté je totiž v řadě zemí považováno za pochoutku, podobně jako kaviár, a proto je značná část vyloveného množství prodávána do restaurací. Velká část také směřuje do Asie, kde na jídelním lístku nahrazuje tamějšího úhoře japonského. Klesající počty úhořů stimulují růst jeho ceny, a tedy také jeho atraktivitu z pohledu rybářů. Cena jednoho kilogramu úhořího monté činila v roce 2003 10 266 Kč, v roce 2005 už byla částka za stejné množství 27 300 Kč.\n\nV řadě evropských zemí je úhoř ceněnou sladkovodní rybou, i když v poslední době v souvislosti se snížením jeho stavů se neobjevuje v jídelníčku evropských národů tak často jako dříve. Úhoře lze připravovat snad na všechny obvyklé způsoby, nejčastěji se ale peče, udí, smaží, dusí nebo vaří. Má lahodné maso s velmi malým množstvím kostí, avšak vysokým obsahem tuku. Některé příručky o zdravé výživě uvádí, že podíl tuku může dosahovat až 27 %, a proto se nedoporučuje lidem, kteří mají zdravotní problémy související s trávením.\n\nÚhoř se pro kuchyni připravuje den předem. Po omráčení ranou do zátylku se nožem propíchne krk. Větší úhoři se stahují, aby se maso dalo prosolit a kůže se při tepelné přípravě nezkroutila. Řada receptů uvádí úhoře pečeného (\"pečený úhoř na žampionech\", \"marinovaný úhoř\", \"grilovaný úhoř\", \"úhoř pečený s pórkem a olivami\", \"úhoř pečený na pánvi\", \"úhoř po baskicku\"), v tradiční české kuchyni je to pak \"úhoř na šalvěji\".\n\nSmažením se připravuje \"falešný úhoř\" či \"úhoř po italsku\", dušením \"úhoř po burgundsku\" či \"úhoř po římsku\", vařením \"grilovaný úhoř Villeneuve\". V Evropě se pak s úhořem setkáváme v kuchyni belgické (\"úhoř s čerstvými bylinkami\"), nizozemské (\"úhoř na jehle\"), španělské (\"úhoř po baskicku\"), švédské (\"úhoř smažený\", \"úhoř v aspiku\" – aspik je v tomto významu rosol vznikající vývarem úhořího masa s kořením a přídavkem želatiny) a britské (\"úhoř v rosolu\").\n\nKromě komerčního rybolovu v moři je také úhoř součástí moderních akvakultur, které se specializují na jeho odchov. Ve vyspělých zemích se jedná především o intenzivní chovy ve specializovaných úhořích farmách, jejichž produkce je téměř výhradně určena pro potravinářské zpracování. Oproti extenzivnímu chovu vykazuje menší ztrátovost s nižšími celkovými náklady na následný odlov. Veškerá populace úhoře v odchovech je však stejně jako populace vysazovaná do volných vod stále závislá na odlovu monté při ústí řek, neboť umělé rozmnožování nebylo doposud vědci uspokojivě zvládnuto.\n\nFaremní chov probíhá ve speciálních nádržích nebo žlabech s přívodem čerstvé vody. Za nejvhodnější pro úhoře je označována voda proudící rychlostí 0,3–0,5 l•min o teplotě 20–25 °C s obsahem kyslíku 6–9 mg•l. Z počátku činí hustota obsádky takového chovu okolo 800 kusů na litr, později s růstem ryb toto číslo klesá. Během chovu se doporučuje ryby několikrát roztřídit podle velikosti, aby se omezila možnost kanibalismu. Úhoři se krmí speciálními pastami nebo granulemi s vysokým obsahem tuku. Ztrátovost se při této metodě pohybuje okolo 10 % a úhoři zároveň poměrně rychle rostou. Proto se tato metoda využívá také k počátečnímu odchovu monté před vysazením do volných vod, kde nejsou podmínky tak příznivé. Kromě umělých nádrží jsou také v některých zemích běžné malé odchovné rybníčky. Intenzivní chov může dosáhnout produkce až k 26 tunám na hektar vodní plochy.\n\nV řadě zemí však převládá extenzivní způsob chovu, kdy jsou úhoři vysazováni přímo do vod s dalšími rybími druhy a následně jsou loveni. Tato metoda však vykazuje ztrátovost až 90 %, která je způsobována především kanibalismem, migrací, predací a v neposlední řadě také omezenou schopností ryby ulovit. To je také důvod, proč po rozpadu státního rybářství došlo v Česku k silnému omezení této metody chovu úhoře. V současné době jsou tedy Český rybářský svaz a Moravský rybářský svaz jediné větší instituce, které nasazují úhoří monté do volných vod. Kromě tohoto monté, které se dováží v polystyrenových krabicích, se vysazují také starší, v intenzivním chovu odchovaní úhoři. Obvykle vysazované množství se pohybuje od 150 do 300 kusů na hektar vodní plochy.\n\nÚhoř říční je také předmětem sportovního rybolovu, který probíhá ve volných vodách téměř výlučně na udici. Loví se nejčastěji za tmy v období od června do října na plavanou s pomocí speciálních chemických svítidel, která slouží jako indikátory záběru, nebo položenou s akustickými, často elektronickými, hlásiči. Mimoto se občas uloví i během horkého letního dne nebo při zákalu vody po dešti. Jako nástraha se nejčastěji používá žížala nebo mrtvá rybka. Při lovu se doporučuje okamžitě vyvinout proti rybě silný a stálý tah, čímž se odtáhne ode dna s mnoha překážkami, na které se ryba může navinout, což většinou znamená její ztrátu.\n\nÚhoř říční byl v roce 2008 zařazen podle IUCN do Červeného seznamu ohrožených druhů do skupiny kriticky ohrožený.\n\nStavy úhořů v poslední době výrazně poklesly. Za příčiny se obecně označují stavby přehradních hrází a vodních elektráren včetně takzvaných malých vodních elektráren, které brání přirozené protiproudové migraci mladých úhořů a zabíjejí dospělé úhoře migrující po proudu do trdlišť v Sargasovém moři. Další nezanedbatelný dopad má nejspíš silný komerční rybolov a znečištění toků. Zároveň se také objevily informace o vlivu otravy polychlorovanými bifenyly, která údajně způsobuje již úhyn samotného embrya.\n\nProblém poklesu početnosti se řeší i v rámci Evropské unie, která vydala nařízení, jež má zajistit lepší ochranu tohoto rybího druhu. V prvních návrzích se objevovaly klauzule o zákazu lovu a přechovávání úhoře v lodích vždy do 15. dne každého měsíce, které byly později vypuštěny jakožto nevhodné. V současném nařízení ze září 2007 je stanoveno, že každý stát, na jehož území se přirozeně vyskytuje úhoř říční, je povinen vypracovat a do konce roku 2008 předložit plán řízení stavů úhoře. Dále je každý členský stát povinen zajistit, aby alespoň 40 % úhořů mohlo unikat na trdliště. Toto číslo se vypočítává z nejlepších odhadů stavu populace, pokud by nebyla zatížena lidskou činností. Významným bodem je také povinnost poskytovat do roku 2013 alespoň 60 % ulovených úhořů menších než 12 cm k jejich vysazování do volných vod. V případě, že některý stát tento plán nepředloží nebo mu nebude schválen, je povinen okamžitě zajistit snížení odlovu na 50 % vzhledem ke stavu z období let 2004–2006.\n\nMigrace úhoře do mnoha míst v Evropě byla přerušena v důsledku staveb příčných překážek ve vodních tocích, jako jsou přehradní hráze nebo jezy, a proto je na mnoha místech nutné jeho stálé vysazování.\nŘešením by v podmínkách Česka mohla být stavba funkčních rybích přechodů a zábran, které by bránily vstupu dospělých ryb do turbín vodních elektráren. Ve vyhlášce z roku 2004 byla nejmenší lovná míra úhoře určena na 45 cm a doba hájení stanovena od 1. září do 30. listopadu, což má zajistit základní ochranu mladých úhořů a úhořů v období migrace před lovem na udici, neboť žádný jiný úspěšný způsob lovu na volné vodě není v České republice možný. Švédsko šlo v tomto směru v ochraně úhoře ještě dále a počínaje 1. květnem 2007 platí v této zemi pro sportovní rybáře úplný zákaz lovu úhořů.<ref name=\"RYBÁŘSTVÍ 2007/10\">\n</ref>\n\n\n\n"}
{"id": "263396", "url": "https://cs.wikipedia.org/wiki?curid=263396", "title": "Robert Křesťan", "text": "Robert Křesťan\n\nRobert Křesťan (* 16. září 1958, Počátky, okres Pelhřimov) je český zpěvák, banjista, skladatel a překladatel. Hrával v bluegrassových skupinách Trapeři a Poutníci a v současné době hraje v bluegrassové skupině Druhá tráva s Lubošem Malinou. Často bývá hostem na řadě koncertů.\n\n\n\n"}
{"id": "263400", "url": "https://cs.wikipedia.org/wiki?curid=263400", "title": "Hana Zelinová", "text": "Hana Zelinová\n\nHana Zelinová, též Hana Zelinová-Havlátová (20. července 1914 Vrútky - 16. března 2004 Bratislava), byla slovenská spisovatelka a dramatička, autorka literatury pro děti a mládež. \n\nNarodila se v rodině dělníka a vzdělání získala ve Vrútkách, později pokračovala na učitelském ústavu v Bratislavě. Pracovala jako redaktorka (Slovenský východ, Novosti) v Košicích, kam se vrátila po válce a začala pracovat v nakladatelství Svojeť. V letech 1950 - 1954 pracovala v podniku Obnova v Bratislavě, později byla referentkou v Západoslovenských vodárnách a kanalizacích a v letech 1962 - 1970 působila jako redaktorka časopisu Zornička. V roce 1972 odešla do důchodu. V letech 1990 - 1992 byla poslankyní Slovenské národní rady za Demokratickou stranu. V roce 1979 jí byl udělen titul zasloužilá umělkyně, v roce 2001 jí bylo uděleno nejvyšší státní ocenění za celoživotní tvorbu - Pribinův kříž I. třídy. V jejím rodišti - ve Vrútkách - je po ní pojmenována městská knihovna a nachází se zde i její pamětní síň.\n\nJejí literární začátky sahají do roku 1933, kdy začala uveřejňovat své první příspěvky v novinách a časopisech (Slovenka, Život, Svět socialismu, Slovenské pohľady, Zornička, Ohník a jiné), ale také v rozhlasu. Prvního knižního vydání své tvorby se dočkala až v roce 1941. Svá díla psala pro masové čtenáře, přičemž využívala romantické náměty, příběh zobrazovala s náležitým dějovým spádem a nečekaným vyvrcholením, i když občas závěr vyzněl melodramaticky. V dětské literatuře byla upřena na problematiku 2. světové války, Slovenského národního povstání nebo se věnovala současným problémům.\n\n\n\n\n\n\n"}
{"id": "263403", "url": "https://cs.wikipedia.org/wiki?curid=263403", "title": "Učitel", "text": "Učitel\n\nUčitel neboli pedagog je člověk, který jako profesionál učí a vzdělává, nejčastěji ve škole. Dobrý učitel by měl napomáhat zlepšování prostředí, ve kterém se odehrává výchovný a vzdělávací proces, předávat své znalosti, motivovat žáky k získávání znalostí z dalších zdrojů, ale také rozvíjet jejich morální hodnoty. Učitel by neměl zapomenout ani na sebevzdělávání, neboť stejně jako jde vpřed doba, mění se i pohled na svět a přibývají nové znalosti.\n\nPostava učitele, ať už v jakékoli podobě, je a byla ve všech kulturách ztělesněním vzdělávání a kultivace. Za učitele jsou označováni většinou ti, kteří nějak napomáhali vývoji a vzdělávání jejích členů. V moderním školství ve většině zemí je role učitele samostatnou profesí, která má stejnou váhu jako jakékoli jiné zaměstnání. Postava učitele je většinou spojována se školou, učitel, který vyučuje žáka doma se nazývá domácí učitel.\n\nUčitel by měl postupovat podle tematického plánu, případně podle kurikula. Předmětem učitelovy činnosti mohou být lidé všemožných věkových skupin i rozličných úrovní schopnosti se učit. Pedagog plánuje, organizuje, realizuje a vyhodnocuje výchovně-vzdělávací proces. Jeho profesní profil se skládá z odborných kompetencí (komunikačních, motivačních, prezentačních, diagnostických a organizačních) a osobnostních předpokladů (např. morálního profilu, pedagogického taktu, lásky k vychovávaným apod.).\n\nMezinárodně uznávaná definice vymezuje učitele jako osoby, které ve vzdělávacích institucích žákům a studentům předávají poznatky, rozvíjí jejich dovednosti a formují jejich postoje. Bližší specifikace poznatků, dovedností a postojů, které má učitel ve své profesní aktivitě předávat, je obsažena ve formálních kurikulárních programech. Mezi učitele jsou tak zařazeni pouze ti pedagogičtí pracovníci, kteří přímo vyučují. Nemá-li tedy například ředitel školy vyučovací úvazek, není zahrnut do kategorie učitel.\n\nUčitelská kvalifikace se obecně rozlišuje podle stupně školy na předškolní, pro základní školy a pro střední školy, kde je dále rozdělena podle vyučovacích předmětů. Pro učitele vysokých škol není zvláštní učitelská příprava předepsána.\n\nProfesi učitele hodnotí česká veřejnost velmi vysoko. V žebříčku nejprestižnějších povolání v české společnosti v roce 2013 se vysokoškolský pedagog umístil na čtvrtém místě, učitel na základní škole na místě pátém. Ačkoliv česká společnost přikládá učitelské profesi vysokou prestiž a považuje ji za významnou a zasluhující úctu, čeští učitelé si často stěžují, že jejich povolání je méně prestižní než jiná povolání s vysokoškolským vzděláním a hůře hodnocené než v jiných zemích.\nPro výkon učitelské profese je třeba odborná učitelská kvalifikace, která zahrnuje profesní dovednosti a znalosti jak oborové, tak pedagogicko-psychologické. Zájemci je získávají v přípravném vysokoškolském vzdělávání, v České republice magisterského stupně. Nutnost absolvovat pro dosažení učitelské kvalifikace vysokoškolské studium je deklarována v Národním programu rozvoje vzdělávání v ČR (Bílá kniha, 2001) a předepsána zákonem. Budoucí učitelé se připravují zpravidla na pedagogických, případně i jiných fakultách, které mají akreditované programy pro vzdělávání učitelů. Získat kvalifikaci pro učitelství odborných předmětů na středních školách mohou absolventi jiných VŠ programů také v rámci celoživotního vzdělávání (tzv. doplňkové pedagogické studium).\nJádro profesního standardu učitele tvoří sedm kompetencí:\nVáha oborově předmětové kompetence u vyšších stupňů roste a na vysokých školách zřetelně převažuje. Přesto sociální, komunikativní a kultivující působení, stejně jako výchova charakteru patří neoddělitelně k profesi učitele všech stupňů škol.\n\nVe vývoji učitelské profese dochází k reprodukci určitých ustálených cyklů, v jejichž rámci lze identifikovat jednotlivé vývojové etapy:\n\nJedním z problémů je vysoké zastoupení žen mezi učiteli (feminizace). Pokud se hovoří o poklesu prestiže učitelství, bývá jako hlavní faktor uváděna právě feminizace. Dalším z častých problémů je syndrom vyhoření, který je považován za důsledek všudypřítomného a dlouhodobě působícího stresu. Dalšími frekventovanými problémy je odklon od učitelství a volba jiné profese u velké části absolventů pedagogických fakult, profesní deformace, vysoké procento učitelů v důchodovém a předdůchodovém věku, zápas o výši finančního ohodnocení, které by bylo srovnatelné s jinými profesemi odpovídajícími jak kvalifikací, tak náročností.\n\nPodle průzkumů CVVM z ledna 2008 se povolání učitele v ČR řadí na příčku třetí (učitel na vysoké škole) a čtvrtou (učitel na základní a střední škole) v žebříčku prestiže vybraných profesí.\n\nUčitelovy profesní povinnosti většinou přesahují hranice vzdělávání a výchovy. Učitel má většinou za povinnost, podle druhu školy a stupně vzdělávání, doprovázet žáky na školních výletech, dohlížet na chodbách a jiných prostorách školního zařízení, pomáhat s organizací školy, komunikovat s rodiči o problémech jejich dětí a snažit se je řešit.\n\nMezi učiteli po celém světě lze najít spoustu podobností i rozdílností. Skoro ve všech zemích jsou učitelé vzděláváni na univerzitách a k výkonu této profese musí předložit diplom o absolvování pedagogického vzdělání, např. ve většině evropských zemí se může stát učitelem pouze osoba s pedagogickým vzděláním. Od učitele se očekává charakterní jednání i dodržování pravidel slušného chování, neboť je většinou vzorem a příkladem pro dospívající generaci.\n\nUčitelé/učitelky v jeslích a základních školách dostávají průměrný plat v rozmezí 20133 až 41000 liber ročně (výše platu k září 2007), při delší praxi se ale může učitelův plat ještě zvýšit, úměrně době odpracované ve školství. Učitelé v mateřských školách si vydělají v průměru 20980 liber ročně. (údaj platný v lednu 2008). Učitel na státní škole musí mít nejméně bakalářský titul a musí mít platnou licenci pro vzdělávání.\n\nMnoho škol nabízí studium doplňujícího učitelského minima k získání licence, ve snaze doplnit učitele do těžko obsaditelných funkcí, například v odborných školách.\n\nNa státních a veřejných školách ve Francii vybírají učitele obecní a městské školské úřady, a to ve všech specializacích formou konkurzu. Učitelé se připravují na univerzitách a učitelé vyšších středních škol čili kolejí (\"collège\") skládají zvláštní zkoušku, tzv. agregaci. Tu zajišťují tzv. \"normální školy\", přičemž například \"École normale supérieure\" má větší prestiž než univerzity.\n\nVe většině německých zemí (Länder) se příprava učitelů vyšších středních škol a gymnázií odehrává ve třech fázích. Zájemci nejprve absolvují bakalářské vzdělání na příslušné fakultě podle zvolené odbornosti, pak nastupují do škol, kde učí pod dozorem zkušených učitelů a dostávají přiměřený plat, a teprve pak absolvují tzv. pedagogikum, pedagogické, didaktická a psychologické přednášky v magisterských programech pedagogických fakult. Hlavní výhoda je v délce praxe, která se bere vážně, a v tom, že student po roční praxi už rozumí, k čemu pedagogické dovednosti potřebuje,\n\nKvalifikace se u učitelů požaduje pouze v některých státech. Podle amerického statistického úřadu Bureau of Labor Statistics je na základních školách 1,4 milionu učitelů a na středních školách 600 000 učitelů. Platy amerických učitelů závisí na délce jejich učitelské praxe a na jejich vzdělání. Platy se také mění v závislosti na daném státu. Všeobecný průměr platu učitele v USA činil v roce 2004 46 000 dolarů ročně. Ve stejném roce byl plat učitelů v mateřských školách vyčíslen na 21 000 dolarů za rok.\n\nPodle údajů UNESCO z října 2008 chybí na světě 18 milionů učitelů. Tolik by jich bylo třeba k zajištění kvalitního základního vzdělání pro všechny do roku 2015, což je jeden z Rozvojových cílů tisíciletí. Mnohem více by jich bylo potřeba, pokud mají být více lidem přístupné i další stupně vzdělání. Učitelé v rozvojových zemích se také musí vyrovnat s nedostatkem pomůcek a často jim samotným chybí kvalitní vzdělání. Proto v rámci rozvojové spolupráce probíhají různé kurzy pro budoucí i stávající učitele.\n\n\n\n\n"}
{"id": "263405", "url": "https://cs.wikipedia.org/wiki?curid=263405", "title": "Ciferník", "text": "Ciferník\n\nCiferník nebo též číselník je součást ručičkových hodin a měřících přístrojů. Je většinou okrouhlý, ale může mít i jiný tvar. Jsou na něm umístěny číslice, odpovídající měřené veličině. Pokud se jedná o čas, je zde obvykle 12 číslic, u starších hodin mívají ciferníky čísla od jedné až do čtyřiadvacítky.\n\nCiferník je ta část analogových hodin, která pomocí pohybujících se ručiček ukazuje čas. Obvykle má ciferník kruhový tvar. Po jeho obvodu jsou pravidelně rozmístěna čísla od 1 do 12. Malá hodinová ručička, která oběhne ciferník dvakrát za den, ukazuje hodiny. Velká minutová ručička ukazuje minuty a oběhne ciferník každou hodinu. Někdy je na ciferníku také ručička vteřinová, která oběhne ciferník jednou za minutu.\n\nČíslice na ciferníku jsou buď arabské, nebo římské. Pokud se používají římské číslice, je číslo 4 obvykle znázorňováno symbolem IIII místo IV. Je to zřejmě kvůli grafické symetrii s číslem VIII. Na vnějším obvodu ciferníku mohou být i jiné pomocné stupnice.\n\nCiferník je obecně tak známá věc, že mnohdy na ciferníků vůbec žádná čísla nejsou a jsou nahrazena různými indiferentními symboly. Člověk totiž odečítá čas z ciferníků ne podle čísel, ale podle polohy ručiček (úhlu, který svírají se spojnicí středu ciferníku a polohou číslice 12.\n\nPozici ručiček lze vypočítat i matematicky\n\n"}
{"id": "263410", "url": "https://cs.wikipedia.org/wiki?curid=263410", "title": "Omar Bradley", "text": "Omar Bradley\n\nOmar Nelson Bradley (12. února, 1893 Clark, Missouri, USA – 8. dubna 1981 New York) byl americký vojevůdce, pětihvězdičkový generál armády USA, účastník kampaně v Mexiku, první světové války, druhé světové války a války v Koreji a také poradce amerického prezidenta Lyndona Johnsona ve vietnamské válce v otázkách taktiky a strategie.\n\nNarodil se jako syn farmáře. Do americké armády vstoupil v roce 1911 a po absolutoriu vojenské akademie ve West Pointu si zvolil službu v pěchotě. V mírové armádě postupoval v hodnostním žebříčku pomalu.\n\nV době 2. světové války roce 1943 mu byla svěřena funkce „urovnávače problémů“. Poté velel II. armádnímu sboru, který tvořil součást Pattonovy 7. armády v době její invaze na Sicílii v roce 1943. Vrchní velitel západních spojeneckých sil Dwight D. Eisenhower jej poté vybral, aby během spojeneckého vylodění v Normandii působil ve funkci velitele americké 1. armády. Po úspěchu na plážích Omaha a Utah dostal úkol vést vojska k průlomu z Normandie do centrální Francie. Byl starostlivým velitelem, který prokazoval skutečný zájem o plánování a logistiku.\n\nPo válce byl v roce 1950 (jako vůbec poslední americký generál) povýšen do nejvyšší vojenské hodnosti pětihvězdičkového generála, což v jiných armádách světa odpovídá hodnosti maršála. Jako předseda Spojeného výboru náčelníků štábů Armády USA pomáhal uskutečňovat americkou politiku v době studené války, jenž spočívala v zatlačování SSSR. V době vietnamské války byl jedním z nejstarších odborníků, kteří radili prezidentu Lyndonu B. Johnsonovi v otázkách taktiky a strategie.\n\n\n"}
{"id": "263422", "url": "https://cs.wikipedia.org/wiki?curid=263422", "title": "Supí koš", "text": "Supí koš\n\nSupí koš (též Supí hnízdo, německy \"Geyerskorb\") je vrch a skalní útvar v Národní přírodní rezervaci Broumovské stěny.\n\nSkála o nadmořské výšce 702 m se nachází nedaleko horní části Kovářovy rokle a je součástí hřebene Broumovských stěn. Z vrcholu skály je dobrý výhled do okolí. Přístupný je pomocí červené a zelené turistické značky od chaty Hvězda.\n\n"}
{"id": "263427", "url": "https://cs.wikipedia.org/wiki?curid=263427", "title": "Súľovské skály", "text": "Súľovské skály\n\nSúľovské skály (slovensky Súľovské skaly) je slovenská národní přírodní rezervace, která se rozkládá na území jednoho ze tří geomorfologických podcelků Súľovských vrchů jižně od města Bytča v katastrálním území obcí Predmier, Súľov-Hradná, Bytča, Jablonové a Paština Závada v okrese Žilina a okrese Bytča v Žilinském kraji. Národní přírodní rezervace Súľovské skály je součástí Chráněné krajinné oblasti Strážovské vrchy.\n\nSúľovské skály jsou jediné skalní město na Slovensku, tvořené slepenci. Na relativně malém území přírodní rezervace se nacházejí nejrůznější geomorfologické tvary - skalní věže, skalní jehly, jeskyně, skalní okna a brány, skalní hřiby či další skály často bizarního tvaru. Mezi známé útvary patří například \"Gotická brána\" nebo puklinová jeskyně Šarkania diera. V Súľovských skalách se nachází také zřícenina Súľovského hradu.\n\nKromě geologického a geomorfologického fenoménu je předmětem ochrany také vzácná fauna a flóra, která se vyskytuje na území národní přírodní rezervace. Centrem území vede značená naučná stezka, která má 16 zastávek s informačními tabulemi.\n\nZ jeskyně \"Šarkania diera\" pocházejí nejstarší nálezy v této oblasti, a to z pozdní doby kamenné. Nálezy z okraje Súľova jsou z mladší doby bronzové (kultury popelnicových polí), v Súľovských skalách byly nalezeny také předměty z doby římské (púchovská kultura) a z doby hradištní. Archeologickou lokalitou jsou též pozůstatky hradu Súľov z 15. století.\n\nSúľovské skály jsou též horolezeckou lokalitou. Zdejší lezecké cesty jsou v průměru dlouhé 15 – 40 metrů, jejich obtížnost se pohybuje v rozpětí od 4 až do 10 stupňů UIAA.\n\n\n\n"}
{"id": "263429", "url": "https://cs.wikipedia.org/wiki?curid=263429", "title": "Starý Svojanov", "text": "Starý Svojanov\n\nStarý Svojanov (niem. \"Vurstenberg\" (1287), \"Fürstenberg\") je místní částí městyse Svojanov v okrese Svitavy. Nachází se 1,5 kilometru východně od hradu Svojanov. Při sčítání lidu roku 2001 měl Starý Svojanov 144 domů a 127 obyvatel.\n\nStarý Svojanov je starší než nedaleký hrad a vesnice Svojanov, což vyjadřuje i adjektivum \"starý\" v jeho názvu.\n\nVesnice vznikla postupným narůstáním ve svažitém terénu podél silnice z Bystrého a Hartmanic na Bělou nad Svitavou. Na západním konci vesnice se dochoval raně gotický kostel.\n\nNeveliký, šindelem krytý raně gotický kostel svatého Mikuláše pochází z 13. století. V jeho interiéru se dochovala bohatá malířská výzdoba z 80. let 14. století. Kostel je obklopen hřbitovem s barokní vstupní branou. V nedávné době byl kostel i s areálem hřbitova kompletně obnoven.\n"}
{"id": "263433", "url": "https://cs.wikipedia.org/wiki?curid=263433", "title": "Anežka z Lichtenburka", "text": "Anežka z Lichtenburka\n\nAnežka z Lichtenburka († 16. červenec 1370) byla slezská kněžna, manželka minsteberského knížete Mikuláše Malého.\n\nAnežka je považována za dceru Hynka (Heimana) Žlebského z Lichtenburka († 2. listopadu 1351) a jeho manželky Anežky z Landštejna († 1370). Anežka měla starší sestry Markétu († okolo 1367), manželku Henslina z Třemešína († 1361), která se po jeho smrti stala klariskou v Českém Krumlově, a Alžbětu, manželku královského šenka Bočka z Kunštátu († 1373), který byl předkem krále Jiřího z Poděbrad.\n\nAnežka se manželkou minstrberského (Minstrberk [dnes Ziębice] byl jedním ze slezských knížectví) knížete Mikuláše stala nejpozději v roce 1343. Po smrti manžela 23. května 1358 spoluvládla se svými syny. Titulovala se toho času kněžna slezská a paní na Střelíně.\n\nAnežka a Mikuláš Malý měli šest dětí:\n\n"}
{"id": "263439", "url": "https://cs.wikipedia.org/wiki?curid=263439", "title": "Klasické lyžování", "text": "Klasické lyžování\n\nKlasické nebo severské lyžování je typ lyžování, při němž není pata fixována k lyži, čímž se liší od alpského lyžování. Dělí se na tři odvětví: běh na lyžích, skoky na lyžích a severskou kombinaci. Mistrovství světa v klasickém lyžování pořádá Mezinárodní lyžařská federace, po několika změnách se nyní mistrovství koná každý lichý rok v zimě.\n\nBiatlon kombinuje běh na lyžích se sportovní střelbou, mezi odvětví severského lyžování se ale nepočítá.\n"}
{"id": "263441", "url": "https://cs.wikipedia.org/wiki?curid=263441", "title": "Sruby", "text": "Sruby\n\nObec Sruby () se nachází cca 5,5 km severně od Vysokého Mýta a cca 3 km západně od Chocně v Pardubickém kraji. Žije zde obyvatel.\n\nObec se skládá ze dvou místních částí, samotných \"Srubů\" a cca 1,5 km západně ležící \"Hluboké\". Ze 179 domů se jich přímo ve Srubech nachází 164. Samotné Sruby jsou typickou ulicovou vsí s kolmo vedenými plužinami. Zástavba pochází z druhé poloviny 19. století a ze století 20.\n\n\n"}
{"id": "263442", "url": "https://cs.wikipedia.org/wiki?curid=263442", "title": "Latinské skloňování", "text": "Latinské skloňování\n\nLatina, podobně jako čeština, typologicky náleží k tzv. flexívním jazykům, pro které je charakteristické ohýbání (flexe) některých slovních druhů rozvinutým systémem koncovek. Skloňování neboli deklinace je typickým znakem podstatných jmen, skloňují se však také přídavná jména, zájmena a číslovky.\n\nLatinská podstatná jména (\"[nomina]substantiva\" se skloňují podle 5 skloňovacích typů („vzorů“, tzv. deklinací). O zařazení do příslušné deklinace rozhoduje koncovka genitivu singuláru substantiva, typicky uváděná společně s tvarem nominativu a gramatickým rodem ve slovníku.\n\nLatina má šest pádů (\"casus\"), které kromě 6. pádu odpovídají pádům českým, tzn. ptáme se na ně týmiž pádovými otázkami. Latinský 6. pád (\"ablativ\") odpovídá českému 7. pádu, proto se na něj ptáme pádovými otázkami \"\"kým, čím\"\". Český 6. pád je pouze předložkový a do latiny se překládá podle vazby latinských předložek.\n\nJako substantiva 1. deklinace se označují podstatná jména, která mají v gen. sg. koncovku -ae. Skloňují se podle vzoru femina,-ae, f..\n\nJako substantiva 2. deklinace se označují podstatná jména, která mají v gen. sg. koncovku -i. V zásadě se skloňují podle dvou vzorů, v závislosti na tom, zda se jedná o podstatné jméno mužského rodu (tzv. maskulinum, zkr. \"m.\"; vzor servus, -i, m., popř. puer, -i, m.) puer-chlapec, servus-otrok, nebo jde o podstatné jméno středního rodu (tzv. neutrum, zkr. \"n.\"; vzor verbum, -i, n.). Podtyp \"puer\" nepřibírá ve voc. sg. žádnou koncovku (puer-0).\n\nSkloňují se podle vzorů: \"mīles, mīlitis, m. (voják) carmen, carminis, n. (píseň, báseň),cives,civis (občan)\" a \"mare, maris, n. (moře)\". Jsou zakončena v gen. na -is. \nSkloňují se podle vzorů \"exercitus, exercitūs, m. (vojsko)\" a \"cornū, cornūs, n. (roh, křídlo)\". Jsou v gen. zakončena na -ūs. \nSkloňují se podle vzoru \"rēs, reī, f. (věc)\". Jsou v gen. zakončena na -eī. \n\nLatinská gramatika nedělá mezi substantivy a adjektivy žádný velký rozdíl. Obojí jsou jména a skloňují se stejně. \n\nNejvhodnější dělení latinských adjektiv je podle deklinace, podle níž se skloňují. Rozlišují se \n\nMezi zájmenná adjektiva patří např.: \"solus\", \"unus\", \"totus\", \"uter\" (a \"uterque\"), \"nullus\", \"ullus\".\n\n"}
{"id": "263444", "url": "https://cs.wikipedia.org/wiki?curid=263444", "title": "Stará Voda (okres Hradec Králové)", "text": "Stará Voda (okres Hradec Králové)\n\nStará Voda (německy \"Altwasser\") je obec v okrese Hradec Králové. Žije zde obyvatel.\n\nObec se nachází v rovinatém terénu 5 km východně od Chlumce nad Cidlinou, 10 km jižně od Nového Bydžova a 22 km západně od Hradce Králové. Postupně narostlá, nepravidelně uspořádaná zástavba je soustředěna kolem zhruba oválné návsi a přilehlých cest, vytvářejících několik ulic. Zástavba pochází většinou z 19. a 20. století. V současnosti je zde evidováno 71 domů.\n\nPrvní písemná zmínka o Staré Vodě je z roku 1369, kdy zde stála dřevěná tvrz. Později byla ves prodána přestavlckému panství. Roku 1775 se místní sedláci připojili k selskému vzbouření a táhli na Chlumec, kde byli poraženi.\n\nV obci se narodil 2. října 1924 římskokatolický kněz P. František Záhora († 2. 1. 1999 v Hradci Králové).\n\n"}
{"id": "263445", "url": "https://cs.wikipedia.org/wiki?curid=263445", "title": "Starkoč", "text": "Starkoč\n\nStarkoč () je obec v okrese Kutná Hora asi 19 km východně od Kutné Hory. Žije zde obyvatel. Obcí protéká Starkočský potok, který je pravostranným přítokem řeky Doubravy.\n\nObec se nachází 5,5 km severně od Ronova nad Doubravou, 11 km západně od Heřmanova Městce a 9 km severovýchodně od Čáslavi. Zástavba je soustředěna kolem prostorné obdélné návsi na níž pravoúhle navazuje několik dalších ulic. Východně od návsi stojí na výrazném vršku barokní kostel obklopený hřbitovem. Ostatní zástavba je z 19. a 20. století.\n\nPrvní písemná zmínka pochází z roku 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nVe vsi Starkoč \"(510 obyvatel)\" byly v roce 1932 evidovány tyto živnosti a obchody: sušárna čekanky, 2 hostince, 2 koláři, kovář, krejčí, obuvník, pekař, palírna slivovice a borovičky, 2 obchody se smíšeným zbožím, šrotovník, 2 trafiky, truhlář, zámečník.\n\nNa východní straně obce se nachází vrcholně barokní neorientovaný jednolodní kostel Nanebevzetí Panny Marie z roku 1738. V současné době začal být díky opravám obce Starkoč kostel občas využíván a částečnými opravami se předchází chátrání. Od roku 2003 se na kostele za pomocí sbírky místních občanů podařilo zhotovit novou střechu. Nová střecha a paradoxně i rozbitá okna způsobila, že celková statika kostela je ve velmi dobrém stavu. Od roku 2010, kdy bylo ve volbách zvoleno nové zastupitelstvo se pomalu, ale jistě začíná opravovat vnitřek kostela. Zbylé artefakty a mobiliář je umístěn v čáslavském muzeu. Oltářní obraz je již dlouhá léta umístěn v klášteře v Broumově. V roce 2016 byl založen \"Spolek za záchranu starkočského kostela\", který se nyní snaží získat ve spolupráci s obcí co nejvíce finančních prostředků na opravu kostela.\n\nZhruba 700 m jihozápadně od obce se nachází přírodní památka Starkočský lom.\nDopravní síť\n\nVeřejná doprava 2011\n\n\n"}
{"id": "263446", "url": "https://cs.wikipedia.org/wiki?curid=263446", "title": "Hogenové ze Švarcpachu", "text": "Hogenové ze Švarcpachu\n\nHogenové ze Švarcpachu je jméno vladycké rodiny,která byla usedlá v 16. a 17. století v jižních Čechách. \n\nJan Hogen ze Švarcpachu byl osobním komorníkem Petra Voka z Rožmberka. V roce 1597 obdržel na přímluvu svého pána od císaře Rudolfa II. erb, roku 1598 se oženil s Angličankou Annou Koparovou, služebnicí paní Kateřiny z Ludanic, manželky Petra Voka. Ke dvoru Pozděrazi, které obdržel coby svatební dar, dostal od Petra Voka roku 1601 dvě sousední vesničky Jamné a Kroclov. K tomu koupil v roce 1615 tvrz Černý Dub s příslušenstvím. Do rytířského stavu byl Jan Hogen povýšen roku 1604. Jeho syn Jan daroval v roce 1638 své manželce Regině z Budkova 4500 kop a byl roku 1652 hejtmanem na Křivoklátě. Když pak roku 1676 zemřel, převedl na sebe jeho syn Jindřich Václav Černý Dub, ale statek držel jen tři roky. Umíraje, odkázal tento statek v roce 1679 Františku Kořenskému z Terešova na Ostrolově Újezdci a Meziříčí, císařskému radovi a hejtmanu Bechyňského kraje. Kromě těchto Hogenů ze Švarcpachu se ještě připomíná na Černém Dubu Petr Hogen ze Švarcpachu s manželkou Majdalenou Vrchotickou z Loutkova, ale více zpráv o něm není.\n\nModrým břevnem dělený štít, nahoře v červeném poli vyrůstající zlatý lev, dolní pole pětkrát stříbrno-červeně kosmo dělené.\n\n"}
{"id": "263450", "url": "https://cs.wikipedia.org/wiki?curid=263450", "title": "Hochbergové z Hennersdorfu", "text": "Hochbergové z Hennersdorfu\n\nHochbergové z Hennersdorfu počeštěně též varianty jako \"Hubrykové z Hennersdorfu\", nebo \"Hoberkové z Hennersdorfu\", dříve též \"z Hendersdorfu\", \"z Hoberku\", či \"z Huburku\", \"z Hendršdorfu\" apod., je někdejší český vladycký a posléze panský rod.\n\nRod Hochbergů pocházel ze Slezska, kde dodnes žije hraběcí rodina Hochberků z Hochberka, stejného erbu s českými Hoberky. Do Čech jako první z rodu přišli zřejmě Martin z Hendršdorfu, jenž v roce 1540 až 1542 dům v Náchodě držel, a Kunrat z Hoburka na Fürstenštejnu, jenž Frýdlant roku 1558 v zástavním držení měl.\n\nNejstarší větví z rodu byla knížata Pleského knížectví. Mimo Ples náležejí hrabatům z Hochberku ještě Fürstenstein s Rohnstockem a Neuschloss. V 17. a 18. století měli Hochberkové z Hochberku statky také v Dolních Rakousích.\n\nBedřich Hubryk z Hennersdorfu, úředník na Smiřicích, koupil Vesci u Žirce roku 1592 a žil ještě roku 1603. Po něm následoval na Vesci Petr Hubryk v roce 1615 až 1620 Současně s ním Vesci držel Vilém Jaroslav roku 1615, jehož manželka Kateřina ze Štampachu Vesci odevzdala synovi svému Bedřichu Kryštofovi.\n\nTřetí bratr Veseckých pánů byl Jan H. a čtvrtý Václav a možná že tito bratři srovnávají se s bratry Janem, Petrem a Václavem Hubryky z Hennersdorfu, kteří roku 1623 při komisi konfiskační pokuty osvobozeni byli.\n\nJan H. Vesecký měl za manželku Johannu Hamzinku ze Zabědovic, které postoupil mlýna svého v Jaroměři roku 1633, a ještě roku 1655 mezi živými byl. Pro dluhy Hoberkův prodána Vesce roku 1660 jezuitům koleje sv. Klimenta v Praze. Jan Hubryk z Hennersdorfu, také Jan Huburk z Belnstorfu řečený, držel Jedlinu v kraji hradeckém roku 1615 a byv po bitvě bělohorské pokuty osvobozen, nedostavil se roku 1630, aby se vyrovnal o pokutu za pardon mu udělenou, a zrovna tak jednali Kryštof Karel Hubryk z Hennersdorfu, úředník na Dol. Beřkovicích, a Jan Jindřich ve vsi Vítkově. Oldřich H. držel Betlsdorf (Berzdorf) na Boleslavsku roku 1615 a zúčastniv se bouří stavovských, složil roku 1629 pokutu 100 zlatých, Karel H. odsouzen k manství, ale měl jen selský dvorec v Klukách u Poděbrad roku 1626. Janu Hubrykovi z Hennersdorfu, cís. nejv. dodavateli profiantu, postoupen císařským výnosem dědičně statek Keblany a Šmikusy na Žatecku za 3000 zl. r. 1631. Bedřich Karel H., bývalý regent Albrechta z Valdšteina na Hrubé Skále, držel Samšinu v letech 1643–1664 a po něm dědili jeho synové Jan Petr a Jan Jindřich. Jan Petr (manželka Ludmila Maximiliana Lukavecká z Lukavic, vdova po Matěji Adamu z Bloensteina †1686) byl JMC. radou, místodržícím, soudcem zemským a podkomořím, držel Hokov, Humburky, Sudslav, kde kostel vystavěl, Velikou Lhotu a Borovnici, kterou po manželce zdědiv, prodal roku 1688. Synem jeho byl Jan Bedřich H. Bratr Jan Jindřich na Samšině a Mačkově, zděděném po Kašparovi H., oženil se roku 1676 s Annou Eliškou ovdovělou Rodovicovou roz. z Nounckeln a s ní jedinou dceru, Annu Kateřinu, zplodil, provdanou za Václava Rudolfa Mladotu ze Solopisk. Kateřina Hamzinka ze Zabědovic, ovdovělá Hubryková na Mezilesicích, provdala se za Jana Jiřího Myšku ze Žlunic a prodavši Mezilesice, koupila Čankovice roku 1660, které ujal syn její Vilém Jaroslav Hubryk z Hennersdorfu, jenž roku 1668 byl hejtmanem na Pardubicích, a když roku 1691 zemřel, Č. postoupeny od jeho dědiců nejstaršímu synovi Václavu Antonínovi, který, nemoha ostatních bratří vyplatiti, Č. prodal roku 1693 hraběti Kašparu Nosticovi. Karel Hubryk z Hennersdorfu provdal svou dceru Karolínu Františku za Zikmunda Jáchyma Šmídla ze Šmíden roku 1709 a oba manželé vystavěli kapli sv. Jana Nepomuckého roku 1717 ve Studnici u České Skalice. Když Marie Arnoštka, ovdovělá Hochbergová z Hennersdorfu, roz. ze Šmíden, zemřela, dědili po ní v roce 1733: Jan Antonín Hubryk z Hennersdorfu za sebe a za nedospělé bratry Vaclava Rudolfa a Klimenta, dále ostatní bratří a sestry, Josef, František Václav, Marie Ludmila, provdaná Hrušovská z Hrušova, a Arnoštka Barbora Hubryková z Hennersdorfu.\n\nMimo svrchu jmenované statky Hubryků z Hennersdorfu víme jen ještě o svobodném dvoře ve Svépravicích, na němž roku 1675 Jan Jindřich H. seděl (m. Sidonie Svatkovská z Dobrohoště), a o Odlochovicích na Voticku, které František Václav H. držel v letech 1753 až 1764, jenž se svým bratrem Janem Antonínem v roce 1746 mezi svobodné pány české po. výšen byl. Roku 1817 koupil panství Novobystřické v jižních Čechách od Terezie hraběnky Trauttmansdorffové Antonín svobodný pán Hoberk z Hennersdorfu, po němž je zdědila jediná dcera jeho Marie, provdaná za rytíře Matěje Riese. V Čechách přestávají potom naprosto všechny zprávy o Hubrycích z Hennersdorfu.\n\nJméno Kryštof starší Huberck z Belnsdorfu se vyskytuje na středověké renesanční tvrzi v Nemili u Zábřeha a to: Jan Hubryck z Belnsdorfu pak jeho syn je ustanoven regentem statků Ladislava Velena z Žerotína, kde spravuje tvrz s poplužním dvorem a dnes již zaniklým vodním mlýnem. Roku 1617 ji kupuje od Ladislava Velena z Žerotína za deset tisíc zlatých a je povýšen na samostatnou nemilskou vrchnost do rytířského stavu. Na tvrzi v Nemili nechává zabudovat svůj erb z Maletínského pískovce a tvrz přestavuje ve velkolepou renesanční stavbu, povolává si renesanční mistry od svého přítele L. Žerotína ze zámku Moravská Třebová.\n\nErb českých Hubryků z Hennersdorfu byl štít stříbrný a v něm šachovnice červená a bílá o třech řadách, nad šachovnicí byly tři modré pahrbky, prostřední nejvyšší, a na helmě dvě ryby hlavami dolů obrácené s kytkou uprostřed. (Štít tento jest nyní 2. a 3. polem v erbu rozhojněném hrabat Hubryků z Hennersdorfu).\n\n"}
{"id": "263453", "url": "https://cs.wikipedia.org/wiki?curid=263453", "title": "Houba (Jizerské hory)", "text": "Houba (Jizerské hory)\n\nHouba je skalní útvar nacházející se v jihovýchodní části Jizerských hor nedaleko státní hranice, asi ¼ km ssv. od lovecké chaty Jelenka a 3½ km ssz. od osady Jizerka.\n\nSkalní útvar není přístupný značenou turistickou stezkou, ale lze jej dosáhnout pomocí cesty, která u Zeleného kamene protíná červenou turistickou značku a před Pytláckými kameny na ní opět navazuje.\n\n\n"}
{"id": "263454", "url": "https://cs.wikipedia.org/wiki?curid=263454", "title": "Sovolusky (okres Pardubice)", "text": "Sovolusky (okres Pardubice)\n\nObec Sovolusky (německy \"Soblitz\") se nachází cca 12 km severovýchodně od Čáslavi, cca 7 km jižně od Přelouče a cca 9 km západně od Heřmanova Městce v okrese Pardubice. Žije zde  obyvatel. Východně od obce se nachází přírodní památka Skalka u Sovolusk.\n\nJedná se o vesnici postupně narostlou v nepravidelném shluku budov kolem nepravidelné návsi na křižovatce cest. Zástavba pochází většinou z druhé poloviny 19. století. V současnosti je v obci je evidováno 57 domů.\n\nPrvní písemná zmínka o Sovoluskách pochází z roku 1360.\n\nCca 300 m severovýchodně od obce se nachází přírodní památka Skalka u Sovolusk, cca 1,5 km jihozápadně se nad obcí Semtěš nachází terénní zbytky hradu ze třináctého století zvaného Hradiště nad Semtěší.\n\n"}
{"id": "263455", "url": "https://cs.wikipedia.org/wiki?curid=263455", "title": "Karol Zachar", "text": "Karol Zachar\n\nKarol Zachar nebo Karol L. Zachar, vlastním jménem Karol Legény (12. ledna 1918, Svätý Anton (okres Banská Štiavnica), Uhersko – 17. prosince 2003, Bratislava, Slovensko) byl slovenský herec, divadelní režisér, scénický a kostýmní výtvarník a pedagog, otec herce Jána Zachara.\n\nStudoval na ČVUT v Praze (1936–1938), na Filosofické fakultě Univerzity Komenského v Bratislavě (1938–1940) a v roce 1942 absolvoval studium herectví na Státní konzervatoři v Bratislavě. Od roku 1939 byl členem činohry Slovenského národního divadla (od roku 1965 i režisér). V letech 1942 – 1956 pedagog na Státní konzervatoři a v letech 1951–1983 pedagog na VŠMU (1959 docent, 1969 profesor). Vystupoval i v rozhlase, televizi a ve filmu. Své výtvarné nadání uplatnil jako výtvarný poradce a návrhář kostýmů nejen v divadle ale i ve filmu (např. \"Rodná zem\", \"Zemianska česť\", \"Rok na dedine\").\n\nV roce 1966 obdržel titul zasloužilý umělec, v roce 1978 byl jmenován národním umělcem.\n\n"}
{"id": "263464", "url": "https://cs.wikipedia.org/wiki?curid=263464", "title": "Monacká hymna", "text": "Monacká hymna\n\nHymne Monégasque (: \"Monacká hymna\") je hymnou Monackého knížectví. Původní text i melodii napsal Théophile Bellando de Castro v roce 1841. Později byla několikrát upravována. Nakonec v roce 1931 vznikl text v jazyce monégasque.\n\nA MARCIA DE MUNEGHU / INU NACTIONALE\n\n"}
{"id": "263465", "url": "https://cs.wikipedia.org/wiki?curid=263465", "title": "Klášter Santa María de Ripoll", "text": "Klášter Santa María de Ripoll\n\nKlášter Santa Maria de Ripoll je benediktinský klášter ve městě Ripoll v Katalánsku. V klášteře byl pohřben předek aragónských králů - Ramon Berenguer IV. a také zakladatel kláštera Guifredo I. Barcelonský.\n\nTato benediktinská fundace byla založena roku 879 barcelonským hrabětem Guifredem I. Chlupatým a dlouhá staletí byla kulturním centrem Katalánska s významným skriptoriem. Největšího rozmachu dosáhl klášter za opata Oliby a ze zdí kláštera byly vyslány k založení dceřiných klášterů dva konventy. První konvent se roku 1005 vydal založit klášter Saint-Martin du Canigou a druhý roku 1025 klášter Montserrat.\n\nKlášter v roce 1835 vyhořel, zachoval se původní západní portál a křížová chodba z poloviny 12. století s bohatě zdobenými románskými hlavicemi sloupků, které jsou považovány za jedno z hlavních děl španělského románského umění.\n\n"}
{"id": "263466", "url": "https://cs.wikipedia.org/wiki?curid=263466", "title": "Pavol Haspra", "text": "Pavol Haspra\n\nPavol Haspra (8. prosince 1929, Topoľčianky, Československo – 27. března 2004, Bratislava, Slovensko) byl slovenský divadelní a televizní režisér. Manžel herečky Soni Valentové.\n\n"}
{"id": "263467", "url": "https://cs.wikipedia.org/wiki?curid=263467", "title": "YIQ", "text": "YIQ\n\nYIQ je barevný model používaný v NTSC barevném TV signálu, používaný převážně v Severní a Střední Americe, a také v Japonsku. Ve Spojených státech je v současné době platné federální nařízení o analogovém vysílání přenášeném éterem. Zde je přiložen výňatek z aktuálních FCC (Federal Communications Commision)pravidel a nařízení, paragraf 73 \"Standard TV přenosu\"\n\n\"Následuje přiřazení ekvivalentních hodnot šířek pásem mezi signály EQ a EI k zmírnění barevných rozdílů:\n\nŠířka pásma Q-kanálu: na 400 kHZ méně než 2 dB, na 500 kHz méně než 6 dB, na 600 kHz méně než 6 dB.\n\nŠířka pásma I-kanálu: na 1,3 MHz méně než 2dB, na 3,6 MHz přinejmenším 20 dB.\"\n\nI znamená \"in-phase\" (činná složka), zatímco Q znamená \"quadrature\" (kvadrant), tyto veličiny odkazují na části použité v \"kvadrantové amplitudované modulaci\". Některé formy NTSC nyní využívají YUV barevný model, který bývá využit také ostatními systémy, jako například PAL.\n\nY složka představuje jasovou složku, a je to jediná složka využívaná černo-bílými televizními přístroji. Q pak představuje chromatickou (barevnou) informaci. V YUV barevném modelu mohou být součásti U a V vnímány jako souřadnicové osy X a Y v barevném grafu. I a Q mohou být interpretovány jako druhý pár os v stejném grafu, pouze otočené o 33°. V podstatě tedy IQ a UV představují odlišný souřadnicový systém v témže grafu.\n\nYIQ barevný model je navržen tak, aby vylepšil barevnou citlivost lidského oka. Lidské oko mnohem citlivěji vnímá změny v rozsahu oranžová-modrá (I), než změny v rozsahu fialová-zelená (Q) A z tohoto důvodu je menší šířka pásma požadována pro Q složku. V NTSC je vysílací limit pro I do 1,3 MHz a pro Q do 0,4 MHz. I a Q jsou vlnové délky vložené do 4 MHz Y signálu, které udržují celkovou šířku pásma pod 4,2 MHz. Naproti tomu v YUV barevném modelu, obsahují veličiny U a V informace o rozsahu oranžová-modrá, obě součásti musejí mít stejnou šířku pásma, aby byla zachována věrnost barev.\n\nVelmi málo televizních přístrojů používá skutečně I a Q kódování, je to z důvodu vysokých výrobních nákladů. Pro srovnání. R-Y a B-Y jsou levnější kódování, protože potřebují pouze jeden filtr, zatímco I a Q, každý vyžaduje odlišný filtr, aby byly plně pokryty rozdíly mezi vlnovými rozsahy I a Q. Tyto vlnové rozdíly způsobují to, že I filtr má mnohem větší zpoždění, než Q filtr. The Rockwell Modular Digital Radio (MDR)vlastní jedenu I a Q kódovací sestevu, která v roce 1997 mohla pracovat v módu \"frame-at -a-time\" (jednotlivá políčka za sebou bez ohledu na čas) na PC, nebo v reálném čase na \"Fast IQ Processor\" (FIQP) (speciální rozhraní sloužící k práci s YIQ). Některé RCA \"color trak\" TV přístroje vyrobené přibližně okolo roku 1985 nepoužívají pouze I a Q kódování, ale jako podpora je zde používán tzv. \"hřebenový filtr\", který podporuje \"100% běh TV programu\", což je důležité pro přenos většiny originálního barevného obsahu. Protože kódování u této normy (NTCS) je poměrně komplikované, a v některých případech, zvláště při přenosech na delší vzdálenosti, dochází k deformaci signálu a na obrazovce se mohou vyskytovat nežádoucí barevné změny.A navíc je zde právě kladen velký důraz na kompatibilitu se staršími černobílými přístroji, a proto je zde využívána různá podpora a \"vylepšování přenosu\". Dříve, více než jeden výrobce barevných televizních přístrojů (RCA, Arvin) používal I a Q kódování. V modelech vyrobených v letech 1954 až 1955 opatřených 13 palcovou obrazovkou (myšleno úhlopříčně). Okolo roku 1990, zůstal pouze jeden výrobce profesionálních studiových barevných monitorů (Ikegami), který využívá I a Q kódování.\n\nBarevný model YIQ je někdy používán při algoritmické transformaci zpracovaného obrazu. Například ekvalizace histogramu aplikovaná na barevné kanály RGB by změnila barvy podle jejich příbuznosti na jiné. Výsledný barevný obraz by pak následně nedával smysl. Místo toho se ekvalizace histogramu aplikuje na kanál Y barevného modelu YIQ. Potom se vyrovnávají pouze úrovně jasu a do barevného rozvržení se nezasahuje.\n\nTyto přepočty jsou přibližným převodem mezi barevnými modely RGB a YIQ.\n\nDvě poznámky k RGB transformačním maticím:\n\n\nPOZNÁMKA: FCC verze NTSC, která je v současné době publikována v knize o \"televizním analogovém signálu přenášeném vzduchem\", se mírně odlišuje verzí matice, která je:\n\n\"EQ′=0.41(EB′-EY′)+0.48(ER′-EY′).\nEI′=-0.27(EB′-EY′)+0.74(ER′-EY′).\nEY′=0.30ER′+0.59EG′+0.11EB′.\"\n"}
{"id": "263470", "url": "https://cs.wikipedia.org/wiki?curid=263470", "title": "Rozsutec", "text": "Rozsutec\n\nNárodní přírodní rezervace Rozsutec leží na Slovensku v Národním parku Malá Fatra. Byla vyhlášená v roce 1967. Její aktualizace proběhla v roce 1986. Výměra rezervace je 842 ha a chrání geologicko-biologický komplex výrazných krajinných dominant Malé Fatry – Velkého a Malého Rozsutce. Zahrnuje v sobě morfologicky atraktivně formované vápencové útvary jako kaňony (tzv. \"tiesňavy\"), rokliny, obří kamenné hrnce, vodopády, skalní stěny a skaliska. V rezervaci nalezneme bohatou typickou vápenomilnou floru a horskou faunu, která zahrnuje několik vzácných endemických, reliktních a vzácných druhů rostlin a živočichů. Součástí rezervace Rozsutec jsou také známé Jánošíkove diery, které se skládají z částí Dolné diery, Nové diery a Horné diery (Tesna rizňa). Dierami protékající potok vytváří Vodopády Dierového potoka.\n\nRozsutec je národní přírodní rezervace v oblasti Malá Fatra. Nachází se v katastrálním území obcí Párnica, Terchová a Zázrivá v okrese Žilina a okrese Dolný Kubín v Žilinském kraji. Území bylo vyhlášeno či novelizováno v letech 1967, 1986 na rozloze 841,55 ha. Ochranné pásmo nebylo stanoveno.\n\n\n"}
{"id": "263471", "url": "https://cs.wikipedia.org/wiki?curid=263471", "title": "Lachtan kalifornský", "text": "Lachtan kalifornský\n\nLachtan kalifornský či lachtan tmavý (\"Zalophus californianus\") je přímořský druh lachtana obývající Tichý oceán. Lachtani kalifornští jsou nepochybně nejhojnějšími ploutvonožci, kteří se mohou dobře přizpůsobit umělým podmínkám. Počet žijících zvířat je opravdu vysoký a jejich populace ročně stoupají o 5,0 %. Jsou to velice inteligentní zvířata a dospělé samce lze poměrně snadno přiučit nejrůznějším kouskům. To je hlavní důvod proč jsou častými a oblíbenými atrakcemi v cirkusech, zoologických zahradách nebo v mořských parcích; v US Navy jsou využíváni také v určitých armádních operacích.Okolo 17. století se lachtan považoval za obojživelníka.\n\nSamci lachtanů kalifornských dosahují hmotnosti 390 kg a délky asi 2,4 m. Samice jsou podstatně menší než samci. Dosahují hmotnosti 110 kg a délky 2 metrů.\n\nSamce od samice můžeme poznat také díky kostěnému hřebenu na lebce, což na jednu stranu způsobuje, že má hlavu o něco větší. Samice jsou poměrně dost světlejší, než samci. Pokud mají srst suchou, má žlutohnědou či čokoládově hnědou, pokud je mokrá, tmavě hnědou či černou barvu. Mláďata jsou po narození tmavá, ale jejich srst je lesklejší. Rodičům se začne podobat asi po dvou měsících života.\n\nLachtan kalifornský obývá převážně vody u Kalifornie, odkud pochází i jeho název. Žije také v blízkosti Oregonu (Washington) a Britské Kolumbie směrem na sever, v Mexiku a na ostrovech Galapágy směrem na jih. Lachtani kalifornští žili dříve i v blízkosti Japonska, ale dnes jsou již na tomto území pravděpodobně vyhynutí.\n\nLachtan kalifornský je vysazen na Normandských ostrovech mimo jižní Kalifornii až po pobřeží Mexika. Významnější chovná místa jsou na San Miguelu a na ostrovech Svatého Mikuláše. Chovné populace naopak nežijí na vzdáleném severu ani v Britské Kolumbii.\n\nLachtan kalifornský dává přednost spíše písečným plážím na jižní části svého rozšíření. Při teplých dnech se lachtani kalifornští zdržují u okrajích vodních skalisek. V noci nebo při chladných dnech jsou lachtani kalifornští méně aktivní a zdržují se ve vnitrozemí nebo na přímořských svazích. Často se zdržují u přístavů nebo na navigačních bójích. Zdržování u těchto člověkem vyrobených věcí jim poskytuje pocit bezpečí před jejich hlavními predátory: kosatkami a bílými žraloky.\n\nJídelníček lachtana kalifornského je opravdu rozmanitý, nejčastěji však žere chobotnice a ryby. Lachtan kalifornský loví hned několik druhů ryb. Zvláště potom lososy, tichomořské tresky, sardinky nebo sledě. Lachtani kalifornští jsou velice dobří plavci a jen málokterou rybu nedohoní. Loví nejčastěji v blízkosti břehu u mořského dna. V zajetí se musí lachtani kalifornští krmit čerstvými rybami. Množství potravy u samce v zajetí závisí na jeho věku. Měl by však dostávat přibližně 4000 kg/rok, ale až od svých 10 let. U samic se zjistilo, že mají prudce zvýšený roční příjem potravy až do věku 3 let. Poté samice ve volné přírodě zkonzumují 1800 kg potravy na rok.\n\nLachtani kalifornští loví buď po jednotlivcích, nebo v malých skupinách, jejíž počet členů závisí na množství dostupné potravy. Při lovu často spolupracují s delfíny, žraloky a mořskými ptáky, kdy společně útočí na obrovská hejna ryb. Lachtani kalifornští, žijící u Washingtonského pobřeží často vyčkávají u řek, kde následovně loví nic netušící lososy. Často strategicky loví i pstruhy americké a bílé jesetery v Bonneville Dam a v dalších místech v Kolumbijské řece, Willamette River a v Puget Sound.\n\nDospělá samice se může za potravou vydat i několik desítek metrů od břehu a potopit do hloubky 31,1 až 98,2 m, maximálně a vzácně do hloubky 196 až 274 m. Plave průměrnou rychlostí 10,8 km/h. Dospělé samice tráví na souši 1,6-1,9 dnů a na moři přibližně 1,7-4,7 dnů.\n\nLachtani kalifornští jsou vysoce sociálně založení a nejvíce porodů probíhá od května do června. Při obsazování teritoria se nejvíce samci předvádějí, vydávají mohutný štěkot a snaží se u svých soků vzbudit dostatečný respekt. V tomto období mají samci poměrně dost energie, uskladněné v podkožním tuku. Klíčovým faktorem je zde velikost, která napomáhá lachtanům kalifornským jak hlavně k vítězství, tak i k vzbuzení dostatečného respektu. Nejtěžší samec déle vyčkává, ale v bojích se prezentuje neobvyklou brutalitou.\n\nSamec dokáže své teritorium pracně udržet nejčastěji asi 27 dní. Samec si musí své samice bedlivě hlídat, jelikož se mu snaží několik samců vždy nějakou samici odcizit. Nejsilnější napětí je však na souši do 21. dne, kdy samice začnou postupně rodit mláďata. Po tomto zuřivém období začínají pomalu bouřlivé boje přecházet jen do výhrůžek, předvádění, kroucení hlavou, funění a hlasitého štěkotu. Většinou získají nejsilnější samci kolem 16 samic na jednoho.\n\nBřezost trvá asi 12 týdnů. Samice porodí nejčastěji na souši, ale velkou výjimkou není ani porod v moři. Mláďata mají po narození oči otevřené a umí „zpívat“ spolu se svou matkou.\n\nMláďata kojí po dobu šesti měsíců a rychle sílí. Životně důležitý tuk do sebe dostávají právě z mateřského mléka, který jej obsahuje. Mateřské mléko lachtanů kalifornských však neobsahuje prospěšnou laktózu. Pravděpodobně po dvou měsících se malí lachtani učí plavat a začínají spolu se svou matkou lovit.\n\nPo výchovném období se samice stahují do severních vod, kde tráví poměrně dlouhou dobu a nabírají nové síly. Nedospělá zvířata migrují na jih.\n\nU lachtana kalifornského rozeznáváme celkem tři poddruhy:\n\nV minulosti je chovala Zoo Ústí nad Labem, avšak poté, co v roce 2014 uhynul poslední jedinec, samec \"Moritz\", byl chov lachtanů ukončen. V žádné jiné české zoo jej nechovají.\n\n\n"}
{"id": "263476", "url": "https://cs.wikipedia.org/wiki?curid=263476", "title": "Hochhauzárové z Hochhazu", "text": "Hochhauzárové z Hochhazu\n\nHochhauzárové z Hochhazu (též Hochhauserové z Hochhausu) je jméno vladycké rodiny pocházející z města Mostu.\n\nPrvní známý předek Hanuš Hochhauzár z Hochhauzu byl měšťanem města Mostu a koupil roku 1439 ves Kopisty, které po něm zdědil jeho syn Melichar. Ten postoupil svůj majetek u Mostu v roce 1462 knížatům z Minsterberka. Jeho manželkou byla Marta ze Semtěše. Od něj byla rodina ve vladyckém stavu a rozdělila se na dvě větve.\n\nBratři Mikuláš a Zikmund založili dvě větve.\n\nMikuláš Hochhauzár z Hochhauz zdědil v roce 1513 po svém švagrovi Zikmundu Smolíkovi ze Slavic zámek Jezeří (Eisenberg) i s panstvím. Prodal Kopisty a zemřel po roce 1561. Jeho manželka byla Anna z Rechenberka.\n\nJeho synové Jiří a Petr si majetek po otci kolem roku 1565 rozdělili tak, že Jiří dostal část u Albrechtic, na níž založil tvrz Alberk a Petr dostal zámek Jezeří. Jiří dostal také Truzenice, roku 1582 koupil Velemyšleves, v roce 1597 od synovce Jezeří a roku 1602 Hrušovany. Jeho manželka byla Mandalena Trmická z Miliny. Měli syna Jana Mikuláše, který koupil ještě za otcova života ves Hliňany a roku 1610 Habrovany. Za účast na stavovském povstání byl v roce 1623 odsouzen ke konfiskaci dvou třetin jmění. Přišel o Jezeří, Hliňany, Velemyšleves a Hrušovany a jeho dětem Jiřímu, Bernartovi, Janu, Mikulášovi, Anně a Evě bylo poukázáno něco málo peněz, o něž Jiří s Bernartem přišli, když se roku 1631 spolu se Sasy vrátili z Pirny zase do Čech na Jezeří. Ostatních věcí se domáhali roku [1657 Jan Petr a jeho čtyři sestry.\n\nPetr, syn Mikuláše a bratr Jiřího, zanechal syny Kryštofa, Mikuláše a Václava a dcery Kateřinu a Annu Marii. Mikuláš získal hrad Jezeří v roce 1588, ale potom jej prodal a táhl do Uher, kde v roce 1596 zahynul. Jeho bratr Václav byl majitelem Moravěvsi a v roce 1597 koupil Voděrady. Zemřel v roce 1602, jeho manželkou byla Marie ze Solhauzu. Jeho syn Jan Václav, který měl v roce 1600 Hořany, pak prodal Voděrady Anně Hruškové z Hochhauzu a zemřel bez dědiců. Jeho statek Hořany zanechal své tetě Kateřině v roce 1623.\n\nZikmund pravděpodobně Mikulášův bratr měl syna Václava, jenž koupil v roce 1545 Pšovlky. Měl syny Václava, Bernarta a Jiřího, z nichž Jiří se v roce 1578 oddělil peněžním podílem.\n\nVáclav koupil v roce 1577 Bernartův díl, držel Pšovlky a v roce 1589 koupil Senomaty. Jeho manželka byla Anna z Krásného Dvoru. Jeho dcera Johanka prodala v letech 1612–1613 oba statky. Její manžel byl Vilém Jindřich Bezdružický z Kolovrat.\n\nBernart koupil v roce 1581 Baštěk a měl syny Jana Václava, Jindřicha, Štěpána Jiřího a dcery Magdalénu a Lidmilu. Zemřel v roce 1611. Jeho manželkou byla Anna Marie Střelová z Rokyc.\n\nJan Václav se účastnil stavovského povstání a když v roce 1620 emigroval, byl mu zabrán statek Baštěk. Jindřich, jenž byl ještě v roce 1620 nezletilý, se marně domáhal toho,aby mu byl statek Baštěk vrácen. Bydlel v letech 1639–1659 v Týnské osadě na Starém Městě Pražském a zdědil s bratrem roku 1652 po své matce Podmokly. Bratr Gedeon snad jeho syn bojoval ve třicetileté válce a s manželkou Kateřinou ovdovělou Dobřenskou (1668) vyženil nějaké jmění. Zemřel v roce 1694 jako poslední z tohoto rodu.\n\nRodový erb tvořil štít se třemi krokvemi nad sebou a jako klenot půl muže s palicí.\n\n"}
{"id": "263480", "url": "https://cs.wikipedia.org/wiki?curid=263480", "title": "Croÿ", "text": "Croÿ\n\nCroÿ, či jen Croy, později Croÿ-Dülmen, je jméno starobylé původně francouzské a nizozemské vévodské rodiny, původem z Crouy-Saint-Pierre v Pikardii a později z Dülmenu ve Vestfálsku, která měla své statky také v Čechách.\n\nPočátky rodu jsou doloženy již ve 12. století v Pikardii. Většího významu dosáhl rod v 15. století, kdy jeho členové vstoupili do služeb burgundských vévodů, kteří je roku 1473 povýšili na hrabata z Chimay. Poté sloužili dědicům burgundských vévodů, Habsburkům, kteří jim roku 1486 udělili titul říšských hrabat a v roce 1518 ze strany španělských Habsburků titul markýzů a vévodů Španělského Nizozemí, a v roce 1594 říšských knížat. Roku 1598 pak následovalo povýšení do francouzského vévodského stavu.\n\nV roce 1803 byla croÿská panství na levém břehu Rýna mediatizována, a hlavní větev rodu skrze říšskou deputaci získala náhradou dülmenské hrabství münsterském kraji, čímž rod na krátký čas panoval přímo podřízen císaři a po roce 1815 patřil mezi stavovskou šlechtu v Německém spolku. Od roku 1892 získala belgická větev rodu přijetí belgickou titul princů s predikátem jasnost. (Francouzský) vévodský titul náleží pouze hlavě celého rodu, toho času je to německá větev z Dülmenu.\n\nZakladatelem české větve rodu byl Alexis z Croÿ (1825–1898), který roku 1866 koupil panství Slabce poblíž Rakovníka a na zdejším zámku žil se svou manželkou Františkou ze Salmu (1833–1908). Panství pak zdědil jejich syn Max Croÿ (1864–1920)\n\nRod náleží k vysoké šlechtě a ve Španělsku mezi grandy. Jeho větve dnes trvale žijí v Belgii, Francii, Německu, Rakousku a v Čechách, kde rodinu reprezentuje Jana Croÿ, rozená Bělohlávková (*1959 Plzeň), pražská historička \n\nJan Croy-Dülmen byl francouzským guvernérem v Pikardii, velkočíšníkem Francie a padl u Azincourtu roku 1415. Jeho syn Antonín byl guvernérem lucemburským a limburským, velmistrem Francie († 1475) a měl za druhou manželku Markétu, vévodkyni lotrinskou a paní na Aarschotě a Bierbecku. Jeho bratr Jan († 1472) byl prvním hrabětem chimavským a založil zvláštní větev, ve které vynikli hrabata de Solre.\n\nAntonínův syn Filip, hrabě porceanský, zdědil Aarschot po matce a zemřel jako guvernér lucemburský roku 1511. První syn jeho Jindřich byl komořím Ludvíka XII. († 1514), druhý Antonín biskupem térouanueským († 1495) a třetí Vilém vyznamenal se ve službách francouzských za Karla VIII. a Ludvíka XII., načež se stal guvernérem henegavským a potom vychovatelem pozdějšího císaře Karla V. Ten jej později učinil svým prvním ministrem a vyznamenal Řádem zlatého rouna, Španělé se však proti němu v roce 1520 málem vzbouřili, a proto se uchýlil se do Německa, kde roku 1521 ve Wormsu zemřel. Nemaje dětí ustanovil svého synovce Filipa, syna Jindřichova, za dědice, jenž se stal roku 1533 prvním vévodou aarschotským a markrabětem rentským a rytířem Řádu zlatého rouna († 1549). Dva bratři Filipovi oblíbili sobě kněžský stav a třetí Karel, hrabě porceanský, usadil se ve Francii. Jeho syn Antonín se přidal k protestantům a roku 1567 byl v mladém věku otráven.\n\nFilip se dvakráte oženil, poprvé s Annou Croy-Dülmenu, dědičkou knížete Karla Chimayského a podruhé s Annou, vévodkyní lotrinskou a vdovou po Renatovi Chalonském, knížeti orangeském. Ze synů jeho byl Karel zrádně zastřelen z oken zámku svého quieurainského roku 1551, Vilém, markrabě rentský, zemřel jako rytíř Řádu zlatého rouna roku 1590. Třetí syn Filipův Filip, vévoda arschotský a kníže chimavský, měl syna Karla, vévodu arschotského, jenž jsa věrným přívržencem Španělska, byl roku 1577 jmenován místodržitelem Flanderska a nejvíce k tomu se přičinil, že arcivévoda rakouský Matyáš vrchním místodržitelem se stal. Pro neobezřetná slova při povstání v Gentu dostal se do vězení, a jakkoliv brzo odtud vyproštěn byl, moc a vážnost jeho hluboko klesla. Zemřel v Benátkách roku 1595. I syn jeho Karel došel vysokých důstojenství a zemřel roku 1612 bezdětek; memoiry jeho velmi zajímavé pro poměry nizozemské oněch dob vydal Reiffenberg roku 1845. Jmění této větve rodiny croyské dostalo se Annou, dcerou Filipovou, manželkou knížete Karla de Ligne, do rodiny Aremberské. Prvním vévodou croyským stal se strýc Karlův Karel Alexandr, pohrobek Karla Filipa a Anny vévodkyně lotrinské, nad to též rytířem Řádu zlatého rouna († 1624). Dcera jeho Marie Klára provdala se poprvé za Karla Filipa, markraběte rentského, a podruhé za Filipa Františka z Croy-Dülmenu (z pošlosti Janovy), jenž s ní nabyl markrabství Hauré, které se stalo vévodstvím. Bratr Karla Filipa Arnošt, baron z Fenestrage a vévoda croyský, zemřel roku 1620 ve vojsku Spinolově v Německu, zplodiv s Annou, dcerou Bojislava, vévody pomořanského syna Arnošta Bojislava, biskupa kamínského a místodržitele pruského († 1684). K potomstvu Jana, hraběte chimayského, z něhož Filip František z Croy-Dülmenu pocházel, náležejí dnešní vévodové croyští i s nedávno vymřelou větví hauréskou nebo havréskou. Vnuk Janův Karel, kníže chimayský, byl kmotrem císaře Karla V. a dcera jeho Anna provdala se za Filipa z [Croy-Dülmen], vévodu arschotského; druhý vnuk Antonín držel Sempy a stal se guvernérem quesnoyským († 1546).\n\nAntonínův vnuk Filip byl hrabětem solreským a rytířem Řádu zlatého rouna († 1612) a od jeho synů Jana a Filipa Františka pocházejí nynější vévodové croyští obou větví. Jan z [Croy-Dülmen], hrabě solreský a baron molembaiský, zemřel jako důstojnik osobní stráže královy v Madridu roku 1640 a jeho vnuk Filip Emanuel Ferdinand byl dědičným lovčím henegavským a guvernérem v Peronně roku 1677, byl zajat Francouzi v bitvě valencienneské a roku roku 1718 podlehl svým zraněním.\nFilipův syn Filip Alexandr Emanuel kníže a hrabě [Croy-Dülmen] a hrabě solreský, zemřel roku 1713 jako generál nadporučík královského vojska a jeho bratr Baltazar zplodil s Marií Filipinou z Créquy pět synů, ale bez potomků: dva sloužili u vojska a tři se věnovali kněžskému stavu.\n\nJan měl ještě tři bratry, ze kterých vynikl nejvíce Filip František, vikomt z Langle, pán turcoinský († 1650), jenž skrze druhou svou manželku Marii Kláru z Croy-Dülmenu obdržel titul vévody hauréského pro sebe a své potomky. Ze čtyř jeho vnuků Karel Josef vévoda havréský a croyský, padl v bitvě u Zaragozy roku 1710, Jan byl kanovníkem kolínským, Ferdinand zemřel jako poručík v Madridu roku 1726 a Josef, suverénní hrabě fenestrangeský, měl s Marií Annou Cesarini z Belmontu dva syny.\n\nV 18. století vyznamenal se v této rodině Emanuel, kníže z Croy Solre, jenž byl maršálem Francie a jako místodržitel Pikardie znova zřídil přístav dunkercký († 1787). Jiný Emanuel roku 1788 pojal za manželku Adélu, dceru Josefa, vévody croyského a havréského, bratr jeho Gustav (* 1773) byl kardinálem, pairem, velkým almužníkem Francie a arcibiskupem rouenským, a třetí bratr Karel (* 1771) byl generál-nadporučíkem bavorským. Když byly roku 1803 statky vévodů croyských na břehu Rýna mediatizovány, obdrželi za ně v území münsterském panství Dülmen náhradou a stali se poddanými pruskými s titulem vévodů z Croy-Dülmenu. První vévoda August Filip z Croy-Dülmenu († 1822) měl ze dvojího manželství čtyři syny: Alfréda, nástupce svého, Ferdinanda, generálního majora nizozemského (* 1791), Filipa (* 1801) a na sirobu narozeného roku 1823 Gustava; dcera jeho Stefanie pojala za manžela Beujamina, kníže Rohana z Rochefortu roku 1825. Z vévodů havréských připomeneme Josefa, jenž pojal za manželku Adélu, dceru Emanuela, vévody z Croy-Dülmenu († 1822). Ze čtyř dětí měl jediného syna Arnošta a ten syna Josefa; smrtí tohoto roku 1839 tato pošlost croyská po meči vymřela.\n\nAlfréd, vévoda z Croÿ-Dülmenu, byl hlavou rodiny v letech 1822 až 1861 a zplodil s manželkou svou Eleonorou, kněžnou Salmovou sedm dětí, mezi nimi tři syny: Rudolfa, nástupce svého, Alexeje a Jiřího.\n\nAlexej (Alexis) z Croÿ (1825–1898) byl zakladatelem české větve první linie rodu. Od roku 1866 je pánem na Slabcích u Rakovníka v Čechách. Oženil se s Františkou, dcerou knížete Maxmiliána ze Salm-Salmu a Rosiny, hraběnka ze Šternberka. Alexej měl dvě dcery, Marii a Eleonoru a syna Maxe Rudolfa. Po zemřelém Alexejovu bratru Jiřím zůstali ještě synovci Ludvík a František a neteře Eleonora, Alžběta a Johanka. Alexejův syn Max Rudolf Karel z Croÿ se roku 1908 v Křimicích oženil s Karolínou z Lobkovic z knížecího rodu Lobkoviců (1873–1951). Měli dva syny, knížete Alexise a Maxe z Croÿ. Alexis (1910) se v roce 1931 oženil poprvé s hraběnkou Alžbětou z Beaufort-Spontinu (1911–1995) a jeho bratr Max (1912–1992) roku 1938 z hraběnkou Karolínou z Busseul (1918–1981). Oba pak měli děti, které jsou dnes zástupci tohoto rodu. Poslední majitelem slabeckého panství byl Alex II. Croÿ (1910–2002), a to až do konce druhé světové války, poté žil poslední roky svého života v Praze.\n\nV Rousínově u Rakovníka je sídlo firmy Croÿ s.r.o. (zastoupení Mercedes-Benz) předsedou jejíhož představenstva je Max kníže z Croÿ a členem představenstva pak Alex III. z Croÿ.\n\nNěkdejší hlava rodiny vévoda Rudolf následoval po svém otci roku 1861. Oženil se poprvé s Natálií, kněžnou de Ligne († 1867) a podruhé s kněžnou Marií Eleonorou ze Salm-Salmu, ovdovělou vévodkyní Osuna y Infantado, zplodil čtyři dcery: Evženii, v roce 1879 provdanou za hraběte Pavla Esterházyho z Galanty, Izabelu, manželku Bedřicha Rakousko-Těšínského, arcivévody rakouského, od roku 1878, Klementinu, manželku Adhémara, hraběte Oultremontského, od roku 1880 a Natalii, provdanou za hraběte Jindřicha Mérodea, knížete z Rubempré, od roku 1883. Jeho jediný syn byl Karel.\n\nBratr zmíněného vévody Alfréda Ferdinand zemřel roku 1865 ve vojenských službách Nizozemska, zůstaviv z manželky své kněžny Konstancie z Croÿ-Solre syna Emanuela, který s manželkou svou vévodkyní Leopoldinou z Croy-Dülmenu (od roku 1841) měl syny: Emanuela, Eduarda a Gustava a dceru Emmu; Gustav oženiv se s Louisou hraběnkou z Croix roku 1868 zplodil tři dítky: Markétu, Konstancii a Štěpána. Druhý syn Ferdinandův Justus oženil se s Marií hraběnkou Urselskou (1854) a má s ní sedm dětí: Marii, Žofii, Jindřicha, Alfréda, Ferdinanda, Karla a Josefa. Ferdinandův bratr Filip byl pruským nadporučíkem à la suite, podal ruku svou Johance, kněžně ze Salm-Salmu, a měl s ní čtyři dítky: dceru Luisu, provdanou za hraběte Konstantina z Benckendorffu († 1858) a tři syny Leopolda, Alexandra a Filipa.\n\nLeopold byl generálem rakouského jezdectva (od roku 1891) a velitelem IX. sboru v Josefově. Roku 1880 ovdověl a poté se podruhé oženil s Rosou, dcerou hraběte Jaroslava ze Šternberka, rovněž ovdovělou kněžnou z Hohenlohe a Bartensteina. Alexandr pojal za manželku hraběnku Westphalenovou z Fürstenberka a má s ní pět dětí: Kunigundu, Karla, Alžbětu, Huberta a Leopolda, a poslední Filipův syn Filip zplodil s Adélou, princeznou Salm-Salmovou (od roku 1871), šest dětí: Emanuela, Marii, Klimenta, Alexandra, Stefanii a Amálii.\n\nPro úplnost budiž připomenuta ještě jedna větev rodiny Croÿ-Dülmen, kterou bratr Filipa, vévody arschotského, Jan, pán roeuxský, založil. Vnuk jeho Adrian stal se prvním hrabětem roeuxským a s Karlem Bourbonským přešel k císařským († 1553). Hrabě Eustachius stal se říšským knížetem († 1673). Z bratra jeho Filipa syn Karel Evžen bojoval ve vojenských službách rakouských (1687–1693) proti Turkům, vstoupil roku 1699 do služeb polských a zemřel jako zajatec v Revelu roku 1702. Eustachiův syn Ferdinand, vévoda croÿský a hrabě roeuxský, zemřel roku 1697 na zranění, která utrpěl od Turků. Tato croÿská větev vymřela již v předchozím století.\n\nErb croÿských vévodů a knížat má na štítě rozčtvrceném dva štítky na sobě: svrchní jest erb vévodů lotrinských, a sice na zlatém štítě pokosný pruh červený a v něm tři rozletití orlové se zobákem i pařáty osekanými; spodní štítek jest z osmi polí složen. Pole 1. jest osmkráte na příč červeně a bíle rozděleno; ve 2. modrém, zlatými liliemi posázeném jest ve vrchu červený heroltský obojek: ve 3. stříbrném jest zlatý kříž jeruzalémský, mezi jehož rameny nahoře i dole menší obyčejné křížky zlaté se nalézají; ve 4. zlatém jsou čtyři svislé pruhy červené; v 5. červeně vroubeném jest štít modrý, zlatými liliemi posázený; v 6. modrém vzhůru vzpjatý lev zlatý s korunou, vlevo obrácený; v 7. zlatém vzhůru vzpjatý lev černý s korunou; v 8. zlatém, stříbrnými, dvojnásobnými kříži se zlatými špicemi na dolejších koncích posázeném jsou dvě parmy zády k sobě obrácené. Na štítě zadním rozčtvrceném jsou v 1. a 4. poli na stříbrném štítě tři červené pruhy příčné a v 2. a 3. poli, rovněž stříbrném, tři sekery červené, držadly uprostřed spojené. Nad štítem jest vévodská koruna.\n\n\n"}
{"id": "263481", "url": "https://cs.wikipedia.org/wiki?curid=263481", "title": "20 Years of Jethro Tull (video)", "text": "20 Years of Jethro Tull (video)\n\n20 Years of Jethro Tull (1988) je video od britské skupiny Jethro Tull, známé též jako Jethro Tull: This Is the First 20 Years. Obsahuje rozhovory s fanoušky skupiny a interview frontmana skupiny Iana Andersona, který popisuje chronologicky historii kapely, to celé je proloženo ukázkami klipů a živými vystoupeními skupiny. Mnohá z živých vystoupení jsou vybrána z turné \"Heavy Horses\" v Madison Square Garden, které se uskutečnilo v roce 1978.\n\n\n\n"}
{"id": "263496", "url": "https://cs.wikipedia.org/wiki?curid=263496", "title": "Zobecněná souřadnice", "text": "Zobecněná souřadnice\n\nJako zobecněné souřadnice (někdy též obecné souřadnice) se označuje skupina souřadnic použitých k popisu fyzikálního systému. Zobecněné souřadnice nemusí mít fyzikální rozměr délky nebo času. Používají se zvláště v teoretické mechanice. \n\nPři řešení určitého fyzikálního problému je výhodné, pokud je možné zvolit zobecněné souřadnice tak, aby byly nezávislé. Tento postup se používá v lagrangeovské mechanice, neboť umožňuje zbavit se těch proměnných, které by bylo nutno vyjádřit pomocí různých vazebných podmínek.\n\nPro systém s formula_1 stupni volnosti a formula_2 částicemi, jejichž polohy jsou určeny polohovými vektory formula_3 ve třírozměrném prostoru existuje formula_4 rovnic, které omezují složky těchto polohových vektorů. Počet zobecněných souřadnic lze v takovém případě zvolit stejný jako je počet stupňů volnosti formula_1. Zobecněné souřadnice formula_6 a čas formula_7 postačují k popisu systému, jsou-li všechny zobecněné souřadnice vzájemně nezávislé. Návrat k původním souřadnicím (tedy k polohovým vektorům jednotlivých částic) je pak dán transformačními vztahy\npro formula_9.\n\nTyto transformace umožňují při práci s komplikovanými systémy použít vhodnější souřadnice a po vyřešení problému se vrátit zpět k původním souřadnicím. Pomocí těchto rovnic lze vytvořit diferenciály, např. pro případy virtuálního posunutí nebo zobecněných sil.\n\nProstor formula_10 zobecněných souřadnic se nazývá konfigurační prostor.\n\nČasová změna zobecněné souřadnice určuje zobecněnou rychlost\n\nRychlosti pohybu jednotlivých částic lze získat použitím transformačních vztahů\n\n"}
{"id": "263501", "url": "https://cs.wikipedia.org/wiki?curid=263501", "title": "Aikibudo", "text": "Aikibudo\n\nAikibudo je bojové umění, založené na využití protivníkovy síly a energie.\n\nV překladu tento název znamená „Cesta spojených energií“ a je převzat ze starého \"daito ryu jujutsu\", kde byl veden a vyučován pod názvem \"aiki-in-yo\" (využití spojené síly kladné a záporné energie). Aikibudo vytvořil Alain Floquet, nositel 8. danu aikibudo, 7. danu \"nihon ju-jitsu\", 6.danu Tenshin Shoden Katori Shinto Ryu a držitel Menkio Kaden z Daitoryu Jujutsu.\n\nNázev „aikibudo“ je používán oficiálně od roku 1980 a to po vzájemné dohodě pana Alaina Floqueta a pana Minoru Mochizukiho. Tento název byl zvolen, aby byla dána najevo rozlišnost od AIKIDÓ v té době ve Francii a ve světě vyučovaného.\n\nPan Floquet určil jako nosnou kostru pro aikibudo tato bojová umění:\n\nTato tři bojová umění tvoří hlavní náplň aikibudo.\n\nAikibudo tedy není tradičním japonským bojovým uměním a pod tímto názvem se v Japonsku nevyučuje. Vyučují se pouze výše uvedená bojová umění.\nHistorie aikibudo\n\nAikibudo, takové jak ho známe dnes, vzniklo v roce 1980, když francouzský učitel bojových umění Alain Floquet založil svoji vlastní školu (systém). Co vedlo tehdy jednačtyřicetiletého Pařížana k tomu, aby vytvořil nový systém mezi japonskými bojovými uměními? Jakým řízením osudu se Francie stala centrem rozvoje japonských bojových umění v Evropě? Čím je vlastně aikibudo a jak se liší od ostatních bojových umění? V uplynulém roce o tom všem napsal mistr Floquet knihu nazvanou Myšlenky v pohybu (Pensées en mouvement). Místo jejího dlouhého překladu vám osvětlíme historii aikibudo krátkou charakteristikou jednotlivých období jeho vývoje.\nSókaku Takeda (1859 – 1943) a daito rju aikidžúdžucu\n\nNejhlubší kořeny aikibudo sahají ke středověké válečné metodě nazývané aikidžúdžucu. Ai znamená v japonštině soulad či harmonie. Ki označuje sílu nebo energii. Koncept aiki spočívá ve využití souladu energií. Ve středověku existovaly různé samurajské klany vyvíjející umění aikidžúdžucu. Nejvýznamnějším z nich byl rod Takeda. Sókaku Takeda, vynikající bojovník, rodové umění dále rozvinul, systematizoval a na přelomu 19. a 20. st. ho začal jako první veřejně vyučovat pod názvem daito rju aikidžúdžucu.\nMorihei Uešiba (1883 – 1969) a aikibudo\n\nJedním z nejnadanějších studentů Sókaku Takedy byl Morihei Uešiba. Daito rju aikidžúdžucu studoval pod jeho vedením od roku 1915. Uešiba byl velmi nábožensky založený člověk. Techniky daito rju začal záhy pretváret tak, aby byly méně destruktivní. Přesto se ještě v letech 1932 – 1942 jeho dodžo Kóbukan říkalo džigoku – pekelné. Interpretaci daitó rju aikidžúdžucu, kterou zde Uešiba vyučoval, se neoficiálně říkalo aikibudo nebo také aiki no miči. Uešiba techniky nadále rozvíjel a v roce 1942 zaregistroval na Ministerstvu školství nové bojové umění – aikido.\n\nMinoru Močizuki (1907 – 2003) a škola Joseikan\n\nV roce 1930 zhlédl ukázku daito rju aikidžúdžucu v podání Morihei Uešiby zakladatel džúdo Džigoro Kano. Umění Uešiby na něho udělalo vynikající dojem. Kano vyslal do Kóbukanu několik svých nejlepších studentů. Mezi nimi byl i talentovaný mladý džudoka Minoru Močizuki, v té době již se zkušenostmi v gjokušin rju džúdžucu, katori šinto rju, kendo, džodo a iaidžucu. Močizuki se učil velmi rychle a již v roce 1931 založil vlastní dodžo Joseikan (Palác pěstování božské pravdy). V letech 1933 – 1935 byl Močizuki Uešibův učideši v Kóbukanu. Od roku 1951 Minoru Močizuki působil jako kulturní atašé institutu Nihon v Paříži. Provedl zde ukázku různých směrů japonského budo a stal se tak první osobou, která v Evropě prezentovala aikido a katori šinto rju.\n\nJoseikan budo a joseikan aikido\n\nPo třech letech se Močizuki vrátil do vlasti a ve Francii se začaly rozvíjet dva systémy budo: aikido aikikai a Močizukiho škola joseikan budo. S Močizukim odjel do Japonska také mladý francouzský džudoka Jim Alcheik [Džim Alšek] (1931 – 1962), který zde strávil tři roky studiem joseikan budo. Po svém návratu do Francie se stal oficiálním zástupcem školy Joseikan pro Evropu. V roce 1962 však Jim Alcheik tragicky zahynul. Francouzská organizace tak ztratila svou vudcí osobnost. O situaci informoval mistra Močizukiho Alain Floquet, asistent Jima Alcheika. Mistr Močizuki ihned jmenoval svého syna Hiro vedoucím joseikan budo pro Evropu a vyslal ho do Francie. Ani to však situaci nevyrešilo. Hiró Močizuki začal systém svého otce přetvářet ve sportovní odvětví. Nový sportovní trend však nepřijali zastánci původní školy Joseikan. Ta se rozštěpila na dvě větve, které se nadále rozvíjely samostatně. Název joseikan budo se vžil pro směr Hiro Močizukiho a joseikan aikido pro starý systém Minoru Močizukiho. V roce 1966 Minoru Močizuki jmenoval Alaina Floqueta oficiálním technickým ředitelem jeseikan aikido ve Francii a v roce 1970 pro celou Evropu.\n\nAlain Floquet (*1939) a aikibudo\n\nJiž během studia joseikan aikido se začal sensei Floquet věnovat i starým školám japonských bojových umění (korju). Bylo to daito rju aikidžúdžucu u Tokimune Takedy a tenšin šóden katori šinto rju u Jošio Sugina. Díky zkušenostem v korju se začal způsob cvičení Alaina Floqueta měnit. Ještě v roce 1973 založil Alain Floquet organizaci CERA za účelem rozvoje staré školy joseikan aikido v Evropě. V roce 1978 Minoru Močizuki udělil Alainu Floquetovi 7. dan joseikan aikido a titul kjoši. Pojetí technik a jejich systematizace se však stále více odlišovaly od systému joseikan aikido. V roce 1980, po dohodě s Minoru Močizukim, Alain Floquet založil vlastní systém – aikibudo. Vzhledem k tomu, že bojové umění vyučované Morihei Uešibou pod neoficiálním názvem aikibudo bylo pouze evolučním mezistupněm na cestě k aikido, je současné aikibudo jediné bojové umění, které lze označovat tímto názvem. \n\nsymbolika aikibudo\n\nHlavním symbolem aikibudo je vyobrazení mečové záštity (cuba), která patří mistru Alainu Floquetovi. Jako symbol příslušnosti k zakladatelově rju, nosí aikibudoka tento znak na levé straně svého keikógi, metaforicky blízko srdci.\n\nDruhým symbolem je kaligrafie skládající se ze čtyř symbolů kandži ai – ki – bu – do. Ta je umístěna na levém rukávu keikogi.\nkandži\n\nHierarchie pokročilosti v systému budo je rozlišena barvami vyšití symbolů. Kju nosí oba symboly v černé barvě na bílém podkladu s bílým lemováním. Stupně dan se liší od kju černým lemováním. Kodanša jsou označeni cubou s červeným vyšíváním na bílém podkladu s červeným lemováním. Sensei nosí cuba ve zlaté barvě se zlatým lemováním.\n"}
{"id": "263505", "url": "https://cs.wikipedia.org/wiki?curid=263505", "title": "Katedrála v Porvoo", "text": "Katedrála v Porvoo\n\nKatedrála v Porvoo () je luteránská katedrála ve městě Porvoo ve Finsku. Byla postavena v 15. století, ačkoliv nejstarší části pocházejí už z 13. století. Katedrála je využívána Evangelickou luteránskou církví Finska.\n\nKatedrála byla mnohokrát poničena požáry: V roce 1508 byla vypálena Dány a 1571, 1590 a 1708 Rusy. Naposledy byl kostel zachvácen ohněm 29. května 2006, přičemž shořela a propadla se vnější střecha; vnitřní strop však zůstal neponičen a stejně tak vnitřní prostory katedrály. Za viníka požáru byl uznán osmnáctiletý žhář Kalle Johan Ernesti Holmi, který byl 31. srpna 2006 odsouzen ke třem letům a dvěma měsícům vězení. Odvolací soud pak 15. května 2007 trest zvýšil na šest let a šest měsíců.\n"}
{"id": "263521", "url": "https://cs.wikipedia.org/wiki?curid=263521", "title": "Free as a Bird", "text": "Free as a Bird\n\nFree as a Bird je píseň britské skupiny The Beatles.\n\n1. ledna 1994 zatelefonoval Paul McCartney Yoko Ono, aby jí popřál k Novému roku. Tato soukromá událost vedla k další sérii rozhovorů a konečně i k osobnímu setkání, když se McCartney zúčastnil Lennonova uvedení do rokenrolové Síně slávy 19. ledna 1994. McCartney při této příležitosti dostal od Yoko Ono audiokazety s domácími demosnímky Lennonových písní \"Free As A Bird\", \"Real Love\", \"Grow Old With Me\" a \"Now And Then\".\n\nAutorství této písně je poměrně složitě popsáno. Příčinou toho je skutečnost, že vlastní verzi John Lennon nikdy nedokončil, a před nahráváním verze Beatles bylo proto potřeba její některé části dopsat. Přesně je tedy autorství popsáno takto:\nLennon je autorem refrénu písně. Pracovat na ní začal pravděpodobně někdy ve druhé polovině roku 1977, ve svém období „muže v domácnosti“, kdy dočasně zanechal hudební kariéry, aby se mohl věnovat výchově svého syna Seana (* 9. října 1975). Právě narození syna se pro Lennona stalo částečným naplněním jeho potřeby rodinného zázemí. V této době napsal nebo začal psát i několik dalších písní, které se pak objevily na jeho albech Double Fantasy a Milk And Honey. Vesměs se v nich odráží jeho pocit svobody, když vyměnil život rokenrolové hvězdy za život rodinný.\n\nÚvodní dvojverší střední části doplnil McCartney dalšími dvěma verši, čímž pozměnil původní Lennonův zamýšlený význam - ze vzpomínky na časy družnosti a pospolitosti se tak stal výraz touhy po urovnání vztahu. Zjevně šlo o vztah právě McCartneyho a Lennona.\n\nZákladem pro nahrávku Beatles se stal jeden z Lennonových domácích demosnímků této písně nahraných na audiokazetě. Byl převeden do digitálního záznamu a vyrovnáno nepravidelné tempo klavírního doprodovu. Píseň osciluje mezi tóninami A-dur a C-dur, a právě tyto harmonické změny na písni upoutaly McCartneyho. K původnímu demosnímku byly postupně přidány další nástroje a zpěvové stopy. Aby se zakryly nedostatky původní nahrávky, zdvojil McCartney původní Lennonův klavírní doprovod. Původní Lennonův zpěv v refrénu byl obohacen doprovodnými zpěvy McCartneyho a Harrisona, kteří rovněž na nahrávce zpívají sólově: McCartney v nově dopsané střední části, Harrison pak při jejím zkráceném zopakování. Celá nahrávka začíná dvěma údery na malý buben a končí vloženou sekvencí střídajících se akordů na ukulele, přes které je slyšet hlas Lennona, který říká „Made for John Lennon“. Podle McCartneyho tato slova pochází z původní audiokazety a že zůstala na nahrávce, zjistili všichni až po nahrávání, když poslouchali výsledek. Jiné zdroje uvádějí, že Lennon v závěru říká „It's turned out nice again“ - frázi britského komika 40. let 20. století George Formbyho.\n\nOd George Martina, producenta všech dosavadních nahrávek Beatles, se písni dostalo pouze opatrné podpory. Samotného nahrávání se neúčastnil, později nahrávku hodnotil jako \"hutný homogenní zvuk bez dynamiky\".\n\nPůvodní Lennonova nahrávka vznikla v New Yorku v USA, pravděpodobně ve druhé polovině roku 1977.\n\nZbývající členové Beatles se na nahrávání scházeli od 11. února 1994 v nahrávacím studiu Mill v anglickém Sussexu. McCartney přišel s nápadem navodit situaci, jako kdyby Lennon odjel na dovolenou se vzkazem, aby ostatní zatím skladbu dodělali. Nahrávání a mixování pak zabralo následující dva týdny.\n\nProducentem nahrávky byl Jeff Lynne, bývalý člen skupiny Electric Light Orchestra.\n\nPíseň byla vydána 21. listopadu 1995 jako úvodní skladba na dvojitém CD The Beatles Anthology 1 na značce EMI-Apple Records pod katalogovým číslem CDP-8-34445-2.\n\nNa CD singlu byla vydána ve Velké Británii 4. prosince 1995 a v USA 12. prosince 1995 na značce EMI-Apple Records pod katalogovým číslem \"7243 8 82587 2 2\". Singl dále obsahoval nahrávky \"I Saw Her Standing There\" (záznam č. 9), \"This Boy\" (záznamy č. 12 a 13) a \"Christmas Time (Is Here Again)\" (úryvek z vánočního pozdravu z roku 1967).\n\nVideoklip k písni uzavíral 8. díl seriálu The Beatles Anthology (verze vydané na DVD). Nahrávka zde byla v úvodu doplněna o zvuk ptačích křídel.\n\nVydavatelská práva vlastní od roku 1995 společnost Lenono Music Inc.\n\nFree as a bird / it's the next best thing to be / free as a bird. / Home, home and dry / like a hummingbird I fly / on the bird of wings.\n\nVolný jako pták / je to jedna z nejlepších věcí být / volný jako pták. / Domů, domů a do sucha / jako kolibřík létám / na křídlech ptáků.\n\n\n"}
{"id": "263524", "url": "https://cs.wikipedia.org/wiki?curid=263524", "title": "Eleanor Farjeonová", "text": "Eleanor Farjeonová\n\nEleanor Farjeonová (13. února 1881 – 5. června 1965) byla anglická autorka dětských příběhů, divadelních her, poezie, životopisu, historie a satiry.\n\nVětšina jejích dopisů byla zveřejněna. Vyhrála mnoho literárních cen a prestižní cena Eleanor Farjeonové za dětskou literaturu je každoročně uváděna na její vzpomínku sdružením vydavatelů \"Children’s Book Circle\".\n\nDcera populárního romanopisce Benjamina Farjeona a Maggie (Jeffersonové) Farjeonové Eleanor pocházela z literární rodiny, její dva mladší bratři, Joseph a Herbert Farjeonové, byli spisovateli zatímco nejstarší, Harry Farjeon, se stal skladatelem.\n\nEleanor, známá rodině jako „\"Nellie\"“ byla malé bázlivé dítě, které bylo často nemocné a mělo špatný zrak. Byla vzdělávána doma a trávila hodně času v podkroví, obklopena knihami. Její otec jí v psaní povzbuzoval už od pěti let.\n\nPřestože strávila většinu života mezi literárními a divadelními kruhy z Londýna, mnohdy se nechala inspirovat věcmi z jejího dětství a z jejích rodinných prázdnin. Prázdniny ve Francii v roce 1907 jí inspirovaly k vytvoření příběhu o trubadúrovi, kterého později upravila na toulavého minstrela (zpěváka lidových písní), z její nejslavnější knihy \"Martin Pippin in the Apple Orchard\".\n\nBěhem 1. světové války se rodina přestěhovala do Sussexu, kde krajina, vesnice a místní tradice měly výrazný vliv na její pozdější díla. Bylo to v Sussexu, kde mohli být případně umístěny příběhy o Martinovi Pippinovi.\n\nOsmnáctiletá Eleanor, jejíž dědeček z matčiny strany, Joseph Jefferson, byl americkým hercem, napsala libreto k operetě \"Floretta\", k hudbě od jejího staršího bratra Harryho, jež se později stal skladatelem a učitelem hudby. Také spolupracovala se svým mladším bratrem, Herbertem, Shakespearovým žákem a divadelním kritikem. Jejich produkce zahrnovala \"Kings and Queens\" (1932), \"The Two Bouquets\" (1938),\" An Elephant in Arcady\" (1939), \"The Glass Slipper\" (1944).\n\nEleanor měla široký rozsah přátel s významným literárním nadáním včetně D. H. Lawrence, Waltra de la Mare a Roberta Frosta. Po několik let měla důvěrné přátelství s básníkem Edwardem Thomasem a jeho ženou. Po Thomasově smrti, v dubnu 1917 při bitvě u Arrasu zůstala Eleanor blízká jeho ženě Helen. Později vydala mnoho z jejich korespondence a konečné zhodnocení jejich vztahu vydala v knize \"Edward Thomas: The Last Four Years\" (1958).\n\nPo 1. světové válce si Eleanor vydělávala na živobytí jako básnířka, novinářka a jako reportérka. Často publikovala pod pseudonymem. Eleanořiny básně se objevily v \"The Herald\" (Tomfool), \"Punch\", \"Time and Tide\" (Chimaera), \"The New Leader\" (Merry Andrew), \"Reynolds News\" (Tomfool), ale i v mnoha dalších časopisech.\n\nEleanor nebyla nikdy vdaná, ale měla třicetileté přátelství s Georgem Earlem, učitelem angličtiny. Po jeho smrti v roce 1949 měla dlouhý přátelský vztah s hercem Denysem Blakelockem, který o jejich přátelství napsal v knize Portrait of a Farjeon (1966).\n\nBěhem padesátých let dvacátého století jí byly uděleny tři hlavní literární ceny: Carnegie Medal of the Library Association, Cena Hanse Christiana Andersena a Regina Medal od American Catholic Library Association. Sdružení vydavatelů Children’s Book Circle uvádí cenu Eleanor Farjeonové každoročně na její vzpomínku. Její práce měla a má vliv i na slavného japonského animátora Hayao Miyazakiho.\n"}
{"id": "263527", "url": "https://cs.wikipedia.org/wiki?curid=263527", "title": "Jindřich Svoboda", "text": "Jindřich Svoboda\n\nJméno Jindřich Svoboda neslo vícero osob:\n\n"}
{"id": "263531", "url": "https://cs.wikipedia.org/wiki?curid=263531", "title": "Nouvelle Vague", "text": "Nouvelle Vague\n\nNouvelle Vague je francouzské hudební uskupení jehož jádro tvoří skladatelé Marc Collin a Olivier Libaux. Název skupiny je jakousi slovní hříčkou odkazující v první řadě na tradici francouzské filmové Nové vlny 60. let minulého století, dále na hlavní zdroje jejich hudby (především coververze new wave a punk rocku) a v neposlední řadě i na zvuk jejich skladeb vycházející ze stylu bossa nova 60. let („bossa nova“ znamená v portugalštině „nová vlna“).\n\nKe členům tohoto hudebního uskupení patří mnoho samostatně působících francouzských umělců, kteří se hlásí k „hnutí za obrodu francouzského šansonu“ (\"Renouveau de la chanson française\"): Anaïs Croze, Camille Dalmais, Phoebe Killdeer, Mélanie Pain a Marina Céleste.\n\n\n"}
{"id": "263540", "url": "https://cs.wikipedia.org/wiki?curid=263540", "title": "Polední kameny", "text": "Polední kameny\n\nPolední kameny (něm. \"Mittagssteine\") jsou vrcholové skalisko v Jizerský horách. Nalézá se na katastrálním území města Hejnice v okrese Liberec. Na samotném vrcholu se vyskytuje několik skalisek a samostatných kamenů. Při vrcholovém hřebeni rostou chráněné porosty jeřábu. Polední kameny jsou součástí Národní přírodní rezervace Jizerskohorské bučiny na území Chráněné krajinné oblasti Jizerské hory.\n\nPolední kameny se vypínají 2 km jižně nad obcí Bílý Potok (425 m n. m.) a jsou nejjižnějším masivem takzvaného Frýdlantského cimbuří, jež sestává z několika skalních útvarů a skalisek (Hajní kostel, vrchol Frýdlantské cimbuří a jiné menší skalky). Jihovýchodně od Poledních kamenů leží Smědavská hora (1084 m n. m.) a jihozápadně odtud vede Štolpišská silnice.\n\nHajní kostel leží v nadmořské výšce 730 m n. m. Přístup k němu je nejlepší z Bílého Potoka nebo Hejnic.\n\nNa Polední kameny se lze dostat po zeleně značené turistické stezce vedoucí z Bílého Potoka údolím Černého potoka na Frýdlantské cimbuří a odtud po žluté až na vrchol. Cesta dále pokračuje přes sedlo se Smědavskou horou, kterou traverzuje, a končí na rozcestí Pavlina louka pod severním svahem Jizery.\n\n"}
{"id": "263543", "url": "https://cs.wikipedia.org/wiki?curid=263543", "title": "Lachtan japonský", "text": "Lachtan japonský\n\nLachtan japonský (\"Zalophus japonicus\" či \"Zalophus californianus japonicus\") byl ploutvonožec z čeledi lachtanovitých (Pinnidae), který vyhynul zřejmě po roce 1950.\n\nAž do roku 2003 byl považovaný za poddruh lachtana kalifornského (\"Zalophus californianus ssp. japonicus\"); nicméně byl později uznán za samostatný druh. I přesto mnoho klasifikátorů považuje lachtana japonského za poddruh lachtana kalifornského a s uznáním za samostatný druh nesouhlasí. Někteří konstatují, že \"japonicus\", \"californianus\" a \"wollenbaeki\" (Lachtan galapágský) jsou odlišné druhy proto, že mají příliš od sebe vzdálené areály rozšíření a že jsou i vzhledově velice rozdílní.\n\nDříve obývali Japonské moře, zvláště území pobřežních oblastí u Japonského souostroví a Korejský poloostrov. Zdržovali se převážně na otevřených a rovných písečných plážích, ale občas se objevili i v oblastech, kde převládá převážně skalnatý povrch.\n\nSamec lachtana japonského byl tmavě šedý, dosahoval hmotnosti od 450 do 560 kg a na délku měřil 2,3 až 2,5 m; byly tudíž delší než samci jejich příbuzných lachtanů kalifornských. Samice byly podstatně menší; dosahovali délky 1,64 metrů a měli světlejší barvu srsti než samci.\n\nSamice většinou porodili na plochých, otevřených písečných plážích a v oblastech, kde převládá skalnatý povrch jen zřídka. Jejich prioritou byl také spánek a odpočinek v jeskyních.\nNejvíce pozůstatků lachtana japonského bylo nalezeno v Japonském moři podél pobřežních oblastí u Korejského poloostrova, na souši Japonského souostroví (obojí podél Tichého oceánu a Japonského moře), na Kurilských ostrovech a na jižním cípu Kamčatských poloostrovů.\n\nStaré korejské záznamy také udávají, že byly ostatky nalezeny v rozsáhlých oblastech zahrnující Japonské moře, ale hlavně Bo Hai a Žluté moře.\n\nS počátkem 20. století začal počet volně žijících lachtanů japonských rázně klesat s narůstajícím lovem a jen v roce 1900 se ulovilo neuvěřitelných 3200 jedinců, což stálou populaci výrazně ohrozilo. Již v roce 1915 byla situace velice vážná a v přírodě žilo jen na 300 jedinců, ale lov neustával. Netrvalo dlouho a již na konci čtyřicátých let 20. století byla zaznamenána poslední malá skupina lachtanů japonských, která se později stala také kořistí rybářů a tak již padesátá léta můžeme považovat za ty, v kterých byl lachtan japonský zcela vyhuben.\n"}
{"id": "263547", "url": "https://cs.wikipedia.org/wiki?curid=263547", "title": "Neurolingvistické programování", "text": "Neurolingvistické programování\n\nNeurolingvistické programování (zkráceně NLP, někdy také neurolingvistická psychoterapie) je psychoterapeutická metoda vyvinutá matematikem, programátorem a psychologem Richardem Bandlerem a lingvistou Johnem Grinderem (který na bakalářské úrovni získal ještě diplom z psychologie) v 70. letech 20. století na Kalifornské univerzitě v Santa Cruz. Autoři se odvolávají na systémovou teorii či kybernetiku (například Gregory Batesona), jazykovědu (Alfreda Korzybskeho či Noama Chomskeho) a vycházejí zejména ze systemické či ericksonovské terapie a ze soustavných pozorování terapeutické práce Miltona Ericksona, Virginie Satirové a Friedricha Perlse.\n\nPůvodně psychoterapeutický systém získal vlivem komerční reklamy rozšíření též v Evropě (nejprve zejména v Německu a Rusku). Mimo psychoterapii pronikl i do výcviku manažerů, obchodníků, konzultantů, tvůrců reklam a dalších profesionálů, kteří potřebují zdokonalit své komunikační schopnosti s lidmi, včetně vojáků a policistů. Techniky NLP jsou také používány pro psychickou přípravu sportovců (např. golfista Tiger Woods, tenisté Serena Williams, Andre Agassi, z týmových sportů bývají zmiňováni L.A. Kings a některé kluby anglické Premier league: Manchester United a další). Celosvětově se myšlenky a techniky NLP rozšířily i díky tzv. „business guruům“ a „self-help“ autorům, jakými jsou např. Anthony Robbins, nebo Paul McKenna.\n\nRichard Bandler a John Grinder se při sumarizaci svých výzkumů modelů chování, myšlení a komunikace rozhodli použít poněkud složitý název, který již ve 30. letech 20. století použil význačný filozof a zakladatel obecné sémantiky Alfred Korzybski (jehož prací byli ostatně ovlivněni):\n\nZakladatelé svou metodu zveřejnili v knize \"The Structure of Magic\" (\"Struktura magie\") v roce 1975 poté, co zkoumali a analyzovali původní hypnoterapeutickou metodu Miltona Ericsona v knize \"Patterns of hypnotic techniques of Milton H. Ericson\" (\"Vzorce hypnotických technik Miltona H. Ericsona\"), vydanou krátce předtím v témže roce. Kromě rozvoje vlastní teorie se na úrovni postupů snažili o pragmatický přístup k modelování práce tří úspěšných psychoterapeutů – Virginie Satirové, Miltona H. Ericksona a Fritze Perlse. Cílem bylo zjistit, proč byly tyto tři osobnosti úspěšnější než jejich kolegové. Teoretické základy jsou postaveny na pracích, které se týkají těchto tří zkoumaných osobností a disciplínách zkoumajících jazyk a mysl, včetně psychologie, lingvistiky a kognitivní teorie.\n\nZákladní myšlenka tkví v tom, že v naší mysli si vytváříme jakési vnitřní mapy (někdy též smyslové mapy, neuromapy), které předcházejí řeči (i vnitřní) a tedy i aktivitě s ní spojené. Ačkoliv je tento model výrazně zjednodušený, jeho význam tkví v upozornění na algoritmickou posloupnost smyslové vnímání - jazykové zpracování - naše chování. Přitom jazykové zpracování nemusí být jen vnitřní řeč, může jít i o slova, která nám bezděky vyvstanou při určitých podnětech a která bez rozmyslu vyslovíme.\n\nTyto vnitřní mapy mohou mít různý charakter, označovaný jako smyslová modalita. Podle původní teorie může člověk být typ:\n\nProtože podoba vnitřní mapy definuje zpětně způsob vyjadřování, v případě vzájemné komunikace výrazně typově odlišných osob může docházet k nedorozuměním a potížím, které se právě neuropsychologická terapie snaží odstraňovat. Lze ji proto řadit ke komunikačním terapiím a například škole z Palo Alta. Požadavek na výsledek psychoterapie bývá občas označován jako potřeba společného naladění. Jiný postup využívaný v klasické NLP je pak například přerámování, který spočívá v popsání situace jinými slovy, která nejsou pro komunikačního partnera ohrožující, urážlivá apod.\n\nNLP občas bývá definováno jako „studie struktury subjektivní zkušenosti“, která se zaměřuje na vzorce, neboli „programy“, vytvořené interakcí mezi mozkem, jazykem a tělem. Z pohledu NLP tato interakce produkuje jak efektivní, tak neefektivní chování a je zodpovědná za procesy, které dávají za vznik jak rysům dokonalosti, tak rysům patologickým. Mnohé z těchto dovedností a technik NLP byly odvozeny z „pozorování vzorců mistrovského chování u expertů v různých oborech profesionální komunikace včetně psychoterapie, byznysu, hypnózy, práva a vzdělávání“.\n\nNLP využívá kromě již zmíněného přerámování a společného ladění různé typy podmiňování myšlenek na různé tělesné a pohybové stimuly. Komplexní představa se například podmiňuje na sevření ruky v pěst, které pak zpětně v případě potřeby tuto představu vyvolává v okamžicích, kdy člověk potřebuje vyřešit úkol, zbavit se nepříjemných pocitů apod. Z Ericsonovské hypnoterapie si pak autoři vypůjčili vylaďování na klientovy pocity a ericsonovské hypnózy (tedy hypnózy bez tradičních hypnotizačních postupů, u které se také v průběhu netestuje hloubka hypnózy).\n\nPraktická cvičení se napřed také často zaměřují na sledování očních pohybů, která mají odpovídat určité kvalitě vjemů, myšlenek či představ - tedy v zásadě tomu, který smyslový \"kanál\" je právě dominantní. Robert Dilts, jeden z předních NLP-psychoterapeutů, dokonce tvrdí, že pomocí sledování očních pohybů a jazyka může neurolingvistický psychoterapeut odhadovat a jejich změnou též formovat něčí myšlení, cítění či pocity.\n\nExistuje řada variant a možností použití NLP. Je pořádáno mnoho seminářů a workshopů, bylo vydáno množství knih a audio programů. Také existují velké rozdíly v hloubce, šířce a kvalitě různých školení. Je těžké NLP jednoduše definovat, ale existují určité společné principy a postuláty. Obecně se NLP snaží o zvýšení možností a flexibility jedince.\n\nV důsledku působení alternativních psychologických směrů došlo časem též ke zkreslení a zjednodušení původní teorie. Tato zjednodušená verze se pak stává terčem kritiky, například Jiří Heřt uvádí, že „centrální představou neurolingvistického programování je to, že každý člověk se řídí jen jedním, reprezentativním smyslem, např. zrakovými nebo jen sluchovými vjemy, ale ne vždy je to ten nejvhodnější smysl”.\n\nNeurolingvistické programování bývá občas terčem kritiky, ačkoliv třeba britská \"Neuro-Linguistic Psychotherapy and Counselling Association\" je členem asociace \"UK Council for Psychotherapy\". Na druhou stranu podle průzkumu, kterou mezi 101 členy Americké psychologické společnosti provedl John Norcross a kol., jej více než polovina považuje za spíše zpochybněnou metodu léčby. Toto hodnocení však bylo závislé na teoretické orientaci respondentů a sami autoři studie uvádějí, že výběr těchto expertů převážně z řad editorů psychologických časopisů nemusel být reprezentativní a v příštích výzkumech by bylo lepší začlenit více expertů i z praxe.\n\nV minulosti byla někdy napadána úspěšnost této terapeutické metody. Neshody mezi odborníky mohou však být zapříčiněny tím, že se výzkumné studie týkají odlišných aplikací NLP. Na začátku osmdesátých let tak byla terapie založená na NLP oslavována jako účinná, kdežto později byl zase terapeutický přínos vyvrácen a ke zpochybnění dochází i vlivem toho, že se názvem „neurolingvistické programování“ zaštiťují nejrůznější alternativní směry.\n\nPodle Jiřího Heřta je pak celá metoda neurolingvistického programování založena na chybných, nebo dokonce vyvrácených předpokladech, a její účinnost nikdy nebyla potvrzena experimentálními studiemi. Tomu však odporují studie prokazující souvislost očních pohybů s typem smyslové preference, například výzkum Toseyho a Mathisona podporující validitu metody. Jiné výzkumy provedené výzkumným týmem Daniela Druckmana však pro toto tvrzení nacházejí „malé, ne-li žádné důkazy“. Podle Jiřího Heřta bývá neurolingvistické programování označováno jako pseudovědecké jak svou charakteristikou, tak svým názvem, ba i konceptem a terminologií. Spor o vědeckost teoretického směru i praktické psychoterapeutické metody tedy není možné jednoznačně rozhodnout.\n\nPodle Z. Vybírala nebyl původní název metody zvolen zcela vhodně. Termín měl zdůraznit zapojení smyslů při tvorbě řeči, neměl odkazovat na neurologii či neurovědy. Stejně tak programování mělo označovat sled procesů, nikoliv jakési „přeprogramování“ lidské psychiky. V poslední době se ostatně v Americe občas používá označení neurolingvistická psychoterapie pro odlišení od současných esoterických směrů. Ostatně i John Grinder vyjadřuje politování nad popularizací své metody a důsledně odlišuje svou původní psychoterapeutickou metodu od novějších alternativních přístupů pod stejným názvem. Dnes je proto složité oba přístupy odlišit a laikovi mohou připadat podobné.\n\nV posledních letech se termínem NLP, zřejmě vlivem jeho odborně znějícího názvu a též skutečnosti, že název není chráněn ochrannou známkou, někdy zaštiťují tzv. „alternativní“ a pseudovědecké přístupy: esoterika, hnutí New Age apod., u nás například \"Spirituální NLP provázané čakrami\".\n\nZ této nejasnosti pojmu pak pramení velká část vědecké kritiky.\n"}
{"id": "263548", "url": "https://cs.wikipedia.org/wiki?curid=263548", "title": "Mandle", "text": "Mandle\n\nMandle má více významů:\n\n"}
{"id": "263549", "url": "https://cs.wikipedia.org/wiki?curid=263549", "title": "Arábie", "text": "Arábie\n\nSlovo Arábie může znamenat:\n"}
{"id": "263551", "url": "https://cs.wikipedia.org/wiki?curid=263551", "title": "Punta Basei", "text": "Punta Basei\n\nPunta Basei je hora ležící v pohoří Grajské Alpy v Itálii v provincii Aosta. Horu svírají dva ledovce, přičemž západní je \"Ghiacciao di Lavassey\" a východní, který dává vrcholu tvář je \"Ghiacciao Basei\". Vrchol patří do skupiny vrcholu dříve známých jako \"Galisia\". Jedná se o trojlístek Punta Basei, Punta Galisia (3346 m), Punta Bousson (3337 m).\n\nHora leží 2 km západně od silničního sedla Col del Nivolé (2612 m) a 2 km severně od francouzských hranic, při kterých vede také pomyslná hranice mezi pohořím Vanoise a Grajskými Alpami. Vrchol je součástí národního parku Gran Paradiso.\n\nTuristický výstup na vrchol je možný v podstatě jen od východu, kde ze sedla Nivolé míří k hoře značená cesta. V polovině své délky míjí jezerní planinu \"Piani Rosett\" a přes skalní práh (I-II.UIAA) vystupuje na strmý buben ledovce Basei. Ten cesta přechází ve směru severozápad – jihovýchod až ke skalní koruně vrcholu. Ta je zajištěna fixním lanem (často namrzlá skála) a dále lehčím lezením (II.UIAA) k vrcholovému kříži. Sestup je možný a také jednodušší po severním rameni hory na planinu Rosett.\n\nPrudký svah, přechod ledovce Lavassey, stěna je často zmrzlá, nejčastěji chozené z chaty Rifugio Benevolo. Nejlepší období k výstupu je jaro.\nHřeben propojující vrcholy Punta Basei a jižněji ležící Punta Bousson (3337 m). Cesta je poměrně frekventovaná lezci v sezóně. Obtížnost je klasifikace III.UIAA\nCesta vede od skalního výčnělku Rocca Bianca (2703 m), ležícího západně od Lago Angel (2300 m). Skála je špatné kvality, výškový rozdíl 500 metrů.\n\nPlanina Piani Rosett nacházející se mezi vrcholy Punta Basei, Punta Gran Vaudala (3272 m) a Mont Taou Blanc (3428 m), ve výšce 2750 metrů je doslova poseta jezery a plesy, spojenými mezi sebou systémem říček. Největší z nich je Lago Rosett, které dalo planině jméno. Další jezera jsou: Lago Leitá, Laghi Trebecchni, Lago Nero, Laghi Chanavey a přímo v silničním sedle dvě větší plesa Laghi del Nvolé. Pod jižní stěnou vrcholu Punta Basei se nachází velké přehradní jezero Lago Serrú (2275 m) a výše leží Lago Angel. Pod vrcholem pramení řada řek jako např. Dora di Rhêmes, Rio Rosset, Dora del Nivolé či T. Orco.\n\n\n"}
{"id": "263557", "url": "https://cs.wikipedia.org/wiki?curid=263557", "title": "Státní znak Ruska", "text": "Státní znak Ruska\n\nStátní znak Ruska jehož základní motiv pochází z období Ruské říše je v Rusku užíván (se změnami) od rozpadu Sovětského svazu. Změny, které byly provedeny oproti původnímu imperiálnímu znaku, se týkaly barevnosti, která má dnes podobu znaku používaného na začátku 15. století, ale orel ze znaku kopíruje tvar používaný za dob Petra Velikého.\n\nZnak se skládá ze dvou majoritních částí. První je jezdec na koni, který zabíjí draka kopím. Tento jezdec byl původně součástí velké pečeti Moskevské a až do roku 1730 se o této figuře nemluví jako o sv. Jiřím, až v tomto roce je označena, podle carského nařízení, jako \"svatý Jiří, posel vítězství\" (Победоносец). Později se tato figura samotná stala znakem Moskvy.\n\nDruhou figurou znaku je orel. Tento znak byl používán byzantskými císaři. Orla v ruském znaku poprvé začal používat velkokníže moskevský, Ivan III. poté co si vzal za ženu byzantskou princeznu Sofii, jejíž strýc byl poslední byzantský císař Konstantin XI. po pádu Konstantinopole. Orel v Byzanci symbolizovala spojení západní a východní říše, jiné vysvětlení byla jednota státu s církví. Ivan ji začal využívat právě proto, že Moskva byla poslední baštou pravoslaví. Krom orla převzala Moskva následnictví Východní říše římské, čímž se z ní stal tzv. „třetí Řím“.\n\nPod vládou prvního romanovského cara, Michal I. Fjodoroviče, se podoba znaku opět změnila. V roce 1625 se ve znaku objevil orel poprvé se třemi korunami. Postupně, poněkud později, je symbol tří korun vysvětlován jako znak tří království: Kazaňského, Astrachaňského a Sibiřského nebo jako symbol svazu „vší Rusi“ – Velké Rusi (Rusko), Malé Rusi (Ukrajina) a Bílé Rusi (Bělorusko).\n\nDnešní podobu znaku navrhl a provedl v řádných barvách ruský umělec Jevgenij Iljič Uchnaljov a byl přijat 30. listopadu 1993. Dnes tři koruny symbolizují spojitost a suverenitu ruských jednotlivých republik. Ve znaku se také objevují tradiční heraldické symboly svrchovanosti a moci, jablko a žezlo, přestože Ruská federace není monarchií, zachování těchto symbolů vedlo k odporu především komunistů. Nicméně i přes protesty, po ztrátě modré stuhy Řádu sv. Ondřeje, která spojovala tři imperátorské koruny, a stuhy obepínající znak Moskvy byl znak přijat a 20. prosince 2000 byl podpisem prezidenta Vladimira Putina uzákoněn.\n\n"}
{"id": "263560", "url": "https://cs.wikipedia.org/wiki?curid=263560", "title": "Poslední společný předek (Y-DNA)", "text": "Poslední společný předek (Y-DNA)\n\nPoslední společný předek (Y-DNA), Adam chromozómu Y, je v genetice pojem pro člověka, jehož chromozom Y je předkem všech variant chromozómu Y dnes žijících mužů. Adam chromozómu Y je tedy mužský protipól mitochondriální Evy, posledního společného předka v mateřské linii, z něhož vychází mitochondriální DNA všech v současnosti žijících lidí. Jedná se však o předka pouze z hlediska chromozómu Y, tedy zhruba 2% bází (0,24% proteinů) lidského genomu. Současní lidé také obsahují 1% až 4% specificky neandrtálského genomu, tedy jiného předka - neandrtálce, který se oddělil od linie moderního člověka zhruba před 400 000 lety (poslední společný předek přibližně před 600 000 lety). Navíc jsou lidé z 99% geneticky shodní s šimpanzem a společný předek (CHLCA - chimpanzee–human last common ancestor) žil zhruba před 6 milióny let.\n\nPodle současných analýz žil Adam chromozómu Y pravděpodobně před 120 000 až 500 000 lety. Pravděpodobně před 200 000 lety. Od mitochondriální Evy jej pravděpodobně dělilo mnoho tisíc generací. To je způsobeno rozdíly v reprodukční strategii u mužů a žen.\n\nAdam chromozómu Y nepředstavuje stejného muže v celé historii lidstva. Poslední společný předek dnes žijících lidí se liší od muže, jenž byl, či bude společný pro lidstvo v jiném časovém okamžiku - s tím, jak vymírají celé mužské linie, se posledním společným předkem stávají stále mladší jedinci. V období strmého populačního růstu je vymření otcovské linie pravděpodobné mnohem méně, než při náhlém snížení počtu jedinců.\n\nŠimpanz má společného Adama asi před miliónem let a gorila před 100 tisíci lety.\n\nAdam chromozómu Y je metaforou na biblického Adama.\nPoužité jméno může svádět k dojmu, že se jednalo o jedinou osobu. „Y-Adam“ však není nějakou fixní postavou, ale spíše označením, za kterým je skryt v průběhu věků pokaždé někdo jiný.\n\n"}
{"id": "263563", "url": "https://cs.wikipedia.org/wiki?curid=263563", "title": "YCbCr", "text": "YCbCr\n\nYCbCr nebo Y'CbCr patří do rodiny barevného modelu, používá se u videa a nebo u digitální fotografie. Y' je řazen do luminance (jasu) komponentu a Cb s Cr jsou modrý a červený chrominanční komponent. Náplní Y je odlišení luminance. Y'CbCr je často zaměňován s YUV barevným modelem, a příznačné termíny YCbCr a YUV se zaměňují, což vede ke zmatku. Když se odvolávám na signál ve video nebo digitální formě, termín \"YUV\" pravděpodobně opravdu znamená \"Y'CbCr\". YCbCr je někdy krácen na YCC. Když se používá pro analogové video, Y'CbCr je často nazýván YPbPr, ačkoli termín Y'CbCr je všeobecně používán pro oba systémy, bez rozlišení.\n\nY'CbCr není absolutní barevný model. Je to způsob kódování RGB informací. Přímé zobrazení barev závisí na aktuálním užití barev RGB v signálu. Proto je vyjádřená hodnota jako Y'CbCr jenom předpokládaná, použijeme-li obvyklé RGB vybarvení, nebo ICC profilu.\n\nVideo CRT je zobrazováno s pomocí červených, zelených a modrých potenciálových signálů, ale tento model RGB signálů není účinný pro zobrazení umístění a zprostředkování, proto je hodně vzájemné nadbytečnosti. Rozložení jako Y'CbCr jsou použity na oddělení jasového signálu (Y') který může být uchováván s vysokým rozlišením nebo vysílán s velkou šířkou pásma, a dva chromatické komponenty (Cb a Cr), které mohou být s redukovanou šířkou pásma, s dílčími vzorky, komprimované, nebo jinak odděleně zpracovávané pro zlepšenou účinnost systému.\n\nY'CbCr signály se nazývají YPbPr, a jsou tvořeny z odpovídajícího gama-nastavení RGB (červená, zelená a modrá) zdrojem je použit dvou definovaných konstant Kb a Kr tímto způsobem:\n\nformula_1\nformula_2\nformula_3\nKde Kb a Kr jsou obyčejně odvozeny od odpovídajícího RGB prostoru.\n\nHlavní symboly (') tady znamenají použití gamma korekce; tedy R', G' a B' a jmenovitý rozsah z 0 do 1, kde 0 představuje minimální intenzitu (např. pro zobrazení černé barvy) a 1 je maximální (např. pro zobrazení bílé barvy). Výsledná hodnota světlosti (Y) bude mít jmenovitý rozsah z 0 do 1, a hodnoty sytosti barvy (Cb a Cr) budou mít nominální hodnoty z -0.5 do +0.5. Proces opačné změny může být snadno odvozen převrácením výše uvedených rovnic.\n\nKdyž se signály reprezentují v digitální formě, výsledky jsou změněny v měřítku a otočeny, ořezy jsou typicky přidány. Například změna měřítka a offset (ořez) použitý pro Y' component za specifikaci (např. MPEG-2 Za použití 8bitového vyjádření je výsledek v hodnotě 16 pro černou a 235 pro bílou. Standard má 8-bit digitální verzi z Cb a Cr stupnici do odlišné stupnice 16 na 240. Z toho plyne, že změněním měřítka pomocí zlomku (235-16)/(240-16) = 219/224 je nutná, když děláme barevnou matici nebo pracujeme v YCbCr prostoru, výsledek je v dávkové deformaci.\n\nZměna měřítka, aby výsledek při použití menšího rozměru digitálních hodnot, se může ukázat jako žádoucí pro znázornění jmenovitého rozsahu vkládaných dat umožňujících pro některé \"překmity\" a \"podkmity\" během procesu bez způsobení nežádoucích ořezů.\n\nUspořádání Y'CbCr, které je definováno v SDTV použité ITU-R BT.601 (formálně CCIR 601) standard pro použití s digitálním component video je odvozeno z komprese RGB prostoru tímto způsobem:\n\nZ předchozích konstant a vzorců může být odvozeno pro ITU-R BT.601:\nNejdříve analogové YPbPr:\n\nPotom je toto převedeno pro Y'CbCr:\n\nPokud je R', G' a B' dáno s 8-bit digitální přesností, poté\n\nTento vzorec Y'CbCr se primárně používá pro starší SDTV systémy, jak se používá v RGB modelu, který vyhovuje emisním fosforovým charakteristikám starších CRT obrazovek s katodovým paprskem.\n\nOdlišnost od Y'CbCr je specifikována v normě ITU-R BT.709, převážně pro použití televize HDTV. Novější vzorec je také využit v některých počítačových aplikacích zaměřených na vizuální nebo grafický výstup. V tomto případě se hodnoty Kb a Kr liší, ale vzorce pro jejich použití jsou stejné. Pro normu ITU-R BT.709, jsou tyto konstanty:\n\nForma Y'CbCr je založena na RGB modelu, který více vyhovuje emisním charakteristikám fosforu novějších CRT a jiných moderních obrazových zařízení.\n\nVšimněme si, že definice R', G', a B' barevných primárních signálů se také liší mezi BT.601 a BT.709. Tedy správná konverze YCbCr z jednoho tvaru do druhého není jen záležitostí invertování jedné matice (matrix) a aplikování té další. Vlastně, když je YCbCr použito správně, hodnoty Kb a Kr jsou odvozeny z přesné specifikace RGB barevných primárních signálů, takže jasový signál (Y') maximálně souhlasí gamma korigovanému měření jasu (charakteristicky založenému na měřeních reakce lidského zrakového systému na barevné podněty podle Mezinárodní komise pro osvětlování z roku 1931).\n\nAčkoli výše zmíněné dva vzorce Y'CbCr jsou převládající, existují i jiné varianty. Například norma SMPTE 240M specifikuje YCbCr při použití Kb = 0.087 a Kr = 0.212.\n\nProtože rovnice, které definují YCbCr jsou formulovány ve tvaru, který natáčí celou nominální RGB barevnou kostku a mění její měřítko, aby se vešla dovnitř (větší) YCbCr barevné kostky, existují některé body uvnitř YCbCr barevné kostky, které nemohou být zastoupeny v odpovídající RGB oblasti (alespoň ne uvnitř nominálního RGB rozsahu). Toto způsobuje určité potíže ve stanovení, jak správně interpretovat a zobrazit některé YCbCr signály.\n\nJPEG dovoluje Y'CbCr kde Y', Cb a Cr mají plnou hodnotu 256:\n"}
{"id": "263564", "url": "https://cs.wikipedia.org/wiki?curid=263564", "title": "Nimralův list", "text": "Nimralův list\n\nList od Nimrala (anglicky \"Leaf by Niggle\") je filozofická povídka, napsaná J. R. R. Tolkienem v letech 1938 – 1939. Poprvé byla publikována v časopise Dublin Review v lednu 1945. Později vyšla v knize \"Tree and Leaf\" a v knize \"Poems and Stories\". V češtině vyšla ve sbírce \"Pohádky\", vydané nakladatelstvím Winston-Smith v roce 1992, ve sbírce \"Příběhy z čarovné říše\", vydané nakladatelstvím Mladá fronta v roce 1997, a ve sbírce \"List od Nimrala a jiné příběhy\". Text pro obě česká vydání přeložila Stanislava Pošustová. Povídka vypovídá o Tolkienově přístupu k umělecké tvorbě a je alegorií jeho chápání života vůbec.\n\nPovídka vypráví o malíři jménem Nimral (v originále \"Niggle\"), žijícím ve společnosti, v níž výtvarné umění není ceněno. Maluje tedy z nutkavé potřeby jen pro vlastní potěšení. Jeho životním dílem je obrovské plátno s obrazem velkého stromu uprostřed lesa s krajinou a s horami v pozadí. Vymalovává detailně každý list stromu, takže je každý jedinečný. Kvůli obrazu Nimral opomíjí mnohé své jiné povinnosti, i tak ho ale od práce na něm každou chvíli odvádí nějaké všední starosti a povinnosti.\n\nNimral ví, že se musí „vydat na dalekou cestu“, které se „nemůže vyhnout“ a tuší, že nestihne svůj obraz dokončit. Kromě toho se na tuto cestu musí připravit, ale přípravy neustále odkládá. Jednou jej od práce na obraze vyruší jeho chromý soused Farský s prosbou o pomoc - jeho žena je nemocná a on pro ni potřebuje zavolat lékaře. Nimral se proto obětavě vydá v dešti pro lékaře, přestože tuší, že kvůli této pochůzce možná nestihne domalovat svůj milovaný obraz. Po návratu domů sám onemocní a přijede si pro něj kdosi, kdo se představí jako Kočí. Přišel prý Nimralův čas, má odcestovat. Protože ale Nimral nebyl na cestu připraven, pošlou jej do jakéhosi nemocničního ústavu, kde musí vykonávat podřadnou a těžkou práci. Pracuje nekonečně dlouho a velmi tvrdě až do úplného vyčerpání. Pak vyslechne jakousi poradu. Lékaři zde hodnotí celý jeho předešlý život a posuzují, zda má ještě v ústavu zůstat. Pro Nimralovo propuštění „na další stupeň“ se stane rozhodující jeho obětavá cesta deštěm pro lékaře.\n\nJe poslán do lesa. Zde zjistí, že krajina s lesem a velkým stromem je krajinou z jeho obrazu. Později se k němu připojí jeho soused Farský, oba pracují jako zahradníci. Časem Nimral pocítí touhu vydat se do nejvzdálenějších míst, do Hor, které byly na jeho obraze zobrazeny pouze v obrysech. Farský se na tuto cestu ještě necítí být připraven a tak se s Nimralem na čas loučí a zůstává v krajině z Nimralova obrazu.\n\nNimralovi sousedi a přátelé mluví o Nimralovi. Vychází najevo, že si jeho malování prakticky nikdo necenil, jeho práce se zastal pouze pan učitel. Zachránil z Nimralova obrazu malý kousek, na němž byl namalovaný jeden list stromu - „List od Nimrala“. Ten pak dlouho visel zarámovaný v muzeu, než i s muzeem při požáru shořel. Nakonec o Nimralovi a o jeho krajině z obrazu mluví Lékaři z ústavu. Ti naopak mluví s uznáním a říkají, že Farský Nimralov, jak krajinu nazvali, je nejlepším předstupněm k Horám, krajem, kde jejich svěřenci docházejí zotavení.\n\nNimralův list je možno číst jako alegorii života, smrti, očistce a ráje. Nimral není připraven na svou nevyhnutelnou cestu, stejně jako lidé nejsou připraveni na smrt. Práce v ústavu a později v lese představuje očistec odkud odchází Nimral do Hor, které představují ráj.\n\nNimralův list tak připomíná knihu Poslední bitva Tolkienova blízkého přítele C.S. Lewise. Důraz na očistu je však u Tolkiena jako u katolíka větší než u C.S. Lewise, který byl anglikánem.\n\nNimralův list může být také interpretován jako alegorie Tolkienova chápání světa - skutečné stvoření je výsadou Boha, a ti, kdo se snaží tvořit, mohou vytvářet pouze ozvěny tohoto stvoření (dobro) nebo karikaturu tohoto stvoření (zlo). Tak se Nimralova touha po pravdě a kráse odráží v jeho obraze, a proto je po smrti odměněn tím, že se jeho obraz stane skutečností. Možná také strom skutečně existuje a v jeho obraze je odrážen.\n\nPostava Nimrala je autobiografická – všední starosti Tolkiena odváděly od literární tvorby. Tolkien byl ve své literární tvorbě perfekcionistický, usiloval o dokonalou reálnost svého světa (což se projevuje mj. ve chronologii příběhů nebo v jazycích národů jeho bájné země) a stejně jako Nimral odsouval ostatní činnosti a věnoval se především práci na knihách o Středozemi.\n\n"}
{"id": "263568", "url": "https://cs.wikipedia.org/wiki?curid=263568", "title": "Elektronická jízdenka nebo letenka", "text": "Elektronická jízdenka nebo letenka\n\nElektronická jízdenka (elektronická letenka) je název pro sestavu dat v elektronické formě, kterou cestující obdrží elektronickým přenosem a která plní obdobnou funkci jako klasická papírová jízdenka nebo letenka fyzicky předaná při nákupu. Elektronická jízdenka nebo letenka obvykle obsahuje jako klíčovou součást kód, s jehož pomocí lze ověřit pravost jízdenky. Použití tohoto systému v letecké dopravě se nazývá e-ticketing, datová zpráva elektronická letenka.\n\nPředchůdcem elektronické jízdenky a často i souběžně nabízeným produktem je možnost elektronické (internetové, telefonické) rezervace jízdenky. Zatímco rezervace pouze předchází fyzickému zakoupení jízdenky, elektronická jízdenka má sama funkci jízdenky.\n\nZpůsob zasílání jízdenky, její podoba i způsob jejího prokazování i způsob platby se u různých systémů liší.\n\nZasílána může být: \n\nPlatba může být hrazena zejména: \n\nZpůsob prokazování může být rovněž vyžadován v každém konkrétním systému jinak, například: \n\nAerolinky sdružené v IATA přešly od července 2008 plně na elektronické letenky. IATA uváděla celosvětové úspory 3 miliard dolarů.\n\nČeské dráhy zavedly možnost elektronických jízdenek s jízdním řádem 2005/2006 v souvislosti se zavedením vlaků Pendolino kategorie SuperCity od 11. prosince 2005. V roce 2007 bylo možno zakoupit elektronické jízdenky a místenky na vlaky vyšší kvality (SC, EuroCity, InterCity). Od 9. prosince 2007 byla možnost i rozšířena i na rychlíky a expresy. Systém pro poskytování této služby má obchodní označení \"eShop ČD\" a elektronická jízdenka z tohoto systému \"eTiket\". Speciální produkty se nazývají SC Net a eLiška (snížená pevná cena mezi krajskými městy s další slevou omezeného množství v den odjezdu).\n\nPodle tiskové zprávy ředitelky Odboru osobní dopravy a přepravy Českých drah bylo za rok 2006 prodáno přes internet 11 806 jízdenek, za leden až říjen 2007 už 59 123.\n\nOd srpna 2007 zavedly České dráhy možnost zakoupit si jízdenku s příplatkem 100 Kč přes mobilní telefon v rámci služby TeleTiket. Do listopadu 2007 ji využilo asi 1300 cestujících. Jízdenka je buď zaslána e-mailem nebo připravena k vyzvednutí ve stanici odjezdu.\n\nOd 7. listopadu 2008 ČD nevyžadují předkládání elektronicky zakoupených běžných jízdenek (netýká se eLišky) ve vytištěné podobě, stačí na displeji notebooku, mobilu atp.\n\nOd roku 2010 bylo umožněno zahrnout do jízdenky i přestup na osobní vlaky.\n\nJízdenka je opatřena čárovým kódem a unikátním číselným kódem. Ve vlacích SuperCity jsou průvodčí vybaveni terminály se snímači čárového kódu. V ostatních rychlících a expresech průvodčí přepisuje do svého terminálu ručně číselný kód. Na lokálních tratích navíc nejsou průvodčí pro kontrolu těchto jízdenek dostatečně zkušení. Podle článku v PC World jsou data v terminálu průvodčího synchronizována s databází zaplacených elektronických jízdenek ještě před odjezdem vlaku z domovské stanice, takže terminál není schopen rozpoznat pravost jízdenky zakoupené později. Podle jiných informací ověřuje terminál pravost kódu nezávisle na databázi vydaných jízdenek.\n\nOd prosince 2014 již cestující nemusí předkládat jízdenku vytištěnou na papíře/zobrazenou na displeji počítače nebo mobilního telefonu, ale stačí při kontrole předložit jen In-kartu, na jejíž číslo byla jízdenka v e-shopu zakoupena, nebo šestimístný kód transakce, který zákazník po nákupu v e-shopu obdrží v SMS zprávě.\n\nOd 1. února 2007 začaly být pro vybrané spoje a linky nabízeny elektronické jízdenky pod názvem e-jízdenka v rezervačním systému AMSBUS, který je dominantním rezervačním systémem pro autobusovou dopravu v Česku. V systému je využit zabezpečený způsob placení s využitím platební karty a garantovaného přístupu k platbě, aniž by provozovatel znal číslo platební karty. Je využita technologie 3D Secure s využitím platební brány PayMUZO. Již dříve bylo možné použít placení bankovním převodem.\n\nE-jízdenka je zasílána ve formátu pdf a cestující si ji může vytisknout na vlastní tiskárně. Každá jízdenka má unikátní číslo. Pro kontrolu zadává cestující poslední čtyři číslice některého ze svých dokladů. Tento údaj není obsažen v jízdence, ale dostane ho v plánku obsazených míst k dispozici řidič autobusu a ten si musí od cestujícího příslušný doklad pro kontrolu vyžádat. Cestující je rovněž identifikován jménem a příjmením.\n\nOd 22. listopadu 2007 zavedl Dopravní podnik hl. m. Prahy a. s. zkušebně možnost hradit jízdné z kreditu mobilního telefonu pomocí SMS. V červenci 2008 byla SMS jízdenka spuštěna v Ústí nad Labem.\nOD roku 2009 se uvažuje použití některé formy mobilní platby za jízdné a parkování v Českých Budějovicích\n"}
{"id": "263569", "url": "https://cs.wikipedia.org/wiki?curid=263569", "title": "SMS jízdenka", "text": "SMS jízdenka\n\nSMS jízdenka je specifický typ elektronické jízdenky zejména v MHD, umožňující hradit jízdné z kreditu mobilního telefonu zasláním SMS. Z centrály provozovatele se cestujícímu vrátí zpráva, kterou se prokazuje při kontrole tak, že revizorovi umožní nahlédnout na displej a ověřit unikátní kód obsažený ve zprávě.\n\nV ČR používá sms jízdenku aktuálně (2018) 11 dopravních podniků: DP města Brna, a. s., DP města České Budějovice, a. s., DP města Hradce Králové, a. s., DP měst Liberce a Jablonce nad Nisou, a. s.,  DP města Olomouce, a. s.,  DP Ostrava, a.s., DP města Pardubic, a. s., Plzeňské městské DP, a.s., DP hl. m. Prahy, a. s., DP města Ústí nad Labem, a. s., Dopravní společnost Zlín-Otrokovice, s.r.o.\n\nVe Vídni funguje systém SMS jízdenek podobný pražskému asi od roku 2003. Oproti pražskému systému pošle centrum služby cestujícím navíc upozornění krátce před vypršením platnosti jízdenky. Přestupní jízdenka na 90 minut stojí 2,20 euro a za další 2 eura je možno její platnost prodloužit na celodenní. Dopravce Wiener Linien službu nabízí pod názvem Händyticket (\"Händy\" je německé hovorové slovo pro mobilní telefon). Pro oba druhy jízdenek je určeno totéž telefonní číslo; zaslání 90minutové jízdenky se požaduje zprávou s textem „S“ (nebo „T*Single“), zaslání denní jízdenky textem „D“ (nebo „T*Day“)\n\nV Německu jsou jízdenky pod názvem Händyticket poskytovány ve městech Bonn, Gera, Köln a Osnabrück.\n\nJiří Horyna a Tomáš Čermák přihlásili 21. listopadu 2003 řešení SMS jízdenek u Úřadu průmyslového vlastnictví jako užitný vzor pod názvem „Systém zapojení technických spojovacích prostředků k zajištění úhrady jízdného nebo rezervačních služeb v prostředcích veřejné dopravy“ a tento vzor byl použit jako vklad do společnosti eMan, s. r. o. V roce 2004 jednali s technickým ředitelem DP Tomášem Jílkem o využití systému Dopravním podnikem hlavního města Prahy a. s. Po dvou letech skončila jednání neúspěšně.\n\n21. listopadu 2007 Dopravní podnik hl. m. Prahy na tiskové konferenci SMS jízdenky představil a hned o následujícího dne, 22. listopadu 2007 (přesně v den, kdy měla vypršet původní platnost užitného vzoru Horyny a Čermáka, a v do značné míry stejné podobě, aniž by konal výběrové nebo poptávkové řízení), zavedl Dopravní podnik hl. m. Prahy a. s. možnost hradit jízdné z mobilního telefonu s aktivní mikroplatební službou Premium SMS. SMS zpráva, která je dokladem o zaplacení jízdného, a celá aplikace se nazývá \"SMS jízdenka\".\n\nTakto lze koupit jediný druh jízdenky – základní přestupní vnitroměstskou jízdenku původně za 20 Kč, po zdražení v lednu 2008 za 26 Kč (tedy bez přirážky proti ceně papírové jízdenky). Tímto způsobem lze uhradit i přepravné za psa bez schrány. SMS jízdenka platí pouze v metru, tramvajích a autobusech v pásmu P (vnitřní pásmo, území Prahy); neplatí na dojezdových úsecích příměstských autobusových linek, na železnici na území města ani na přívozech, jejichž řidiči, resp. průvodčí nejsou vybaveni přístroji pro kontrolu SMS jízdenek. Její platnost je 90 minut, o 15 více než u papírové jízdenky, aby se vyrovnala nutnost nakupovat ji s předstihem: doručení jízdenky může trvat několik minut a nastupovat do vozidla (nebo vstupovat do přepravního prostoru) smí cestující až po doručení jízdenky. Za 6 Kč lze získat duplikát za omylem smazanou jízdenku.\n\nPro SMS jízdenku zvolil dopravní podnik řešení od firmy Ka.soft group, s.r.o., která si přihlásila patent dva dny před spuštěním, 20. listopadu 2007 (příprava patentové přihlášky trvá ale několik týdnů). Proti možnému narušení práv se ohradila mimo jiné firma Thimon Andros Consulting (ThAC), jejíž patentní návrh Jána Hurtíka byl podán v únoru 2006. Patentový úřad v roce 2007 o návrzích patentů nerozhodl. Službu zajišťují firmy Crowsnest a Erika, a. s., které zakázku získaly bez výběrového řízení jako pilotní projekt, což kritizovaly konkurenční firmy, které nyní již nepředpokládají, že by v dodatečném výběrovém řízení mohly uspět. Vlastníkem firmy Erika, která v minulosti mj. zajišťovala divácké hlasování na TV Nova, je společnost Appian, vlastnící i firmu Škoda Holding, od níž DP hl. m. Prahy kupuje tramvaje. Kapitálové zázemí firmy Crowsnest, která až do spuštění SMS jízdenky působila jako realitní a reklamní agentura, není známo. Podle ředitele marketingu DPP Jana Svobody je Crowsnest štítem společnosti Erika, protože kdyby partnerem DP byla přímo Erika, a. s., která poskytuje i erotický obsah, mohlo by to službu diskreditovat.\n\nSMS jízdenka za prvních deset měsíců vydělala miliony korun. Přesná čísla DP odmítá uvádět, stejně tak cenu, kterou za zpracování SMS platí (odhaduje se, že dopravci zůstává asi 75 % z ceny, později bylo toto číslo upřesněno na 70 %, přičemž 15 % připadlo SMS operátorovi a další část, zřejmě rovněž 15 %, zprostředkovatelské společnosti Erika) Za den se průměrně prodalo 22,5 tisíce SMS jízdenek (to znamená obrat 585 tisíc Kč denně) a operátor Vodafone registroval 57 tisíc pravidelných zákazníků služby. Přes operátora T-Mobile Czech Republic se za poslední týden července 2008 prodalo 72 tisíc SMS jízdenek. Podle průzkumů DP 60 procent uživatelů tvoří bývalí černí pasažéři. V říjnu 2009 bylo uváděno, že SMS jízdenku používá denně asi 25 000 cestujících a roční obrat je tak přes 200 milionů Kč.\n\nSMS jízdenka získala v roce 2008 cenu Český zavináč za inovativní řešení. Dopravní podnik hl. m. Prahy oznámil, že jedná o rozšíření systému na další dopravce a jiné subjekty, které o něj projevily zájem.\n\nOd začátku listopadu 2009 byla pražská SMS jízdenka zdražena o poplatek za odeslanou SMS se žádostí o jízdenku, který byl do té doby zahrnut v ceně jízdenky. Cena jízdenky však je účtována až s přijetím SMS jízdenky (doručenky), nikoliv již s odesláním žádosti jako dosud. Staré telefonní číslo se starým tarifem má fungovat nějakou dobu souběžně, pravděpodobně do konce ledna 2010. Změna do budoucna umožňuje poskytovat na jednom čísle více druhů jízdenek.\n\nV návaznosti na SMS jízdenku vznikly Java aplikace pro mobily, při jejichž použití si zákazníci nemusí pamatovat kódy ani čísla, na které je potřeba SMS zasílat, např. SMSjizdenka.eu brněnské firmy Axima.\n\nV červenci 2008 byla SMS jízdenka spuštěna v Ústí nad Labem. SMS jízdenka stojí shodně jako papírová 15 Kč a platí o 10 minut déle, tedy 40 minut. Technické řešení zajišťuje stejně jako v Praze Erika, a. s.\n22. února 2013: SMS jízdenka stojí 18 Kč plus cena za SMS.\n\nOd ledna 2009 má být spuštěna SMS jízdenka a platba za parkování v Českých Budějovicích. Na rozdíl od systému v Praze bude pro užívání služby nutno nejprve se zaregistrovat na některém z kontaktních míst.\n\nRozhodnutím rady města České Budějovice byl ukončen projekt \"Město v mobilu\", který umožňoval cestujícím MHD platit jízdné formou SMS jízdenky, nebo formou tzv. datové jízdenky a dále bylo možno hradit formou datové jízdenky i parkovné. Tyto služby budou k 31.3.2011 zrušeny.\n\nVzhledem k oblíbenosti SMS jízdenky, dopravní podnik zachová tento typ nákupu jízdenky. Služba je v nové podobě poskytována od 1. dubna 2011 - tedy bez přerušení možnosti využití placení jízdného mobilem.\n22. února 2013: SMS jízdenka stojí 25 Kč plus cena za odeslání SMS.\n\nV Ostravě funguje od roku 2009 systém SMS jízdenek podobně jako v Praze nebo Vídni jako služba poskytovaná přes Premium SMS. Systém funguje tak, že zákazník odešle SMS s textem DPO (ve významu Dopravní podnik Ostrava) na určité telefonní číslo. Poté mu přijde SMS jízdenka. Kvůli čekání na doručení jízdenky Dopravní podnik prodloužil platnost jízdenky o 10 minut oproti hodinové papírové jízdence. Systém počítá i se smazáním SMS jízdenky z paměti telefonu. Odesláním textu DPO na jiné číslo přijdou zákazníkovi duplikáty všech platných jízdenek. Jestliže na stránkách DPO zadá uživatel své číslo (jestliže nemá hash svého čísla, systém mu ho pošle přes SMS na telefon), zobrazí se mu seznam v minulosti objednaných SMS jízdenek.\n22. února 2013: SMS jízdenka stojí 27 Kč.\n\nOd 1. září 2010 zavádějí přestupní SMS jízdenku Plzeňské městské dopravní podniky. Takto je možno zakoupit 35minutovou jízdenku za 15 Kč, přičemž cena za odeslání SMS není v ceně jízdenky zahrnuta.\n22. února 2013: SMS jízdenka stojí 20 Kč plus cena za odeslani SMS.\n\nOd 9. listopadu 2009 zavedl přestupní SMS jízdenku DPMLJ, a. s., ale pouze ve svých vozidlech v zóně Liberec.\n22. února 2013: cena SMS jízdenky je 25,- Kč(+ cena SMS dle vašeho tarifu u mobilního operátora). Cena je včetně DPH.\n\nV září a říjnu 2012 mají být zkušebně zavedeny SMS jízdenky v MHD v Olomouci, v první fázi pouze pro obyčejné jízdné a s platností pouze na linkách DMPO v zóně 71 Olomouc. Cena je navržena na 18 Kč oproti 14 Kč za klasickou jízdenku či 20 Kč při doplňkovém prodeji u řidiče, časová platnost je o 10 minut delší (t. j. 50/70 minut). Zaslaná jízdenka má obsahovat časovou platnost od-do, cenu a HASH kód pro ověření platnosti při přepravní kontrole. Zahájení rutinního provozu je plánováno od ledna 2013, předpokládán je širší sortiment jízdenek.\n22. února 2013: SMS jízdenka stojí 18 Kč.\n"}
{"id": "263573", "url": "https://cs.wikipedia.org/wiki?curid=263573", "title": "Pivovar Chodovar", "text": "Pivovar Chodovar\n\nPivovar Chodovar je rodinný pivovar, který se nachází v Chodové Plané. \n\nRodinný pivovar v Chodové Plané byl vystavěn nad prastarými sklepy vytesanými v žulovém masivu, jejichž původ je spojován se vznikem zdejšího chodského hrádku. K té době se váže i pověst o pejsku Albim, který v blízkosti hrádku nalezl studánku s vydatným pramenem vody. Pes Albi je po staletí považován za dobrého ducha zdejších pivovarských sklepů. Proto jeho vyobrazení od pradávna zdobilo i znak místního sladovnického cechu. Podle starého pivovarského zvyku bylo ukončení práce ve sklepě vždy doprovázeno tradičním rituálem. Nejmladší učedník musel při odchodu připravit Albimu do misky žejdlík piva, aby jak staří sládci věřili, jim dobrý duch skalních sklepů přinesl štěstí a ochránil jejich dílo – věhlasný český ležák.\n\nPo připojení Chebska k Českému království Janem Lucemburským v roce 1322 pozbyl chodský hrádek svého významu a postupem času zanikl. Opuštěné skalní prostory a pramen se staly podnětem k vaření piva. Nejstarší písemný doklad o zdejším pivovaru se datuje do roku 1573, kdy byl založen šlechtickým rodem Šliků. První dochovaný údaj o množství uvařeného piva pochází z roku 1634, tehdy se zde vystavilo 1 920 věder piva, to jest dnešních 1 173 hl (1 české vědro = 61,117 l). V Tereziánském katastru z let 1749 a 1756 je dokladováno, že roční výstav v roce 1749 byl celých 896 sudů, což odpovídá dnešním 2 155 hl (1 rakouský sud = 240,552 l) a výnos z prodeje 3 584 zlatých. Zajímavostí je, že Vrchnostenský pivovar byl povinen poskytovat na zdejším panství šestinedělkám dobré pivo v hojné míře a na plnění tohoto nařízení musel dbát místní rychtář. \n\nV roce 1861 postihla pivovar katastrofa v podobě velkého požáru, který zcela zničil původní objekty. Tehdejší majitel, hrabě Berchem, dal v roce 1862 vystavět nad původními skalními sklepy pivovar nový a byla zvětšena i jeho kapacita. Jeho podoba se zachovala do dnešních dnů. Největšího výstavu v meziválečném období dosáhl pivovar v roce 1925. Bylo to 61 783 hl. Pivovar v té době vlastnil již 47 hostinců a přibližně 600 dalších odebíralo pivo podle pevných smluv. Mezi světovými válkami dosáhl Chodovar největšího výstavu v roce 1925 – 61 783 hl. Pivo se v té době také exportovalo a to hlavně do Německa. \n\nPo znárodnění byl pivovar součástí podniků:\n\n\nVýstav z roku 1925 byl překonán teprve v roce 1960, kdy se vystavilo 65 000 hl piva. Od této doby odbyt neustále vzrůstal a v roce 1990 bylo vystaveno, zatím v historii pivovaru rekordních, 185 000 hl piva.\n\nOd 1. 5. 1992 je pivovar samostatným rodinným podnikem. Pivovar se jako jediný ze satelitů vyčlenil ze skupiny Plzeňského Prazdroje. Roční produkce se pohybuje na hranici 90 tisíc hektolitrů piva a stáčené minerální vody Il Sano®. Humnová sladovna pivovaru produkuje 1700 tun sladu ročně včetně speciálních sladů k vaření černého piva.\n\nSoučasný sortiment pivovaru:\n\nPřekrásný historický areál pivovaru je zároveň vyhledávaným turistickým místem. Svým návštěvníkům nabízí atraktivní prostředí stylové Restaurace Ve Skále situované v části labyrintu pivovarských sklepů, malé pivovarské muzeum, wellness hotel U SLÁDKA*** s Originálními pivními lázněmi® nebo restauraci a beerrarium v historické budově sladovny.\n\nNa objekty pivovaru navazuje pivovarská zahrada se stylovým posezením pro 3 000 hostů. Zahrada je místem konání tradičních slavností piva a závodů Mistrovství světa v koulení pivních sudů.\n\nVýznam staleté tradice výroby piva, unikátnost skalních sklepení a místních přírodních zdrojů vody v oblasti Českého lesa byly důvodem udělení Evropské ochranné známky Chodské pivo® .\n\nEvropská unie ochranné označení původu a zeměpisná označení vztahuje na mimořádné výrobky a potraviny vyráběné v regionu či v určitém místě, od kterého odvozují svůj název. Kvalita a vlastnosti takového výrobku jsou dány zvláštnostmi přírodního prostředí, skladbou surovin a dovednostmi místních lidí.\n\nRodinný pivovar Chodovar v Chodové Plané vaří pivo již více než 500 let. Ochrannou známku Evropské unie, kterou od 8. 2. 2008 získává pro označení svého piva, ocení zejména spotřebitel, který má jistotu, že dostává originální produkt, vyráběný tradičním postupem na stejném místě a ve stejné kvalitě.\n\nK vaření piva se používá kvalitní voda z Chráněné krajinné oblasti Slavkovský les, kvalitní žatecký chmel a slad vlastní produkce z ječmene pěstovaného v oblasti Českého lesa. Pivo je kvašeno klasickým způsobem v otevřené spilce, dozrává v ležáckých tancích v prastarém labyrintu vytesaném v žulovém masivu. Pivo je nepasterované, je tak zachována jeho chuť, říz a veškeré zdraví prospěšné látky.\n\nVeškeré pivní tácky pivovaru Chodová Planá \n\n"}
{"id": "263574", "url": "https://cs.wikipedia.org/wiki?curid=263574", "title": "Zájezd (rozcestník)", "text": "Zájezd (rozcestník)\n\nZájezd má více významů:\n\n"}
{"id": "263575", "url": "https://cs.wikipedia.org/wiki?curid=263575", "title": "Znojemský městský pivovar", "text": "Znojemský městský pivovar\n\nZnojemský městský pivovar je pivovar, který se nachází v historickém centru Znojma na předhradí znojemského hradu. Plánovaná maximální roční kapacita je 10 000 hl uvařeného piva ročně. Do roku 2010 se jmenoval pivovar Hostan. Značku Hostan však od roku 2003 vlastní nizozemská společnost Heineken (pivo Hostan vyrábí v jiných provozech), současný název pivovaru je od podzimu 2015, kdy se zde po 10 letech opět začalo vařit pivo.\n\nRoku 1278 uděluje římský král Rudolf I. Habsburský městu Znojmu várečné a mílové právo při tažení z bitvy na Moravském poli. Roku 1363 je v Losunkové knize z doby Karla IV. uvedeno několik právovárečných měšťanů - mezi nimi i sládek Hostan. Nejstarší dochované stanovy cechu pivovarského ve Znojmě jsou z roku 1446. Samotný moderní městský pivovar byl založen roku 1720, poté, co už v roce 1709 císařským patentem získal pozemek kolem hradní rotundy Sv. Kateřiny. V roce 1860 prodalo město pivovar za 50 000 zlatých měšťanu Tomáši Mauralovi. Jeho rodina vlastnila pivovar do roku 1921, kdy je pivovar přejmenován na První znojemský parní pivovar a sladovna, spol. s.r.o. \n\nPivovar fungoval i během druhé světové války. Po válce byl v roce 1948 znárodněn. V roce 1974 měl znojemský pivovar výstav piva 246 595 hl, který se až do jeho zrušení v roce 2009 nepodařilo překonat. V roce 1992 vzniká tradice pivních slavností. V roce 1993 byl pivovar privatizován a získala ho firma Hostan s.r.o. vzniklá ze členů managementu pivovaru. Od roku 2000 se v Hostanu vařily 4 druhy piva. V roce 2003 byl pivovar Hostan prodán nizozemskému koncernu Heineken. V roce 2005 byla do pivovaru v Brně přesunuta výroba lahvového piva. Výrobu lahvového piva ve Znojmě nahradila výroba sudových nasycených limonád s citrónovou a kolovou příchutí pod značkou ZULU. Dne 15. června 2009 výroba piva Hostan ve Znojmě skončila.\n\nV květnu roku 2010 koupilo město Znojmo od firmy Heineken pivovar nazpět za 26 mil. Kč. V roce 2014 vznikl na popud soukromého investora projekt obnovy výroby piva v části bývalého pivovaru. Město s investorem uzavřelo dlouhodobou smlouvu o pronájmu a byly zahájeny projekční a přípravné kroky. V roce 2015 proběhly bourací a rekonstrukční práce a v listopadu 2015 byla zahájena výroba znojemského piva od producenta Znojemský městský pivovar a.s. V roce 2017 proběhly prozatím poslední úpravy na severním dvoře v areálu pivovaru. Zbourala se zde stará kuželna a vznikl tak pěkný velký prostor pro pořádání akcí. Tento prostor bude dále rekonstruován v roce 2019.\n\nZnojemský městský pivovar vaří převážně nefiltrované pivo značek. Stálý sortiment je Znojemská 11%, Znojemská 12%, Zetko 14% a jediný filtrovaný produkt Znajmer 11%. Dále pivovar během roku vaří různé speciály: Velikonoční Jantarovou 12%, Vánoční Medovou 13%, přes léto pak Vídeň 10% a tmavou 10%, na tmavý Stout 13% s příchutí kávy nebo PALE ALE a na podzim Doppelbock 18% nebo Znojemskou IPU. V roce 2017 se znojemské pivo spojilo s vinařstvím Ampelos a uvařili víno s přívlastkem Sauvin 11% (Znojemská 11% a víno Sauvignon). \n\n\n"}
{"id": "263576", "url": "https://cs.wikipedia.org/wiki?curid=263576", "title": "Haploskupiny chromozómu Y lidské DNA", "text": "Haploskupiny chromozómu Y lidské DNA\n\nHaploskupiny chromozómu Y lidské DNA jsou haploskupiny definované na základě rozdílů na nerekombinujících částech DNA vůči chromozómu Y (Y-DNA).\n\nKonsorcium YCC (z angl. \"Y-Chromosome Consortium\") zavedlo systém označování haploskupin Y-DNA písmeny v rozsahu A až R s dalším dělením do podskupin pomocí čísel a malých písmen abecedy.\n\nPosledním společným předkem (Y-DNA) se označuje hypotetický muž, který je společným předkem všech žijících osob. Odhady doby, kdy tento společný předek žil, se v různých studiích liší.\n\nHlavní haploskupiny chromozómu Y:\nHaploskupiny A a B byly dosud objeveny pouze v subsaharské Africe (a v populacích odsud odvlečených v moderní době, především otrokáři). Prvním větvením byla skupina A s charakteristickou mutací M91. Ostatní haploskupiny jsou zahrnuty do skupiny BR (někdy označované jako YxA).\n\n\nCharakteristické mutace rozdělující CR (všechny haploskupiny kromě A a B) jsou M168 a M294. Tyto mutace předcházely migraci z Afriky. Charakteristické mutace DE se objevily v Severovýchodní Africe před 50 000 lety. Mutace M130 a M216, které rozlišují haploskupinu C od jiných větví vycházejících z CR, se mohly objevit o trochu dříve. Možná již před 60 000 lety, po první migraci z Afriky, kterou se Homo sapiens rozšířil do jižního pobřeží Jihozápadní Asie. Podle nejnovějších genetických výzkumů tvoří C a F společnou větev CF, která se rozdělila velmi brzy po odchodu z Afriky. \n\n\n\nSkupiny vycházející z haploskupiny F se vyskytují u 90% veškeré světové populace, avšak téměř výlučně mimo oblast subsaharské Afriky. Mutace IJ odpovídá migrační vlně z Blízkého Východu nebo Západní Asie (před cca 30 000 lety), kdy se do Evropy rozšířila gravettská kultura (gravettien). \nPřed cca 30 000 lety se někde v oblasti Blízkého Východu, Kavkazu nebo ještě východněji v místech dnešního Pákistánu utvořila haploskupina G, která se v neolitu rozšířila po celé Evropě. Před cca 30-40 000 lety se v Indii utvořila Haploskupina H, která zde nyní dominuje u kmenových skupin na nejnižším patře společenského žebříčku. Z Indie v historické době pronikla západním směrem (Romové). Haploskupina K pochází pravděpodobně z Jihozápadní Asie, odkud se rozšířila do Afriky, Eurasie, Austrálie a Oceánie.\n\n\nHaploskupina L se vyskytuje především v Jižní Asii. Haploskupina M dominuje na území Papuy-Nové Guineje. Haploskupina NO se objevila před cca 35-40 000 lety nejpravděpodobněji v oblasti mezi severní Barmou a jižní Čínou. \nZde se zrodila také haploskupina N, která se po skončení doby ledové rozšířila směrem na Sibiř. Haploskupina O pochází z jihovýchodní Číny nebo z Indočíny. Haploskupina P vznikla ve střední Asii nebo v oblasti pohoří Altaj a později se od ní oddělily haploskupiny Q a R. V původní podobě se vyskytuje velmi zřídka. Haploskupina Q vznikla pravděpodobně také ve Střední Asii, odkud se rozšířila východním směrem až do Ameriky. \n\n\n\n\nHaploskupina NO se objevila před cca 35-40 000 lety nejpravděpodobněji v oblasti mezi severní Barmou a jižní Čínou. \nZde se zrodila také haploskupina N, která se po skončení doby ledové rozšířila směrem na Sibiř. V severní části Sibiře dnes tvoří nejpočetnější Y-haploskupinu, a to zejména u Samodijců a Jakutů. Haploskupina O se vyskytuje nejčastěji ve východní a jihovýchodní Asii - v Číně, Japonsku, Koreji, Indočíně, Indonésii a východní Indii. Typická je také pro Polynésany v Oceánii. Méně je zastoupena ve Střední Asii.\n\n\nHaploskupina Q je větví Haploskupiny P (M45). Předpokládá se, že vznikla v oblasti Sibiře a to přibližně před 15-20 000 lety. Haploskupina Q je blízká příbuzná Haploskupiny R (M207), jelikož obě skupiny sdílejí společný marker (M45).\n\n\nHaploskupina R se větví do skupin R1a a R1b.\nR1a se utvořila pravděpodobně v eurasijských stepích. Je spojována se stepními mohylovými kulturami a expanzí Indoevropanů. Dnes je typická hlavně pro Indoíránce ve střední a jižní Asii (Indii), a pro Slovany z Východní Evropy. R1b se objevila před 35-40 000 lety ve střední Asii a její příchod do Evropy se spojuje s nástupem tzv. klasického aurignacienu před cca 36 500 lety. Jedna z jejích větví R1b1c (M269) byla během posledního zalednění soustředěna v glaciálním útočišti (refugiu) v jihozápadní Francii a Kantábrii. Odtud se po skončení doby ledové šířila v západní a střední Evropě s magdalenskou kulturou (magdalenien). Dnes je vůbec nejčastěji zastoupenou Y-haploskupinou v Západní Evropě. Jiné větve R1b se řídce vyskytují ve střední Asii, Anatolii a v a Africe. R2 vznikla pravděpodobně poblíž pohoří střední Asie a odtud se rozšířila do Indie a oblasti Kavkazu. \n\n\n\n"}
{"id": "263578", "url": "https://cs.wikipedia.org/wiki?curid=263578", "title": "Beitostølen", "text": "Beitostølen\n\nBeitostølen je malá norská vesnice a lyžařské středisko v obci Øystre Slidre, v kraji Innlandet. Leží na jihu pohoří Jotunheimen ve výšce 900 m n. m.\n\nBeitostølen má 300 obyvatel a četné ubytovací možnosti pro turisty. Beitostølen disponuje jak sjezdovými dráhami, tak množstvím běžkařských tratí (320 km), které jsou každoročně využívány při Světovém poháru v běhu na lyžích a biatlonu. Je jedním z nejoblíbenějších norských zimních středisek.\n"}
{"id": "263579", "url": "https://cs.wikipedia.org/wiki?curid=263579", "title": "Břevnovský hřbitov", "text": "Břevnovský hřbitov\n\nBřevnovský hřbitov leží v blízkosti Břevnovského kláštera v Praze a je přístupný z ulice U Vojtěšky. Byl založen roku 1739, původně sloužil jako pohřebiště řeholníků z přilehlého kláštera. Během 19. století (1869 a 1881) byl dvakrát rozšířen. Je zde pohřbeno několik významných osobností.\n\nV horní části hřbitova vedle brány vedoucí do klášterní zahrady se nalézá kaple svatého Lazara z roku 1762, postavená podle návrhu Anselma Luraga. Tato původně menší stavba byla v roce 1778 rozšířena.Dále je součástí hřbitova například márnice z poloviny 19. století a socha sv. Prokopa z roku 1743, jejímž autorem je Karel Josef Hiernle.\n\nNa břevnovském hřbitově jsou pohřbeni například (v abecedním pořadí):\n\n\nSnad je zde pohřben i Pavel Alois Klár, stavebník Klarova ústavu pro slepce (jehož koncepci vytvořil jeho otec Alois Klar), na náhrobku ale není uvedeno jeho jméno, jen jméno jeho ženy a syna Rudolfa.\n\n\n"}
{"id": "263582", "url": "https://cs.wikipedia.org/wiki?curid=263582", "title": "HMS Glorious (77)", "text": "HMS Glorious (77)\n\nHMS Glorious byla válečná loď Royal Navy stejnojmenné třídy. Byla postavena za první světové války jako lehký bitevní křižník. Měla sesterskou loď HMS \"Courageous\" a podle upraveného projektu byla postavena také HMS \"Furious\". \n\nJejich stavba byla nápadem admirála Lorda Johna Fishera, který je zamýšlel jako ničitele lehkých křižníků nepřítele. Předpokládalo se, že budou efektivní jako těžká podpora britských lehkých sil operujících v mělkých vodách Baltského moře. To se ale nikdy nestalo, jelikož jejich bojová hodnota byla problematická. Neměly téměř žádné pancéřování a i slabší lodě je mohly vážně ohrozit. Přitom v souboji proti bitevním lodím by byly zcela deklasovány. Po nasazení v operacích za první světové války byly všechny kusy této třídy přestavěny na letadlové lodě. \"Glorious\" byla potopena v roce 1940, když z Norska evakuovala britské vojáky a letouny.\n\n\"Glorious\" byla postavena v belfastských loděnicích Harland & Wolff. Byla projektována jako lehký bitevní křižník s těžkými děly ráže 381 mm, které jinak nesly pouze bitevní lodě. Britské námořnictvo ji pro její slabé pancéřování klasifikovalo jako lehký křižník. Kýl lodi byl založen 1. května 1915, byla spuštěna na vodu 20. dubna 1916 a dokončena 14. října 1916. V lednu 1917 byla \"Glorious\" zařazena do služby. Stavba lodi stála 2 119 065 liber.\n\nKoncepce pohonného systému byla podobná tehdejším lehkým křižníkům třídy \"C\", jako byl HMS \"Champion\". Zajímavostí je, že při zkouškách \"Glorious\" v plné rychlosti vypustila torpédo z jednoho ze svých podvodních pevných torpédometů, což bylo obvykle v obavách z poškození lodí zakázáno. Sekundární dělostřelectvo používalo nová děla ráže 102 mm, s velkou rychlostí střelby, která měla loď ochránit před torpédovkami a dalšími lehkými loděmi. Při zkouškách bylo zjištěno, že plně naložená loď pluje o 1,5 uzlu rychleji, než při standardním výtlaku.\n\nKdyž \"Glorious\" vstoupila do služby, stala se vlajkovou lodí \"3. eskadry lehkých křižníků\" a později \"1. eskadry lehkých křižníků\". Dne 17. listopadu 1917 se, společně se sesterskou \"Courageous\" a bitevním křižníkem HMS \"Repulse\", účastnila druhé bitvy u Helgolandské zátoky, aniž by v ní utrpěla poškození.\n\nV roce 1918 dostala na střechy obou hlavních dělových věží krátkou plošinu pro vzlet letounů. Dne 21. listopadu 1918 byla přítomna kapitulaci německé Hochseeflotte ve Scapa Flow. V roce 1919 byla převelena do dělostřelecké školy v Devonportu, kde sloužila jako cvičná loď. Později se z ní stala vlajková loď britské rezervní flotily.\n\nKdyž v letech 1921–1922 proběhla Washingtonská konference a byla uzavřena smlouva omezující námořní síly, byla tonáž \"Glorious\" počítána do tonáže britských bitevních lodí. Jelikož Royal Navy chtěla zachovat jiná bitevní plavidla, rozhodla se přestavět ji na letadlovou loď. Díky kombinaci prostorného trupu a vysoké rychlosti byla na přestavbu dobrý kandidát. Druhým důvodem bylo to, že její konstrukce se ve válce příliš neosvědčila. Přestavba začala v roce 1924 a loď byla opět přijata do služby 10. března 1930.\n\nPřestavba byla zahájena v Rosythu, ale protože loděnice byly v roce 1929 uzavřeny, přesunula se k dokončení do loděnice v Devonportu. Přestavba stála 2 137 374 liber. \"Glorious\" byla řešena jako letadlová loď s dvojicí letových palub. Ve dvou třetinách délky lodi byla hlavní letová paluba a na přídi, o něco níže, byla ještě druhá, malá letová paluba, určena pro vzlety stíhacích letounů. Tato koncepce se ale také příliš neosvědčila a v letech 1935-1936 byla \"Glorious\" opět upravena. Malá vzletová paluba byla odstraněna, místo ní byla namontována protiletadlová děla a na hlavní palubu byly instalovány dva katapulty.\n\nZajímavostí je, že odstraněné hlavní dělové věže byly použity při stavbě poslední britské bitevní lodě, HMS \"Vanguard\". Věže z \"Glorious\" byly na pozici A a B, zadní věže pocházely z křižníku \"Courageous\", taktéž přestavěného na letadlovou loď.\n\nLetadla byla uskladněna ve dvou hangárech umístěných nad sebou. Oba byly dlouhé 168 metrů a 7,3 metru široké. \"Glorious\" mohla nést nanejvýš 48 letadel. Zpočátku loď nesla stíhací letouny Fairey Flycatcher, bombardovací letouny Blackburn Ripon a průzkumné Fairey IIIF. Později nesla stíhací stroje Gloster Gladiator a bombardovací Fairey Swordfish.\n\nDne 1. dubna 1931 se \"Glorious\" nedaleko Gibraltaru srazila s francouzskou pasažérskou lodí \"Florida\", které na několika místech prorazila trup. \"Glorious\" vzala pasažéry potápějící se lodi na palubu a odvezla je do přístavu Málaga. Při nehodě zahynulo 30 osob, z toho jeden člen posádky \"Glorious\".\n\nV době vypuknutí druhé světové války loď sloužila ve Středomoří. V říjnu 1939 se Suezským průplavem přesunula do Indického oceánu, aby se podílela na pátrání po německém křižníku \"Admiral Graf Spee\".\n\nKdyž v dubnu 1940 Německo začalo invazi do Norska, byla loď převelena zpět a 23. dubna 1940 dorazila společně s letadlovou lodí HMS \"Ark Royal\" do Británie. Už druhý den pak vyplula do norských vod, kde se její letouny Blackburn Skua a Gladiator účastnily řady operací. \"Glorious\" byla 27. dubna odeslána do Británie pro doplnění paliva, odtud se 1. dubna 1940 vrátila zpět do akce.\n\nBěhem této druhé cesty do Norska přepravila stíhací letouny Gloster Gladiator, které měly operovat z hladin zmrzlých jezer. Ty ale byly brzy zničeny německým letectvem. V době blížící se porážky spojenců v Norsku dopravila \"Glorious\" 28. května do norského městečka Bardufoss squadronu stíhaček Hawker Hurricane, které měly krýt evakuaci britských jednotek. Protože v té době byl kritický nedostatek torpédoborců, plula \"Glorious\" do své třetí akce téměř bez doprovodu. Ještě 2. června se její letouny podílely na krytí evakuace jednotek z přístavu Narvik. Krátce nato, 5. června, začala \"operace Alphabet\", což byla evakuace všech britských jednotek z Norska, které se \"Glorious\" také účastnila.\n\nBěhem operace Alphabet přistálo 8. června na palubě \"Glorious\" 10 Gladiatorů a 8 Hurricanů ze stavu 46. a 263. squadrony RAF. Ty na palubu přistály bez použití přistávacího háku a brzdících lan. \"Glorious\" pak opustila britský konvoj a vydala se sama, pouze v doprovodu torpédoborců HMS \"Ardent\" a HMS \"Acasta\", na cestu do Anglie.\n\nBěhem plavby Norským mořem však byla dostižena německými bitevními křižníky \"Scharnhorst\" a \"Gneisenau\". Letadlová loď byla potopena během dvouhodinového boje, kdy se ji oba torpédoborce do poslední chvíle snažily bránit a krýt kouřovou clonou, se ztrátou celkem 1519 osob (přežilo 45). Jediný přeživší z torpédoborce \"Acasta\" byl, spolu s 38 muži z \"Glorious\", zachráněn norským parníkem \"Borgund\", který je dovezl na Faerské ostrovy.\n\nBěhem obrany proti německým bitevním křižníkům se britskému torpédoborci \"Acasta\" podařilo poškodit \"Scharnhorst\" torpédem. Oba torpédoborce také zasáhly německé lodě řadou střel z jejich lehkých děl. Tato poškození byla dostačující k tomu, aby se německé lodi raději vrátily do Trondheimu, což umožnilo bezpečné proplutí evakuačních konvojů následujícího dne.\n\n\n"}
{"id": "263583", "url": "https://cs.wikipedia.org/wiki?curid=263583", "title": "Žehuňská obora a Žehuňský rybník", "text": "Žehuňská obora a Žehuňský rybník\n\nNárodní přírodní rezervace Žehuňský rybník a Žehuňská obora existovala v letech 1999–2006. Vznikla sloučením NPR Žehuňský rybník a NPR Žehuňská obora a po 7 letech byla opět rozdělena na tyto dvě části. Měla rozlohu 1422 ha a rozkládala se v nadmořské výšce 198 až 260 m.\n"}
{"id": "263584", "url": "https://cs.wikipedia.org/wiki?curid=263584", "title": "Nové diery", "text": "Nové diery\n\nNové diery je turisticky významná soutěska v Kriváňské Malé Fatře, součást Jánošíkových dier. Pojmenování dostaly podle toho, že byly z celé soustavy soutěsek zpřístupněny jako poslední. Vybíhá z Dolných dier proti proudu menšího přítoku Dierového potoka.\n\nBizarní skalní útvary se specifickým klimatem jsou domovem vícera zajímavých druhů rostlin a živočichů. Soutěska se nachází v přírodní rezervaci Rozsutec.\n\nNacházejí se zde 4 vodopády s výškou 1 až 2 metry, které jsou součástí přírodní památky Vodopády Dierového potoka. Značená turistická stezka, která úzkou soutěskou prochází, je částečně vedena žebříky.\n\n\n"}
{"id": "263589", "url": "https://cs.wikipedia.org/wiki?curid=263589", "title": "Nový rybník", "text": "Nový rybník\n\nNázev Nový rybník má více rybníků:\n\n\npřírodní rezervace:\n\nnázev zaniklé osady:\n"}
{"id": "263592", "url": "https://cs.wikipedia.org/wiki?curid=263592", "title": "Nový Rybník u Lnář", "text": "Nový Rybník u Lnář\n\nNový Rybník u Lnář je přírodní památka zahrnující Nový rybník v okrese Strakonice v Jihočeském kraji v České republice. Nachází se západně od obce Tchořovice ve vzdálenosti 1,5 km. Přírodní památka byla v roce 2014 MŽP zrušena, vzhledem k tomu, že kolonie racka chechtavého a rybáka obecného vymizela z lokality již v minulosti a i přes provedená opatření není pravděpodobné že bude obnovena, tudíž lokalita nesplňuje kritéria pro zachování přírodní památky.\n\nRybníkem protéká potok Kopřivnice a přivaděč od Hradišťského potoka. Oba potoky jsou přítoky řeky Lomnice.\n\nV roce 1933 byl rybník a jeho okolí vyhlášen jako „státní přírodní reservace“ o rozloze 34,4 ha.\n\nV roce 1945 na konci druhé světové války se u rybníka setkaly americká a sovětská armáda při osvobozování území Československa.\n\n"}
{"id": "263599", "url": "https://cs.wikipedia.org/wiki?curid=263599", "title": "Myšenecká slunce", "text": "Myšenecká slunce\n\nPřírodní památka Myšenecká slunce je geologická lokalita, na které se vyskytují turmalínové shluky v pegmatitovém tělese pronikající křemenným syenitem. Nachází se ve vsi Myšenec (část města Protivín v okresu Písek), za zdí zadního traktu stavení čp. 28. Památka spadá pod správu AOPK České Budějovice. Památku je možno navštívit volně ze silnice vedoucí od kostela mezi dvěma staveními.\n\nChráněny jsou paprsčité turmalínové shluky tvořené dlouhými stébelnatými krystaly skorylu, které vznikly vyloučením z tuhnoucího žulového magmatu. Turmalínové shluky se hojně vyskytují na balvanech a skalách v zahradách mnoha myšeneckých stavení, ale i v jejich kamenném zdivu.\n\nNa místě přírodní památky jsou tři velké shluky skorylu, kdy jeden je dlouhý přibližně 80 cm a je protáhlý převážně vertikálním směrem. Další dva se nacházejí přibližně půl metru až metr nalevo od něj. Tyto dva shluky jsou menší a jsou v podstatě vedle sebe. Všechny tři shluky jsou vzájemně rovnoběžné. Samotná tělesa jsou tvořena sloupkovitými krystaly skorylu, které dosahují velikosti řádově několika centimetrů.\n\nK roku 2007 byly levé dva shluky dobře viditelné a nepoškozené a pravý shluk byl ve spodní oblasti částečně porostlý lišejníkem, který zasahoval i do středové oblasti.\n\nSkoryly se nacházejí v křemenném syenitu, kde se dá rozpoznat jak čistý bílý křemen, tak i místy jeho odrůda v podobě růženínu, který ale není úplně zbarvený, ale spíše má nádechy do růžova. V horní části je i větší těleso živců, které je se skorylem v kontaktu.\n\n"}
{"id": "263600", "url": "https://cs.wikipedia.org/wiki?curid=263600", "title": "Morfin", "text": "Morfin\n\nMorfin, také morfium, je alkaloid fenanthrenového respektive morfinanového typu, obsažený v opiu, tzv. opiát (opioid přirozeného původu, vyskytující se v opiu vyráběného z rostlin máku). Tvoří přibližně 10 % hmotnosti surového opia.\n\nPoužívá se primárně v lékařství jako silné analgetikum (lék tišící bolest) a též jako surovina na výrobu dalších opioidů morfinového typu (například kodeinu, ethylmorfinu, hydromorfonu, diamorfinu – známého spíše jako heroin – a folkodinu). Je prototypem silných analgetik (anodyna), taktéž i referenční látkou, k níž se vztahuje účinnost ostatních opioidů. Jeho účinky na organismus i psychiku vyplývají z jeho působení na opioidní receptory především v centrální nervové soustavě. Při užívání se rychle rozvíjí tolerance. To znamená, že k dosažení stejné účinnosti je třeba podávat stále vyšší dávky. S tím souvisí i jeho silná návykovost. Morfin je omamná látka a kromě svého použití v medicíně je též zneužíván jako droga nebo surovina k výrobě heroinu. Podléhá proto zvláštnímu pravidlům zacházení při výrobě, distribuci a ve zdravotnických zařízeních.\n\nV čisté podobě tento alkaloid jako první izoloval lékárník Friedrich Sertürner roku 1804, který mu dal jméno „morphium“. To vychází z řecké mytologie – Morpheus byl bohem snů. Název morfium byl později změněn na morfin. Přípona \"-in\" je jednotně používána při vytváření názvů alkaloidů.\n\nMorfin je alkaloid, tj. organická dusíkatá báze (amin) přírodního původu. Má morfinanovou (od uhlovodíku fenanthrenu odvozenou) kostru, tvořenou pěti kondenzovanými cykly. Aminový dusík v poloze 17-morfinanoveho skeletu je terciární (jsou na něj vázány tři organické radikály), má jeden volný (nevazebný) elektronový pár, v důsledku čehož je tu molekula schopná protonizace (tvorby kationtu protonakceptorní reakcí s roztokem kyseliny) – vzniká kation zvaný morfinium.\n\nMorfin k medicínskému použití je tvořen solemi morfinia – nejčastěji hydrochloridem a hemisulfátem morfinu. Lékopisný chlorid morfinia (\"morphini hydrochloridum trihydricum\") krystalizuje se třemi molekulami vody – tvoří trihydrát; lékopisný síran morfinia (\"morphini sulfas pentahydricus\") krystalizuje s pěti molekulami vody – tvoří pentahydrát. Méně používanými solemi morfinia jsou např. octan (morfinium acetát), vínan (morfinium tartrát) a polistyrex (morfinium poly(styresulfonát)) morfinia.\n\nKromě tohoto bazického centra je v molekule morfinu přítomné i centrum acidické (kyselé) – protondonorní fenolický hydroxyl v poloze 3. Proto je morfin možné silnou zásadou deprotonizovat – tvoří v silně zásaditých roztocích rozpustný anion morfinát (morfinan), proto je molekula morfinu amfifilní, tj. tvořící soli s kyselinami i zásadami. Této vlastnosti morfinu se využívá především při jeho izolaci z přírodních zdrojů – opia a makoviny („maková sláma“, sušené prázdné makovice).\n\nVolná báze morfinu je prakticky nerozpustná ve vodě (méně než 0,2 g na litr za pokojové teploty), ačkoli tvoří s vodou hemihydrát – krystalizuje s polovičním látkovým množstvím vody. Nejlépe rozpustná je volná báze morfinu v methanolu a ve vroucím ethanolu, v jiných organických rozpouštědlech je rozpustná málo. Soli morfinu, morfinium i morfinát jsou lépe rozpustné ve vodě, chlorid trihydrát cca 57 g na litr vody při 20 °C, síran pentahydrát cca 65 g na litr vody při 20 °C, octan trihydrát dokonce až 440 g na litr vody při 20 °C, tvoří slabě kyselé vodné roztoky (pH cca 5); morfináty alkalických kovů a kovů alkalických zemin jsou velice dobře rozpustné ve vodě, tvoří alkalické roztoky (pH cca 11).\n\nTotální syntéza morfinu je možná, avšak není ekonomicky výhodná – izolace morfinu z přírodní drogy (opium, makovina) je nejenom levnější, ale i jednodušší.\n\nMorfin je modelem silně účinných opioidů. Jeho účinky mají více nebo méně vyjádřeny všechny opioidy, které jsou používány v medicíně.\n\nV lidském organismu působí především v centrálním nervovém systému (CNS; tj. v mozku a míše). Má plně agonistický účinek na opioidní receptory typu µ- (syn.: MOR); tyto receptory jsou po navázání morfinu plně aktivovány. Dalšími receptory, na které se morfin váže, jsou opioidní receptory typu κ- (syn.: KOR) a δ- (syn.: DOR), na kterých působí rovněž agonisticky, avšak méně výrazně než na MOR. Jedná se o stejné receptory, na které se v organismu váží tzv. endorfiny a enkefaliny – látky přirozeně tlumící bolest.\n\nKlinické účinky morfinu se dají rozdělit na centrální (v CNS) a periferní (v ostatních orgánech). Centrální účinky morfinu jsou:\n\nPeriferní účinky morfinu jsou:\n\nMorfin má také negativní účinky na imunitní systém a další systémy organismu, jejich význam je ovšem z hlediska okamžitých účinků méně významný než účinky centrální a muskulotropní (na hladké svalstvo).\n\nObvykle se podává morfin k tlumení akutních i chronických nesnesitelných bolestí po úrazech, chirurgických operacích, infarktu myokardu. Rovněž se používá při předoperační přípravě. Tlumivého účinku na dýchací centrum lze otoku (edému) plic k odstranění neekonomické hyperventilace (nadměrně zrychleného dýchání) a tíživého pocitu dušnosti.\n\nV současnosti se již zřídka používá při těžkém, neztišitelném kašli při zhoubných onemocněních dýchacích cest (neúčinkuje-li kodein dostatečně) a zcela výjimečně (jako účinná látka opiové tinktury) na utlumení jinak nezvládnutelného průjmu (v současnosti nahrazen loperamidem a difenoxylátem).\n\nJe vysoce individuální, vždy přesně určuje lékař. U dospělých bývá referenční dávka:\n\nPravidlo: v důsledku tzv. first-pass efektu při podání p.o. jsou potřebné orální dávky morfinu obvykle 2- až 3-, případně i 4násobně vyšší nežli parenterální (i.m, s.c., i.v.) dávky a naopak; dávka 5 mg soli morfinia s.c. odpovídá obvykle 10–20 mg p.o., individuální variace jsou však značné, proto musí dávku vždy stanovit lékař.\n\nDávky je nutné přizpůsobit stavu pacienta (redukce u dětí, starých, kachektických osob a pacientů v šoku, naopak titrace nahoru u pacientů s tolerancí a masivními bolestmi v důsledku progresivní zhoubné nemoci apod.). Při snížené funkci ledvin se dávka snižuje na polovinu, při snížené funkci jater se prodlužuje interval mezi dávkami 1,5–2krát. Při dialýza není nutné dávku upravovat.\n\nPo perorálním podání (p.o., ústy) je biologická dostupnost v rozsahu 20–40 % dávky (vztaženo na dávku podanou intravenózně, do žíly). Při průchodu játry po vstřebání z trávicího ústrojí z větší části k metabolizaci (tzv. „first-pass efektu“). Hlavními metabolity jsou morfin-3-glukuronid (M3G, nemá analgetický účinek) a morfin-6-glukuronid (M6G, má silnější analgetický účinek než samotný morfin), oba metabolity se tvoří u člověka v poměru 5:1 ve prospěch 3-glukuronidu. M3G se vylučuje žlučí do střev, kde dochází k jeho částečné hydrolýze. Uvolněný morfin se pak znovu vstřebává. Malá část morfinu je metabolizována na normorfin (17-demethylmorfin) a jeho glukuronidy. U novorozenců je schopnost konjugace s glukuronovou kyselinou omezena, proto se u nich morfin vylučuje z organismu pomaleji než u dospělých. Morfin i jeho metabolity se vylučují ledvinami. Biologický poločas (tj. doba snížení koncentrace v krevní plazmě na polovinu) je 2–4 hodiny.\nZvláštností M6G je, že ačkoliv je více rozpustný ve vodě (hydrofilní), což umožňuje rychlejší vyloučení z organismu, snadno proniká i hematoencefalickou bariérou do mozku, kde působí. Vysvětluje se to tím, že při určité konformaci (prostorovém uspořádání) molekuly jsou hydrofilní skupiny zakryty. To zřejmě umožňuje průnik bariérou, kterou mohou snadno projít jen lipofilní látky (rozpustné v tucích).\n\nKlinické účinky (hlavně analgetický) nastupují po podání morfinu p.o. (neretardované přípravky) během cca 30–40 minut, při s.c. a i.m. podání (podkožní a nitrosvalová injekce) během cca 15 minut a při nitrožilním (i.v. injekce) podání cca za 1–5 minut; analgetický účinek přetrvává po těchto formách aplikace cca 4 hodiny, proto je nutno injekce, resp. neretardované orální (ústní) formy morfinu při přetrvávajících silných bolestech podávat každé 4 hodiny.\n\nÚčinek morfinu podaného v retardovaných tabletách nastupuje pozvolna během 2–3 hodin po užití a přetrvává v důsledku postupného, řízeného uvolňování morfinu obvykle 12 (u některých přípravků až 24) hodin, což značně ulehčuje dlouhodobou léčbu chronických silných bolestí, například u onkologických pacientů. Při podání v retardované formě se morfin dostává do jater v nižších koncentracích, což více využívá jejich kapacitu při tvorbě glukuronidů. Tvoří se tak více analgeticky účinného M6G.\n\nUžití morfinu (i příbuzných opioidů) lze zjistit analýzou vzorku moči.\n\nNežádoucí účinky morfinu plynou z jeho výše popsaného působení. Především to bývá zácpa, někdy nevolnost a zvracení (při dlouhodobém užívání obvykle mizí), křeče žlučových až močových cest. Při dlouhodobém užívání riziko vzniku tolerance a závislosti.\n\nNa účinky morfinu se rozvíjí tolerance, a to především u toxikomanů, jen částečně u pacientů medikovaných \"lege artis\" (správným způsobem). Tolerance znamená postupné snižování účinnosti a potřebu vyšších dávek při dlouhodobém užívání. Souvisí s návykovostí.\n\nMorfin je návykový, jak psychicky, tak i somaticky (tělesně). Závislost na morfinu (morfinismus) je závažným onemocněním, avšak u pacientů v medicíně je problematika závislosti méně závažná, než bývá obecně předpokládáno. Jen u malého počtu pacientů užívajících morfin či jiná silná analgetika na lékařský předpis a podle pokynů lékaře se rozvine časem závislost opiátového typu. Somatický návyk u dlouhodobě medikovaných pacientů bývá běžný, ovšem psychická závislost v patologickém smyslu se vyskytuje zřídka).\n\nZneužívaní opioidů a závislost na nich představuje závažný zdravotní i společenský problém.\n\nMorfin je v závislosti na dávce a stavu organismu potenciálně toxický. U opioid-naivních osob (bez předchozí zkušenosti a tolerance) působí již dávky mírně nad terapeutickými příznaky otravy (intoxikace), které se stupňují s citlivostí jedince a dávkou morfinu. Typickými příznaky lehké intoxikace jsou výrazná mióza, útlum, zpomalené reflexy, nevolnost a zvracení, ztížený verbální kontakt s intoxikovaným, silná ospalost. S postupujícím stupněm intoxikace pak ztráta vědomí, oslabení dýchaní, reflexů, maximální mióza bez reakce na světlo až kóma. Někdy se vyskytují i epileptoidní záchvaty křečí (podobné epileptickým) a hypotermie (snížení tělesné teploty). Při závažné intoxikaci může postižený zemřít v důsledku zástavy dýchání paralýzou dechového centra v CNS nebo udušením v důsledku aspirace (vdechnutí) zvratků v bezvědomí, a to i hodiny po užití morfinu (či jiného opioidu).\n\nSpecifickým antagonistou a antidotem (protijedem) opioidů je látka naloxon, který rychle vytěsní opioid z receptorů, a antagonizuje tak jeho účinky. Naloxon má podávat pouze lékař, a to přednostně nitrožilně (i.v.), v rozdělených dávkách dle stavu pacienta. Nutná je i reanimační pohotovost. Pacienta předávkovaného opioidem je nutno sledovat jistou dobu po zvrácení otravy, protože naloxon účinkuje obvykle kratší dobu než většina opioidů a někdy je nutné podat ho znovu nebo aplikovat kontinuálně formou infúze. U pacientů s návykem na opioidy naloxon často působí abstinenční syndrom, proto je nutné aplikovat ho u toxikomanů s předávkováním obzvláště opatrně za přísného monitoringu životních funkcí.\n\nJako smrtelná dávka morfinu p.o. u opioid-naivního dospělého se uvádí 100–400 mg.\n\nMorfin patří mezi omamné látky skupiny I, zacházení s ním podléhá ustanovením zákona č. 167/1998 Sb., o návykových látkách. Ať už jako chemicky čistá látka či jakýkoliv léčivý přípravek musí být u výrobců, distributorů, v lékárnách a jiných zdravotnických zařízeních uchováván v uzamčené schránce či skříni. Jakékoliv nakládání musí být předepsaným způsobem evidováno. Lékárna může přípravky vydat pacientům na základě speciálního tiskopisu receptu s modrým pruhem a zdravotnickým zařízením na základě žádanky s modrým pruhem.\n\nVzhledem k tomu, že morfin a další opiové alkaloidy (kodein, thebain, oripavin, noskapin, papaverin) se vyskytují v máku, řešil Evropský úřad pro bezpečnost potravin (EFSA) otázku bezpečné dávky těchto látek v potravinách obsahujících mák. Odborníci stanovili, že tzv. akutní denní referenční dávka morfinu obsaženého v máku činí 10 mikrogramů na kilogram tělesné hmotnosti.\n\n"}
{"id": "263601", "url": "https://cs.wikipedia.org/wiki?curid=263601", "title": "SRGB", "text": "SRGB\n\nsRGB je standardní RGB (Red Green Blue, červená zelená modrá) barevný prostor vytvořený ve spolupráci HP a Microsoft pro použití na monitoru, tiskárnách a Internetu. Původně byl čistě pragmaticky sestaven v roce 1995 Ralfem Kuronem z FOGRA ve spojení s ICC. Je podporovaný W3C, Exif, Intel, Pantone, Corel a spoustou průmyslových přehrávačů, je také dobře snášen open source software jako například GIMP, a je otvírán například ve formátu SVG.\n\nsRGB barevný prostor je určen a navržen pro prohlížení, které je typické pro domácí a kancelářské podmínky. Tmavší provedení je naopak typické pro komerční účely. Používá se ITU-R BT.709-2 (stejně jako použití v SMPTE monitoru) a funkce přenášení (gamma křivka) typické pro CRT. Toto určení platí pro sRGB, aby bylo přímo zobrazeno non-ICC-aware aplikacemi na monitoru, což je faktor, který značně podporuje jeho přijetí. Téměř všechny softwary byly a jsou navrženy s předpokladem 8-bitů /kanál souboru obrázku nemění umístění do 8-bitů/, displej kanálu se bude zdát více jak sRGB specifické příkazy. LCD monitory, digitální kamery, tiskárny a skenery podporují standard sRGB. Zařízení, která přirozeně nepodporují sRGB (jako starší monitory CRT) zahrnuje kompenzační obvod nebo software tak, že nakonec i oni se podřídí těmto standardům (toto poněkud méně platí pro výšku-konče profesionálním vybavením, které stále zpravidla podporuje sRGB). Z toho důvodu se předpokládá (v nepřítomnosti vloženého profilu nebo nějaké jiné informace), že nějaký 8-bitový kanál souboru obrázku API nebo zařízení rozhraní počítače, je v sRGB barevném prostoru.\n\nsRGB gamma nemůže být vyjádřena jako jednoduchá číselná hodnota. Celkově je gamma přibližně 2.2, skládající se z lineárních (gamma 1.0) úseků blízko černé a nelineárních úseků jinde zahrnující 2.4 a gammu měnící se z 1.0 po 2.3.\n\nsRGB definuje barevnost primárek červené, zelené a modré, což jsou barvy, kde jeden ze třech kanálů je na maximální hodnotě a ostatní dvě jsou na nule. V CIE xy souřadnicích barvy je červená jako [0.3000, 0.6000], modrá je [0.1500, 0.0600] a bílý bod je D65 [0.3127,0.3290]. Jako s jakýmkoli RGB barevným modelem, pro nezáporné hodnoty R, G, a B není možné znázornit barvy mino barevný trojúhelník definovaný primárkami, barvy gamutu, který je vhodně zvolen v barevném rozsahu viditelném člověkem.\n\nsRGB také definuje nelineární transformaci mezi intenzitou těchto primárek a právě uloženým číslem. Křivka je podobná gammě zobrazení, odpovídající CRT. Je důležitější znovu použít tuto křivku než primárky, abychom dostali skutečně správné zobrazení sRGB obrázku. Tato nelineární konverze znamená, že sRGB poskytuje dostatek možností pro zpracování celých čísel v obrázkovém souboru tak, aby byl člověk schopen vnímat svými smysly výsledné zobrazení.\n\nAutoři profesionálních publikací se někdy této metodě sRGB vyhýbají, protože věrnost a pestrost výsledných barev není dostatečná k tomu, aby vyhovovala možnostem tisku reprodukcí v CMYK. To platí zejména pro barevné odstíny v modrozelené škále. Přehled důvodů, pro které je upřednostňováno použití Adobe RGB při tisku publikací, jsou uvedeny v kapitole RGB barevný prostor RGB color space.\n\nPrvní krok ve výpočtu sRGB tristimulusních hodnot z CIE XYZtristimulusních hodnot je lineární transformace, která může být provedena násobením matic (matrix). Poznámka, že tyto lineární hodnoty \"nejsou\"  konečnými výsledky.\n\nVězte také, že jestliže jsou udány hodnoty CIE xyY barevného prostoru (kde \"x\", \"y\" jsou souřadnicemi barev a \"Y\" je luminance /svítivost/), musí být prvně přeměněno CIE XYZ tristimulusních hodnot:\n\nStřední parametry formula_4, formula_5 and formula_6 jsou v barevné škále definovány v rozsahu [0,1], což znamená, že počáteční hodnoty \"X\", \"Y\", a \"Z\" jsou taktéž opatřeny měřítkem (pokud vycházíte z hodnot XYZ například do stovky, rozdělte nejprve osy na sto dílů nebo použijte matici a pak desetinné měřítko s konstantním intervalem [0,1] celkové délky osy). Lineární RGB hodnoty se obvykle pohybují v tomto obsahu, přičemž bílá má hodnotu (1,1,1); skutečné odpovídající hodnoty XYZ jsou pak vyjádřeny tak, že bílá je D65 s jednotnou svítivostí (\"X\",\"Y\",\"Z\" = 0.9505, 1.0000, 1.0890).\n\nsRGB byl vytvořen k vyjádření typického skutečného s hodnotou gamma 2.2 a následující vzorec přetváří lineární hodnoty na sRGB. Z formula_7 do formula_4, formula_5, nebo formula_6, a formula_11 do formula_12,formula_13 nebo formula_14:\n\nformula_15\nTato gamma upraví hodnoty v rozsahu od nuly do jedničky. Jestliže je hodnota v rozsahu od 0 do 255 je třeba, například 8-bitové grafiky v zobrazovací jednotce, běžně je násobeno 255 stále dokola k celému číslu.\n\nZnovu hodnoty sRGB komponent formula_12, formula_13, formula_14 jsou v rozsahu od nuly do jedničky. (Rozsah od 0 do 255 může být jednoduše dělitelný 255).\n\nkde\n\nTransformace byla navržena pro gammu zhruba kolem 2.2, ale s lineárním úsekem blížícím se nule, abychom se vyhnuli nekonečnému sklonu v K=0, což může způsobit výpočetní problémy. Podmínka, když se formula_22 rovná K0 je:\n\nkde (použité formula_24) standardní hodnota of formula_25, která byla použita nahoře, přináší formula_26 a toto je použití transformace. Jestliže stanovíme podmínku, že stejně tak se shoduje sklon, potom musíme mít:\n\nNyní máme dvě obdoby. Jestliže přiřadíme těmto dvěma neznámým formula_22 a formula_29, potom můžeme provést výpočet tak, abychom dosáhli hodnot formula_30 a formula_31. Tyto hodnoty a z nich vyplývající formula_32, jsou někdy používány k popisu konverze sRGB. Publikace programátorů sRGB's[1] užívají tohoto formula_22, ale formula_29 používají 12.92, čímž dosahují malé diskontuity na křivce. I přes tuto diskontuitu někteří autoři tyto hodnoty přijali. Jako standardní bylo udržováno formula_29=12.92 a hodnota formula_22 byla přepočítávána k dosažení kontinuální křivky, jak je již popsáno nahoře. Výsledkem byla diskontuita sklonu od 12.92 pod po 12.70 nad protětím.\n\nsRGB je doporučený barevný prostor pro Internet. Může být používán pro editaci a ukládání všech obrázků určených k publikaci na web, nicméně jeho zásluhou je barevná škála poněkud limitovaná, obrázky určené k profesionálnímu tisku mohou ztratit na kvalitě, může být zaměněn za jiný barevný prostor jako Adobe RGB (1998) mající jinou barevnou škálu.\n\nObrázky určené pro Internet a vytvořeny v jednom z ostatních barevných prostorů mohou být konvertovány do sRGB během editace, použitím vhodného editovacího programu, např. Paint Shop Pro nebo Adobe Photoshop; ideálně, originální nesRGB soubor může být uložen a konverze do sRGB zkopírována, ke ztrátě informací obrázku dojde během konvertování do méně běžného barevného prostoru.\n\nZásluhou standardizace sRGB na Internetu, na počítačích, na tiskárnách, používá k práci mnoho běžných uživatelů digitálních kamer a skenerů sRGB (pokud je dostupný). Použití ve spojení s inkoustovými tiskárnami , sRGB obrázky naprosto vyhovuje domácímu použití. Nicméně kvalitní LCD kamery jsou obvykle nekalibrované, to znamená, že třebaže je obrázek označený jako sRGB, nemůže se zaručit věrné zobrazení barev na LCD obrazovce.\n\nDva vévodící programovací rozhraní pro 3D grafiku, OpenGL a Direct3D mohou použít sRGB. OpenGL 2.1 začlení sRGB textury, je prvně začleněn EXT_texture_sRGB extension. OpenGL's EXT_framebuffer_sRGB extension /EXT vyrovnávací paměť sRGB typu/ podporuje rendrování ve vyrovnávací paměti za předpokladu přímého nebo sRGB barevného prostoru. DirectX9 podporuje RGB textury a rendrování v sRGB hladině používané Direct3D.\n\n\n"}
{"id": "263602", "url": "https://cs.wikipedia.org/wiki?curid=263602", "title": "Mázhaus", "text": "Mázhaus\n\nMázhaus (německy \"Maßhaus\", česky též \"velká síň\", v dobových textech také \"velký\", \"spodní\" atp. \"palác\") je rozměrná místnost zaujímající celou přední část přízemí patrového gotického či renesančního měšťanského domu. \nTento prostor byl užíván především k výčepu piva, případně k provozování další obchodní činnosti či řemesla. Nebyl vytápěn. Fungoval též jako komunikační uzel, z něhož směřovaly schody do (obytného) prvního patra a do sklepa, průjezd či průchod do dvora atp. Byl téměř vždy zaklenut, velmi často s použitím asymetricky umístěného středního sloupu. Od ulice či podloubí jej dělila plná zeď prolomená vstupem a oknem či okny. \n\nMázhausy vznikaly od 13. století jako důsledek vydělení a přesunu obytné složky měšťanského domu do jeho prvního patra. Tímto způsobem došlo k rozdělení základních funkcí hlavní obytné místnosti domu, tzv. dýmné jizby. Veřejná, obchodní či řemeslná složka zůstala v přízemí, neboť je těsně svázána jak s funkcemi sklepa a dvora, tak s prostorem ulice. Především jde o již zmíněný výčep piva, který těsně souvisí s právem vaření piva (tímto právem byla ve středověku obdařena naprostá většina měšťanských domů), ale i o další obchodní či řemeslnickou činnost.\n\nPředevším v souvislosti se zřizováním obchodů v přízemích domů v 19. století byly mázhauzy hromadně rušeny. Naopak obnovovány byly v mnoha historických městech při památkových rekonstrukcích v době socialismu. Dnes je proto nalezneme v mnoha domech v centru Českého Krumlova, Slavonicích atp. Po roce 1989 byly tyto rekonstruované mázhausy často opět využity pro obchodní či restaurační činnost.\n\nS právem výčepu piva souvisí i jeho tradiční označení. „Máz“ byla stará objemová jednotka (zhruba 1,4 l), užívaná především pro pivo, \"haus\" znamená německy „dům“, ale v dobových textech jím může být rozuměna také hlavní obytná místnost. V podstatě tedy jde o jakýsi „domov piva“.\n"}
{"id": "263606", "url": "https://cs.wikipedia.org/wiki?curid=263606", "title": "Brabham BT3", "text": "Brabham BT3\n\nBrabham BT3 (Jack Brabham a Ron Tauranac, 3. design) byl vůz formule 1 týmu Brabham Racing Organisation, který se účastnil mistrovství světa v letech 1962 - 1965.\n\nBrabham BT3, byl prvním vozem formule 1 postavené společností Motor Racing Developments Ltd. Zakladatelem této společnosti byl konstruktér Ron Tauranac a pilot Jack Brabham a byli to právě tyto dva Australané, kteří vstoupili v roce 1962 do formule 1 s týmem Brabham Racing Organization. Model BT3 se poprvé představil v Grand Prix Německa 1962, Jack Brabham se s ním kvalifikoval na 24. místě, ale v závodě musel odstoupit pro problémy s akcelerátorem. První úspěch se dostavil již prvního září v závodě Gold Cup, kde Jack Brabham dojel na třetím místě. První vítězství zaznamenal Jack Brabham 28. června 1963 v Grand Prix Solitude. První zbarvení vozu bylo tyrkysové a až v roce 1963, kdy se Jack Brabham spojil s Danem Gurneyem, vozy získaly zelenou a zlatavou barvu.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "263609", "url": "https://cs.wikipedia.org/wiki?curid=263609", "title": "Manínská tiesňava", "text": "Manínská tiesňava\n\nManínska tiesňava (117,63 ha) se nachází nedaleko Považské Bystrice v pohoří Strážovské vrchy.\n\nEpigenetický zlom vytvořený zařezáním Manínského potoka, který rozdělil Manínské bradlo na dvě části - Veľký a Malý Manín. Vlhké mikroklima vysokých skalních stěn a útvarů umožňuje výskyt horských druhů rostlin a živočichů v malé nadmořské výšce. Ve výslunných polohách skalních stěn se pak nachází teplomilné druhy.\n\nManínska tiesňava je národní přírodní rezervace v oblasti Strážovské vrchy. Nachází se v katastrálním území obce Považská Teplá, která je dnes částí města Považská Bystrica v Trenčínském kraji. Území bylo vyhlášeno či novelizováno v roce 1967 na rozloze 117,6300 ha. Rozloha ochranného pásma byla stanovena na 70,4900 ha. Nachází se zde také cvičné horolezecké stěny.\n\n\n"}
{"id": "263610", "url": "https://cs.wikipedia.org/wiki?curid=263610", "title": "Malý ústavní rybník", "text": "Malý ústavní rybník\n\nMalý ústavní rybník je rybník v okrese Strakonice v Jihočeském kraji v České republice. Nachází se severozápadně od města Vodňany ve vzdálenosti 1,5 km. Leží v nadmořské výšce 395 m. Má rozlohu 2,1154 ha. V roce 1985 byl rybník vyhlášen stejnojmennou přírodní památkou z důvodu ochrany plavínu leknínovitého (\"Nymphoides peltata\").\n\n"}
{"id": "263613", "url": "https://cs.wikipedia.org/wiki?curid=263613", "title": "Vidžín", "text": "Vidžín\n\nVidžín je vesnice v západní části okrese Plzeň-sever, část města Úterý. Ves leží v čisté přírodě, v blízkosti obce Teplá se známým klášterem premonstrátů, Mariánských Lázní a obce Úterý. V roce 2011 zde trvale žilo 27 obyvatel.\n\nPrvní zmínky o vsi Vidžín se datují od roku 1233, kdy ji královna Konstancie prodala premonstrátům z kláštera v Teplé.\n\nVe vsi se nachází starý gotický, barokně přestavovaný kostel svatého Jakuba, snad založený s komendou řádu německých rytířů před rokem 1233, poté patřící premonstrátům z Teplé, v současnosti je filiálním kostelem Římskokatolické farnosti Nečtiny, není využíván a není v dobrém stavu. Je kulturní památkou.\n\nJinou zajímavostí a kulturní památkou je rozlehlá stará barokní budova, dříve sloužící jako fara, vystavěná na místě starší stavby v roce 1735, která několikrát vyhořela a po rekonstrukcích, je dnes využívána jako penzion – „Pension U Jakuba“ vedle stojícího kostela.\n\nVidžínem prochází naučná Davidova stezka, připomínající zdejší působení významného vědce Aloise Martina Davida, rodáka z Dřevohryz. Na faře studoval a na kostele je pamětní deska jím věnovaná jeho otci.\n"}
{"id": "263615", "url": "https://cs.wikipedia.org/wiki?curid=263615", "title": "Malý Rozsutec", "text": "Malý Rozsutec\n\nMalý Rozsutec je hora na Slovensku nacházející se ve východní části pohoří Malá Fatra, konkrétně v masivu Krivánská Malá Fatra. Charakteristickým skalním cimbuřím a strmými vápencovými stěnami dominuje údolí Bieleho potoka, které převyšuje o téměř 750 metrů. Z vrcholu je výhled na sousední vyšší Velký Rozsutec a pohled do severních strání východní části masivu.\n\nVrchol je součástí Národní přírodní rezervace Rozsutec vyhlášené v roce 1967 s celkovou výměrou 842 ha, spadající do Národního parku Malá Fatra. V okolí se vyskytují vzácné vápnomilné rostliny.\n\nVýstup je možný jak přímo po zelené turistické značce z obce Biely Potok a západním ramenem na vrchol, nebo zajištěnou cestou (řetězy) ze sedla Medzirozsutce (1200 m). Nejzajímavější a také nejdelší přístupovou cestou je turistická stezka vedoucí oblasti Dolné diery, Horné diery a Tesná rizňa, což je soustava celkem tří jakýchsi kaňonů zpřístupněných lávkami a místy vyhloubenou cestou vedoucí podél potoka.\n\nTrasu na vrchol nemůžeme doporučit pro jedince trpící strachem z výšek. Jedná se o rizikový výstup s možností pádu několik desítek metrů bez jištění. Pokud však přesto na výstupu trváte vhodnější se zdá trasa ze sedla Medzirozsutce s následným sestupem druhou stranou, kde je terén vhodnější pro sestup.\n\n\n"}
{"id": "263619", "url": "https://cs.wikipedia.org/wiki?curid=263619", "title": "Malochova skalka", "text": "Malochova skalka\n\nMalochova skalka je přírodní památka na levém břehu Berounky nedaleko vesnice Druztová v okrese Plzeň-sever. Předmětem ochrany je teplomilná květena (např. pěchava vápnomilná, hvozdík svazčitý, bělozářka větevnatá) rostoucí na třech spilitových skalkách v porostu dubohabrového lesa na příkrém svahu orientovaném na západ. Přírodní památka ev. č. 234 byla vyhlášena v roce 1970 na území 2,21 ha. Spravuje ji Krajský úřad Plzeňského kraje jako řízenou rezervaci.\n\n"}
{"id": "263625", "url": "https://cs.wikipedia.org/wiki?curid=263625", "title": "Nokia N73", "text": "Nokia N73\n\nNokia N73 je smartphone, podle společnosti Nokia oficiálně popisován jako multimediální počítač.\n\nObecně jako i ostatní telefony Nokia 'N-series' a 'E-Series' (konec roku 2006), i N73 má pro uživatele předinstalované některé užitečné aplikace například pro kontakty, zprávy, obrázkové a video galerie, hudební přehrávač, Visual FM Radio, RealPlayer, IM klient, WAP prohlížeč, plnohodnotný webový prohlížeč založený na KHTML/Webkit, prohlížeč dokumentů Microsoft Office, PDF prohlížeč a pár her. Většina těchto aplikací podporuje běh na pozadí; to znamená například, můžete zároveň poslouchat hudbu a přitom prohlížet internet a poté můžete snadno přepnout na jinou aplikaci a napsat textovou zprávu, nebo e-mail, aniž byste museli některou z nich zavřít. Telefony, které nejsou 'smartphone' obyčejně tuto vlastnost nemají, nebo jen ve velmi omezené míře; například, na pozadí můžete spustit pouze hudební přehrávač. Hlavní vlastnost, kterou N73 vyniká od ostatních Nokia 'N'- nebo 'E'-series mobilů je 3.2 megapixel autofocus fotoaparát. N73 nepodporuje bezdrátové sítě Wi-Fi.\n\nJava i Symbianové (S60 vydání 3) aplikace mohou být uživatelem nainstalovány, nebo odebrány z telefonu, například pomocí software Nokia PC Suite ,který je obsažen s telefonem, nebo jako instalační soubor v paměti telefonu. Znatelná je také podpora Nokie v oblasti aktualizace firmware pro N73, pro kterou je modul v Nokia PC Suite. Přestože N73 podporuje připojení pomocí Bluetooth a USB Mass Storage (včetně jiných způsobů), je možné přenášet velké objemy souborů z a do telefonu pomocí kteréhokoli počítače, který podporuje Bluetooth, nebo USB mass storage (např. Microsoft Windows, Linux, Mac OS X atd.). N73 používá databázi pro podporu aplikací 'Galerie' (je stále spuštěna na pozadí v operační paměti, aby snižovala čas potřebný k vyhledávání a operacím se soubory) a také databáze je aktualizovaná automaticky přímo v přístroji. To znamená, že podporované obrázek, video a audio soubory mohou být uloženy kdekoli v systému souborů a jednoduše prohlíženy a v případě MP3 audio souborů také pomocí ID3 tagu (např. 'album'; 'interpret' atd.).\n\nPro doplnění standardní N73, Nokia následně vydala N73 'Music Edition'. Po technické stránce má stejný hardware jako N73, ale 'multimediální' tlačítko na klávesnici bylo nahrazeno tlačítkem, které spustí hudební přehrávač. Music Edition také obsahuje 2GB paměťovou kartu a telefon je celý černý. Hudební přehrávač na Music Edition podporuje Album art(přiřazení určitého obrázku k albu) a vizualizaci, která na standardní N73 chyběla. Také bylo vylepšeno ovládací prostředí kde 'play', 'pauza', 'stop', 'další' a 'předchozí' mohou být ovládány přímo pomocí joysticku telefonu pohybem joysticku v příslušném směru. Je to lepší způsob, než se přesunovat po obrazovce na ikony a poté je vybírat jak to bylo u klasické N73. Music Edition hudební přehrávač je obsažen v nejnovějším verzi firmware klasické N73.\n\nNicméně, obě verze N73 jsou nyní měněny na stejný firmware, což je činí stejnými telefony - update firmware V4.0726.2.0.1 (58.01) standardní N73 , z data 26. června 2007, aktualizuje standardní Hudební Přehrávač N73 na stejný jaký má N73ME rozšířený Hudební Přehrávač je popsán níže.\n\n\n"}
{"id": "263627", "url": "https://cs.wikipedia.org/wiki?curid=263627", "title": "Šibeniční humor", "text": "Šibeniční humor\n\nŠibeniční humor je typ humoru, který vzniká v tísni a nesnázích, například za války nebo v bezprostředním ohrožení života. Je podobný černému humoru, ale podstatnou vlastností šibeničních vtipů je to, že jejich původcem je sám postižený.\n\nU lékaře:\n„Měl byste chodit více na vzduch, pěstovat sport.“\n„Ale pane doktore, jakýpak sport mohu pěstovat v Terezíně?“\n„Třeba se nechte zařadit do tran-sportu.“\n\nV protektorátu vypukly nové popravy a všichni Češi už byli popraveni, až už zbývali z celého národa jen dva. Těm to ale změnili tak, že místo zastřelení měli být oběšeni.\n„Ty,“ povídá jeden druhému, „je to dobrý. Už nemají munici.“\n\n„Vyřiďte guvernérovi, že právě přišel o můj hlas.“\nPoslední slova Christophera Emmetta, odsouzeného za vraždu a popraveného poté, co guvernér Tim Kaine odmítl jeho žádost o milost.\n"}
{"id": "263636", "url": "https://cs.wikipedia.org/wiki?curid=263636", "title": "Refrén", "text": "Refrén\n\nRefrén (fr. \"refrain\") je opakovaná část písně nebo básně, následující obvykle po každé sloce. Refrén má pokaždé stejnou melodii a obvykle i stejná slova. Refrén je především obvyklou součástí skladeb lidové i populární hudby.\n\nNapříklad u básně Edison Vítězslava Nezvala máme příklad refrénu, který má stále stejnou melodii, avšak v první části básně má jiná slova, než ve druhé části.\n1. Refrén\n„Bylo tu však něco těžkého co drtí\nsmutek, stesk a úzkost z života i smrti“\n2. Refrén\n„Bylo tu však něco krásného co drtí\nodvaha a radost z života i smrti“\n"}
{"id": "263638", "url": "https://cs.wikipedia.org/wiki?curid=263638", "title": "Kmen (botanika)", "text": "Kmen (botanika)\n\nKmen je hlavní dřevnatá část organismu dřevin, zejména stromů, vyrůstající z kořenové části. Z kmene se oddělují větve, nahoře je zakončen vrcholovým pupenem.\nKmen přirozeně roste svisle, v závislosti na přírodních podmínkách však může nastat například náklon kmenu v místě, kde vane často dostatečně silný vítr s jedním převládajícím směrem – k tomu dochází mj. poblíž mořského pobřeží.\n\nPovrch kmene tvoří kůra, jejíž zbarvení a morfologie jsou charakteristickými rysy příslušných druhů. Dosáhne-li větší tloušťky, nazývá se \"borka\"; zvláštním druhem kůry je korek. Pod kůrou je lýko (floém), které ji odděluje od nosné dřevní části, která obsahuje xylém. Kmenem stromu proudí v cévách míza přenášející živiny rozpuštěné ve vodě.\n\nKmen je nejdůležitější část stromů z hlediska využití – např. ve stavebnictví, pro výrobu nábytku, papíru nebo jako palivo. V minulosti se ze silných kmenů vyráběly dlabané čluny – monoxyly.\n\nObvod kmene se zvyšuje s věkem stromu a jeho stáří lze určit pomocí vrstevnaté struktury dřeva – jeden letorost odpovídá jednomu roku. Letorosty navíc bývají nestejně široké; šířky závisí na klimatických podmínkách v příslušném roce a jejich souslednost je proto charakteristická pro určité období. Toho využívá vědecký obor dendrochronologie.\n\nNejvětší známý obvod má sekvojovec obrovský zvaný „Generál Sherman“ rostoucí v Národním parku Sequoia v Kalifornii ve Spojených státech amerických měřící asi 24 metrů. V Čechách měla největší obvod přes 11 metrů Tatrovická lípa.\n\nKmeny pravěkých stromů se vzácně dochovaly jako zkameněliny – zkamenělá dřeva.\n\nU ovocných stromů se používá metoda roubování – na zakrácený kmen, podnož, se roubují štěpy pro vylepšení odolnosti a růstových podmínek stromů.\n\n"}
{"id": "263648", "url": "https://cs.wikipedia.org/wiki?curid=263648", "title": "Timšor", "text": "Timšor\n\nTimšor, známá také pod jménem Timšer ( nebo ), je řeka v Permském kraji v Rusku. Je 235 km dlouhá. Povodí má rozlohu 2 650 km².\n\nPramení na vysočině Severní Úvaly a teče přes bažinatou nížinu. Ústí zprava do Jižní Keltmy (povodí Kamy) na 15 říčním kilometru.\n\nZdroj vody je smíšený s převahou sněhového. Zamrzá nejčastěji na začátku listopadu a rozmrzá na konci dubna.\n"}
{"id": "263651", "url": "https://cs.wikipedia.org/wiki?curid=263651", "title": "Česká mše vánoční", "text": "Česká mše vánoční\n\nČeská mše vánoční, také uváděná jako mše Hej mistře nebo lidově Rybovka, (lat. \"Missa solemnis Festis Nativitatis D. J. Ch. acomodata in linguam bohemicam musicam – que redacta per Jac. Joa. Ryba\", či zkráceně jako \"Missa pastoralis bohemica\") je česky psaná církevní skladba Jakuba Jana Ryby, který je též autor jejího textu. Přestože je stavěná stejně jako latinská hudební mše (části Kyrie, Gloria etc.), jedná se o pastorální hru aplikovanou na liturgii tradiční mše; příběh vypráví o zvěstování Kristova narození a příchodu pastýřů k jesličkám. Česká mše vánoční má ryze pastorální ráz, je zasazená do českého prostředí, pro svou prostotu i radostnou a svěží atmosféru byla a stále je srozumitelná a přístupná širokému obecenstvu.\n\nVznikla v roce 1796 (původně v tónině A-dur, dnes se často hraje o tón níže, v G dur), prostřednictvím opisů se brzy rozšířila do celých českých zemí. Již od počátku vznikalo mnoho úprav, spočívajících ve změnách instrumentace, textu, melodie, popř. transpozicích do jiných tónin. Jelikož se do dnešních dnů nedochovala originální partitura, v současnosti hrané verze jsou sestaveny na základě kritických rozborů opisů.\n\n\"Originální orchestrace:\" sólové hlasy a smíšený sbor, koncertantní flétna, 2 klarinety, 2 lesní rohy, clarino principale (trubka), dvoje housle, viola, kontrabas, tympány, koncertantní varhany.\n\nPo úvodním „dialogu“ varhan a pizzicata smyčců následuje dialog pastýřů: mladší (tenor) budí staršího mistra (bas) – \"„hej, mistře, vstaň bystře“\", protože zaslechl libý zvuk – \"„slyším za horou tam zvuk, moldánkový jemný hluk“\". Starší se po prvotní rozmrzelosti – \"„nu, nu proč mi nedáš v spaní pokoje?“\" dohaduje o příčinách onoho zvuku – \"„co jest to, co jest za libé hraní?“\", oba chtějí zjistit jeho původ – \"„zas to hučí, mile zvučí, pojďme tam se podívat“\". \n\nAndělské hlasy (v úpravách soprán a alt, původně dva soprány) zvěstují narození Mesiáše – \"„pokoj lidu všemu pokornému, neb se narodil Spasitel“\", budí další pastýře a radí jim, aby se mu šli poklonit do Betléma – \"„Vstaňte rychle, pastýřové srdce věrného, zanechte stád, pastuškové, srdce dobrého, pojďte k Betlému, městu svatému“\". Rozespalý pastevecký mistr se rozhodne, že se půjde Ježíšovi poklonit se svými pomocníky – \"„Vzbudím svou chasu, aby tu krásu pozorovala a pak se mnou šla k Betlému jak jsem slyšel, z oblohy když hlas vyšel.“\" \n\nTaké mladý pastýř zvěstuje lidem narození Krista a pobízí je, aby ho navštívili – \"„vstaňte s rychlostí, pojďte k Betlému, k Neviňátkovi dnes zrozenému“\". Starší mistr pak řídí ostatní – \"„a ty, Jožko, jdi za horu, Janku svolej lidi v boru. Pozvi všecky dobré hudce, zpěváky a hodné trubce“\" \n\nCelá společnost se chystá na cestu k Betlému – \"„Pospíchejme k Betlému,místu svatému“\", kde se bude klanět Ježíšovi – \"„Bohu poděkujeme, za nám dané spasení skrz Ježíše zrození“\". \n\nPastýři se v Betlémě klanějí Ježíšovi a přinášejí mu dary – \"„Tobě se zde klaníme, oběť svou zde činíme“\". Mladší bratr se svými druhy Ježíškovi zahraje na přinesené hudební nástroje – \"„Nuže, bratři, zahrajeme, potom zase zazpíváme, ke cti toho Děťátka“\". \n\nTato část se nejvíce blíží latinské předloze, lidé a andělé chválí Boha – \"„Nebe hlásej: 'Svatý', obloha zněj: 'Svatý' “\". \n\nPastýři dále opěvují narozeného Spasitele – \"„oznamujem světu všemu, že již přišlo spasení skrz Kristovo zrození“\". \n\nPastýři se loučí s Ježíšem a žádají o jeho požehnání – \"„Tebe nyní žádáme, o pokoj Tě prosíme. Uděl nám všem pokoj svatý“\". \n\nSlavnostní zakončení mše, všichni \"„s radostí, s plesáním, s veselostí, srdcem spokojeným“\" oslavují narození Ježíše. \n\n\nV roce 1993 vydalo nakladatelství Venkow Records CD \"Česká mše vánoční\" ve folkové úpravě a doplněné písněmi Adama Michny. Mezi tyto interprety patří: Wabi Daněk, Jaromír Nohavica, Pavel Žalman Lohonka, Robert Křesťan Lenka Slabá, Vojta Zícha a další.\n\n"}
{"id": "263655", "url": "https://cs.wikipedia.org/wiki?curid=263655", "title": "Janko Kroner", "text": "Janko Kroner\n\nJanko Kroner (* 1. června 1956, Považská Bystrica) je slovenský filmový, televizní a divadelní herec.\n\n\n\n\n"}
{"id": "263656", "url": "https://cs.wikipedia.org/wiki?curid=263656", "title": "Tichvinka", "text": "Tichvinka\n\nTichvinka ( ) je řeka v Leningradské oblasti v Rusku. Je 144 km dlouhá. Povodí má rozlohu 2140 km².\n\nÚstí zprava do řeky Sjas (povodí Ladožského jezera).\n\nZdroj vody je smíšený s převahou sněhového. Průměrný roční průtok vody ve vzdálenosti 16 km od ústí činí 19,7 m³/s. Zamrzá v polovině listopadu až na začátku ledna a rozmrzá v dubnu až na začátku května.\n\nČást řeky je součástí Tichvinského kanálu. Na řece leží město Tichvin.\n"}
{"id": "263661", "url": "https://cs.wikipedia.org/wiki?curid=263661", "title": "Juraj Slezáček", "text": "Juraj Slezáček\n\nJuraj Slezáček ( Zvolen, Slovensko – Piešťany, Slovensko) byl slovenský herec a divadelní pedagog.\n\nV roce 1964 absolvoval studium herectví na VŠMU. Členem Činohry Slovenského národního divadla je od roku 1964. Ztvárnil desítky postav jako herec na jevišti Činohry SND, televizi a filmu. Od roku 1979 zastával funkci uměleckého šéfa činohry SND. V roce 1990 se jako dlouholetý člen Komunistické strany Slovenska vzdal funkce uměleckého šéfa a při herecké profesi se věnoval zejména své pedagogické činnosti na VŠMU (docent 1988). K témuž postu ve Slovenském národním divadle (jen pod jiným titulem – ředitel činohry SND) se vrátil v roce 1997. V říjnu 2005 požádal o uvolnění z funkce. Věnoval se i pedagogické práci, zpočátku jen jako pedagog, v letech 1996–2002 i jako děkan Činoherní a loutkoherecké fakulty VŠMU v Bratislavě.\n\nV roce 1985 mu byl udělen titul zasloužilý umělec.\n\n"}
{"id": "263663", "url": "https://cs.wikipedia.org/wiki?curid=263663", "title": "Miriam Chytilová", "text": "Miriam Chytilová\n\nMiriam Chytilová (21. června 1965) je česká herečka a zpěvačka. Jedna z dětských hereckých hvězd českého televizního a filmového nebe je dnes úspěšnou dabingovou herečkou a zpěvačkou. Jedná se o ženu, která si zahrála ve dvou oscarových filmech, jednak v americkém velkofilmu \"Amadeus\" režiséra Miloše Formana, kde také nadabovala jednu z rolí a podruhé se objevila ve filmu \"Kolja\" režiséra Jana Svěráka.\n\nJejí spjatou herečkou v oblasti dabingu je Jennifer Anistonová. Dále jmenujme např. Jodie Foster, Romy Schneiderovou, Lauru Leightonovou, Anne Hecheovou nebo Meg Ryanovou.\n\nAbsolvovala Státní konzervatoř v Praze. Je vdaná, má dvě dcery Annu Marii a Mariannu.\n\n\n"}
{"id": "263667", "url": "https://cs.wikipedia.org/wiki?curid=263667", "title": "Martin Hollý", "text": "Martin Hollý\n\nMartin Hollý mladší (11. srpna 1931 Košice – 18. března 2004 Bratislava) byl slovenský filmový a televizní režisér a scenárista. Byl synem slovenského herce a divadelního režiséra Martina Hollého staršího.\n\nV letech 1951–1953 studoval režii na FAMU v Praze. Toto studium nedokončil a začal pracovat ve Studiu krátkých filmů Bratislava (1953–1957). V letech 1958–1961 působil jako asistent režie na Barrandově. Od roku 1962 pracoval jako režisér Slovenského filmu v Bratislavě.\n\n\nCelovečerní filmy pro kina začal natáčet v roce 1962. V posledních letech svého života se věnoval zejména dabingu, působil i jako tvůrce dokumentárních profilů z cyklu \"Tucet\".\n\n\n\n"}
{"id": "263668", "url": "https://cs.wikipedia.org/wiki?curid=263668", "title": "Nová Harmonie", "text": "Nová Harmonie\n\nNová Harmonie (anglicky New Harmony) byla komunita založená velšským sociálním reformátorem Robertem Owenem v USA ve státě Indiana roku 1825 a následkem neustálých sporů rozpuštěná roku 1829. Její členové nepoužívali peníze a majetek považovali za společný. Přes ztroskotání byla významná pro vědecké působení svých členů; přírodovědci Thomas Say a Charles Alexandre Lesueur zde poprvé popsali mnoho nových druhů drobných živočichů. Městečko New Harmony na místě osady existuje dodnes a má asi 1000 obyvatel.\n"}
{"id": "263674", "url": "https://cs.wikipedia.org/wiki?curid=263674", "title": "Libosad", "text": "Libosad\n\nLibosad je historický park o současné rozloze 2 ha nacházející se cca 2 km severovýchodně od Jičína.\n\nV parku, který přiléhá k budově tzv. Valdštejnské lodžie, se nachází řada památných stromů. Například dva buky lesní červenolisté (\"Fagus sylvatica\" 'Atropunicea') a kaštanovník jedlý (\"Castanea sativa\")). S Jičínem je park spojen čtyřřadou Valdštejnskou alejí. Ta původně pokračovala až do nedalekých Valdic.\n\nPark i s lodžií a přilehlým hospodářským dvorem nechal na počátku třicátých let 17. století vybudovat Albrecht z Valdštejna jako širší součást své Jičínské rezidence. Architektem lodžie, vycházející svým konceptem z italské příměstské vily, i celé navazující rozlehlé zahrady byl významný italský architekt Nicolo Sebregondi Tem byl také autorem tehdy obdivované vily Favorita poblíž Mantovy. I tato vila byla situována v rozlehlé, obdobně koncipované zahradě.\n\nZahrada byla komponován na osu lodžie a v českém prostředí představovala zcela nový typ, který už můžeme nazvat barokní zahradou. Podobně jako sama budova lodžie měla i zahrada zcela grandiózní rozměry a byla vybavena řadou bazénů s vodotrysky, jejichž zbytky jsou dodnes patrné. Jejich existenci zmiňuje i dobová literatura a nazývá je „waserkunsty“. Dodnes je dochován také zbytek grotty. Kromě toho byly součástí parku velmi pravděpodobně také střihané živé ploty, bludiště, květinové záhony atp. K parku přiléhala také obora. Jeho součástí byl i veliký rybník.\n\nPo Valdštejnově skonu nebyla zahrada ani lodžie udržovány. Současná romantická podoba parku se vzrostlými stromy pochází až z 18. či 19. století. V bezprostřední blízkosti lodžie byl park po polovině 19. století zcela necitlivě přeťat železniční tratí. Proto je dnes jako park chápána a udržována pouze malá část původního parku. Zadní část bývalé valdštejnské zahrady a posléze parku má dnes charakter běžného listnatého lesa.\n\n"}
{"id": "263676", "url": "https://cs.wikipedia.org/wiki?curid=263676", "title": "Čistka", "text": "Čistka\n\nČistka je odstranění nežádoucích osob z nějaké organizace nebo země s cílem zajistit její „čistotu“ tak, jak ji vnímá ten, kdo čistku organizuje. Prakticky se přitom může jednat o vyloučení, vyhnání nebo fyzickou likvidaci nežádoucích osob. Slovo se často používá v souvislosti se stalinskými čistkami v komunistické straně nebo v souvislosti s etnickými čistkami, jaké proběhly například v bývalé Jugoslávii v 90. letech 20. století. Masové čistky mívají rasové (etnické), politické nebo náboženské důvody. Podle CIA je vedle stalinských, nacistických a maoistických čistek jednou z největších čistek 20. století u veřejnosti méně známý Indonéský masakr z let 1965–1966, při němž bylo podle odhadů zabito půl milionu až milion lidí.\n\n"}
{"id": "263678", "url": "https://cs.wikipedia.org/wiki?curid=263678", "title": "Třída C (lehké křižníky)", "text": "Třída C (lehké křižníky)\n\nTřída C byla skupina 28 lehkých křižníků, postavených pro britskou Royal Navy v době první světové války. Přestože se jejich konstrukce postupně zlepšovala, v základu byly všechny stavěny podle stejné koncepce. Celkem vzniklo sedm podskupin třídy C – \"Caroline\" (6 lodí), \"Calliope\" (2 lodě), \"Cambrian\" (4 lodě), \"Centaur\" (2 lodě), \"Caledon\" (4 lodě), \"Ceres\" (5 lodí) a \"Carlisle\" (5 lodí). První série třídy C byly po první světové válce vyřazeny ze služby, zatímco pozdější kusy prošly ve třicátých letech rozsáhlou modernizací a sloužily, především jako protiletadlové křižníky, i v druhé světové válce. Publikace o druhé světové válce proto třídu C obvykle dělí pouze na podskupiny \"Caledon\", \"Ceres\" a \"Carlisle\". Třída C byla projektována pro službu v neklidných vodách Severního moře. Byly to pevné lodě, které měly poměrně malý výtlak a nevelký trup.\n\nV březnu 1916, během nájezdu na Tondern, Cleopatra taranovala a potopila německý torpédoborec G.194. Křižníky třídy C se téhož roku významně podílely na bitvě u Jutska.\n\nV roce 1917 Centaur najel na miny, které poškodily jeho příď a záď s kormidlem, ale nepotopil se a podařilo se ho opravit. V roce 1917 se také několik křižníků třídy C účastnilo druhé bitvy u Helgolandské zátoky.\n\nV roce 1918 měl Cardiff tu čest, že vedl poraženou německou Hochseeflotte ke kapitulaci v River Forth. Během války nebyl ztracen žádný křižník třídy C, pouze Cassandra se v prosinci 1918 potopila na mině.\n\nPo první světové válce plnily křižníky třídy C řadu rolí, včetně služby v zámořských koloniích. V roce 1919 najel Curacoa na minu, která ho vážně poškodila, ale byl později opraven. Lodě podtříd Caroline, Cambrian a Centaur byly během 20. let sešrotovány, nebo sloužily ke školním účelům. U modernějších kusů pozdějších sérií, bylo v polovině 30. let rozhodnuto, že budou přestavěny na protiletadlové křižníky. Bylo plánováno přestavět všech 13 zbývajících křižníků. Jako prototypy sloužily Coventry a Curlew, přestavěné v letech 1936 až 1936. Z nich byla sejmuta veškará výzbroj, kterou nahradilo pět věží s kanóny 102 mm a dvojice osmihlavňových 40 mm „pompomů“ (později nahrazených kulomety). Původní střediska řízení palby byla odstraněna a nahrazena novými, upravenými pro boj s letadly. samotné konstrukce lodí se přestavba příliš nedotkla. Nejvíc znát byla výměna stožárů. Jelikož byla přestavba prvních dvou kusů považována za úspěšnou, byla objednána i u ostatních lodí. Před vypuknutím války se začalo pracovat na lodích Cairo, Calcutta, Carlisle a Curacoa, pak už se v přestavbách nepokračovalo, protože všechny lodě byly potřebné v boji.\n\nDruhé světové války se účastnilo všech 13 kusů podtříd Caledon, Ceres a Carlisle, z nichž 6 bylo ve válce ztraceno.\n\nV roce 1939 Calypso zadržela německý lamač blokády \"Konsul Hendrik Fisser\" a Caradock další lamač blokády, německý tanker \"Emmy Friedrich\". Řada lodí se účastnila norské kampaně v roce 1940, během které byl ztracen Curlew, potopený v Narviku německými letadly.\n\nTřída C také často operovala ve Středomoří. Coventry se v roce 1940 zúčastnil bitvy u mysu Spartivento. Calypso byl v roce 1940 potopen italskou ponorkou \"Badoglini\".\n\nV roce 1941 se Calcutta a Carlisle účastnily bitvy u Matapanu, kde byly potopeny tři italské těžké křižníky a těžce poškozena jedna italská bitevní loď. Účastnili se také evakuace Kréty, kde bojovaly proti velké německé nadvládě ve vzduchu. Německým náletem zde byl potopen křižník Calcutta.\n\nV roce 1942 bojoval Carlisle v druhé bitvě u Syrty. Naopak Cairo byl, během operace Pedestal, potopen italskou ponorkou \"Axum\". Coventry se v roce 1942 účastnil útoku na Tobruk, během kterého ho těžce poškodil německý nálet a musel ho potopit torpédoborec HMS Zulu. Curacoa se ve stejném roce potopil po srážce s pasažérskou lodí RMS Queen Mary.\n\nV roce 1943 byl Caledon poškozen německými letadly tak vážně, že už se nikdy nevrátil do služby. V roce 1944 se Capetown podílel na dělostřelecké podpoře vyloděni v Normandii.\n\nŠestice lodí třídy Caroline byla součástí objednávky na osm lehkých křižníků, objednaných podle programu stavby flotily z roku 1913. Byly spuštěny v letech 1914–1915 a přijaty do služby v roce 1915. Výzbroj se skládala ze dvou děl ráže 152 mm a osmi ráže 102 mm. Proti letadlům byl křižník vybaven třemi kulomety. Tato třída měla tříkomínové uspořádání. Během první světové války byly často modifikovány. Například u lodí Caroline, Carysfort a Comus byla odstraněna děla ráže 102 mm a nahrazena dalšími dvěma 152 mm děly.\n\n\nDvojice lodí třídy Calliope byla zbytkem objednávky na lehké křižníky z roku 1913. Na rozdíl od Caroline měly odlišný, účinnější pohon a jako první křižníky Royal Navy byly poháněny turbínami. Měly zesílený boční pancíř a Champion byl poháněn pouze dvěma šrouby. Caroline také měla jen dva komíny. Výzbroj byla stejná jako u předchozí třídy. Torpédomety z nich byly během války odstraněny.\n\n\nLodě třídy Cambrian byly objednány v září 1914, ve stavebním programu pro roky 1915 a 1916. V těchto letech také vstoupily do služby. Podobně jako předchozí třída Calliope už měly dvoukomínový design. Výzbroj tvořily čtyři 152mm kanóny ve čtyřech věžích a čtyři kanóny ráže 102 mm. Ty byly později odstraněny. Canterbury a Champion pak měly pouze jediný 102mm kanón a ostatní dva nové kanóny ráže 75 mm.\n\n\nTřída Centaur byla objednána v prosinci 1914 a na jejich stavbu byl použit materiál z Tureckem objednaných a nedostavěných průzkumných křižníků. Ve službě byly od roku 1916. Měly turbíny, čtyři propelery a dvoukomínové uspořádání. Výzbroj se skládala z pěti věží, každá měla po jednom kanónu ráže 152 mm. Jejich 102mm kanóny byly během války většinou vyměněny za menší ráže.\n\n\nLodě třídy Caledon byly objednány v roce 1915 a do služby vstoupily během roku 1917. Byly dvoukomínové a jejich pohon a konstrukce byly mírně upraveny. Měly pět 152 mm děl a dvě 75 mm děla. Dále nesly 4 protiletadlová děla. Lodě, které přečkaly první světovou válku, byly v meziválečném období modernizovány a bojovaly i v druhé světové válce. Calypso a Caradoc dostaly pět protiletadlových kanónů Oerlikon 20 mm. Samotný Caledon byl přestavěn na protiletadlový křižník s dvanácti kanóny 102 mm, dvěma 40mm kanóny Bofors a osmi 20mm kanóny Oerlikon.\n\n\nTřída Ceres byla objednána v dubnu 1916 a dokončena v letech 1917 až 1918. Lodě se lišily nižší zádí. Výzbroj tvořilo 5 kusů 152mm kanónů a dva 76mm kanóny. Během 30. let byly Coventry, Curacao a Curlew upraveny na protiletadlové křižníky, veškerá výzbroj z nich byla sejmuta a nahrazena novými 102mm kanóny. Coventry a Curlew jich měly deset a k tomu 16× 76mm. Curacoa měl výzbroj odlišnou, skládající se z osmy kanónů 102 mm, čtyř 76mm kanónů a čtyř 20 mm Oerlikonů. Cardiff a Ceres měly být upraveny na stejný standard, ale zabránil tomu počátek války.\n\n\nPoslední pětice křižníků třídy C byla objednána v červnu a červenci 1917. Dokončeny byly v letech 1918 až 1922. Od předchozích lodí se lišily sníženou „trawlerovou zádí“ a absencí velitelské věže. Hlavní výzbroj se skládala z pěti 152mm kanónů v pěti věžích, doplněných dvěma 76mm kanóny, čtyřmi tříliberními děly a dvěma dvouliberními děly. V roce 1939 byly všechny kusy, kromě Capetownu, který dostal pouze silnější protiletadlovou výzbroj a radar, přestavěny na protiletadlové křižníky. Jejich hlavní výzbroj pak tvořilo osm výkonných kanónů ráže 102 mm, umístěných ve čtyřech věžích a doplněných různým počtem 20mm kanónů Oerlikon.\n\n\n"}
{"id": "263679", "url": "https://cs.wikipedia.org/wiki?curid=263679", "title": "Navržení krátké o obnovení škol v království českém", "text": "Navržení krátké o obnovení škol v království českém\n\nNavržení krátké o obnovení škol v Království Českém je kniha Jana Amose Komenského, kde prezentoval své názory na reformu školství v Českých zemích.\n\nKomenský byl jednoznačným zastáncem svobodného, rovného a demokratického přístupu ke vzdělání. Všechny děti do 12 let by se měly naučit číst a psát ve svém mateřském jazyce. Školy by měly sloužit nejen jako informační zdroj pro žáky, nýbrž i jako výchovný a formující prostředek, a to v duchu křesťanských mravů a víry.\n\n\"Navržení krátké...\" vzniklo v roce 1632 v Lešnu, kdy Komenský pracoval na své \"Didaktice\". Po vpádu saských vojsk do Čech vznikla pro české exulanty naděje, že se budou moci vrátit do vlasti a někteří se vraceli. Komenský \"Navržení krátké...\" urychleně sepsal, ale po bitvě u Lützenu naděje na návrat skončily.\n\nKomenský vycházel ze své představy o etapách vývoje člověka a jeho výchovy a vzdělávání. K růstu lidského těla, ale i mysli a vědomostí postačuje 24 let. Těchto 24 let rozdělil na 4 etapy po 6 letech, které nazval jako tzv. „sexenia“. Každý rok sexenia odpovídá jedné „classis“, během které je nutno zvládnout určitý úkol – „pensum“. Pensum má být také přiměřeně rozplánováno podle Komenského didaktických zásad – od jednoduchého ke složitému, od známého k neznámému. Každý rok je nutné, aby žák penzum splnil a postoupil tak do další třídy.\nPodíváme se teď blíže na jednotlivá sexenia. Komenský každému sexeniu přiřadil jeden typ školy. Od narození do šesti let věku mělo být dítě vychováváno v tzv. škole mateřské. Mateřská škola znamená výchovu v rodině, svojí matkou.\n\nV 6 letech mělo podle Komenského dítko povinně nastoupit do školy obecné. Zde se měli žáci naučit číst a psát ve svém mateřském jazyce. Obecné školy měly být zřizovány v každé obci. Žáci měli setrvat do svých 12 let.\nŠkolu latinskou měli žáci navštěvovat do 18 let a naučit se zde číst a psát latinsky. Tato škola měla být v každém krajském městě. A konečně nejvyšším stupněm vzdělávání a završením studií měla být akademie nacházející se v hlavním městě. Zde se měli studenti vzdělávat ve čtyřech hlavních odvětvích – teologie, medicína, právo a filozofie.\n\nAby se Komenského návrhy daly zrealizovat, bylo nutné ustanovit metody, jakými postupovat, aby každá činnost žáků měla smysl a navazovala jedna na druhou. Dnes bychom to mohli nazvat učebními osnovami. Komenský navrhnul, aby byly napsány pro každý stupeň vzdělávání příslušné knihy, a to jak pro žáky – dnes bychom řekli učebnice – tak pro učitele. Takové příručky pro učitele nazýval Komenský „informatoria“. Dochovalo se však pouze jediné informatorium - \"Informatorium školy mateřské\".\n\nPokud jde o organisaci výuky, Komenský navrhnul systém hromadného vyučování s jedním stálým učitelem – tzv. „preceptorem“- ve třídě. Ten měl přednášet všem žákům, stejně jako \"„…jedno slunce na výsosti stojíc, jedněmi a týmiž paprsky osvěcuje a zahřívá všecku zemi, tak preceptor na katedře stoje, jedněmi a týmiž slovy, jedním a týmž před oči psaním a malováním, všechno všechněm ukazovati můž“\".\n\nVyučovací hodina měla být také rozdělena na určité navazující části. V první čtvrthodině měl učitel vysvětlit novou látku. Ve druhé čtvrthodině tuto látku měli žáci sami opakovat to, co jim učitel předložil, zbytek hodiny měl učitel zkoušet. A i když by třeba každou hodinu probral jen málo, žáci si opakováním hodně zapamatují a poznatky si upevní.\nAby však učitel nebyl na všechno sám, mohl si přizvat pomocníky – tzv. „decuriony“ - z řad žáků, kteří již daný ročník absolvovali. Ti měli sledovat docházku, zda je každý žák na hodinu připraven, měli také pomáhat žákům, kteří měli se zvládnutím učiva problémy. Na deset žáků měl připadnout jeden decurion.\n\nOrganizace dnešního školského systému vděčí za mnohé právě Komenského myšlenkám. Například respektuje Komenského rozdělení etap vývoje člověka po šesti letech – do 1. třídy nastupují žáci v 6 letech, 2. stupeň základních škol začíná zpravidla od 12 let žáka, kolem 18. roku končí žáci střední školu. Hromadné vyučování je běžnou formou výuky na našich školách. Avšak Komenského myšlenky byly do praxe uvedeny mnohem později než v době jejich vzniku.\n\n\n"}
{"id": "263681", "url": "https://cs.wikipedia.org/wiki?curid=263681", "title": "Jana Jonášová", "text": "Jana Jonášová\n\nJana Jonášová (* 28. dubna 1943 Plzeň ) je česká operní pěvkyně–sopranistka a hudební pedagožka.\n\nZpěv studovala na Pražské konzervatoři u L. Bendlové a později na Hudební fakultě Akademie múzických umění v Praze u Teodora Šrubaře. Od roku 1965 vystupovala v Komorní opeře Praha, v letech 1964 až 1966 v Hudebním divadle v Karlíně a v letech 1967–1970 v libereckém Divadle F. X. Šaldy. V roce 1970 byla angažována operou Národního divadla, kde pak od roku 1973 působila jako sólistka. Nyní je sólistkou Státní opery Praha, stejně jako její dcera Hana Jonášová.\n\nVytvořila desítky rolí, od klasicismu až po hudbu 20. století (např. Zuzanka v Mozartově \"Figarově svatbě\", Fiordiligi v \"Cosi fan tutte\", Královna noci v \"Kouzelné flétně\", Rosina v Rossiniho \"Lazebníku sevillském\", Norina v Donizettiho \"Donu Pasuqale\"; Gilda ve Verdiho Rigolettovi, Violetta v \"Traviatě\", Zerbinetta ve Straussově \"Ariadně na Naxu\").\n\nOd počátku 70.let spolupracovala s předními zahraničními operními scénami (mj. Amsterdam, Berlín, Brusel, Drážďany, Edinburgh, Madrid, Moskva, Salzburg, Štrasburk) a podílela se na nahrávkách pro české i zahraniční společnosti. K nejvýznamnějším patří nahrávka Řeckých pašijí Bohuslava Martinů, uskutečněná v roce 1981 sirem Charlesem Mackerrasem a oceněná \"Grand Prix audiovisuel de L'Europe\", \"Grand Prix de l'Académie du disque Français\" a \"Orphee d'or de L'Academie Nationale du disque lyrique\".\n\nJonášová uskutečnila také řadu sólových nahrávek Mozartových, Verdiho a Straussových koncertních árií stejně jako písňových cyklů českých skladatelů 20. století (Seidel, Ježek, Krejčí, Bořkovec). Byla vyznamenána prestižní cenou Wiener Flötenuhr.\n\nPro svou precizní koloraturní techniku a hlasové dispozice (rozsah tří oktáv) se stala také vyhledávanou interpretkou předklasické kantátové a oratorní hudby (Johann Sebastian Bach, Carl Philipp Emanuel Bach, Georg Friedrich Händel, Georg Philipp Telemann, Antonio Vivaldi). Jako sólistka souboru Ars rediviva se podílela na řadě československých premiér z vokální tvorby barokních mistrů.\n\nOd 70. let 20. století působí i jako hudební pedagog. Je lektorkou interpretačních kurzů a porotkyní řady mezinárodních pěveckých soutěží. Od roku 1978 vyučuje na pražské AMU, v roce 1999 byla jmenována profesorkou její Hudební fakulty.\n\n\n\n"}
{"id": "263683", "url": "https://cs.wikipedia.org/wiki?curid=263683", "title": "Martin Hollý (starší)", "text": "Martin Hollý (starší)\n\nMartin Hollý starší (8. června 1904 Moravské Lieskové – 1. října 1965 Žilina) byl slovenský herec a divadelní režisér.\n\n"}
{"id": "263686", "url": "https://cs.wikipedia.org/wiki?curid=263686", "title": "Jazz fusion", "text": "Jazz fusion\n\nJazz fusion (také „jazz-rock fusion“ nebo „fusion“) je hudební styl, který spojuje prvky Jazz s ostatními styly, zvláště s Rock, Funk, Latin musicem, Jazz rock, Electrick jazz, R&B, a Blues rock.\n\nZačal se hrát na konci 60. let 20. století. Zřejmě se vyvinul z hard bopu. Bývá spojován s pozdějšími alby Milese Davise. Dále pak s Mahavishnu Orchestra, Return to Forever, Weather Report, Pat Metheny Group, Jean Luc Ponty, Riff Raff atd.\n\nVyznačuje se poměrně agresivním zvukem (oproti swingu apod.), rockovou rytmikou. S počátky této hudby bylo spojeno mnoho hudebních experimentů (za všechny pár příkladů: Joe Zawinul a jeho syntetizátor, John McLaughlin - fascinace východní filosofií a stavění schémat písní podle tradičních mystických pravidel, Jaco Pastorius byl velký popularizátor bezpražcové baskytary a efektů na ni). Jako zásadní jazz-rocková alba jsou často uváděna tato: \"Birds of Fire\" od Mahavishnu Orchestra, \"Bitches Brew\" od Milese Davise, \"Weather Report\" od stejnojmenné skupiny Weather Report a \"Return to Forever\" od Return to Forever.\n\nMezi české hudebníky, kteří se objevili v jazz-rockových skupinách světového formátu patří Jan Hammer (Mahavishnu Orchestra) a Miroslav Vitouš (Weather Report).\n\nŽánr v Československu původně označovaný jako rock-jazz, posléze jazz-rock, umožnil v sedmdesátých letech do jisté míry provozovat rockovou hudbu, která byla nepohodlná československému normalizačnímu režimu. \n\n\nJazz fusion se věnoval i Michal Kocáb v rané fázi Pražského výběru.\n\n"}
{"id": "263689", "url": "https://cs.wikipedia.org/wiki?curid=263689", "title": "Yixian", "text": "Yixian\n\nSouvrství Yixian je geologická formace, jejíž výchozy se nacházejí v oblasti provincie Liao-ning (severovýchodní Čína). Je spodnokřídového stáří (stupně barrem - apt, asi 125-121 milionů let před současností). Novější zpřesněné datování udává geologické stáří přibližně 125,8 (± 1,0) milionu let a 126,0 (± 0,8) milionu let pro dva různé vzorky, datované metodou argon-argon. Souvrství se proslavilo významnými paleontologickými objevy, včetně mnoha výborně zachovaných exemplářů dinosaurů (mj. také tzv. opeření dinosauři), ptakoještěrů a \"praptáků\". \n\nOd roku 1949 až do 90. let mohli v oblasti pracovat pouze čínští vědci, teprve později byl umožněn výzkum i západním paleontologům. V roce 1996 zde byli poprvé objeveni a popsáni již zmiňovaní opeření dinosauři, jako byl například menší teropod \"Sinosauropteryx\" nebo \"spící\" \"Mei long\". Zároveň je odtud znám také největší opeřený živočich dějin (s prokazatelným opeřením), tyranosauroid druhu \"Yutyrannus huali\", vědecky popsaný roku 2012. Žili zde však také ornitopodní a sauropodní dinosauři, malí rohatí dinosauři a nejméně jeden druh ankylosaura. Kromě dinosaurů zde však žilo také množství hmyzu, pravěkých obojživelníků, nearchosaurních plazů a starobylých typů savců.\n\nPodnebí v ekosystémech tohoto souvrství bylo převážně subtropické až chladnější (odpovídající zhruba dnešnímu mírnému klimatickému pásmu), s průměrnou roční teplotou kolem 10 °C a teplotami v zimě pod bodem mrazu. Výzkumy letokruhů fosilních jehličnanů a izotopů kyslíku v sedimentech tohoto souvrství potvrdily, že dinosauři a další organismy zde museli snášet sníh a led.\n\n\n"}
{"id": "263693", "url": "https://cs.wikipedia.org/wiki?curid=263693", "title": "Krivoklátská tiesňava", "text": "Krivoklátská tiesňava\n\nKrivoklátska tiesňava je přírodní památka v oblasti Bílé Karpaty.\n\nNachází se v katastrálním území obce Krivoklát v okrese Ilava v Trenčínském kraji. Území bylo vyhlášeno či novelizováno v roce 1989 na rozloze 9,7047 ha. Ochranné pásmo nebylo stanoveno. Podobně jako v nedalekých přírodních rezervacích Vršatské bradlá a Vršatské hradné bralo se i zde vedle zajímavých geologických útvarů vyskytují i některé chráněné rostliny a živočichové.\n\n"}
{"id": "263694", "url": "https://cs.wikipedia.org/wiki?curid=263694", "title": "Krajník pižmový", "text": "Krajník pižmový\n\nKrajník pižmový (\"Calosoma sycophanta\" (Linné, 1758)) je větší, kovově lesklý, zelený až rudý střevlík, nezaměnitelný s jinými druhy, který je rozšířen po celé Evropě, Severní Americe a Jávě. V České republice patří mezi chráněné druhy živočichů. K jeho biotopům patří jehličnatý, smíšený i listnatý les. Krajník je užitečný tím, že se živí housenkami i dospělými jedinci můry bekyně velkohlavé (\"Lymantria dispar\"), která při přemnožení způsobuje kalamity na lesních porostech. V roce 1905 byl krajník pižmový importován z Anglie do Nové Anglie, aby pomohl likvidovat přemnoženou bekyni velkohlavou. Dospělci se objevují od jara, ale již během srpna se zahrabávají do země k přezimování.\n\nSamice klade vajíčka do země, z nichž se posléze líhne larva, která je stejně dravá jako brouk. Její vývoj musí probíhat rychle, neboť s přibývajícím létem potravy v přírodě ubývá. Dorostlá larva si v zemi vybuduje komůrku, v níž se promění v kuklu. Dospělý brouk se líhne ještě v témže roce, svůj úkryt však již neopouští a přezimuje v něm. Dospělec se může dožít dvou až čtyř let, což mezi brouky není běžné.\n\n"}
{"id": "263695", "url": "https://cs.wikipedia.org/wiki?curid=263695", "title": "Kotýz", "text": "Kotýz\n\nNárodní přírodní památka Kotýz se nachází v jihozápadním výběžku CHKO Český kras, cca 1 km západně od Koněpruských jeskyní a přibližně 4 km jihozápadně od Berouna, na katastru obcí Koněprusy a Tmaň. Národní přírodní památka o rozloze 31 ha. Byla vyhlášena 1986, zahrnuje pouze malou část vrchu Kotýz. Jeho jihovýchodní část je dnes odtěžena velkolomem Čertovy schody. Předmětem ochrany je soubor krasových jevů a vzácných rostlinných a živočišných společenstev silurských a devonských vápenců. Dále jsou to fragmenty dealpinského boru, dřínové a habrové doubravy.\n\nNPP Kotýz se nachází v bezprostředním sousedství velkolomu Čertovy schody. V nedalekém okolí se nachází další významné lokality; východně od Kotýzu NPP Zlatý kůň a PR Kobyla a jihovýchodním směrem je to NPP Klonk. Severním okrajem přírodní památky vede naučná stezka Koukolova hora – Kotýz.\n\nNPP Kotýz se nachází na jihozápadním svazích vrchu Kotýz v nadmořské výšce od 300 do 425 m. Kotýz je západní částí masivu Zlatého koně, přičemž oba vrchy jsou dnes odděleny velkolomem Čertovy schody), takže obě chráněná území propojuje jen úzká těžbou narušená šíje. Hřbet masivu probíhá od východu k západu v délce přes 2 km. Je tvořen vápencovou krou vyzdviženou k severu a spadající k jihu. Západní hranici přírodní památky tvoří Suchomastský potok, severovýchodní hranice je vymezena velkolomem Čertovy schody.\n\nArcheologicky je zde doloženo osídlení z paleolitu, pozdní doby bronzové (knovízská kultura), doby železné a raného středověku. Dodnes jsou patrné pozůstatky hradiště, odkud plyne pomístní název „Na hradě“. Hradiště bylo z jihu a západu chráněno příkrými svahy nad Suchomastským potokem. Severní strana hradiště byla chráněna valy, které dodnes přetínají plošinu severojižním směrem. Toto opevnění je pozůstatkem slovanské fáze osídlení, ale lokalita byla osídlena dávno před příchodem Slovanů.\n\nO původu názvu „Kotýz“ panují dohady. Podle romantických domněnek byl odvozován od jména thrácké bohyně Kotys, jejíž kult měl být do našeho prostředí importován Kelty. Pravděpodobněji ale vyznívá v historických pramenech nalezené zdůvodnění; na ostrohu měl pozemky sedlák Kotyza, jehož jméno mohlo v pozměněné podobě přejít na celý vrch. Název Kotýz (Kotýs) začalo být používáno až od druhé poloviny 19. století. V německých materiálech je vrch nazýván Tugberg.\n\nNěkdejší podoba Kotýzu, resp. masivu Zlatého koně je zachycena ve foyeru 1.  galerie Národního divadla v Praze. Je zde ztvárněn na nástěnné malbě Vincence Beneše. Z oblasti Zlatého koně totiž pochází jeden ze základních kamenů Národního divadla.\nÚzemí bylo až do konce druhé světové války silně ovlivňováno pastvou. Po jejím ukončení byla lokalita zalesněna nepůvodními druhy dřevin jako je trnovník akát (\"Robinia pseudoakacia\"), borovice černá (\"Pinus nigra\"), modřín opadavý (\"Larix decidua\").\n\nDnešní podoba masivu je nejvíce ovlivněna těžbou vápence. Menší lomy vznikaly zpočátku hlavně na nejpřístupnějším jižním svahu. V roce 1956 začala výstavba závodu Velkolom Čertovy schody a těžba vysokoprocentního koněpruského vápence byla zahájena o rok později. S dnešním provozem lomu, jehož hranice zasahuje i do ochranného pásma NPP Kotýz, jsou spojeny mnohé rušivé vlivy, jako je hluk, emise apod.\n\nNárodní přírodní památka Kotýz je geomorfologickou součástí Českého krasu. Jde o vápencový ostroh nad Suchomastským potokem se souborem kvarterně geologických a archeologických jevů. Kotýzské vápence patří k Lochkovskému souvrství a vynikají velkou čistotou. Jsou pozůstatkem korálového útesu, který byl v mělkém a teplém moři ideálním životním prostorem pro mořské živočichy. Vápence proto obsahují velké množství zkamenělin.\nJižní a západní okraj NPP Kotýz je ohraničen zcela svislými stěnami, které vytváří výraznou skalní dominantu. Stěny skal jsou tvořeny šedými devonskými biodetritickými vápenci s charakteristickou uzlovou strukturou, které jsou vymodelovány do tvaru pilířů. Tento jev je charakteristický pro krasové zvětrávání. Nejvýraznější z těchto skalních útvarů je tzv. Sloní hlava. Na temeni ostrohu vycházejí koněpruské vápence pražského souvrství. Severní strana památky je oddělena tektonickou poruchou, tzv. očkovským přesmykem a tvoří tak geomorfologicky odlišnou jednotku. Podél přesmyku jsou nasunuty starší horniny siluru (břidlice a vápence).\n\nPůdní poměry jsou dány podložím a jeho morfologií. Na severních svazích se nachází mezotrofní hnědozem, na vrcholové plošině a v rokli pak vápnité hnědozemě. Zbývající část lokality je bez půdního pokryvu nebo pokryta půdním typem rendziny.\n\nV NPP Kotýz se nachází význačné a turisticky atraktivní geologické útvary. V západní části pod vrcholem svahu je to Aksamitova brána – největší skalní brána v Českém krasu. Nazvána byla na počest archeologa Jana Aksamita, který v okolí vedl výzkumy na začátku 20. století. Předpokládalo se, že brána je zbytkem portálu velké jeskyně, jejíž strop se propadl. Za branou se nachází vstup do propasťovité jeskyně Ve vratech, jejíž výplň byla při četných speleologických výzkumech vytěžena. Poslední výzkumy rovněž naznačují, že stěny prostoru za Aksamitovou branou jsou tvořeny mocnou žílou krystalického kalcitu. Jedná se tedy o hydrotermálně korozní dutinu, která byla od počátku otevřena k povrchu. Řícení stropu tedy pravděpodobně nikdy nenastalo. Ačkoliv se podle tradice za Aksamitovou bránou nachází vchod do spletitých podzemních chodeb, speleologům se tuto domněnku nepodařilo prokázat.\n\nNa jižním okraji plošiny Kotýzu se nachází Jelínkův most. Jedná se o menší skalní most, který překlenuje cca 9 m hlubokou puklinu. Útvar nese jméno archeologa Břetislava Jelínka, který v této lokalitě bádal v polovině 19. století.\n\nTradičně bývá k výčtu geologických zajímavostí Kotýzu řazena také Děravá jeskyně. Ta se však nachází na území sousední NPP Zlatý kůň. Jedná se o nevelkou jeskyni značného archeologického významu. Osídlena byla již v mladším paleolitu magdalenienskou kulturou. Do tohoto období jsou také datovány četné nálezy industrie vyrobené z místního rohovce a zvířecích kostí. Unikátní je zejména břidlicová tabulka s rytinou kozorožce. Další nálezy prokazují přítomnost kultur neolitu a doby železné. Lokalitu zkoumal v padesátých letech František Prošek.\n\nNa území NPP Kotýz se nachází několik dalších drobných jeskyní – jeskyně Tři voli – v horní části skal nad Suchomastským potokem a Dolní jeskyně – ve skalách nad vápenkou Čertovy schody. V obou jeskyních jsou doloženy četné archeologické nálezy.\n\nTypické pro NPP Kotýz jsou vzácné ekosystémy skalních stěn a xerotermních travinných společenstev. Rostou zde druhy travinných biotopů, skalních stepí a lesostepí a druhy květnatých dubohabrových hájů. V minulosti sem byly vysázeny sekundární jehličnaté a listnaté porosty.\nSkály nad Suchomastským potokem se vyznačují vegetací skalních stepí. Krom dalších zde rostou: koniklec luční český \"(Pulsatilla pratensis subsp. bohemica)\", mochna písečná \"(Potentilla arenaria)\", chrpa latnatá\" (Centaurea stoebe)\", čistec přímý \"(Stachys recta)\", devaterník tmavý \"(Helianthemum obscurum\"), česnek šerý horský \"(Allium montanum)\", krvavec menší \"(Sanguisorba minor)\", pelyněk ladní \"(Artemisia campestris)\", mateřídouška časná \"(Thymus praecox)\", tařice skalní \"(Alyssum saxatile)\", netřesk výběžkatý pravý \"(Sempervivum soboliferum)\".\n\nXerotermní trávníky nalezneme zejména na hranách skalních stěn nebo na místech s mělkou skeletovitou půdou, tj. na západě a jihozápadě Kotýzu. Rostou zde bohatá xerotermní společenstva. Mj. jsou to: kostřava waliská \"(Festuca valesiaca)\", kostřava žlábkatá \"(Festuca rupicola)\", ostřice nízká \"(Carex humilis)\", kavyl vláskovitý \"(Stipa capillata)\", kavyl Ivanův \"(Stipa joanis)\", rozrazil ožankový \"(Veronica teucricum)\", ožanka kalamandra \"(Teucricum chamaedrys)\", sesel feniklový \"(Seseli hippomarathrum)\", válečka prapořitá \"(Brachypodium pinnatum)\", hvozdík kartouzek \"(Dianthus carthusianorum)\", hlaváč žlutavý \"(Scabiosa ochroleuca)\", bodlák nicí \"(Carduus nutans)\", žluťucha smrdutá \"(Thalictrum foetidum)\" a další.\nNa severních svazích západní části lokality převažují dubohabrové háje. Ve stromovém patře převládají habr obecný \"(Carpinus betulus)\" a dub zimní \"(Qercus petraea)\", které doplňuje jeřáb břek \"(Sorbus torminalis)\" a buk lesní \"(Fagus sylvatica)\". V keřovém patře je hojná líska obecná \"(Corylus avelleana)\", zimolez pýřitý \"(Lonicera xylosteum)\", dřín obecný \"(Cornus mas)\", svída krvavá \"(Cornus sanguinea)\", hlohy \"(Crataegus sp.)\" a růže \"(Rosa sp.)\". Nepříliš bohatém bylinném podrostu nalezneme hrachor jarní \"(Lathyrus vernus)\", okrotici bílou \"(Cephalanthera damasonium)\", ostřici horskou \"(Carex montana)\", jestřábník zední \"(Hieracium murorum)\", jaterník podléšku \"(Hepatica nobilis)\", zvonek kopřivolistý \"(Campanula trachelium)\", řimbabu okoličnatou \"(Pyrethrum corymbosum)\".\n\nZnačná část NPP je pokryta teplomilnými křovinnými společenstvy, která zarůstají zejména bývalé pastviny. Převládá zde slivoň trnka \"(Prunus spinosa)\", dřín jarní \"(Cornus mas)\", hloh (\"Crataegus\" sp.) a růže (\"Rosa\" sp.). Z nepůvodních druhů je na velké ploše NPP dominantní borovice černá \"(Pinus nigra)\", modřín opadavý \"(Larix decidua)\" a trnovník akát \"(Robinia pseudoacacia)\".\n\nBohatě je zde zastoupena fauna bezobratlých, zejména hmyz a plži. Ve vlhčích partiích okolo Suchomastského potoka se vyskytují tři druhy obojživelníků. Ze obratlovců zde hnízdí mnoho druhů ptáků, dále zde žijí drobnější šelmy.\n\nZ bezobratlých je pro stepní stanoviště Kotýzu typický ploskoroh pestrý \"(Libelluloides macaronius)\". Hojně zastoupení jsou i brouci rodu střevlíkovitých, drabčíkovitých a kovaříkovitých. Kromě nich zde byl pozorován např. kyjorožec \"(Claviger testaceus)\", světluška \"(Lampyris noctiluca)\" či potemník \"(Crypticus quisquilius)\". Na otevřených stepích žije množství nenápadných motýlů jako jsou molík \"(Digitivalva granitella)\", drobníčci \"(Stigmella crataegalla)\" nebo pouzdrovníček \"(Coleophora anatipennella)\". Naopak nápadným druhem teplých keřnatých stepí je otakárek ovocný \"(Iphiclides podalirius)\" a otakárek fenyklový \"(Papilio machaon)\" nebo perleťovec \"(Issoria lathonia)\".\n\nZe vzácných pavouků zde byli pozorováni stepník rudý \"(Eresus cinnaberinus)\", skákavka rudopásá \"(Philaeus chrysops)\" a skálovka velká \"(Gnaphosa lucifuga)\", běžníci a slíďák.\n\nZ plžů jmenujme endemita vřetenatku lesklou \"(Laciniaria nitidosa)\" žijící v dubohabřinách, na skalách žijící ovsenku skalní \"(Chondrina avenacea)\" nebo pro skalní stepi typickou žitovku obilnou \"(Granaria frumentum)\". Na spodním vlhčím okraji lokality žijí tři druhy obojživelníků, a to ropucha obecná \"(Bufo bufo)\", skokan hnědý \"(Rana temporaria)\" a ropucha zelená \"(Bufo viridis)\".\n\nFaunu plazů reprezentuje pouze ještěrka obecná \"(Lacerta agilis)\", slepýš křehký \"(Anguis fragilis)\", užovka hladká \"(Coronella austriaca)\".\n\nPočetnější je populace hnízdících ptáků. Nejvýznamnější je kolonie kavky obecné \"(Corvus monedula)\", čítající cca 8 párů. Dále zde na stepích hnízdí pěnice vlašská \"(Sylvia nisoria)\", ťuhýk obecný \"(Lanius collurio)\". Ve skalách byl pozorován výr velký \"(Bubo bubo)\". V kotýzských lesích lze narazit na datla černého \"(Dryocopus martius)\", strakapouda malého \"(Dendrocopos minor)\", králíčka obecného \"(Regulus regulus)\" a krkavce velkého \"(Corvus corax)\".\n\nZ savců jsou nejčastější drobnější druhy jako je veverka obecná \"(Sciurus vulgaris)\" a šelmy, jako je kuna lesní \"(Martes martes)\" a kuna skalní \"(Martes foina)\", lasice hranostaj \"(Mustela erminea)\", jezevec lesní \"(Meles meles)\" a liška obecná \"(Vulpes vulpes)\".\n\nSoučasná péče o NPP Kotýz vyplývá z nápravy chyb minulosti. Část plochy byla po ukončení pastvy zalesněna nepůvodními a nevyhovujícími druhy dřevin – trnovníkem akátem \"(Robinia pseudoakacia)\", borovicí černou \"(Pinus nigra)\", modřínem opadavým \"(Larix decidua)\". Tyto dřeviny také vytlačují původní habrové a dřínové doubravy.\n\nOhrožena je stepní vegetace a xerotermní trávníky. Zarůstají je nejen křovinná společenstva, ale i agilní dřeviny jako je borovice černá \"(Pinus nigra)\", trnovník akát \"(Robinia pseudoakacia)\", čimišník stromovitý \"(Caragana arborescens)\", žanovec měchýřník \"(Colutea arborescens)\" trnka obecná \"(Prunus spinosa)\" a jasan \"(Fraxinus)\". Díky tomu je ochuzeno bylinné patro zejména o slunomilnou flóru.\nPéče CHKO Český kras tedy směřuje zejména k likvidaci trnovníku akátu, který negativně ovlivňuje stanoviště produkcí dusíku, přičemž přednost mají jmenovaná biologicky hodnotná stanoviště. Borovice černá, která reprezentuje rovněž nepůvodní dřevinu není prioritním problémem této lokality. Její likvidace je v plánu v dlouhodobém výhledu. Podobná situace je u jasanu.\n\nVzhledem k nižší dostupnosti lokality není jinak čilý turistický ruch na NPP Kotýz nejvíce limitujícím faktorem. Zvýšená frekvence návštěvníků je jen v bezprostředním okolí naučné stezky Koukolova hora – Kotýz, zejména v okolí Aksamitovy brány a Jelínkova mostu, které trpí sešlapem. To může být nežádoucí zejména v jarních měsících, za květu zdejší květeny. Rovněž horolezecké využití skalních stěn Kotýzu není příliš rozšířeno, ale ani podporováno.\n\nZdrojem emisí, poletavého prachu, hluku a oxidů dusíku a nevhodného umísťování odvalů je provoz velkolomu a vápenky Čertovy schody. Spad z těžby brání životu některých rostlin a hmyzu. Převažující proudění větru je sice ze západní strany, čímž je NPP Kotýz většinou chráněna, ovšem nemenší škody jsou pak shledávány na sousední NPP Zlatý kůň.\n\nPlán péče NPP Kotýz nepředpokládá v budoucnu bezzásahový režim v lokalitě. Je zapotřebí dlouhodobé usměrňování, zejména za účelem udržování stepních enkláv. Příkladem takového usměrňování je již probíhající řízená pastva ovcí a koz.\n\nK NPP Kotýz je značena žlutá turistická značka. Na Kotýzu končí naučná stezka která sem vede z Koukolovy hory přes osadu Slavíky.\n\n"}
{"id": "263699", "url": "https://cs.wikipedia.org/wiki?curid=263699", "title": "Velká čistka", "text": "Velká čistka\n\nVelká čistka (rusky , \"Bal'šaja čistka\"), někdy označovaná i jako Velký teror, je označení několika souvisejících kampaní politické represe a perzekuce v Sovětském svazu 30. let 20. století, které Josif Stalin spustil s cílem odstranit zbývající opozici a získat neomezenou moc. Čistka se týkala většiny vrstev sovětské společnosti: samotné komunistické strany, úřednictva, důstojnického sboru, inteligence, rolnictva (takzvaných „kulaků“), etnických minorit a náboženských skupin. Záminkou k jejímu rozpoutání byla vražda Sergeje Kirova, hlavy leningradské stranické organizace, v roce 1934. Nejviditelnějším projevem čistky byly takzvané moskevské procesy, veřejná, předem secvičená a rozhodnutá soudní přelíčení proti vedoucím funkcionářům komunistické strany, končící drakonickými rozsudky.\n\nVelká čistka byla zahájena pod šéfem NKVD Genrichem Jagodou, na jejím vrcholu od září 1936 do srpna 1938 ji řídil Nikolaj Ježov – tato perioda je proto někdy nazývána „ježovština“; Jagoda i Ježov ovšem stalinským čistkám zanedlouho padli za oběť sami, první byl popraven roku 1938, druhý o necelé dva roky později. Oba dva ovšem jen vykonávali přání a vůli Stalina. Ježova ve funkci šéfa NKVD nahradil Stalinův chráněnec Lavrentij Berija.\n\nOběti čistek byly často popravovány či vězněny bez řádného soudu, jak jej předepisoval i tehdejší sovětský právní řád, pouze na základně rozhodnutí takzvaných „trojek“ složených z důstojníků tajné policie NKVD, tajemníka krajského výboru a krajského státního zástupce. Pokud k soudům docházelo, šlo o zinscenované a předem rozhodnuté politické procesy, při nichž bylo doznání vynuceno pod nátlakem, často mučením obžalovaných. Oběti byly obviňovány z různých smyšlených, zpravidla politických, zločinů, například sabotáže, špionáže nebo protisovětské agitace.\n\nPodle odtajněných sovětských archivů NKVD během let 1937 a 1938 zatkla 1 548 367 osob, z nichž bylo pak 681 692 zastřeleno, což v průměru znamená asi 1000 poprav denně. Celkový počet obětí ježovštiny se někdy odhaduje na 950 tisíc až 1,2 milionu, vzhledem k neúplné dokumentaci může být i podstatně vyšší. \n\nMezi zatčenými byli spisovatelé Isaak Babel, Varlam Šalamov, Boris Pilňak a Osip Mandelštam, letecký konstruktér Andrej Tupolev, tvůrce sovětského raketového programu Sergej Koroljov, esperantista Vladimir Varankin, jazykovědec Branislav Taraškievič, diplomaté Nikolaj Krestinskij a Grigorij Sokolnikov, český letec Jan Březina, bolševičtí revolucionáři Vladimir Antonov-Ovsejenko a Béla Kun, bělogvardějský velitel Anatolij Pepeljajev nebo maršál Konstantin Rokossovskij. V roce 1937 byl unesen a později popraven bývalý bělogvardějský generál Jevgenij Miller.\n\nK periodizaci období Velké čistky se někdy používají tyto události:\n\n\n"}
{"id": "263700", "url": "https://cs.wikipedia.org/wiki?curid=263700", "title": "Vojtech Mihálik", "text": "Vojtech Mihálik\n\nVojtech Mihálik (30. března 1926 Dolná Streda – 30. listopadu 2001 Bratislava) byl slovenský a československý básník, překladatel, publicista a politik Komunistické strany Slovenska, poslanec Slovenské národní rady a Sněmovny národů Federálního shromáždění na normalizace.\n\nNarodil se v dělnické rodině a vzdělání získal v Seredi, na katolickém gymnáziu v Trnavě a v letech 1945-1949 na Filosofické fakultě Univerzity Komenského v Bratislavě, kde studoval obor slovenština – filosofie. Po skončení studia pracoval jako redaktor; v letech 1949 – 1950 ve vydavatelství Kniha a v letech 1950 – 1951 ve vydavatelství Slovenský spisovatel; v letech 1952 – 1954 ve vojenském časopisu Československý voják, kde působil v době své základní vojenské služby. V letech 1954 – 1959 byl tajemníkem Svazu slovenských spisovatelů a v letech 1965 – 1967 byl prvním tajemníkem a předsedou tohoto svazu. V letech 1960 – 1964 se vrátil do vydavatelství Slovenský spisovatel jako šéfredaktor, v letech 1968 – 1969 se věnoval výhradně literární činnosti, v letech 1971 – 1973 pracoval jako odborný poradce na předsednictvu vlády, v letech 1974 – 1977 se opět pokusil věnovat se výhradně své literární tvorbě a v letech 1977 – 1985, kdy odešel do důchodu, byl ředitelem vydavatelství Slovenský spisovatel.\n\nDlouhodobě se v Novém slově mladých, příloze novin Nového slova, věnoval mladým adeptům poezie, ze kterých mnozí později publikovali básnické sbírky v knižní podobě. Votěch Mihálik bránil v publikování mnohým básníkům tehdejší mladší a střední generace, např. I. Štrpkovi, Š. Moravčíkovi, M. Richterovi, J. Švantnerovi, kteří díky jeho politickým zásahům byli z části nebo i úplně vyloučeni z literárního života zejména v 70. letech 20. století (někteří z nich až do konce 80. let).\n\nAngažoval se i politicky. V letech 1962-1989 se uvádí jako účastník zasedání Ústředního výboru Komunistické strany Slovenska. V letech 1966-1981 byl členem ÚV KSS. Ve volbách roku 1964 se stal poslancem Slovenské národní rady. V SNR zasedal do roku 1981.\n\nV červnu 1967 se zúčastnil 4. sjezdu Svazu československých spisovatelů, na kterém přednesl zdravici od Laca Novomeského - slovenského komunistického politika a umělce, který byl v 50. let v době politických procesů vězněn. Na sjezdu převládaly výrazně kritické referáty ohledně kulturní a politické situace v Československu. Mihálik ale spolu s některými dalšími umělci podepsal prohlášení, ve kterém vyzval, aby se na sjezdu neřešily politické záležitosti.\n\nV roce 1968 byl stoupencem rychlé změny státoprávního uspořádání Československa. Když 9. dubna referoval Vasil Biľak na zasedání ÚV KSS o probíhající debatě v ÚV KSČ okolo postavení Slovenska, Mihálik se v rozpravě jako první veřejný činitel vyjádřil pro konfederativní uspořádání státu s tím, že mělo být přijato do 50. výročí vzniku Československa, tedy do října 1968. Patřil tehdy mezi konzervativní komunistické funkcionáře. 20. dubna 1968 vystoupil z redakce listu Kultúrny život, oficiálně pro nesouhlas s podle něj proizraelskou prezentací arabsko-izraelské války. Historik Jan Rychlík ale soudí, že pravým důvodem byl nesouhlas s demokratizačním procesem Pražského jara.\n\nMihálik sice odmítl invazi vojsk Varšavské smlouvy do Československa, ale pak se dál umělecky i politicky angažoval za normalizace.\n\nPo provedení federalizace Československa usedl do Sněmovny národů Federálního shromáždění. Mandát nabyl až dodatečně v červnu 1970. Do federálního parlamentu ho nominovala Slovenská národní rada. Mandát obhájil ve volbách roku 1971 (volební obvod Západoslovenský kraj) a volbách roku 1976 (obvod Jaslovské Bohunice). Ve FS zasedal až do konce funkčního období, tedy do voleb roku 1981.\n\nPsát básně začal v období středoškolských studií a svá díla zveřejňoval v časopisech \"Plameň\", \"Rozvoj\", \"Nový svet\" a \"Elán\". Knižně debutoval v roce 1947 sbírkou \"Anjeli\". Svými díly otevřeně podporoval komunistickou diktaturu a kritizoval kapitalismus. Vyjádřil i svůj odpor vůči hrozbě válečného konfliktu. V sociálně zaměřené lyrice si všímal především neradostných osudů žen – vdov, opuštěných a bezdětných žen, starých židovek, kterých životy krutě poznamenala válka. Kromě vlastní tvorby se věnoval též překladům z antické, řecké a římské literatura (Sofokles, Aristofanes, Publius Ovidius Naso), polské poezii (Julian Tuwim, Stanisław Jerzy Lec a jiní), ale též italské, francouzské a americké literatury.\n\n\n\n\n\n\n\n"}
{"id": "263712", "url": "https://cs.wikipedia.org/wiki?curid=263712", "title": "Freiburské Alpy", "text": "Freiburské Alpy\n\nFreiburské Alpy (německy \"Freiburger Voralpen\"; francouzsky \"Préalpes Fribourgeoises\") je pohoří ležící na území švýcarských kantonů Freiburg, Bern a Vaud. Pohoří je charakterizováno několika samostatnými masivy, které se od sebe mnohdy značně liší. V okolí Freiburgu je ráz krajiny mírnější a kopce pozvolné a oblé, na jihozápadě území připomíná pohoří Dolomity. Nejvyšším vrcholem je Le Tarent (2548 m) ležící několik kilometrů severně od sedla Col du Pilon.\n\nVýchodní hranice pohoří je dána tokem řeky Aare mezi městy Bern a Thun. Jižní hranici tvoří spojnice Thun – Saanen – Col du Pilon (1546 m) – Aigle. Západní hranici vymezuje řeka Rhôna a Ženevské jezero, na severozápadě a severu se pohoří pozvolna svažuje do Švýcarské plošiny.\n\nPohoří je tvořeno zejména vápencem a dělí se na několik samostatných celků, jež představují především buď jednotlivé vrcholy nebo jejich nejbližší okolí. Většina vrcholů se svou výškou pohybuje mezi 1600 a 2500 metry.\n\n\nFreiburské Alpy jsou vzhledem k malé četnosti lavinového nebezpečí vyhledávány lyžaři a skialpinisty. Tomu také odpovídají zimní střediska poblíž Moléson a jezera Schwarzsee. Vrcholy Berneuse a Chaux de Mont jsou zpřístupněny lanovou dráhou a jsou zde sjezdové tratě. Vynikající vyhlídkový vrchol Rochers de Naye je snadno dosažitelný pozemní ozubnicovou dráhou začínající v známém středisku Montreux. K vrcholu Tour d'Aï zase vede poměrně nová (1999) sportovní zajištěná cesta Via ferrata de la Tour d'Aï. Nejvyšší část pohoří se nachází na jeho jižním okraji nad městečkem Les Diablerets. Zde jsou těsně vedle sebe dva nejvyšší vrcholy, Le Tarent a La Pare. La Pare (2540) je vcelku snadno dostupná po značené cestě od Isenau, horní stanice lanovky z Les Diablerets.\n"}
{"id": "263715", "url": "https://cs.wikipedia.org/wiki?curid=263715", "title": "Tigoda", "text": "Tigoda\n\nTigoda ( ) je řeka v Leningradské a v Novgorodské oblasti v Rusku. Je 143 km dlouhá. Povodí má rozlohu 2290 km².\n\nÚstí zprava do řeky Volchov (povodí Něvy).\n\nZdroj vody je smíšený s převahou sněhového. Nejvyšších vodních stavů dosahuje od dubna do května, ale také na podzim dochází k povodním. Průměrný roční průtok vody ve vzdálenosti 86 km od ústí činí 4,3 m³/s. Zamrzá v listopadu až na začátku prosince a rozmrzá v březnu až v dubnu.\n\nŘeka je splavná pro vodáky. Leží na ní město Ljubaň.\n"}
{"id": "263719", "url": "https://cs.wikipedia.org/wiki?curid=263719", "title": "Yetti", "text": "Yetti\n\nYetti je označení neznámého druhu dvounohého hominida, který se údajně vyskytuje v pohoří Himálají. Jeho existence nikdy nebyla spolehlivě prokázána nebo zdokumentována. Yetti je údajně až 2,5 metru vysoký chlupatý tvor podobný lidoopovi nebo pravěkému člověku.\n\nSamotné jméno tohoto tvora může být příčinou nejasností. Slovo \"yetti\" (které první objevitelé přinesli do Evropy a jímž je legendární lidoop obvykle označován) je totiž v šerpštině obecný pojem pro \"divoké horské zvíře\" - a proto mnozí uvádějí, že \"yettiho\" mnohokrát pozorovali. Obvykle tak označují medvěda tibetského (kterému říkají \"dzuteh\"), takže pouze některá svědectví se skutečně týkají himálajského lidoopa. Pro něj mají šerpové jméno \"miteh\", menší jedince nazývají \"thelma\" (teoreticky je tedy možné, že by se jednalo dokonce o dva různé druhy živočichů).\n\nVětšina odborníků existenci tohoto tvora zpochybňuje, protože dosud nebyl podán vědecký důkaz (jímž by bylo např. odchycení živého jedince nebo odebrání vzorku tkáně). Může tak jít o medvěda. Pokud existenci yettiho připustíme, mohlo by se jednat například o \"Gigantopitheca\". Jde o velkého lidoopa, jehož kosterní pozůstatky (především části čelistí) byly nalezeny v Číně a který vyhynul asi před 100.000 lety.\nJinou možností je, že je to zástupce druhu \"Homo erectus\" neboli \"Pithecantropus erectus\", který se v evolučním postupu oddělil od linie následného \"Homo sapiens\". Ten se vyskytoval v Africe, Asii i Evropě, avšak jeho popis se yettimu příliš nepodobá. Další možností jsou denisované, jejichž DNA mají i současní Tibeťané. Konečně je také možné, že jde o dosud zcela neznámý druh živočicha.\n\nZprávy o podobných tvorech s různými jmény pocházejí z mnoha končin světa, především z odlehlých, nepřístupných míst. Např. na území Severní Ameriky je podobný tvor známý jako bigfoot, přičemž jeho popis se od yettiho v určitých vlastnostech liší. Jeho velikost se odhaduje od 180 cm po 250 cm, barva srsti od šedé přes černou až po červenou. Podobný tvor se údajně vyskytuje také v Austrálii (yowie), ve střední Číně (jeren) nebo na Kavkaze (kaptar).\n\nJeho existence je založena především na vyprávění obyvatel z okolí himálajského pohoří, kde se zprávy o tomto tvoru vyprávějí již po mnoho generací. Pro evropskou civilizaci ho objevil v roce 1899 anglický důstojník Laurence Waddell, když na jednom himálajském sedle objevil ve sněhu obrovský otisk bosého chlupatého chodidla. První fotografie yettiho stop pořídil v roce 1937 Frank Smythe, který na důkaz nadměrné velikosti k otisku přiložil horolezecký cepín. Většina odborníků se domnívá, že se jedná o poškozené či deformované otisky jiných zvířat, nicméně jiní odborníci tvrdí, že se může jednat o tvora, který prozatím není odborně popsán, ale jehož existence je možná. První sádrové odlitky stop udělali v roce 1972 američtí horolezci Jeffrey McNeely a Edward Cronin.\n\nPro himálajské domorodce věřící v existenci yettiho je zřejmé, že se vyskytuje více typů: menší yeh-the, velký meh-the a obrovský dzu-the. Toto rozlišení do tří velikostí by vysvětlovalo i odlišnou velikost stopy. V případě menších a středně velkých stop se pravděpodobně jedná o druhy opic, které jsou v Himálaji také považovány za yettiho. Pokud yetti skutečně existuje, pak zcela jistě pochází z gigantopitéka, vyhynulé obří opice. Když před půl milionem let vymřel, vyrostl Mount Everest právě o 500 m. Je možné, že tak došlo k izolaci mnoha druhů.\n\n\n\n"}
{"id": "263721", "url": "https://cs.wikipedia.org/wiki?curid=263721", "title": "Jízdenka", "text": "Jízdenka\n\nJízdenka je nejčastější druh jízdního dokladu. Zpravidla dokládá nebo podmiňuje uzavření přepravní smlouvy a zaplacení jízdného (nejde-li o bezplatnou jízdenku). Setkáváme se s ní téměř ve všech veřejných dopravních prostředcích.\n\nV Německu je jízdenka ze zákona (§ 807 německého občanského zákoníku) definovaná jako „kleines Inhaberpapier“, tedy malý cenný papír na majitele (doručitele). Český právní řád se právní povahou jízdenky a jejího nákupu blíže nezabývá, zejména jízdenky z předprodeje a předplatní jízdenky mají charakter ceniny.\n\n\n\n\nDále může být například stanoveno, dokdy musí cestující zahájit jízdu (například u jízdenky platné 3 dny může být podmínkou užití zahájit jízdu v den vyznačený na jízdence).\n\n\n\nV některých odbavovacích systémech se jízdenky nepoužívají: buď se platí v hotovosti bez dokladu, nebo může jít o bezplatnou přepravu dotovanou nějakým soukromým nebo veřejným subjektem.\n\nV České republice a většině vyspělých zemích jsou povinnost vydávat jízdenku a rozsah údajů povinně uváděných na jízdence vymezeny právními předpisy. Jízdenka slouží zároveň jako účetní doklad.\n\nV českém právu je pojem jízdního dokladu a jízdenky zaveden zejména ve vyhlášce Ministerstva dopravy a spojů č. 175/2000 Sb., o přepravním řádu pro veřejnou drážní a silniční dopravu osob. Jeho § 4 vymezuje tři druhy jízdních dokladů: jízdenka pro jednotlivou jízdu, jízdenka časová a průkaz opravňující k přepravě. Jízdenka časová podle této definice opravňuje k více jednotlivým jízdám po dobu její platnosti ve vymezeném rozsahu (do této kategorie tedy spadají všechny druhy přestupních jízdenek).\n\nKromě jízdního dokladu přepravní řád ještě samostatně zmiňuje doklad o zaplacení ceny příplatku za použití vlaku vyšší kvality, doklad o zaplacení místenky a doklad o zaplacení ceny příplatku za lůžko nebo za lehátko (t. j. lůžkový nebo lehátkový lístek). Tyto doklady samostatně nejsou jízdními doklady, avšak mohou být a často bývají jejich součástí.\n\n§ 5 vyhlášky č. 175/2000 Sb. stanoví náležitosti jízdenek:\n\n§ 6 vyhlášky č. 175/2000 Sb. stanoví, jaké okolnosti činí jízdní doklad neplatným:\n\nDopravcem pověřená osoba smí neplatnou jízdenku v některých z těchto případů (v případě zneužití nebo nemožnosti obnovit platnost jízdenky) proti potvrzení odebrat.\n\nJízdenky a další související doklady (o zaplacení místenky nebo příplatku) jsou zmíněny ještě ne úplně přímo v zákoně č. 235/2004 Sb., o dani z přidané hodnoty: v § 26 odst. 5 se píše: \"„Za správnost vypočtené výše daně pro účely odpočtu daně ze zjednodušeného daňového dokladu a daňového dokladu při hromadné přepravě osob odpovídá plátce, pro něhož se zdanitelné plnění uskutečňuje, i když je na těchto dokladech výše daně uvedena plátcem uskutečňujícím zdanitelné plnění nebo osobou podle odstavce 3.“\"\n\nPodle § 7 cestující za jízdenku platí jízdné podle tarifu. Prodejce jízdenek tedy nesmí k ceně za jízdenku připočítávat žádný rabat či příplatek nad tuto cenu, nejde-li o cenu příplatku nebo místenky podle tarifu.\n\nJako základní způsob je ve vyhlášce uvedeno, že dopravce zajišťuje prodej jízdenek před nástupem do vozidla, cestující platí jízdné před nástupem do vozidla a dopravce má za zaplacené jízdné vydá jízdenku. Nezajistí-li dopravce prodej jízdenek před nástupem do vozidla, musí umožnit cestujícímu zakoupit si jízdenku po nástupu do vozidla za jízdné bez přirážky. Jestliže dopravce zajišťuje prodej jízdenek ve vozidle, smí do vozidla cestující nastoupit bez jízdenky i tehdy, mohl-li si jízdenku koupit před nástupem – v takovém případě cestující zaplatí jízdné s přirážkou. Platí-li cestující jízdné po nástupu do vozidla, dopravce mu vydá jízdenku ve vozidle nebo zajistí, aby zaplacené jízdné bylo zaregistrováno odbavovacím systémem. Cestující musí při převzetí zkontrolovat, zda jízdenka odpovídá jeho požadavkům, a pokud neodpovídá, je oprávněn ji odmítnout.\n\nDopravce musí v jízdním řádu zajistit vyznačení stanic, případně linek nebo spojů, u kterých je umožněn nástup cestujících do vozidla bez jízdenky a zakoupení jízdenky bez přirážky po nástupu do vozidla. Ve smluvních přepravních podmínkách dopravce uvede linky nebo spoje, kde je možno po nástupu do vozidla zakoupit jízdenku s přirážkou, a další podrobnosti týkající se prodeje jízdenek, příplatků a místenek, podmínek jejich vracení, druhy a formy jízdenek, způsob označování jízdenek při samoobslužném odbavování atd.\n\n\n"}
{"id": "263726", "url": "https://cs.wikipedia.org/wiki?curid=263726", "title": "Vladimír Reisel", "text": "Vladimír Reisel\n\nVladimír Reisel (19. ledna 1919, Brodzany – 1. září 2007) byl slovenský básník, překladatel a československý diplomat, představitel nadrealismu.\n\nNarodil se v řemeslnické rodině a vzdělání získal ve Veľkých Bielicích, Prievidzi, v letech 1937 - 1939 studoval obor slovenština - francouzština na Filosofické fakultě Univerzity Karlovy v Praze, v letech 1939 - 1941 pokračoval v tomto studiu v Bratislavě. Od roku 1941 pracoval jako středoškolský profesor v Bratislavě, v roce 1945 se stal redaktorem deníku Pravda, v letech 1945 - 1952 pracoval na československém Ministerstvu zahraničních věcí v Praze a zároveň byl v letech 1945 - 1949 také atašé na československém velvyslanectví v Paříži. V letech 1952 - 1959 byl redaktorem v časopise Život, v letech 1960 - 1973 zástupcem šéfredaktora ve vydavatelství Slovenský spisovatel a v letech 1973 - 1987 byl šéfredaktorem časopisu Slovenské pohľady.\n\nSvá první díla uveřejňoval od roku 1935 v časopisech \"Elán\", \"Svojeť\", \"Nové slovo\", \"Slovenské smery\", \"Slovenské pohľady\" a jiných; knižně debutoval v roce 1939 sbírkou \"Vidím všetky dni a noci\". Jeho nadrealistická tvorba byla výrazně ovlivněna českou básnickou avantgardou (Vítězslav Nezval, Jaroslav Seifert) a francouzským surrealismem. Převládají v ní motivy erotiky, dětství, smrti, snů, exotiky a kosmu, nostalgie a lásky, později se jeho tvorba přizpůsobila politickým poměrům ve společnosti a sklouzla do schematismu. Kromě básnické tvorby se věnoval nejen literárněkritické a publicistické činnosti, ale také překládal zejména z francouzské literatury (Guillaume Apollinaire, Paul Eluard, Paul Breton a jiní). Je autorem 19 sbírek původní poezie, 17 knih překladů poezie zejména z francouzštiny a ruštiny, ale i ze španělštiny a řečtiny, a 4 knih poezie pro děti a mládež. Spolupracoval také s rozhlasem, televizí, divadlem i filmem. Jeho báseň \"Oheň\" ze sbírky \"Zrkadlo a za zrkadlom\" použil slovenský hudební skladatel Ján Cikker jako scénář ke skladbě \"Cantus filiorum\".\n\n\n\n\n\n"}
{"id": "263728", "url": "https://cs.wikipedia.org/wiki?curid=263728", "title": "Tigil", "text": "Tigil\n\nTigil na horním toku Velký Tigil ( , ) je řeka v Kamčatském kraji v Rusku. Je 300 km dlouhá. Povodí má rozlohu 17 800 km².\n\nPramení na Sredinném hřbetě. Ústí zprava do Tigilského limanu v zálivu Šelichova Ochotského moře.\n\nZdroj vody je převážně podzemní. Průměrný roční průtok vody ve vzdálenosti 50 km od ústí činí 200 m³/s. Zamrzá na konci října až v listopadu a rozmrzá v květnu.\n\nV řece se třou lososovité ryby.\n"}
{"id": "263731", "url": "https://cs.wikipedia.org/wiki?curid=263731", "title": "Aleš Veselý", "text": "Aleš Veselý\n\nAleš Veselý (3. února 1935 Čáslav – 14. prosince 2015 Praha) byl český sochař, grafik a malíř a vysokoškolský pedagog.\n\nAleš Veselý pocházel ze smíšené židovské rodiny úředníka pojišťovny a během druhé světové války žil s rodiči v Hradci Králové. Jako šestiletý chlapec musel na veřejnosti nosit žlutou šesticípou hvězdu a tato zkušenost ho poznamenala na celý život. Otec i sestra byli deportováni do Terezína, ale před koncem války se jim podařilo uprchnout a vrátili se domů. Za války bylo zavražděno 47 jeho příbuzných. Aleš Veselý jako Žid nesměl chodit do školy a pátou třídu základní školy absolvoval až po válce. Otec dostal nové místo v Ústí nad Labem, kde Aleš Veselý začal studovat na gymnasiu. Po reformě školství dokončil tzv. Jednotnou školu druhého stupně v Praze. Od dětství maloval a v Praze navštěvoval střední výtvarnou školu, ale po dvou letech mu jeho profesoři doporučili, aby šel studovat na Akademii. V sedmnácti letech byl přijat bez maturity a bez splnění předepsaného minimálního věku do grafické přípravky. Nakonec absolvoval celé studium v grafickém ateliéru prof. Vladimíra Silovského, kde panoval velmi svobodný režim a stačilo několikrát během roku přinést své domácí práce. Od přestěhování do Prahy se učil hře na klavír a zároveň improvizoval a skládal vlastní hudbu. Až do počátku 60. let mu hudba připadala kreativnější a váhal, zda se jí nevěnovat profesionálně. Pro výtvarné umění se definitivně rozhodl až s nástupem abstrakce.\nBěhem studií jezdil nejprve o prázdninách, a později také na podzim a v zimě, do malé horské vesničky Sihelné ve slovenských Beskydech, aby zde maloval. Sám uvádí, že archetypální prostředí vesnice, četba a hudba byly na počátku jeho cesty k abstrakci. Po absolvování pražské akademie (1952–1958) byl automaticky přijat jako kandidát Svazu výtvarných umělců, což umožňovalo ucházet se o tvůrčí stipendia a veřejné zakázky nebo získat vlastní ateliér. Po třech letech mu ale bylo sděleno, že jeho díla vyjadřují životní pocit, který je v rozporu se závěry 14. sjezdu KSČ a podpora skončila. Na konci 50. let se začal zabývat materiálovou abstrakcí a patřil ke skupině výtvarníků, kteří později uspořádali první neoficiální výstavy v ateliérech, zvané Konfrontace. Druhá z těchto výstav se konala na podzim roku 1960 v nově získaném sklepním ateliéru Aleše Veselého na Žižkově. Roku 1960 se konal ve Varšavě kongres mezinárodního sdružení výtvarných kritiků AICA, jehož účastníci poté navštívili Prahu. Narychlo zorganizovaná návštěva ateliérů oslovila Pierre Restanyho, který pak spolu s některými dalšími publikoval o moderním českém umění sérii článků v časopisech \"Kunstwerk\" a \"Cimaise\".\nNa počátku 60. let, kdy došlo k částečnému uvolnění režimu, měl Aleš Veselý první samostatnou výstavu v Galerii mladých Umělecké besedy (1963). Následovala přelomová Výstava D v Nové síni roku 1964, kde se přední protagonisté českého informelu představili již jako vyzrálé individuality a projevila se plně jejich názorová diferenciace. Aleš Veselý zde vystavoval své sochy \"Židle Usurpátor\" a \"Enigmatické objekty\". V následujícím roce za ně obdržel Cenu kritiky na Bienále v Paříži.\n\nRoku 1967, kdy v květnu zemřel otec Aleše Veselého, byl spolu s dalšími sedmi sochaři pozván na první ročník Sympozia prostorových forem Ostrava. Pobyt v ocelárnách, kde měl k dispozici neomezené množství materiálu a vytvořil zde sedm soch, mu organizátoři sympozia postupně prodlužovali až do roku 1968 a ukončila ho až invaze 21. srpna 1968. Vznikla zde jeho nejslavnější socha Kaddish, kterou vnímal jako svou osobní modlitbu za zemřelého otce. Poté se vrátil do Prahy, kde se mu z prvního manželství (1968) narodila dcera Jana. Roku 1969 se zúčastnil výstavy \"Socha a město\" v Liberci a za sochu Kaddish (pro výstavu pojmenovaná \"Modlitba za zemřelého\") obdržel od mezinárodní poroty cenu Matyáše Bernarda Brauna. Jeho triptych \"Židle Usurpátor\" zakoupila v témže roce do svých sbírek Národní galerie v Praze. Vystavení sochy \"Modlitba za zemřelého\" vyvolalo nechtěné konotace v době, kdy se upálil Jan Palach. Na počátku tzv. normalizace roku 1970 byl Aleš Veselý zařazen mezi umělce, které režim začal perzekvovat, ztratil možnost vystavovat nebo se ucházet o veřejné zakázky a musel se narychlo postarat o záchranu sochy Kaddish, které hrozilo sešrotování. Další sochy byly provizorně umístěny ve svářečské dílně na okraji Prahy, než se mu podařilo získat zbořený mlýn a oplocený pozemek v obci Středokluky. Během stěhování soch na počátku roku 1971 utrpěl infarkt. V roce 1972 jeho žena z nevysvětlených důvodů spáchala sebevraždu skokem z okna, při kterém vážně zranila i dceru Janu.\n\nV 70. letech se stáhl do izolace ve svém ateliéru ve Středoklukách a v tomto bezčasí paradoxně zažíval absolutní svobodu tvorby, protože nemohl očekávat, že díla vystaví. Až do roku 1982 byl členem alternativního hudebního uskupení Žabí hlen, které se zúčastnilo i Pražských jazzových dnů a nahrálo několik skladeb improvizovaného industriálního jazzu ve zvukovém studiu divadla Ateliér (nyní sídlo divadla Ypsilon). Nahrávky vydala na dvou CD firma Guerilla Records. Koncem 70. let byl pozván, aby se zúčastnil sochařského sympozia v Bochumu a dostal povolení vycestovat. Během pobytu v Bochumu roku 1979 dostal další nabídku a se svým návrhem zvítězil v soutěži na provedení další obří patnáctitunové sochy ve městě Hamm v následujícím roce.\n\nRoku 1986 dostal Aleš Veselý americké stipendium Sorosovy nadace. Cestě do USA předcházel několikahodinový výslech StB a zastrašování, ale nakonec dostal zpět pas a mohl odletět. Na doporučení francouzského výtvarného teoretika Pierre Restanyho, který v polovině 80. let navštívil ateliér ve Středoklukách, byl Aleš Veselý vybrán mezi světové umělce, kteří dostali pozvání vystavovat a tvořit v Seoulu v době Olympijských her (1988). V Olympijském parku byla umístěna jeho socha \"Testimony\" z roku 1968.\n\nPo pádu komunistického režimu měl Aleš Veselý první výstavu v oficiální výstavní síni po 27 letech (Nová síň, 4. června – 1. července 1990) a zároveň byl požádán, aby převzal výuku sochařství na Akademii. Jako vedoucí ateliéru monumentálního sochařství působil na Akademii v letech 1990-2006 a poté další tři roky na Univerzitě J. E. Purkyně v Ústí nad Labem (2012–2015). Roku 1992 měl velkou výstavu v Míčovně Pražského hradu a přilehlých zahradách. Během devadesátých let byl často zván do zahraničí (Německo, USA, Japonsko, Izrael) a opakovaně vystavoval v oblastních galeriích. V letech 2005–2006 uspořádalo jeho retrospektivní výstavu Egon Schiele Art centrum v Českém Krumlově a roku 2009 byly jeho monumentální sochy vystaveny v Litomyšli. K 80. narozeninám umělce proběhly roku 2015 současně výstavy ve čtyřech pražských galeriích a v jeho ateliéru ve Středoklukách. Aleš Veselý zemřel nečekaně v roce svých 80. narozenin v Praze v prosinci 2015.\n\n\nBěhem každoročních několikaměsíčních pobytů v Sihelném vytvořil Aleš Veselý v letech 1953-1956 stovky kreseb krajin a psychologických studií tamních obyvatel. Až do roku 1959 se v jeho malbách, dřevořezech a kresbách objevují spirituální krajiny a přízračná zjevení, do kterých transformoval své životní zkušenosti a osobní mýty. Od roku 1959 začal ve svých čistě abstraktních obrazech užívat přírodní materiály jako kameny, hlínu, písek a listí (cyklus \"Magmata\") a později i nalezené kovové předměty, které spojoval syntetickou pryskyřicí a zpracovával plamenem.\n\nNa konci padesátých let patřil Aleš Veselý k nejvýznamnějším protagonistům „českého informelu“ - vlny abstraktních projevů, které reagovaly na společenskou atmosféru a stalinistické znásilnění umění příklonem k ryze subjektivní tvorbě se silným existenciálním podtextem. Tehdejší tvorba se ostře vymezila proti oficiálně podporovanému \"socialistickému realismu\" a svým odkazem k středověkému mysticismu a expresivitou navazovala na starší tradici českého umění od gotiky, přes baroko až po surrealismus.\n\nZdrojem abstrakce nebylo postupné zjednodušování viděné reality nebo bezprostřední záznam niterných pocitů jako v případě tašismu nebo tzv. action painting. Abstrakce, jak ji chápali tvůrci českého informelu, vycházela z nuly, nic nezobrazovala, ale dílo samo představovalo novou realitu a smysl spočíval v něm samotném. Umělecké dílo bylo objektivizací celé umělcovy osobnosti, \"psychofyzickým polem\" transformovaným do plochy obrazu nebo trojrozměrného předmětu. Materiálové objekty, užívající princip asambláže, byly záměrně ne-barevné (převaha černé, hnědí a přirozených barev surových materiálů), sestavené z nezvyklých materiálů (plechy, dřevo, textilie, umělé hmoty, asfalt atd.), které byly brutálně destruovány a spojené syntetickou pryskyřicí. Objekty tím získávaly emocionální naléhavost a charakter magických předmětů jakoby poznamenaných patinou času. Záměrem umělce nebylo nové estetické zhodnocení těchto materiálů, postrádajících vlastní obsah nebo hodnotu, ale jejich využití pro zdůraznění významového sdělení.\n\nV letech 1961–1963 vznikla řada \"Stigmatických objektů\" – asamblážních reliéfů ze dřeva a kovu, spojovaných syntetickou pryskyřicí a svařováním, které zobrazují hluboké rány a jizvy a jsou spíše než fyzickou ranou výrazem duševního traumatu. Po první výstavě měl Aleš Veselý možnost realizovat roku 1964 reliéfní objekt \"Indeterminace kruhu a přímky\" pro ČSA v Římě. Následovaly převážně svařované \"Enigmatické objekty\", z nichž některé byly určeny jako sochy do volného prostoru a \"Enigma kruhu\" bylo instalováno ve staré budově letiště v Ruzyni (1965).\n\nParalelně s obrazy a sochami vznikaly četné grafické listy a malby. Počátkem 60. let především strukturální lepty a kombinace leptů s otisky reálných předmětů (1962-1963), ve druhé polovině 60. let rozměrné otisky asambláží kovových předmětů ve vysokém reliéfu, se stopami rzi a prachu (\"Otisky bez názvu\"). Abstraktní malby olejem z let 1960–1962 pojmenoval \"Destrukce skrytých úmyslů\". Z let 1967-1970 pocházejí kresebné studie k železným a betonovým projektům v krajině, obrovským stupňovitým fantaskním stavbám a série fantasmagorických kreseb (\"Martyrium\", \"Inferno\", \"Morový sloup\", \"Zpěv apokalyptických ptáků\", ad.).\n\nV druhé polovině šedesátých let se v díle Aleše Veselého posiluje imaginativní a existenciální složka. V roce 1965 byla jeho \"Židle Uzurpátor\" oceněna na Bienále v Paříži Cenou kritiky. Účast podvědomí v tvůrčím procesu je zde zdrojem významové ambivalence - židle je zároveň zmučenou obětí i personifikací agresivních sil destrukce. Detailní propracovanost menších sochařských objektů podle autora skrývala nebezpečí, že převládne zdobnost a ztratí se síla výrazu. Proto pro něj byla zkušenost, kterou získal během Sympozia prostorových forem v Ostravě při práci na monumentální soše \"Kaddish\", zcela zásadní. Uvědomil si, že mu velký rozměr vyhovuje, uvolňuje jeho představivost a že se dokáže soustředit i v rušném provozu tovární haly. Zároveň se smířil s mnutností společné práce se svářečem, který mu v realizaci pomáhal. Socha Kaddish byla na počátku jeho pozdějších návrhů rozměrných soch i environmentálních projektů.\n\nOd počátku sedmdesátých letech se na dlouhou dobu uchýlil do soukromí. Azyl našel ve Středoklukách nedaleko Prahy, kde zakoupil zbořený mlýn, v němž si vybudoval venkovský ateliér. Během druhé poloviny 70. let zde vytvořil formou \"Prostorových záznamů\" množství expresivně laděných sochařských objektů jako svařované asambláže z použitých kovových a dřevěných součástí (Židle, Sedadla, Postele, Vozy, ad.). V okolí domu vznikla expozice jeho exteriérových soch, koncipovaných přímo do konkrétního místa. Na přelomu 70. a 80. let se mu podařilo realizovat několik monumentálních soch ve veřejném prostoru v Německu (Bochum, Hamm). Ve Středoklukách na ně navazují rozměrné plastiky \"Basis\" (720 cm), 1982-1983 a \"Space point\" (1982-1990). Nerealizovaný projekt obřího ramene s pružinou a závažím pro město Hattingen, který byl koncipován i jako generátor zvuku, byl na počátku další fáze tvorby v 80. letech. Trvalý zájem o hudbu a aktivita ve skupině \"Žabí hlen\" vyústily vlastním zvukovým záznamem \"Zvuky soch\" (1983).\nV osmdesátých letech vytvořil Aleš Veselý sérii velkoformátových studií formou \"kreseb malbou\" na papíře, které považoval za svébytná ukončená díla. V nich projektoval různé, v zásadě obtížně realizovatelné, obří stavby a sochy. V kresbách se začíná objevovat princip obrovských mechanismů, které zprostředkují gravitační působení zavěšených břemen a kyvadel a vyrovnávají sílu pnutí masivních pružin pomocí táhel, pák a ramen vahadel. Součástí návrhů jsou sochy obsahující přírodní neopracované kameny a kmeny stromů (Kmen stromu skrze velké kolo, 1993), obří kružidla opisující stopu v krajině (1984) nebo velká kola, jimž v pohybu brání s nimi spojené břemeno nebo asymetrické ukotvení. Na počátku 90. let nejprve v kresbách navrhl a později zčásti realizoval sérii bran a koridorů, v nichž průchod ohrožuje nebo mu brání zavěšené břemeno nebo hromada kamenů.(Průchod pod balvanem, 1991, Průchod lavinou, 1991-1992, Tři brány pro Pinkasovu uličku, 2004-2005). Z roku 1991 je rovněž \"Klec\" (Národní galerie v Praze), v níž obrovskou ocelovou desku svírají pružiny uvnitř pravoúhlé konstrukce z dřevěných trámů.\n\nOsobní zkušenost s východní kulturou nejprve v Seoulu (1988) a později v Japonsku (1994) a také cesta do Izraele a pobyt a výstava v Chicagu (1994) znamenaly jistý posun v tvorbě Aleše Veselého k environmentálním projektům.\nNěkteré návrhy koncipuje jako monumentální zásahy do krajiny, které by bylo možno pozorovat pouze z vysokého nadhledu (Hora hor, 2000-2003, Pouštní projekt, 2005). Stálým předmětem přemýšlení bylo pro Aleše Veselého téma gravitace. Již socha Kaddish byla vytvořena tak, že hlavní hmota sochy spočívala na vysokých a poměrně tenkých podpěrách. Během pobytu ve Philadelphii (1993) navrhl projekt, v němž série zavěšených průhledných textilních folií se sítotiskem vyvolávala iluzi obrovského balvanu, který se vznáší v prostoru. V pozdějších návrzích soch hledal prostředky, jak vyzdvihnout velkou hmotu kamene do výše a upevnit ji tak, aby bylo zdůrazněno působení její hmotnosti (Vznášející se skála, idea pouštního projektu, 1995, Skála pro jednoho, 1997, Jezerní sochy, 2003, Zákon nezvratnosti, 2015).\n\nPočínaje projektem \"Chamber of Light\" (1998-2000) ve Vilniusu a návrhem projektu \"Velké zrcadlo\" (2000) pro Oda park v Nizozemí využíval Aleš Veselý často ve svých sochách fenomén zrcadlení (Vstup do Zákona, 2014).\n\nCharakteristickým rysem tvorby Aleše Veselého je jeho snaha o preciznost vyjádření. Jak sám uvádí v rozhovoru, definitivnost konečného tvaru je podmíněna vypjatou senzibilitou a schopností reflexe. Podstatnou součástí procesu je nepřetržitá osobní účast a možnost až do poslední chvíle dělat změny bez ohledu na složitost projektu. U objektů, které vznikaly v jeho ateliéru, považoval za ideální stav, kdy bez konkrétního záměru vytvořit určité umělecké dílo, vše čeho se dotýkal, dělal ve stavu blízkém nevědomí nebo nirváně. Zabývat se uměním znamenalo pro Aleše Veselého mít volný prostor k poznávání sebe sama, možnost zabývat se sám sebou a tím se dobrat k vnitřní svobodě a přesáhnout sám sebe.\n\nJeho sochy jsou umístěny na veřejných prostranstvích po celém světě (Olympijský park, Seoul; Faret Tachikawa, Tokio; Terezín; Europos Parkas, Vilnius; Wijk aan Zee, Nizozemí). Ateliér ve Středoklukách se stal během života Aleše Veselého unikátním sochařským parkem, který je třeba vnímat jako totální umělecké dílo. \"\n\n\n\nDne 9. března 2015 byla na nádraží Praha - Bubny slavnostně odhalena rozměrná plastika s názvem \"Brána nenávratna\" od Aleše Veselého v podobě dvacetimetrové kolejnice zdvižené k nebi (symbolizuje Jákobův žebřík). Datum odhalení této instalace je i připomínkou na noc z 8. na 9. března 1944, kdy bylo zavražděno téměř 4000 vězňů takzvaného terezínského rodinného tábora v Osvětimi. Obří artefakt stojí na místě židovských transportů jako brána na cestě, kterou procházely válečné transporty k deportačním vlakům. Socha nese poselství, že nádraží, poznamenané tragickými osudy pražských Židů (odtud bylo deportováno v letech 1941–1945 na 50 tisíc židovských občanů Prahy do Terezína a jiných koncentračních táborů), je připraveno k plánované přestavbě na Památník ticha jako připomínku obětí holokaustu. \n\n\n\nAleš Veselý byl od roku 1959 zastoupen na několika stovkách výstav doma i v zahraničí. Podrobně viz abART:\n\n\n"}
{"id": "263742", "url": "https://cs.wikipedia.org/wiki?curid=263742", "title": "Klášter Alcobaça", "text": "Klášter Alcobaça\n\nKlášter Alcobaça je rozsáhlý cisterciácký klášter zapsaný na s největším gotickým kostelem v Portugalsku.\n\nKlášter Alcobaça byl založen na oslavu vítězství nad Maury u Santarému prvním portugalským králem Alfonsem I. roku 1153 a dále rozšiřován králem Dinisem I. Zakládající cisterciácký konvent byl vyslán z mateřského kláštera Clairvaux ve Francii. Jeho dceřinými kláštery byly klášter Tomaraes (založený roku 1172), klášter Maçeira-Dao (1188), klášter Bouro (1195), klášter Estrella (1220) a klášter Sao Paulo de Frades (1221).\n\nKlášter Alcobaça zároveň sloužil jako hrobka panovníků:\n\n\n"}
{"id": "263748", "url": "https://cs.wikipedia.org/wiki?curid=263748", "title": "Ján Čajak", "text": "Ján Čajak\n\nJán Čajak (pseudonymy Aliquis, Ján Drienčanský, Michal Kopanický, Nihil, Pozorovateľ, Starý Hodžov volič, Strýčko Ján a jiné) (19. prosince 1863, Liptovský Ján, Rakousko – 29. května 1944, Báčsky Petrovec, Jugoslávie) byl slovenský \nspisovatel a překladatel.\n\nNarodil se v rodině štúrovského básníka a evangelického faráře Janka Čajaka a Agneši Čajakové, rozené Medvecké (sestra Terézie Vansové), už jako čtyřletému mu předčasně zemřel otec (na tuberkulózu) a jeho matka se provdala podruhé za Pavola Dobšinského. Základního vzdělání se mu dostalo doma, později studoval na gymnáziu v Martině, poté co ho uzavřeli pokračoval ve vzdělávání na maďarském gymnáziu v Rimavské Sobotě a německém gymnáziu v Kežmarku. Později studoval i v Lučenci, Banské Štiavnici, Bratislavě, odkud byl vyloučen pro své politické názory. Učitelské zkoušky nakonec složil v roce 1889 v Kláštore pod Znievem. Pracoval v advokátní kanceláři \nPetra Jamnického v Pezinku, učil v Liptovské Kokavě, Rajci a v Kráľové Lehotě. V roce 1893 se natrvalo přestěhoval na Dolní zem do Báčky (dnešní Maďarsko), později Selenče a v roce 1899 se usadil v jugoslávském Petrovci. Zde zůstal více než 40 let a byl v centru kulturních a politických snah dolnozemských Slováků. Zasloužil se také o založení \nslovenského gymnázia v Petrovci a v roce 1924 odešel do důchodu. Dále však působil jako předseda literárního a národopisného odboru Matice slovenské v Jugoslávii a i v pokročilém stáří sledoval politický a kulturní vývoj na Slovensku.\n\nZačátky jeho literární tvorby sahají do období jeho přestěhování do Petrovce v roce 1899 a tvorbou se řadí do druhé vlny realistických spisovatelů; jeho tvorba byla silně ovlivněna Svetozárem Hurbanem-Vajanským. V Jugoslávii začal přispívat do mnoha periodik (\"Národnie noviny\", \"Slovenské pohľady\", \"Dennica\", \"Slovenský týždenník\", \"Národný hlásnik\") a stal sa stálým spolupracovníkem pražského měsíčníku \"Naše Slovensko\". Založil slovenský politický týdeník \"Národná jednota\", později také kulturní a literární měsíčník \"Náš život\". Jeho první prozaická práce vyšla v roce 1903 v \"Národních novinách\". Ve svých dílech čerpal ze vzpomínek na Slovensko, zejména na Liptov a Gemer, upozorňuje v nich nejen na problémy, ale zároveň také předkládá řešení. Psal také anekdotické příběhy a žánrové črty. Kromě psaní beletrie se zaměřoval i na publicistiku, lidovýchovnou práci a překlady (Guy de Maupassant, Alexandr Sergejevič Puškin a jiní).\n\n"}
{"id": "263752", "url": "https://cs.wikipedia.org/wiki?curid=263752", "title": "Kartoreno", "text": "Kartoreno\n\nKartoreno je sečná, jednoruční zbraň ve tvaru srpu s bodcem na spodní straně rukojeti. Tento typ byl používán muslimskými vojáky při invazi do Španělska v 8. století n. l.\n\nPod tímto názvem byl znám pouze v oblasti tehdejšího Španělska, jinde se mu říkalo také pod arabským jménem sangheb.\n"}
{"id": "263759", "url": "https://cs.wikipedia.org/wiki?curid=263759", "title": "Jenakijeve", "text": "Jenakijeve\n\nJenakijeve, Jenakijevo (ukrajinsky Єна́кієве, rusky Ена́киево) je město na Ukrajině. Leží v Donbasu na východě země, spadá pod Doněckou oblast. Od oblastního centra Doněcku leží 50 km severovýchodně. Protéká jím říčka Krynka, přítok Miusu.\n\nSídlo vzniklo teprve v roce 1898 při místní slévárně a na město bylo povýšeno r. 1925. V letech 1928—1937 neslo název \"Rykovo\", ukr. \"Rykove\" (Рыково / Рикове) v letech 1937—1943 pak \"Ordžonikidze\" (Орджоникидзе / Орджонікідзе). Město žije z těžby uhlí a metalurgie. V provozu je tramvajová doprava (od r. 1932; 3 linky, foto).\n\nDne 12. dubna 2014 za proruských protestů na Ukrajině obsadili ozbrojení proruští demonstranti místní radnici, státní zastupitelství a policejní stanici. Ozbrojenci na radnici vyvěsili vlajky Ruska a tzv. Doněcké lidové republiky. Ozbrojenci bez boje opustili radnici a všechny další budovy města dne 20. dubna 2014 a na radnici opět zavlála ukrajinská státní vlajka.\n\nV současnosti má město 78 500 obyvatel (což je o třetinu méně než v roce 1989). 14 % obyvatel hovoří v každodenním styku ukrajinsky, 86 % používá ruštinu. Populační vývoj dobře ilustruje demografickou situaci celého Donbasu:\n\n\n"}
{"id": "263762", "url": "https://cs.wikipedia.org/wiki?curid=263762", "title": "Historický vývoj švédštiny", "text": "Historický vývoj švédštiny\n\nŠvédština se vyvinula ze staré severštiny, kterou se hovořilo přibližně v letech 200–800 n. l. V 9. století se začala rozlišovat na západní (Norsko, Island) a východní (Švédsko, Dánsko). Ve 12. století se začala odlišovat dánská a švédská nářečí. Od 13. století se hovoří o staré dánštině a staré švédštině. Během středověku byly tyto řeči silně ovlivněny dolnoněmčinou. \n\nVýchodní stará severština se ve Švédsku nazývá „runová švédština“ a v Dánsku „runová dánština“, ale až do 12. století se jednalo v obou zemích o stejný dialekt. Jak napovídá název, většina textů v tomto jazyce byla napsána runovou abecedou. Zatímco protoseverština byla psána starším futharkem, stará severština se psala mladším futharkem, který měl pouze 16 písmen. Vzhledem k omezenému počtu run se některé znaky používaly pro více fonémů. Například runa pro samohlásku „u“ se rovněž používala pro hlásky „o“, „ø“ a „y“ a runa pro „i“ se používala také pro „e“.\n\nZměna, která odlišila východní (runovou švédštinu/dánštinu) a západní starou severštinu, spočívala ve změně dvojhlásky \"æi\" (v západní s. s. „ei“) na jednoduché „e“, např. slovo „stæin“ se změnilo na „sten“ (kámen). To se odráží v runových zápisech, kde se dříve psalo „stain“ a později „stin“. Dále nastala změna „au“ na „ø“ (např. z „dauðr“ na „døðr“ (mrtvý; souč. „död“), v runových zápisech „tauþr“ a „tuþr“). Navíc dvojhláska „øy“ (v západní s. s. „ey“) se zjednodušila na „ø“, což je případ severského výrazu pro „ostrov“ (šv. „ö“).\nPo roce 1100 se dánská nářečí začala odlišovat od švédských. Novinky se šířily z Dánska nerovnoměrně. Vytvořila se nářeční pásma od Zélandu (dánský ostrov Sjælland) po Svealand.\n\nStará švédština je pojem užívaný pro středověký švédský jazyk po roce 1225. Mezi nejdůležitější dokumenty tohoto období, psaného latinkou, patří nejstarší z provinčních zákoníků, Västgötalagen, z něhož byly nalezeny fragmenty datované do roku 1250. Hlavní vliv té doby přišel s ustavením katolické církve a klášterních řádů, které přivedly do švédštiny mnoho řeckých a latinských slov. S růstem moci Hanzovní ligy na přelomu 13. a 14. století se projevoval i rostoucí vliv dolnoněmčiny i hornoněmčiny. Hanza dodala švédskému obchodu i samosprávě velké množství německy hovořících přistěhovalců. Mnoho z nich se stalo dosti vlivnými členy středověké švédské společnosti. Do švédské slovní zásoby přinesli mnoho pojmů ze své mateřštiny. Kromě značného počtu slov z oblasti válečnictví, obchodu a státní správy byly importovány obecné mluvnické přípony a také spojky. Z nizozemštiny byly vypůjčeny skoro všechny pojmy námořnické.\n\nRaně středověká švédština se odlišovala značně od dnešního jazyka v tom, že měla složitější strukturu skloňování a ještě v ní nedošlo k redukci počtu mluvnických rodů. Podstatná a přídavná jména, zájmena a některé číslovky se skloňovaly ve čtyřech pádech. Kromě současného nominativu a genitivu existoval ještě dativ a akuzativ. Systém rodů připomínal systém známý z němčiny, měl rod mužský, ženský a střední. Většina maskulin a feminin se později sloučila do společného rodu. Systém časování sloves byl rovněž složitější. Zahrnoval slovesné způsoby subjunktiv a imperativ a slovesa se časovala podle osoby a čísla jako v češtině. Od 16. století se systém pádů a rodů v hovorovém jazyce a světské próze silně zredukoval na dva pády a dva rody moderní švédštiny. Stará skloňování se udržela ve stylu vyšší prózy do 18. století a v některých nářečích až do začátku 20. století.\n\nPostupné změny v latinském písmu severských zemí vedly k tomu, že kombinace písmen „ae“ se začala psát æ – a někdy (při spěšném psaní jako a' – ačkoliv to se lišilo mezi jednotlivci i mezi regiony. Kombinace „aa“ se obdobně změnila na a a „oe“ na o. Z toho se postupně vyvinula samostatná písmena ä, å and ö.\n\nNová švédština začíná s vynálezem knihtisku a s evropskou reformací. Po nástupu na trůn nový král Gustav Vasa objednal švédský překlad bible. Nový zákon byl vydán v roce 1526 a po něm v roce 1541 následoval úplný překlad bible, obvykle nazývaný Bible Gustava Vasy. Tento překlad byl velmi úspěšný a ovlivňoval i následující vydání, do nichž byl s revizemi inkorporován. Stal se nejpoužívanějším překladem bible až do roku 1917. Hlavními překladateli byli Laurentius Andreæ a bratři Laurentius a Olaus Petri. \n\nBible Gustava Vasy je obvykle považována za rozumný kompromis mezi starým a novým. Ačkoliv příliš nebrala ohled na hovorový jazyk své doby, nebyla přehnaně konzervativní v používání zastaralých tvarů. Byl to velký krok ke konzistentnějšímu švédskému pravopisu. Poprvé zde byla použita písmena „å“, „ä“, „ö“ a psaní „ck“ namísto „kk“, čímž se jasně odlišila od dánské Bible. Pravděpodobně to bylo z důvodů nastupující rivality mezi těmito zeměmi. Všichni tři překladatelé pocházeli ze středního Švédska, což je obecně vidět v tom, že přidali do nové Bible specificky středošvédské rysy.\n\nAčkoliv by se mohlo zdát, že překlad bible se stal mocným precedentem pro pravopisné standardy, pravopis se ve skutečnosti během zbytku století stal mnohem méně konzistentním. Až teprve od 17. století se začalo o pravopisu diskutovat a někdy v té době byly napsány první mluvnice. Pravopisné debaty se protáhly až do začátku 19. století, a až v druhé polovině tohoto století lze mluvit o obecně uznávaném standardu.\n\nPsaní velkých písmen (kapitalizace) nebylo v této době sjednoceno. Záleželo na autorech a jejich okolí. Ti, kteří byli ovlivněni němčinou, kapitalizovali všechna podstatná jména, zatímco ostatní používali velká písmena mnohem řidčeji. Navíc není úplně vždy jasné, která písmena jsou velká, neboť se při tisku bible používala fraktura. Až v polovině 18. století byla nahrazena řezem latinským (často antikvou).\n\nNěkteré důležité hláskové změny v nové švédštině spočívaly v asimilaci několika různých hláskových shluků do a v měkčení psaného „g“ a „k“ na [j] a []. Znělé dentální a velární frikativy „“ a „“ se změnily na odpovídající plozivy „d“ a „g“.\n\nObdobí, které zahrnuje švédštinu v podobě, jakou se hovoří dnes, se v lingvistické terminologii nazývá „nusvenska“. S rozvojem švédského průmyslu a měst v posledních desetiletích 19. století zanechala svou stopu ve švédské literatuře nová generace autorů. Mnoho spisovatelů, vědců, politiků a dalších osobností zformovalo nový národní jazyk, největší vliv měl August Strindberg (1849-1912).\n\nPrvní vydání Pravidel švédského pravopisu (Ordlista öfver svenska språket) vyšlo roku 1874. V šestém vydání z roku 1889 se začalo psát v mnoha slovech „ä“ místo „e“ (jemn → jämn), v některých slovech též „å“ místo „o“ (fogel → fågel). Bylo povoleno psát „kv-“ namísto „qv-“ (qvinna → kvinna), od roku 1900 je tento způsob závazný. Radikální reformu prosadil v roce 1906 ministr školství Fridtjuv Berg. Etymologicky psané „hv-“, „-fv-“ a „-f“ bylo nahrazeno foneticky psaným „v“ (hvad, hufvud, af → vad, huvud, av). Zakončení „-dt“ ve tvarech středního rodu přídavných jmen a supina slabých sloves bylo zjednodušeno na „-t(t)“ (älskadt → älskat, godt → gott). Psaní počátečního „dj-“, „gj-“, „hj-“ a „lj-“, vyslovovaného [j], se však zachovalo do současnosti (djur, gjort, hjälpa, ljus). Starý způsob psaní se zachoval v mnoha příjmeních a místních názvech, tato jména se však čtou vesměs dnešním způsobem.\n\nPrávě během 20. století se běžný, standardizovaný jazyk stal dostupným pro všechny Švédy. Pravopis se konečně ustálil v době pravopisné reformy v roce 1906 a stal se téměř úplně jednotným pouze s několika málo výjimkami. S výjimkou plurálových tvarů sloves a lehce odlišné větné syntaxe, obzvláště v psané podobě, byl již tehdy jazyk stejný jako švédština mluvená dnes. Tvary sloves pro množné číslo se postupně přestávaly používat, udržely se hlavně ve formálním a psaném stylu do 50. let, kdy byly vypuštěny ze všech oficiálních doporučení.\n\nVýznamná změna ve švédštině nastala v 60. letech v podobě tzv. „du-reformy“. Do té doby správný způsob oslovování lidí stejné nebo vyšší sociální skupiny byl pomocí titulu a příjmení. Použití oslovení „herr“ (pane), „fru“ (paní) nebo „fröken“ (slečno) bylo vhodné jen pro zahájení rozhovoru s cizími lidmi, u nichž člověk neznal povolání, akademický titul ani vojenskou hodnost. Skutečnost, že oslovovaný měl být oslovován ve třetí osobě vedlo k pozdějšímu komplikování komunikace mezi členy společnosti. Počátkem 20. století byl učiněn neúspěšný pokus nahradit neúprosné trvání na titulech vykáním – tedy používáním zájmena „ni“ (vy), které se nakonec částečně ujalo jako méně arogantní místo „du“ (ty), jež sloužilo k oslovení lidí nižší společenské vrstvy. S liberalizací a radikalizací švédské společnosti v 50. a 60. letech ztrácely rozdíly mezi společenskými třídami postupně na významu a oslovení „du“ (tykání) se postupně stalo standardem, a to dokonce i ve formálním a oficiálním kontextu. Vykání (oslovení „ni“) není v současnosti mezi Švédy běžné, používá se jen při zvláštních příležitostech, obchodníci např. někdy vykají svým zákazníkům.\n\n"}
{"id": "263764", "url": "https://cs.wikipedia.org/wiki?curid=263764", "title": "Afektivní poruchy", "text": "Afektivní poruchy\n\nAfektivní poruchy, jinak také poruchy nálady, se projevují změněnou náladou, která neodpovídá reálné životní situaci nemocného a narušuje jeho uvažování, jednání i somatické (tělesné) funkce. Jejím důsledkem jsou adaptační poruchy (poruchy přizpůsobení) a sociální selhávání. Poruchy nálady se objevují jako součást většiny duševních i somatických onemocnění. Lze je chápat jako schopnost organismu signalizovat tímto způsobem narušení vlastní rovnováhy, event. její ohrožení. Bývají provázeny narušením aktivity a změnou motivace.\nChorobné afektivní poruchy představují mnohem závažnější změny v emočním prožívání, které podstatným způsobem ovlivňují nejen psychiku, ale i fyziologické reakce organismu. Základ afektivní poruchy je v osobnosti nemocného.\n\nAfektivní porucha postihne alespoň jednou za život asi 25% populace. Může mít charakter jednoho z extrémů emočního ladění – depresi či mánii. Pravděpodobnost vzniku určitého typu afektivní poruchy není stejná, depresivní ataka je častější než manická epizoda.\n\nAfektivní poruchy se dělí do tří skupin:\n\nAfektivní poruchy jsou podmíněny multifaktoriálně (je mnoho příčin vzniku). Jde o dispozice získané geny, dále vývojově podmíněné změny a zátěžové faktory. Míra genetického přenosu není však s jistotou známa. Větší závislost na genetických dispozicích byla potvrzena u bipolární poruchy (obě jednovaječná dvojčata onemocněla v 80 %). Afektivní poruchy také mohou nastat po těžkém poškození mozku – například kóma nebo krvácení, a to zejména u poškození levého předního laloku.\n\nU depresivního syndromu se objevuje patologická nálada, která neodpovídá aktuální životní situaci nemocného. Svojí intenzitou a trváním neodpovídá životní zátěži. Depresivní člověk nedovede obvyklým způsobem emocionálně reagovat na podněty, které běžně tuto reakci vyvolávají. Je ke všemu nepochopitelně lhostejný, brání se dalším zátěžovým podnětům takovým způsobem, že žádné další podněty nepřijímá. Často dochází ke ztrátě emočního prožívání, tedy k pocitu prázdnoty. Deprese modifikuje všechny emoce. Depresivní člověk ztrácí schopnost prožívat radost, mívá větší sklon k úzkostem. Obvykle se objevuje i zvýšený pocit viny. Vše se může vystupňovat v pocity beznaděje, zoufalství a bezmocnosti.\n\nDepresivní porucha se projevuje také narušením rozumového hodnocení, dochází ke zpomalení. Významným symptomem je způsob uvažování, které je negativní. Zahrnuje tendenci k černobílému hodnocení, koncentraci na negativní dění, přeceňování vlastních chyb, neadekvátní generalizaci určitých závěrů a katastrofické vidění světa. Ve svém hodnocení je pacient přehnaně pesimistický a to bez ohledu na reálnou kvalitu posuzované situace. Z jeho hlediska je špatné všechno. Takový postoj zahrnuje jak přítomnost, minulost tak i budoucnost (nic dobrého se nestane, nikdy nic nedokážu).\n\nCelkové poznávací funkce jsou zpomalené a utlumené. Pacient se nedovede soustředit, není schopen ovládat svou pozornost. Je ovlivněn proces učení, tedy i zapamatování a vybavování. Pacient hůř chápe, nesnaží se myslet. Mohou se objevit i bludy.\n\nDalším významným symptomem je změna psychomotorického tempa. Obvykle jde o redukci energie se zvýšenou unavitelností a omezením aktivity. Deprese se odráží i v celkovém vzhledu nemocného, je viditelná v jeho mimice, pantomimice a v ostatních motorických projevech. Typický je strnulý obličej a ochablé držení těla. Často dochází k agresi, která je zaměřena proti sobě, to znamená různé sebepoškozující tendence či sebevražedné jednání (suicidum). Riziko, že se nemocný pokusí o sebevraždu, bývá v tomto případě značně vysoké, 10-15% se o sebevraždu skutečně pokusí. Pacienti touží po smrti, která by pro ně byla vysvobozením z duševní trýzně. Vzácností není ani opakované suicidální jednání.\n\nManický syndrom se projevuje zejména patologicky povznesenou, křečovitou náladou spojenou s hyperaktivitou, expanzivitou a rozjařeností. Nejde ovšem jen o vystupňované veselí, ale o podrážděnost a napětí, a pacientova nálada se nejeví přirozeně. Pacient je přehnaně optimistický, nekritický, myšlení bývá rychlé. Mohou se objevit bludy, které jsou výrazně ovlivněny manickým laděním. Nejčastěji jde o megalomanický blud, kdy je nemocný přesvědčen o své významnosti s potřebou dokazovat lidem svou hodnotu. Častý je též paranoidní blud, kdy se nemocný cítí být spasitelem, vyjadřuje potřebu zasahovat do veškerého dění na světě. Základním projevem chování pacienta je zrychlené psychomotorické tempo a nadměrná aktivizace. Nemocný často ztrácí standardní sociální zábrany. Dochází k celkové proměně osobnosti, sebehodnocení nemocného je nekritické, objevuje se tendence přeceňovat se. Při zavinění určitých potíží hledá pacient vinu vždycky mimo sebe. Pacient o sobě tvrdí, že je skvělý, neomylný a všechno, co dělá, je správné.\n\nAfektivní poruchy mohou mít různý průběh. Nemocný může trpět jen jedním typem afektivní poruchy, v naprosté většině jde o depresi, nebo se střídavě objevují oba dva typy. Různá může být i délka trvání (četnost opakování atak). Průběh onemocnění se může lišit rovněž z hlediska závažnosti a přítomnosti psychotických příznaků (bludy a halucinace). Vzhledem k uvedeným kritériím lze diferencovat průběh afektivních poruch následujícím způsobem:\n\n\nPrůběh je velice různorodý. Skutečnost, že jde o poruchu si často nemusí uvědomovat sám nemocný, ani rodinní příslušníci. V případě deprese je sice běžné uvědomění negativní změny, ale její posouzení nebývá adekvátní. Člověk ji nehodnotí jako projev choroby, ale jako vlastní selhání, které by mohl nějak ovlivnit. K tomu přispívají obvyklé reakce jiných lidí, kteří jej povzbuzují, aby se „vzchopil a nepoddával se tomu“. Manické projevy bývají prožívány a posuzovány jinak. Vzhledem k tomu, že se nemocní cítí plni energie a jsou motivováni k nejrůznější aktivitě, nepovažují většinou svůj stav za chorobný projev. Proto bývá i jejich postoj k léčbě spíše odmítavý. Názor rodinných příslušníků, kteří jeho chování trpí, je zpravidla odlišný, častěji si připustí, že by mohlo jít o chorobné jednání.\n\nAfektivní poruchy obvykle nenarušují integritu osobnosti a mezi jednotlivými epizodami jsou období, kdy člověk je z psychického hlediska v normě. Hranice mezi patologií a normou není vždy jednoznačně určena. Z hlediska perspektivy je důležité zjištění, že i u lehkých depresí se v 30 % případů rozvine nějaké trvalejší omezení či postižení. Prognosticky je důležitá zvýšená míra rizika sebevražedného jednání, takto reaguje v průměru 10–17 % nemocných. Manická epizoda nebývá většinou ojedinělá, přibližně u 70 % nemocných se rozvine bipolární nebo schizoafektivní porucha. Bipolární porucha má horší prognózu. Z hlediska prognózy je důležitá osobnost nemocného a způsoby zvládání zátěží. Významná je i míra sociální podpory, především nejbližších lidí.\n\nSpecifičností afektivních poruch je nesprávné hodnocení podstaty typických projevů, které nebývají zjevně patologické, jak je tomu např. u schizofrenie. Laické veřejnosti se nemusí jevit jako chorobné, a tudíž považuje za samozřejmé požadovat od nemocného adekvátnější jednání. Ze sociálního hlediska je přijatelnější deprese než mánie. Deprese je sice pro ostatní členy rodiny zatěžující, ale nevede tak často k vyřazení nemocného z rodinného společenství. Manické projevy jsou rušivější, obtížně ovlivnitelné, a proto bývají považovány za pádný důvod k radikálnějším rozhodnutím.\n\nAfektivní porucha jednoho člena skupiny významně naruší celkovou atmosféru a bude nepříznivě působit i na ostatní. Depresivní člověk působí na lidi ve svém okolí tísnivě, neboť na ně přenáší své patologické ladění. Jeho nepřiměřeně negativní hodnocení se vztahuje i na oblast mezilidských vztahů, což je nepříjemné a zároveň je to považováno za nespravedlivé. Nemocný v manické fázi zase své okolí dráždí nepřiměřeně euforickým, nekritickým a nereálně optimistickým postojem, který může působit jako bezohlednost.\n\nHypoaktivita depresivního člověka, neschopnost a zdánlivá neochota cokoli dělat ostatní členy rodiny dráždí. Právě tato snížená aktivita, která nemá zjevný důvod v tělesném onemocnění, se laikům často jeví jako podezřelá a neoprávněná. Mnohdy se rodina domnívá, že si pacient vymýšlí, aby nemusel nic dělat. Na druhou stranu jsou nemocní s manickými příznaky tak aktivní, že jejich excesy mohou narušovat rodinné vztahy i finance, mohou působit na pracovišti značné škody. Zde je nutné korigovat jejich aktivitu a zabraňovat jim v činnostech, které jsou nesmyslné.\n\nAfektivní poruchy jsou léčitelné, i když mnohdy po určité době dojde k obnovení chorobného procesu. Léčba musí být komplexní, to znamená, že musí zahrnovat jak psychofarmaka, tak psychoterapii. Musí být individuální, musí respektovat specifické rysy každého jedince i průběhu jeho onemocnění. Může trvat delší dobu a v průběhu času může dojít k různým výkyvům. Příbuzným nemocného je třeba vysvětlit, že nelze očekávat spontánní zlepšení. Za určitých okolností ambulantní léčba nestačí a je nutná hospitalizace. To platí zejména u mánií a depresí, kde hrozí riziko suicidálního (sebevražedného) jednání.\nPsychofarmakologická léčba obecně slouží k uklidnění a k regulaci negativních psychických projevů. Používá se ke zvládnutí a překonání akutních potíží. Antidepresiva zmírňují depresi, snižují napětí a neklid. Výběr jiné medikace je individuální a závisí na průběhu choroby. Účinnost antidepresiv je 70 % a vedlejší účinky jsou nepatrné.\n\nPsychoterapie slouží k podpoře úpravy zdravotního stavu a ke změně životního stylu, což má i preventivní význam. Základní formou je podpůrná psychoterapie, která je zaměřena na zklidnění pacienta a přijetí léčby. Postupně v rámci určitého zlepšení lze použít i jiné formy individuální psychoterapie, např. kognitivní, behaviorální, rogersovskou či psychoanalýzu, eventuálně skupinovou psychoterapii. Pro všechny varianty je typické zaměření na pacientovo porozumění vlastní situaci, pochopení svého onemocnění a vytvoření účelnějšího vztahu k sobě samému i vnějšímu světu. Pro zlepšení perspektivy rodinného života je vhodná párová či rodinná terapie. Ta je zaměřena na zlepšení vzájemné komunikace a odstranění rušivých aspektů. Terapeutická práce s příbuznými je velmi důležitá, přispívá k uvolnění napětí v rodině, k porozumění podstatě afektivní poruchy a spolupráci ve prospěch úpravy stavu nemocného.\n\nDůležitou součástí socioterapie – resocializace – je pracovní uplatnění. Návrat na původní pracoviště není vždycky realizovatelný, proto je třeba hledat jiné formy uplatnění a aktivizace nemocného.\n"}
{"id": "263770", "url": "https://cs.wikipedia.org/wiki?curid=263770", "title": "Klášter Batalha", "text": "Klášter Batalha\n\nKlášter Batalha ( \"Mosteiro da Batalha\", výslovnost „\"batalja\"“) je jednou z významných památek v Portugalsku. Tento dominikánský klášter se nachází ve stejnojmenném portugalském městě Batalha, asi 110 km severně od Lisabonu. Byl založen roku 1386 králem Janem I. na památku vítězství v bitvě u Aljubarroty (1385), ve které se rozhodovalo o nezávislosti Portugalska na Kastilii.\n\nBoj o nezávislost portugalského království vyvrcholil ve druhé polovině 14. století po smrti Ferdinanda I. Portugalského v roce 1383. Kromě královny regentky Eleonory a levobočka Jana z Avisu si činil nárok na Portugalsko na základě příbuzenských vztahů i Jan I. Kastilský.\n\nK rozhodující bitvě došlo 14. srpna 1385 u vesnice Aljubarroty. Portugalci společně s Angličany porazili kastilského krále Jana, podporovaného naopak králem francouzským, Karlem VI. Právě před rozhodující bitvou, probíhající v předvečer svátku Nanebevzetí Panny Marie, budoucí král Jan I., velmistr rytířského řádu z Avizu (\"Ordem Militar de Aviz\"), slíbil, že v případě vítězství postaví klášter zasvěcený Panně Marii. Necelé dva roky po vítězné bitvě byla skutečně zahájena stavba kostela Panny Marie Vítězné (\"Santa Maria da Vitória\") a kláštera řádu dominikánů. Současně vzniklá osada dostala jméno Batalha („Bitva“) a dodnes svým jménem připomíná okolnosti vzniku kláštera a obce.\n\nVýstavba kláštera do dnešní podoby trvala více než století (1386 až 1517), a tak zachycuje vývoj portugalské gotiky od její vrcholné fáze až k manuelskému stylu (pozdní gotice).\nAutorem základní koncepce chrámu a kláštera byl portugalský stavitel Afonso Domingues, který řídil stavbu až do roku 1402. Jeho pojetí gotiky nezapře inspiraci z velkých anglických chrámů, katedrály v Yorku a Canterbury. V letech 1402 až 1438 pokračoval ve stavbě Mistr Huguet, který pocházel z Francie či z Anglie. Byl to on, který de facto dokončil základní představu stavby. Pod jeho řízením byla uzavřena klenba kostela, vznikl hlavní portál chrámu a byla postavena kaple zakladatelů – mausoleum královské dynastie Aviz. Zde stojí sarkofág zakladatelů kláštera zdobený reliéfy královských manželů Jana I. a jeho manželky Filipy z Lancasteru; je tu pohřben i jejich syn, princ Jindřich Mořeplavec.\n\nHuguet zahájil také stavbu tzv. Nedokončených kaplí (\"Capelas imperfeitas\"), pro krále Eduarda I. (Duarta I.), která se měla stát mauzoleem jeho rodiny. Výstavba této kaple byla zpomalena během vlády Manuela I. (1495–1521), neboť král Manuel dal přednost vybudování nového královského mauzolea v klášterním kostele řádu svatého Jeronýma na předměstí Lisabonu, kde je i pohřben. I přesto za jeho vlády pracovali v klášteře nejlepší stavitelé tzv. manuelského stylu, Mateus Fernandes a jeho zeť Diogo Boytaca. Mistr Mateus Fernandes vytvořil v Nedokončené kapli velkolepě zdobený, do nejmenších kamenických detailů propracovaný portál, který symbolicky odkazuje mimo jiné ke králi Eduardovi. O výstavbu v této kapli se zasloužila i Manuelova sestra, královna Eleonora, která zde nechala vybudovat pohřební kapli pro svého manžela, krále Jana II., a předčasně zemřelého syna Alfonse.\n\nZemětřesení v roce 1755 sice kostel a klášter poškodilo, ale daleko větší škody způsobila napoleonská vojska, která v letech 1810 až 1811 objekt vyplenila a vypálila. Komplex zůstal opuštěn a postupně se rozpadal. Teprve král Ferdinand II. Portugalský v roce 1840 rozhodl o restauraci, která trvala až do 20. století.\n\nV roce 1907 byl kostel s klášterem prohlášen za národní památku a v roce 1983 zapsána na Seznam světového dědictví UNESCO.\n\n\n"}
{"id": "263777", "url": "https://cs.wikipedia.org/wiki?curid=263777", "title": "Abel Posse", "text": "Abel Posse\n\nAbel Posse (* 7. ledna 1934, Córdoba, Argentina) je argentinský spisovatel a diplomat. Se svou ženou žil střídavě v mnoha zemích světa. V letech 1990–1996 byl velvyslancem v Československu, resp. v České republice a na Slovensku.\n\nNejznámějším Posseho dílem je román \"Psi z ráje\" (), za níž obdržel cenu Premio Rómulo Gallegos a který byl přeložen již do 13 jazyků (česky Odeon, Praha, 1993). Tento postmoderní román o čtyřech dílech popisuje „alternativní historii“ objevení amerického kontinentu a vzniku novověku. Vystupuje zde Kryštof Kolumbus, Ferdinand II. Aragonský, Isabela Kastilská, Aztékové a Inkové, ale také několik postav (či jejich karikatur) z pozdějších období dějin. „Psi z ráje“ – neškodní holí psíci – zde symbolicky stojí v protikladu k zuřivým ovčákům conquistadorů. Román tak nepřímo poukazuje na genocidu původního amerického obyvatelstva.\n\n\n\n"}
{"id": "263779", "url": "https://cs.wikipedia.org/wiki?curid=263779", "title": "Dřevina", "text": "Dřevina\n\nDřevina je cévnatá vytrvalá rostlina, se schopností druhotného tloustnutí dřevnatého stonku. Díky vrstvě dělivých buněk (kambiu) se můžou směrem dovnitř od této vrstvy tvořit buňky dřeva a vnějším směrem buňky lýka. Tím je umožněno druhotné tloustnutí dřevin a tvorba dřevnatých nadzemních stonků. Dřevinami se zabývá specializované odvětví botaniky – dendrologie.\n\nDefinice dřevin se často v odborné literatuře podstatně liší. Pro laiky je dostačující představa o životní formě, kdy mezi dřeviny jsou řazeny stromy a keře, případně liány či polokeře. Některé definice popisují dřeviny jako \"vytrvalé rostliny se zdřevnatělým stonkem rozlišeným či nerozlišeným v kmen a korunu případně se zdřevnatělou jen spodní částí stonku\". Další definice se neopírají o představu životní (vzrůstové) formy nebo o dřevnatost stonku, ale považují za určující jeho sekundární tloustnutí.\n\nTyto definice mají ale společné nedostatky:\nProblematické jsou například bambusy (jednoděložné \"trávy\" s dřevnatým stonkem, který ovšem druhotně netloustne), vymřelé stromovité výtrusné rostliny jako plavuně (např. \"Lepidodendron\") nebo přesličky (např. \"Calamites\") atd.\n\nExistují dokonce rostliny, které v určitých podmínkách rostou jako dřeviny a v jiných jako byliny. Tak např. skočec (\"Ricinus communis\") lze nalézt v tropické Africe jako dřevinu dosahující výšky až 12 metrů. V mírném pásu má ovšem zcela identický druh charakter jednoleté byliny.\n\nStonky dřevin obsahují dřevo a lýko. Dřevo se skládá hlavně z celulózy a ligninu. Tvoří ho cévní svazky složené z cév a cévic (tracheí a tracheid), které dopravují vodu a v ní rozpuštěné anorganické živiny (minerální soli aj.) od kořene do kmene (xylém). V lýkové části (floém) složené z živých protáhlých buněk s proděravělými příčnými přepážkami (tzv. sítkovice) se uskutečňuje sestupný transport produktů fotosyntézy.\nStonky většiny dřevin sílí na vnější straně. Výjimkou jsou palmy, u kterých přibývá dřevo \"zevnitř\".\n\nMá-li dřevina kmen (zpravidla u země nevětvený dřevnatý stonek), nazýváme ji strom. Další skupiny dřevin jsou keře (jejich stonky se větví hned u země a jsou na rozdíl od polokeřů celé dřevnaté) a některé liány s dřevnatým stonkem. Přechodem mezi dřevinami a bylinami jsou polokeře, jejichž stonky se větví hned od země, ale jsou zdřevnatělé pouze ve své dolní části.\n\n\n"}
{"id": "263791", "url": "https://cs.wikipedia.org/wiki?curid=263791", "title": "Klášter Maulbronn", "text": "Klášter Maulbronn\n\nKlášter Maulbronn je cisterciácký klášter v Německu ve spolkové zemi Bádensko-Württembersko. Je považován za nejzachovalejší středověký klášter na západ od Alp.\n\nOd roku 1993 je zapsán na .\n\nKlášter byl původně pravděpodobně založen v jiné lokalitě (Eckenweiher) rytířem Walterem z Lomersheim okolo roku 1138. Zakládajícím konventem byl konvent vyslaný z mateřského kláštera Morimond. Roku 1147 byl celý konvent díky aktivitě špýrského biskupa přesunut do Maulbronn, kde zůstal zachován dodnes.\nS historií tohoto klášterního semináře jsou velice úzce spojeni také významní němečtí autoři např. Hermann Hesse, či Friedrich Hölderlin.\n\n\n"}
{"id": "263792", "url": "https://cs.wikipedia.org/wiki?curid=263792", "title": "Adams", "text": "Adams\n\nAdams je anglosaské příjmení, může odkazovat k:\n\n\n\n\n"}
{"id": "263795", "url": "https://cs.wikipedia.org/wiki?curid=263795", "title": "Lagrangeova funkce", "text": "Lagrangeova funkce\n\nLagrangeova funkce nebo také lagrangián/lagranžián, popř. také kinetický potenciál systému, je funkce, která v sobě zahrnuje popis dynamiky systému. Tato funkce je pojmenována po Lagrangeovi, který ji zavedl v rámci své formulace klasické mechaniky.\n\nPro konzervativní systém má lagrangián tvar\nkde formula_2 jsou zobecněné souřadnice, formula_3 jsou zobecněné rychlosti, formula_4 je celková kinetická energie, formula_5 je potenciální energie a formula_6 je počet stupňů volnosti.\n\nObecnější tvar Lagrangeovy funkce lze získat pomocí zobecněné potenciálové funkce formula_7, tzn. funkce, pomocí které lze zobecněné síly zapsat ve tvaru formula_8. Pak:\nTakový lagrangián umožňuje popisovat např. viskózní látky nebo zahrnout působení Lorentzovy síly.\n\nZ Hamiltonova principu lze odvodit, že pokud je systém popsán Lagrangeovou funkcí formula_10 pak může být systém popsán také Lagrangeovou funkcí\nkde formula_12 je libovolná funkce polohy a času.\n\nZejména v kvantové teorii pole se používá hustota lagrangiánu, vyjadřující jeho prostorové rozložení. Vzájemná souvislost je dána vztahem\n\n\n"}
{"id": "263799", "url": "https://cs.wikipedia.org/wiki?curid=263799", "title": "Zrenjanin", "text": "Zrenjanin\n\nZrenjanin (srbsky:\"Зрењанин\", maďarsky:\"Nagybecskerek\", česky zastarale \"Velký Bečkerek\") je město v srbské autonomní oblasti Vojvodina. Je správním centrem Středobanátského okruhu. Spolu s okolními vesnicemi tvoří opštinu Zrenjanin. Několik kilometrů západně od města se nachází řeka Tisa a Zrenjaninem samotným protéká řeka Begej. V roce 2011 mělo město 76 511 obyvatel, z toho 71 % Srbů a 13 % Maďarů.\n\nPrvní zmínka o městě pochází z roku 1326. Tehdy je doloženo jako osada na třech ostrovech na řece Begej. Po dlouhou dobu patřilo maďarské šlechtické rodině Beče. v roce 1441 se nachází první zmínka o Bečkerecké pevnosti. V letech 1528 obsadili Zrenjanin Turci poprvé, nicméně pouze dočasně. Podruhé jej získali v roce 1550. Pod tureckou správou přišlo do města více Srbů i příslušníků dalších porobených národů impéria. Tehdejší velký vezír říše, Mehmed Paša Sokolović, si uvědomoval význam města na hranici s Uherskem a proto nařídil investovat do jeho rozvoje. Město se tak stalo centrem regionu; stalo se centrem vlastního sandžaku a byly zde zřízeny některé orgány státní správy, např. soud. Vybudovány byly turecké lázně a v centru města se nacházelo rozsáhlé a živé tržiště.\n\nV roce 1718 byl podepsán Požarevacký mír, na jehož základě připadlo město Habsburské monarchii. Po změně hranic byl zahájen proces rekolonizace jižních Uher a do Bečkereku se tak začali stěhovat Srbové, Řekové a Rumuni. Přišel také nemalý počet Němců. V roce 1937 přišli do dnešního Zrenjaninu dokonce i kolonisté ze Španělska (Katalánska) a založili čtvrť \"Nová Barcelona\".\n\nNejstarší kostel ve městě je pravoslavný chrám svatého Mikuláše se dřevnou věží, který byl zbudován roku 1711 a představuje jeden z nejstarších chrámů tohoto typu v regionu Banátu. Některé další kostely v Zrenjaninu byly vybudovány v 18. století – kostel zesnutí přesvaté Bohorodice (Uspenska crkva) a Chrám Panny Marie (Hram Vavedenja Presvete Bogorodice). Roku 1807 poničil Zrenjanin rozsáhlý požár. V roce 1868 byl zbudován i katolický svatostánek, roku 1840 zde bylo otevřeno i divadlo, roku 1846 gymnázium a roku 1894 také muzeum. V roce 1883 sem byla zavedena i regionální železniční trať. Město se rozvíjelo okolo opevněného jádra. Nová zástavba byla většinou venkovského charakteru a měla pravoúhlou síť ulic, srovnatelnou s většinou v té době se rozšiřujících sídel v jižních Uhrách.\n\nMěsto se původně jmenovalo \"Veliki Bečkerek\", v roce 1935 bylo přejmenováno na \"Petrovgrad\" podle krále Petra I. Během druhé světové války strádalo 10 tisíc místních lidí v zajateckých a koncentračních táborech. Po porážce jugoslávské armády a rozdělení státu mezi sousední země byl Zrenjanin i nadále součástí Srbska a neobsadilo jej fašistické Maďarsko tak, jako zbytek dnešní Vojvodiny. Město bylo nicméně spolu se zbytkem srbského Banátu, okupováno německým vojskem. Německé obyvatelstvo ve Zrenjaninu začalo po příchodu okupační armády konfiskovat majetek místních Židů. Po celou dobu okupace působily ve městě různé odbojové skupiny, loajální ke komunistické straně. Docházelo k častým sabotážím; okupační vojsko však odpor tvrdě potíralo. Dne 2. října 1944 bylo město osvobozeno jednotkami Rudé armády po velmi krátkém boji. Nedošlo k vážnějším škodám na infrastruktuře města.\n\nPosledním přejmenováním město prošlo v roce 1946, kdy dostalo město dnešní jméno \"Zrenjanin\" podle partyzánského bojovníka Žarka Zrenjanina. Ekonomický rozvoj města se dostavil po skončení války; v roce 1959 získal Zrenjanin první urbanistický plán. V současné době je Zrenjanin centrem převážně zemědělské výroby; od roku 1746 má vlastní pivovar. Do roku 1991 se zde nacházelo okolo třiceti továren. Polovina veškerých průmyslových objektů se věnuje potravinářství.\n\n"}
{"id": "263807", "url": "https://cs.wikipedia.org/wiki?curid=263807", "title": "Anilingus", "text": "Anilingus\n\nAnilingus (složenina z lat. slov: ', tj. řiť a ', tj. jazyk), též anilinctus (z lat.) či rimming nebo rim job (z angl.), je sexuální praktika spočívající v uspokojování, stimulaci anální oblasti jazykem.\n\nJedná se o formu tzv. sexuální předehry používanou heterosexuálními i homosexuálními páry. Tato praktika zahrnuje rozličné druhy technik, včetně líbání, lízání a zasunování jazyka do konečníku partnera. Tato praktika může být kombinována i se zasunováním prstů do konečníku (tzv. análním prstěním). Rozkoš vzniká díky velkému množství nervových zakončení v oblasti análního svěrače. Nezbytným předpokladem pro tuto praktiku je zvýšená hygiena v patřičné oblasti.\n\nTato praktika je velmi riziková z hlediska možnosti přenosu virových (např. hepatitida), bakteriálních a parazitických infekcí.\n\nNěkteré páry jej praktikují též jako formu čištění zadnice. Pokud v tom nacházejí uspokojení i za těchto okolností (tj. čištění), jde pravděpodobně o jev, který psychopatologie označuje jako tzv. parafilii (sexuální úchylku), či koprofilii (syn. \"koprolagnie - \"uspokojení ze zacházení s výkaly), příp. koprofágii (uspokojení z pojídání výkalů).\n\n\n"}
{"id": "263820", "url": "https://cs.wikipedia.org/wiki?curid=263820", "title": "Milo Urban", "text": "Milo Urban\n\nMilo Urban (pseudonymy Ján Rovňan ml., Podbabjagurský a jiné) (24. srpna 1904, Rabčice - 10. března 1982, Bratislava) byl slovenský spisovatel-prozaik, překladatel a novinář, jeden z nejvýznamnějších reprezentantů moderní slovenské literatury.\n\nNarodil se v rodině hajného a vzdělání získal v Zázrivé, Polhoře, Trstené a v Ružomberku. Z rodinných důvodů musel studium přerušit a pracoval jako pomocný redaktor a úředník ve Spolku sv. Vojtěcha v Trnavě. Nakonec se rodinná i finanční situace zlepšila a on mohl pokračovat ve studiu na státní vyšší lesnické škole v Banské Štiavnici, ale studium předčasně ukončil pro další finanční problémy. Pracoval v časopise Slovenský národ v Bratislavě, v roce 1927 však zůstal po zániku časopisu nezaměstnaný a věnoval se hlavně vlastní literární činnosti. Byl redaktorem v časopise Vatra, později pracoval v periodiku Slovák. Od roku 1940 v době existence loutkového Slovenského štátu byl šéfredaktorem fašistického deníku Gardista. Před koncem 2. světové války emigroval do Rakouska, kde prožil dva roky v internačních táborech. V roce 1947 byl eskortován do ČSR, postaven před Národní soud a o rok později odsouzen za působení v novinách během války. Později se usadil v Chorvatském Grobě. V roce 1974 se přestěhoval do Bratislavy, kde se věnoval zejména překladům a později pokračoval ve vlastní literární tvorbě.\n\nUrbanova prozaická tvorba patří k trvalým hodnotám slovenského písemnictví. Psal realistické povídky a novely ze života horalů, romány z období Druhé světové války. V trilogii \"Živý bič\", \"Hmly na úsvite\" a \"V osídlach\" zachytil osudy obyvatelů hornooravského kraje ve 20. letech a 30. letech 20. století. Uměleckou a dokumentární hodnotou vynikají hlavně jeho knihy vzpomínek. Překládal z polské, německé (Thomas Mann) a české literatury (Karel Čapek). Na jeho dílo měli vliv hlavně Martin Kukučín a Svetozár Hurban-Vajanský, ale také Ján Kalinčiak a Pavol Országh Hviezdoslav, ze zahraničních autorů potom Fjodor Michajlovič Dostojevskij, Endre Ady, Petr Bezruč či Jiří Wolker.\n\n\n\n\n\n"}
{"id": "263825", "url": "https://cs.wikipedia.org/wiki?curid=263825", "title": "Robinson Jeffers", "text": "Robinson Jeffers\n\nRobinson Jeffers (10. ledna 1887, Pittsburgh, Pensylvánie – 20. ledna 1962, Carmel, Kalifornie) byl americký básník, myslitel, epik, lyrik, baladik, vizionář, realista, tragik. Žil se ženou Unou a dvěma syny na pobřeží Pacifiku na mysu Sur. Jeho přítel a překladatel byl český básník a překladatel Kamil Bednář. Jeho tvorba i život je spojena s nespoutanou přírodou, divokými živly, rozbouřeným oceánem. Kritizoval civilizaci a její sklon k úpadku. Byl antimilitarista.\n\nVlastnoručně postavil Dům na útesu a kamennou Jestřábí věž. Byl překládán do češtiny a v Československu byla hrána většina jeho divadelních her. V době jeho skonu se strhla prudká sněhová bouře (38 let tu nikdo neviděl sníh). Ve světě je znám jako Básník z Kamenné věže nebo Samotář, myslící na blaho lidstva.\n\n\n\n"}
{"id": "263837", "url": "https://cs.wikipedia.org/wiki?curid=263837", "title": "Silniční sedlo", "text": "Silniční sedlo\n\nSilniční sedlo je v podstatě průsmyk, kterým prochází sjízdná silniční komunikace. V silničních sedlech se často nachází centrum okolního cestovního či turistického ruchu. Bývají zde vystavěny např. hotely, horské chaty, či dokonce celá zimní střediska (Obertauern, Katschberg). Některá sedla se nacházejí na státních hranicích, kde komunikace překonávají horské hřebeny, po kterých jsou vedeny hranice mezi státy. Nejvyšším silničním sedlem na světě je Kardung La (5606 m) v Indii. V Pákistánu se nachází také další vysoký sjízdný průsmyk Kunjerab-Pass (4730 m). V Peru je nejvyšší silniční sedlo Jižní Ameriky Abra Anticona (4800 m). Strmost silnice stoupající do sedla či klesající z něj dolů často překonává 20 % a v krajních případech dosahuje až 30 %.\n\nPro turisty bývají silniční sedla mnohdy výchozím bodem pro horské túry, automobilistům mohou parkoviště posloužit k odpočinku, relaxaci a někdy i zajímavým výhledům do okolí. Vysoko položená sedla, na která vedou zpravidla silnice s mnoha zatáčkami, jsou oblíbenými cíli silničních cyklistů a motocyklistů.\n"}
{"id": "263839", "url": "https://cs.wikipedia.org/wiki?curid=263839", "title": "Santini", "text": "Santini\n\nJméno Santini neslo více osob:\n\n\n\n"}
{"id": "263841", "url": "https://cs.wikipedia.org/wiki?curid=263841", "title": "Jan Znoj", "text": "Jan Znoj\n\nJan Znoj (12. března 1905 v Kyjově – 24. března 1950 v Praze) byl akademický sochař, keramik a pedagog.\n\nJan Znoj byl synem pekaře Jiljího Znoje a jeho manželky Žofie, rozené Zlámalové. Rod Znojů (dříve psáno i jako \"Znoyů\") se dle regionálního historika Jakuba Vrbase usadil roku 1649 ve Ždánicích. Praděd Jana Znoje Bartoloměj Znoj (1785–1828) byl hrnčířský cechmistr. Děd Filip Znoj byl tkalcem ve Ždánicích. Jan měl dva bratry: Josefa (1897–1942) a Ladislava (narozen 1906 v Archlebově, zemřel 1984), který byl keramik. Dcera MUDr. Jitka Buttová-Znojová, vnuk ThDr. Tomáš Butta.\n\nJan Znoj se učil malířem v ateliéru svého bratrance Arnošta Poláška, kde byly malovány opony a divadelní dekorace. Stejně jako bratr Ladislav se vyučil keramickému řemeslu v Modre na Slovensku. Poté studoval v letech 1923–1924 na Státní odborné škole keramické v Bechyni, 1924–1927 na Uměleckoprůmyslové škole v Praze u Heleny Johnové, 1927–1928 na Kunstgewerbeschule ve Vídni u profesora Eugena Steinhofa. Během studií navštívil Itálii, Francii, Německo a Dánsko. Jako pedagog působil na Státní odborné škole v Teplicích (1928–1929) a Státní škole pro porcelánový průmysl v Karlových Varech (1930–1931), od roku 1932 působil jako profesor Státní odborné keramické školy v Praze.\n\n\n\n"}
{"id": "263847", "url": "https://cs.wikipedia.org/wiki?curid=263847", "title": "Theobald I. Navarrský", "text": "Theobald I. Navarrský\n\nTheobald I. Navarrský ( \"Thibaut Ier de Navarre\", \"Teobaldo I de Navarra\", 30. května 1201, Troyes - 8. července 1253, Pamplona) byl hrabě ze Champagne a od roku 1234 král navarrský.\n\nTheobald IV. hrabě ze Champagne se narodil jako pohrobek, byl synem hraběte Theobalda III. a Blanky, mladší dcery navarrského krále Sancha VI. Regentkou Theobaldova budoucího panství byla až do doby synovy zletilosti matka Blanka.\n\nV mládí se Theobald musel potýkat s velkými obtížemi. Jeho strýc, hrabě Jindřich II. odmítl zaplatit své dluhy, které měl vůči Theobaldu III. a Jindřichova dcera Filipa a její manžel, hrabě z Rameruptu Erard odmítli uznat nástupnické právo Theobalda IV. v hrabství Champagne. Konflikt s Filipou a Erardem v roce 1215 přerostl v otevřené nepřátelství, které trvalo až do roku 1222, kdy Theobald dosáhl zletilosti. Pak za značné peníze své protivníky z panství vyplatil. Později musel však zaplatit ještě více Filipině starší sestře, kyperské královně Alici. Vyplacením protivníků však neskončily Theobaldovy problémy a následujícího roku si znepřátelil francouzského krále Ludvíka VIII.\n\nPo panovníkově smrti se Theobald přestal zúčastňovat královských vojenských tažení, čímž si rozházel vztahy s následníkem Ludvíkem IX. a nesměl se zúčastnit korunovačního obřadu. Poté, co se regentkou Francie stala Blanka Kastilská, zanechal Theobald protikrálovské politiky (se kterou sympatizoval také kardinál Hugo Lancelot z Lusignanu a Petr, vévoda z Bretaně) a utužil vztahy s královským regentem. Na královském dvoře se zakrátko stal tak vlivným, že ostatní šlechtici proti němu začali v roce 1229 brojit. Podle současníků byl Theobald do královny vdovy zamilován.\n\nNásledujícího roku si Theobald mladého krále opět znepřátelil. Ludvík s podporou Theobaldovi nenakloněných baronů vtrhl do Champagne. Hlavním cílem královské intervence bylo zažehnání finančních potíží a donucení oblasti k větší poslušnosti vůči královské autoritě. Ve sporu se angažovala také kyperská královna Alice, která uplatnila svůj dědický nárok na hrabství Champagne. Theobald byl kvůli udržení Champagne donucen se vzdát hrabství Blois, Sancerre, Chartres a vikomství Chateaudun ve prospěch francouzské koruny a na oplátku dostal sumu potřebnou k vyplacení. Alice dostala jednorázové odstupné ve výši 40 tisíc tourských liber a roční rentu ve výši 2 tisíc.\n\nRoku 1234 Theobald uspěl v zápase o navarrskou korunu po zemřelém strýci Sanchovi VII. Zatímco Sanchova závěť určovala za jeho nástupce Jakuba Aragonského, obyvatelé ji ignorovali a za krále zvolili Theobalda. Theobald se v době Sanchovy smrti zdržoval v Pamploně a korunu okamžitě přijal. Navarra znamenala výrazné zvýšení Theobaldových příjmů (nikoliv však prestiže) a ve zbývajících letech jeho vlády vládl mír a prosperita.\n\nJako král Navarry, Theobald I. uzavřel spojenecké dohody s aragonskou, kastilskou a anglickou korunou. I ve Španělsku se nový král obklopil svými věrnými francouzskými šlechtici ze Champagne a Navarru rozdělil do čtyř distriktů. Začal také s kodifikací práva ve sbírce \"Cartulario Magno\" a sepsal navarrské tradice známé jako \"Fuero General\". Aby si zajistil podporu a pozdější zisk Kastilie, zasnoubil svou dceru Blanku s korunním princem Alfonsem. O rok později byla Blanka zasnoubena s bretaňským vévodou Janem, synem Theobaldova spojence Petra z Dreux.\n\nRoku 1238 se král Theobald I. vydal do Svaté země. Z vojenského hlediska tato výprava nebyla nijak významná. V Jeruzalémském království Theobald strávil mnoho času nicneděláním v Akkonu (psal básně pro svou manželku). Poté se přesunul do Askalonu, kde začal znovuvybudovávat zničené opevění. Celkem vybojoval dvě bitvy, z nichž jednu vyhrál a druhá pro něj skončila katastrofou. Theobald poté začal vyjednávat s Ajjúbovci z Damašku a mamlúky v Egyptě a podařilo se mu vyjednat odstoupení Jeruzaléma, Betléma, Nazaretu a většinu Galileje, včetně mnoha templářských hradů, například Beaufortu ve prospěch palestinských křižáků. V roce 1240 východní středomoří opustil, ještě před příjezdem Richarda z Cornwallu.\n\nVětšinu zbytku života strávil Theobald cestováním mezi Navarrou a Champagne. Protože se dostal do sporu s pamplonským biskupem Pedrem Jiménezem de Gazólaz, byl jím roku 1250 exkomunikován. Král na tento akt odmítl reagovat, ale přesto mu papež Inocenc IV. připustil privilegia králů, to jest, že jej nikdo nemohl exkomunikovat bez souhlasu papežství.\n\nTheobald I. zemřel v roce 1253 po příjezdu do Navarry po jedné z nesčetných cest do Champagne. Byl pohřben v pamplonské katedrále, jeho náhrobek z limogského smaltu nepřežil drancování francouzských vojáků během křížové výpravy . Na navarrský trůn dosedl jeho syn Theobald II. a později Jindřich I.\n\nTheobald se oženil celkem třikrát. Poprvé za matčiny pomoci v roce 1220 s Gertrudou z Dagsburgu, se kterou se o dva roky později rozvedl. V roce 1222 se jeho ženou stala Anežka z Beaujeu, po jejíž smrti v roce 1231, pojal za choť Markétu Bourbonskou.\n\n"}
{"id": "263851", "url": "https://cs.wikipedia.org/wiki?curid=263851", "title": "Schwarz-Gelbe Allianz", "text": "Schwarz-Gelbe Allianz\n\nSchwarz-Gelbe Allianz (SGA, česky „Černožlutá aliance“) je organizace, která usiluje o založení monarchistické strany v Rakousku.\nNázev „černožlutá“ byl zvolen v souvislosti s rodovými barvami středoevropské panovnické habsbursko-lotrinské dynastie.\n\nJejími principy jsou monarchie, demokracie, středoevropanství a tolerance (zakotveno v Manifestu z Artstetten). Mimoto se hlásí k náboženskému ekumenismu, kosmopolitismu a ke společenskému pluralismu, který pochází ze specifické evropské tradice založené na hodnotách osvícenského a křesťanského původu.\n\nSGA byla založena 26. června 2004, postupně se stala novým politickým centrem monarchistického hnutí v Rakousku.\n\nManifest z Artstetten byl představen veřejnosti 12. listopadu 2007 ve Vídni. Obsahuje čtyři základní postuláty (monarchie, demokracie, středoevropanství a tolerance), ze kterých bude SGA vycházet v další politické práci. Zpráva o tomto manifestu byla se zájmem přijata i v ostatních nástupnických státech habsburské monarchie.\n\nPodle Manifestu z Artstetten má být v Rakousku zavedena parlamentní monarchie, hlavou státu se pak stane nestranný (nestranický) panovník. Pozice panovníka má přispět k rozvoji přímé demokracie, monarcha by měl mít právo vyhlásit všelidové hlasování v případě sporných politických otázek zásadního významu. Některé kritické hlasy vidí v tomto bodu pokus o odstranění demokracie reprezentované politickými stranami. Také bývá SGA vytýkáno, že na rozdíl od jiných monarchistických organizací doposud neoznačila konkrétního kandidáta na trůn. Mimoto SGA má zdánlivě nízkou podporu mezi rakouskou šlechtou.\n\nSGA považuje za smysluplné opětovné sjednocení středoevropských států (v zásadě: Česka, Rakouska, Slovenska, Maďarska, Slovinska a Chorvatska) v monarchistické personální unii. Tuto unii s intenzivní spoluprací v oblasti obrany, zahraniční a ekonomické politiky a s co možná největší samostatností vnitřní politiky jednotlivých členských zemí považuje SGA za smysluplný doplněk EU. Dále požaduje zlepšit integraci přistěhovalců, zvláště pak podporovat organizace zasazující se o integraci muslimů. Přesto však odmítá vstup Turecka do Evropské Unie.\n\nProgram, který vychází z Manifestu z Artstetten je průběžně aktualizován.\n\nVedle obnovení parlamentní monarchie a opětovného sjednocení středoevropských států požaduje Schwarz-Gelbe Allianz mimo jiné rozsáhlou reformu školství, výkonné moci a rakouské Spolkové armády, snížení státních výdajů na účely stranických aparátů a zavedení volebního práva, které by bylo příznivé pro znevýhodněné skupiny obyvatelstva (menšiny). Dále SGA trvá na masivní podpoře investic do alternativních zdrojů energie a sice v takové míře, aby bylo Rakousko co nejvíce nezávislé na energii dovážené ze zahraničí. Ve věci azylové politiky podporuje SGA nastavit mechanismus rozhodování o právu k pobytu, tak aby v něm měly hlavní slovo komunální orgány. Dalšími body programu je zastavení redukce sociálního systému a ukončit suplování státních povinností soukromým sektorem.\n\nSchwarz-Gelbe Allianz (Hg.): Das Artstettener Manifest - Erklärung der Monarchisten Österreichs. Wien 2007.\n\n\n"}
{"id": "263852", "url": "https://cs.wikipedia.org/wiki?curid=263852", "title": "Kostolecká tiesňava", "text": "Kostolecká tiesňava\n\nKostolecká tiesňava je přírodní rezervace o rozloze 60,30 ha, která se nachází v katastrálním území obcí Záskalie a Kostolec nedaleko slovenského města Považská Bystrica ve Strážovských vrších.\n\nEpigenetickým zařezáváním Maninského potoka do vápencového bradla zde vznikla zlomová soutěska lemovaná skalními stěnami. Pod nimi se vytvořila velká plocha trojúhelníkového tvaru vyplněná suťovým kuželem s velkým skalním převisem na vrcholu, jehož stěny jsou tvořené převrásněnými vápenci. V údolí se též vyskytuje řada chráněných rostlin a živočichů. Prochází jím naučná stezka.\n\n\n"}
{"id": "263859", "url": "https://cs.wikipedia.org/wiki?curid=263859", "title": "Alfa Romeo 75", "text": "Alfa Romeo 75\n\nAlfa Romeo 75 byla představena v roce 1985, u příležitosti 75. výročí vzniku automobilky Alfa Romeo. Objevila se rok po debutu své větší sestry, Alfy Romeo 90, která však doslova propadla u zákazníků vlivem až příliš konzervativního designu od Giugiara. Po svých předchůdkyních Alfettě a Giuliettě převzala Alfa 75 koncepci s motorem podélně nad přední nápravou a převodovkou u zadní nápravy, avšak nejedná se o uspořádání Transaxle, neboť motor s převodovkou nejsou spojeny pevnou rourou a spojka není u motoru vpředu, ale vzadu ve společné skříni s převodovkou. Toto řešení, kdysi tak typické právě pro automobilku Alfa Romeo, s drobnými změnami převzala o 15 let později automobilka Maserati. Přední náprava byla tvořena lichoběžníkovým závěsem se spodním kovaným ramenem ukotveným v podélné zkrutné tyči a horním ramenem z lisovaného ocelového plechu, specifická zadní náprava typu deDion trojúhelníkovitého tvaru měla přední kloub uložený ve společném bloku s převodovkou. Odpružení vpředu zajišťovala ona torzní tyč doplněná plynokapalinovými tlumiči Sachs, zadní náprava byla odpružena vinutými pružinami s teleskopickými tlumiči a obě nápravy byly doplněny příčnými zkrutnými stabilizátory. Tato charakteristická konstrukce znamenala také charakteristické jízdní vlastnosti, které byly na svoji dobu skutečně brilantní. Od roku 1987 se ještě zlepšily díky sériové montáži diferenciálu s omezenou svorností u verzí TwinSpark, 1.8 Turbo a V6.\n\nBrzdová soustava byla dvouokruhová, diagonální, s předními dvoupístkovými třmeny ATE (později u verzí TwinSpark, Turbo a V6 Brembo) a zadními dvoupístkovými třmeny montovanými přímo na skříň převodovky. Toto řešení bylo zvoleno z důvodu poměrně vysoké neodpružené hmoty zadní nápravy, což byla stinná stránka použití zadní nápravy typu deDion.\n\nZáklad nabídky tvořily celohliníkové čtyřválce DOHC s příčným prouděním plynů, řetězovým rozvodem a objemy 1.6/110 k, 1.8/125 k a 2.0/128 k. Všechny měly dvoustupňové spádové karburátory Weber nebo DellOrto se čtyřmi samostatnými větvemi. Vrcholem benzinové nabídky byl šestiválec 2,5 litru s elektronickým vstřikováním paliva Bosch Jetronic, který poskytoval verzi Quadrifoglio verde (zelený čtyřlístek) maximální výkon 156 koní při 5400/min. Vznětové motory byly v nabídce dva: čtyřválec 1.9 TD/90 k a výkonný 2.4 TD modulové konstrukce od VM Motori, poskytující maximální výkon 110 koní. V průběhu roku 1986 přibyla verze 1.8 Turbo s maximálním výkonem 155 koní, která se stala ihned základem různých sportovních úprav.\n\nV roce 1987 prošla Alfa 75 modernizací a nutno říci, že velmi podařenou. Benzinové čtyřválce 1.6 a 1.8 byly osazeny elektronickým vstřikováním paliva Jetronic a v nabídce se nově objevil celohliníkový čtyřválec DOHC s dvojím zapalováním a označením TwinSpark (dvojitá jiskra). Díky konstrukci hlavy válců a rozdílným časům zážehu v různých oblastech spalovacího prostoru vykazoval nový motor velmi vyrovnanou výkonnou křivku, vrcholící maximem 148 koní při 5800/min., přičemž relativně vysoké maximum krouticího momentu 186 Nm bylo k dispozici již při 3400/min. To vše při snížení spotřeby paliva ve srovnání s předchozí verzí 2.0, nedůležité nebylo ani vstřícnější chování k životnímu prostředí. Vzápětí byla verze TwinSpark doplněna katalyzátorem výfukových plynů pro plnění normy US Federal '83 (výkon se mírně snížil na 145 koní). To však zdaleka nebyla jediná novinka. Motor 1.8 turbo se dočkal dílčích vylepšení a vznikla verze America s velkoobjemovou nádrží v zavazadlovém prostoru a řízeným katalyzátorem výfukových plynů a byla přidána verze Quadrifoglio Verde s výkonem zvýšeným na 168 koní. Třetí novinkou bylo uvedení motoru 3.0 V6 ve verzích America s řízeným třícestným katalyzátorem a výkonem 185 koní při 5400/min a Milano, která byla určena na export do USA. Třílitrová America uměla zrychlit z 0 na 100 km/h za pouhých 7,3 s a maximální rychlost byla 220 km/h, 1 km s pevným startem zvládla za 27 s. Ale ani čtyřválcová provedení netrpěla žádnou leností – 1.8 Turbo zvládla z 0 na 100 km/h za 7,7 s a maximální rychlost byla 212 km/h a TwinSpark zvládl zrychlení na 100 km/h z místa za 8,2 s, maximální rychlost byla 205 km/h a 1 km s pevným startem trval 28,2 s. Svůj vliv na dobrou dynamiku měla i rozumná pohotovostní hmotnost (TwinSpark 1190 kg, 3.0 V6 America 1310 kg).\n\nPro modelový rok 1990 došlo k dalším drobným změnám v nabídce Alfy 75. Oranžové svítilny byly nahrazeny červenými, oranžové podsvícení kontrolních prvků interiéru bylo nahrazeno podsvícením zelenobílým a změnily se materiály sedadel. Z novinek pod kapotou stojí za zmínku především vrcholná verze 3.0 V6 Quadrifoglio Verde se zvýšeným kompresním poměrem a výkonem 193 koní.\n\nVýroba Alfy Romeo 75 byla ukončena v únoru 1992. Poslední kusy byly prodávány jako limitované edice ASI s atraktivními prvky výbavy.\n\nAlfa Romeo 75 se stala legendou vozem \"skalních\" příznivců značky. Je považována za poslední pravou Alfu Romeo. Všechny pozdější vozy této značky vznikly již jako produkty spolupráce s Fiatem, které již nepokračovaly v typické koncepci konstrukční školy Alfy Romeo. Typová řada 75 nabízela unikátní jízdní vlastnosti a bezprostřední sportovní zážitek během jízdy. přitom zároveň disponovala výborně využitým obestavěným prostorem, velkým zavazadlovým prostorem (krom verzí America) a bohatou standardní výbavou. Jedním ze stěžejních argumentů pro její nákup byla i velmi nízká pořizovací cena, za níž majitel obdržel skutečně originální a osobitý vůz. Poto jsou na trhu ojetých automobilů zejména vrcholné modely řady 75 velmi ceněné a stále fanoušky značky vyhledávané.\n\nI přes své nesporné kvality nelze opominout zástup problémů, které typovou řadu sužovaly. Prvním z nich bylo řešení zadních brzd, které byly u převodovky špatně chlazeny a jejichž účinek měl během sportovní jízdy nepříjemně klesající charakteristiku. Dalším problémem byl třídílný spojovací hřídel mezi motorem s blokem převodovky, jehož otáčky odpovídaly otáčkám motoru, vlivem čehož byl velmi náchylný na vyvážení. jeho jednotlivé díly byly spojeny Hardyho spojkami, jejichž životnost zvláště v solném prostředí byla omezena. Pokud majitel pravidelně nedopřál kardanu výměnu těchto spojek, docházelo k poškození litinového unašeče kardanu, který snadno praskl a ač nebyl problém jej svařit, byl velký problém celý hřídel následně správně vyvážit. Třetím problémem byly převodovky, které při zkrutech sice robustní, přesto ne nedeformovatelné karoserie vykazovaly osový posun vůči řadicí kulise a tím docházelo ke snižování životnosti zejména \"dlouhých\" převodových stupňů (dvojka a zpátečka). Nejspolehlivější rovněž nebyla ani spojková hydraulika.\n\nNa základě typové řady Alfa 75 byly vytvořeny 2 unikátní omezené série:\nAlfa Romeo Evoluzione z roku 1987 na bázi sedanu s motorem 1.8 turbo a zejména dvojice naprostých unikátů od karosárny Zagato RZ a SZ (RZ = roadster, SZ = spider). ty byly osazeny šestiválcem 3.0 V6 s výkonem 207 koní při 5800/min. Karoserie byla zcela odlišná od běžných modelů řady 75, stejně jako celokožený interiér. Změny byly rovněž na podvozku a brzdách. Alfa Romeo SZ/RZ patří ke skvostům automobilové historie a jedná se o cenné sběratelské kousky.\n"}
{"id": "263862", "url": "https://cs.wikipedia.org/wiki?curid=263862", "title": "Antonín Majer", "text": "Antonín Majer\n\nAntonín Majer (1. února 1882, Praha-Žižkov – 6. prosince 1963 Praha), byl český malíř a grafik.\n\nByl synem žižkovského kočího koněspřežné tramvaje, studoval na pražské akademii. Prošel školou Brožíkovou, Hynaisovou a Schwaigerovou.\n\nDo svých děl vnáší vřelost a melancholii. Zobrazuje lidi na polích, při koupání, hrající si děti – obyčejný den venkovanů. Jako techniku používá nejprve olej, od r. 1917 grafiku, převážně lept. Obrazy jsou realistické s jemným impresionistickým nádechem.\n\nPatří mezi zakladatele spolku Hollar.\n\n\n\n\n\n"}
{"id": "263863", "url": "https://cs.wikipedia.org/wiki?curid=263863", "title": "Her Majesty", "text": "Her Majesty\n\nHer Majesty je píseň britské hudební skupiny The Beatles. Jako autoři jsou uvedeni John Lennon a Paul McCartney, píseň je však samostatným dílem Paula McCartneyho.\n\n\nNa nahrávce jsou dále slyšet další nástroje ostatních členů skupiny, které pocházejí ze závěrečného akordu písně Mean Mr Mustard.\n\nPíseň byla zkoušena na frekvencích pro film Let It Be během ledna 1969, ale neobjevila se v něm.\nFinální nahrávka vznikla 2. července 1969 během frekvencí pro album Abbey Road. McCartney se do nahrávacího studia EMI Abbey Road dostavil dříve než ostatní a pořídil tři záznamy písně, pro finální verzi byl použit poslední z nich. McCartney se nejprve rozhodl nahrávku zařadit na druhou stranu LP Abbey Road mezi písně Mean Mr Mustard a Polythene Pam. Při mixáži alba 30. července 1969 McCartney požádal zvukaře Johna Kurlandera, aby píseň z alba vystřihl a zahodil. Ten měl ale od EMI pokyn neničit nic, co kdy Beatles nahrají. Kus pásky s písní tedy z alba sice vystřihl, ale přilepil ho na konec druhé strany a od původně poslední písně The End ho oddělil 20 sekundami. Když to McCartney druhý den slyšel, rozhodl se, že píseň na albu ponechá. Někteří autoři uvádějí odlišnou délku pauzy, například Antonín Matzner hovoří o 18sekundové.\n\nDoprovod písně je velmi jednoduchý – McCartney se při zpěvu sám doprovází na akustickou kytaru. Výsledná nahrávka je dlouhá 23 sekund a je nejkratší nahrávkou Beatles.\n\nStřih nahrávky je velmi nepřesný. Na začátku zůstal závěrečný akord D-dur z písně Mean Mr Mustard, který byl zamýšlen jako překvapivý spoj mezi oběma skladbami. Na konci písně chybí závěr kytarového doprovodu – poslední tón je slyšet v úvodu Polythene Pam.\n\nMix nahrávky začíná na pravé straně sterea a pomalu přechází na stranu levou.\n\nPíseň vyšla na albu Abbey Road, ve Velké Británii 26. září 1969 na značce EMI-Apple pod katalogovým číslem PCS 7088, v USA album vyšlo 1. října 1969.\n\nAlbum bylo vydáno v roce 1987 na CD pod katalogovým číslem 0777 7 46446 2 4.\n\nVydavatelská práva vlastní od roku 1969 společnost Northern Songs Ltd.\n\nHer majesty's pretty nice girl / but she doesn't have a lot to say. / Her majesty's pretty nice girl / but she changes from day to day.\nJejí Veličenstvo je moc hezká dívka, / ale nemá mnoho co říct. / Její Veličenstvo je moc hezká dívka, / ale ze dne na den se mění.\n\n"}
{"id": "263872", "url": "https://cs.wikipedia.org/wiki?curid=263872", "title": "Lisovice", "text": "Lisovice\n\nNázev Lisovice má více sídel:\nPodobný název mají \n"}
{"id": "263874", "url": "https://cs.wikipedia.org/wiki?curid=263874", "title": "Carlo Lurago", "text": "Carlo Lurago\n\nCarlo Lurago, také \"Loragho, Luraghi, Luragho\" (1615 Pellio Superiore, v oblasti jezera Como – 22. října 1684 Pasov) byl italský barokní architekt a sochař, který pracoval hlavně v Čechách, v Rakousku a Bavorsku. Jeden z nejvýznamnějších architektů českého a pražského baroka.\nCarlo Lurago pocházel z rozvětvené umělecké rodiny. Již v roce 1635 se jako dvacetiletý objevil v Praze, když byl svědkem na svatbě Antonína Aichela. Pracoval zejména pro jezuitský řád. S manželkou Alžbětou měl dva syny, kteří zemřeli mladí. Se svým synovcem Francesco Antonio Luragem založil dobře fungující stavební společnost a patřil mezi nejúspěšnější stavitele své doby. Roku 1648 získal měšťanské právo na Malé Straně, kde koupil dva velké domy v Karmelitské ulici (dnešní čp. 378 a 379). Pracoval jak na církevních stavbách, tak na pražském opevnění a na řadě šlechtických paláců.\n\nMezi jeho nejvýznamnější stavby v Praze patří Klementinum a přestavba kostela Nejsvětějšího Salvátora, jezuitská kolej na Malé Straně, kostel sv. Ignáce a kolej na Karlově náměstí. Dále stavěl kostely v Náchodě, Březnici, Klatovech, Sv. Janu pod Skalou, na Svaté Hoře u Příbrami a v Klášterci nad Ohří. Přestavěl kostel v Chomutově, zámek v Náchodě, v Novém Městě nad Metují a zámek Humprecht u Sobotky. Kromě toho stavěl ve Slezsku, v Rakousku (poutní kostel Maria Taferl) a přestavěl dóm v Pasově.\n\n\n\n\n\n\n\n"}
{"id": "263877", "url": "https://cs.wikipedia.org/wiki?curid=263877", "title": "Žilina (rozcestník)", "text": "Žilina (rozcestník)\n\nNázev Žilina mají:\n\n\n\n"}
{"id": "263880", "url": "https://cs.wikipedia.org/wiki?curid=263880", "title": "Halimedés", "text": "Halimedés\n\nHalimedés je jeden ze čtyř mladších kyklópů, kteří se objevují hlavně u řeckého básníka Nonna v jeho epické legendě zvané \"Dionysiaca\". V řečtině je jeho název Aλιμηδηζ, ve významu mořský vládce (\"hals\", \"medô\").\n\nPodle pověstí se Kyklópové podíleli na výstavbě některých starořeckých měst. Město Tíryns obehnali hradbami z obrovských balvanů. Byli k tomu povoláni jeho zakladatelem Proitem z Malé Asie. Stavbu provádělo sedm Kyklópů, kteří byli nazýváni \"Gasterokheirai\" (gaster = žaludek, kheirai = ruce), protože své jídlo získávali pomocí práce rukou. A zřejmě i jeskyně poblíž města Nauplia (v Argolidě) a práce v nich byly pojmenovány po nich. Dalšími údajnými pracemi kyklópů byly městské zdi v Mykénách včetně brány se lvy a také hlava Medúzy ve svatyni Kefisos.\n\nMasivní zdivo z hrubě opracovaných velkých kamenů se tak díky těmto pověstem dnes nazývá kyklopské.\n\nKyklópové se podle Nonna účastnili Dionýsiovy vojenské výpravy proti indickému národu. Spolu s Halimedem jsou jako účastníci války ze strany kyklópů jmenováni Brontés, Steropés, Euryalos, Argés, Elatreus a Trakhios. Házením skal se jim dařilo drtit indické vojsko a málem se jim podařilo i zabít indického krále, kterého v poslední chvíli zachránil říční bůh Hydaspes, jeho otec.\n\nVýtahy z originálních řeckých pramenů (v angličtině)\n\n"}
{"id": "263885", "url": "https://cs.wikipedia.org/wiki?curid=263885", "title": "Kanmon", "text": "Kanmon\n\nPrůliv Kanmon (: 関門海峡, \"Kanmon Kaikjó\"), nazývaný také průliv Šimonoseki, od sebe odděluje dva ze čtyř hlavních japonských ostrovů. Na březích průlivu leží na straně ostrova Honšú město Šimonoseki (下関, které názvu průlivu propůjčilo znak \"Kan\") a na straně ostrova Kjúšú město Kitakjúšú, jehož čtvrť Modži (門司) dodala názvu průlivu znak \"mon\".\n\nPrůliv spojuje Japonské moře s Vnitřním mořem.\n\n"}
{"id": "263888", "url": "https://cs.wikipedia.org/wiki?curid=263888", "title": "Martin Kukučín", "text": "Martin Kukučín\n\nMartin Kukučín (vlastním jménem Matej Bencúr; 17. května 1860, Jasenová – 21. května 1928, Pakrac, Jugoslávie) byl slovenský spisovatel-prozaik, dramatik a publicista. Byl nejvýznamnějším představitelem slovenského literárního realismu, zakladatelem moderní slovenské prózy.\n\nNarodil se v sedlácké rodině jako syn Jána Bencúra Juriša a Zuzany Bencúrové, rozené \"Paškové\". Měl dva bratry a jednu sestru. Vzdělání získal na slovenském gymnáziu v Revúci, Martině a v Banské Bystrici, gymnázium navštěvoval v Kežmarku a dokončil v Šoproni. Chtěl se přihlásit na teologickou fakultu v Bratislavě, ale kvůli protislovenské atmosféře, která na fakultě vládla, se nakonec rozhodl pro studium na lékařské fakultě v Praze. Po ukončení školy a absolvování praxe v Bratislavě, Innsbrucku a ve Vídni se neúspěšně pokoušel o zaměstnání na Slovensku, proto se přihlásil na souběh a v roce 1893 dostal místo obecního lékaře v obci Selca na ostrově Brač (dnešní Chorvatsko). Spolu s lékařskou ordinací si zde zřídil i lékárnu a stal se aktivním členem a později (v roce 1904) i předsedou čtenářského a kulturního spolku „\"Hrvatski Sastanak\"“. V letech 1896-1897 se pokusil vrátit na Slovensko, ale ani tento pokus se mu nevydařil.\n\nV roce 1904 se oženil s Pericou Didolićovou. V roku 1908 odjíždějí do Jižní Ameriky, kde se usadili v Punta Arenas v Chile, v místě, kde se usadilo mnoho chorvatských vystěhovalců. V letech 1922-1924 žil opět na Slovensku, v letech 1924-1925 zase většinou v Chorvatsku. V roce 1925 se ještě jednou vrací nakrátko do Jižní Ameriky, aby uspořádal svoje majetkové záležitosti, a na jaře 1926 se definitivně vrátil i se svojí nemocnou manželkou do lázní Lipik v Jugoslávii, kde nakonec i v nedaleké nemocnici zemřel. Pochován byl dočasně v Záhřebu, v roce 1928 byly jeho tělesné ostatky převezeny do Martina na slovenský Národní hřbitov, kde ho pochovali dne 29. října 1928.\n\nSvoji literární tvorbu zahájil v roce 1883 povídkou „\"Na hradskej ceste\"“. Zpočátku se věnoval hlavně psaní povídek a novel, ve kterých se vracel do svého mládí a ke svým prvním zaměstnáním, kromě toho ovšem též téměř fotograficky podává obraz vesnického života a sedláckého smýšlení. Svým dílem „\"Dom v stráni\"“ založil tradici venkovského románu. V začátcích tvorby byla pro jeho díla charakteristická groteskně humoristická stylizace příběhů, nicméně po roce 1918 jsou jeho díla naplněna spíše tragicko-nostalgickými a existencionálními starostmi o osud vlastního národa a lidstva. Pro Kukučínovo dílo je charakteristická víra v člověka - i když se Martin Kukučín často směje obyčejnému člověku či kritizuje společenské poměry, stále věří v možnost nápravy svých postav.\n\n\n\n"}
{"id": "263889", "url": "https://cs.wikipedia.org/wiki?curid=263889", "title": "Histidin", "text": "Histidin\n\nHistidin (zkratky His nebo H) je jedna z nejběžnějších přírodních aminokyselin přítomných v proteinech. Ve smyslu výživy je u člověka histidin považován za esenciální aminokyselinu. Původně se myslelo, že je esenciální jen u dětí (semiesenciální), ale dlouhodobé studie ukazují, že je nezbytný i pro dospělé. Jeho kodóny jsou CAU a CAC.\n\nHistidin byl poprvé izolován německým lékařem Albrechtem Kosselem v roce 1896.\n\nHistidin se řadí mezi bazické aminokyseliny, vzhledem k disociační konstantě (pK) své imidazolové postranní skupiny ležící v neutrálním pH je ale jeho náboj ve fyziologických podmínkách velmi citlivý na změny pH: teoreticky je pK histidinu 6, v nižším (kyselejším) pH je tedy histidin protonovaný a nese kladný náboj, při vyšším pH není nabitý. Jeho skutečná pK se v proteinech ovšem může pohybovat mezi pH 4–10 v závislosti na okolním prostředí. Díky této vlastnosti umožňuje proteinům citlivě reagovat na změny pH, například Bohrův efekt (schopnost hemoglobinu uvolnit kyslík v kyselejším – odkysličeném – prostředí) je závislý právě na této vlastnosti histidinu.\n\nImidazolová postranní skupina má aromatický charakter, kladný náboj získávaný v kyselém pH ale možné patrové interakce komplikuje.\n\nV proteinech se histidin často vyskytuje v aktivních centrech enzymů, místech kontaktů mezi proteiny a slouží k vazbě kovů (zinek, železo). Vzhledem k jednoduchosti, se kterou může být histidin protonovaný a deprotonovaný, slouží často jako prostředník v přenosu náboje, například v katalytických triádách tvořících centra hydroláz a transferáz, nejčastěji cysteinových a serinových proteáz. Dalším příkladem může být role v enzymu karbonické anhydráze, ve které jsou v aktivním místě čtyři histidiny – tři drží atom zinku, který z vody odtrhne skupinu -OH, a čtvrtý naváže zbylý vodík. Na -OH skupinu se následně naváže oxid uhličitý a vzniká rozpustný hydrogenuhličitan, v jehož podobě je oxid uhličitý přepravován krví.\n\nV lidském těle funguje histidin jako prekurzor pro výrobu histaminu a karnosinu. Histamin je signální molekula spouštějící zánětlivou reakci a slouží jako neurotransmiter, z histidinu vzniká dekarboxylací. Při vazbě beta-alaninu na histidin se vytváří karnosin, jehož disociační konstanta je posunutá ještě blíže k fyziologickému pH (pK=6,83), čímž slouží jako výborný pufr, který je využíván především ve svalech.\n\nV molekulární biologii se využívá tzv. polyhistidinový tag, což je sekvence šesti histidinů připojených ke studovanému proteinu metodami genového inženýrství, která slouží pro detekci a afinitní purifikaci zkoumaného proteinu.\n\nHistidin je jednou z aminokyselin, které mohou být posttranslačně modifikovány fosforylací. Toho využívá bakteriální dvoukomponentový regulační systém složený z histidinové kinázy, která je nejčastěji vázaná na membránu a po přijetí stimulu fosforyluje sebe sama na histidinech. Vzniká N-fosfo-L-histidin, který není příliš stabilní a fosfát je z něj přesunut na druhou komponentu systému, která je tímto aktivována. Dvoukomponentový regulační systém se vyskytuje u eukaryot jen vzácně a enzymy příbuzné histidinovým kinázám v lidských mitochondriích nemají aktivitu histidinových kináz. Navzdory tomu jsou některé proteiny u lidí na histidinech fosforylovány, i když mechanismus ani význam těchto modifikací není dobře prozkoumaný.\n\nV eukaryotickém elongačním faktoru 2 je histidin modifikován do podoby diphthamidu. Tato modifikace je složitá, vyžaduje čtyři enzymatické kroky a je známá pouze z tohoto proteinu. Její funkce je nejasná, ale je nezbytná pro proteosyntézu a modifikace dipthamidu (například diphtheria toxinem při záškrtu) vede ke smrti buněk.\n\nHistidin je esenciální aminokyselina, člověk ji tedy musí přijímat v potravě.\n\nHistidin je u lidí degradován v pěti krocích, po kterých vznikne alfa-ketoglutarát, který vstupuje do cyklu kyseliny citrónové. V prvním kroku enzym histidinlyáza přeměňuje histidin na amoniak a kyselinu urokanovou. Nedostatek tohoto enzymu se projevuje ve vzácné metabolické poruše histidinemii. Histidin má oproti alfa-ketoglutarátu jeden uhlík navíc, k odpojení uhlíku ve čtvrtém kroku je využíván kofaktor tetrahydrofolát.\n\n"}
{"id": "263890", "url": "https://cs.wikipedia.org/wiki?curid=263890", "title": "Kostel svatého Kříže (Ronov nad Doubravou)", "text": "Kostel svatého Kříže (Ronov nad Doubravou)\n\nHřbitovní kostel Svatého Kříže v Ronově nad Doubravou se nachází v dominantní poloze na skalnatém návrší nad údolím řeky Doubravy 1,5 km jihovýchodně od centra města.\n\nPůvodně románská stavba pochází zřejmě z první poloviny 13. století kdy kostel jako farní sloužil dnes zaniklé vsi \"Protivany\". Současný presbytář je gotický věž byla připojena v renesanci či raném baroku, kdy byl také celý kostel opraven. Určitými stavebními úpravami prošel též v devatenáctém století.\n"}
{"id": "263893", "url": "https://cs.wikipedia.org/wiki?curid=263893", "title": "Jabloňany", "text": "Jabloňany\n\nObec Jabloňany se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci pochází z roku 1357, kdy byly uváděny jako součást černohorského panství. Obec také používala svou vlastní pečeť s jabloní v poli. V roce 1893 byla postavena kaple sv. Cyrila a Metoděje.\n\n\n\n"}
{"id": "263896", "url": "https://cs.wikipedia.org/wiki?curid=263896", "title": "Steven Seagal", "text": "Steven Seagal\n\nSteven Seagal (* 10. dubna 1952 Lansing) je americký herec, režisér, scenárista, producent, mistr bojových umění, bluesový zpěvák a rezervní zastupce šerifa v Jefferson Parish v Louisianě ve Spojených státech amerických.\n\nDo obecného povědomí vstoupil především díky akčním filmům ze začátku 90. let, jako např. \"Nico – víc než zákon\", \"Přepadení v Pacifiku\", \"Glimmer Man\" a \"Aljaška v plamenech\". Kromě kultury se věnuje ochraně přírody a aikidu, v němž dosáhl na 7. stupeň černého pásku.\n\nNarodil se v Lansingu v Michiganu jako syn Patricie (holandsko-německého původu) a učitele matematiky Stephana (ruského Žida). S bojovým uměním se poprvé seznámil jako malý kluk, když byl s otcem na fotbalovém zápase a o přestávce měl vystoupení mistr bojových umění, který zápasil proti mnohonásobné přesile. Výkon starého mistra, který si lehce poradil s přesilou, Stevena uchvátil. V šesti letech se spolu s rodinou přestěhoval do Kalifornie, kde se zapsal do školy karate. O několik let později začal navštěvovat školu aikido.\n\nBojová umění se mu natolik zalíbila, že se v sedmnácti letech rozhodl odcestovat do Japonska, aby se mohl učit od největších mistrů. Černý pás (první dan) získal v roce 1974 (mimo aikida získal černý pás v karate, judu a kendu). O rok později si otevřel, jako první Američan, v Japonsku školu aikida a oženil se se svou první ženou Miyako (dcerou japonského učitele bojových umění). Navzdory tomu, že nebyl Japonec, tak on i jeho škola získala všeobecné uznání.\n\nPracoval jako ochranka mocných lidí a podle neověřených zdrojů také pro CIA. Po patnácti letech pobytu v Japonsku se vrátil zpět do USA, kde si v Los Angeles založil školu bojových umění. Škola si zanedlouho vybudovala skvělou pověst. Mezi jeho žáky patřilo i mnoho hereckých hvězd a také majitel herecké agentury Michael Ovitz, který mu pomohl dostat se do filmu. Steven Seagal je držitelem sedmého danu v aikido a patří celosvětově k nejvýznamnějším mistrům.\n\nSeagala obvinily v listopadu 2017 ze sexuálního obtěžování herečka Julianna Marguliesová a modelka Jenny McCarthyová.\n\nV lednu 2016 získal srbské státní občanství.\n\nV listopadu 2016 získal ruské státní občanství.\n\nV roce 2018 se stal vyslancem Ruska v USA.\n\nSteven Seagal má celkem sedm dětí. Se svojí první ženou Mijako Fujitani má syna Kentara Seagala a dceru Ayako Fujitani. Po návratu z Japonska si vzal herečku Adrienne La Russa, se kterou žádné děti neměli a jejich manželství bylo anulováno. Jeho další ženou se stala herečka Kelly LeBrock, s níž má dvě dcery Annalizu a Arissu a syna Dominica. Během tohoto manželství udržoval poměr s chůvou svých dětí Arissou Wolf, která mu porodila dceru Savannah. V současné době je jeho manželkou mongolská tanečnice Erdenetuya (Elle) Batsukh, se kterou má syna Kuzanga. \nSoučasně byl také poručníkem jediné dcery desátého tibetského pančhenlamy Čhökji Gjalcchän jménem Yabshi Pan Rinzinwangmo alias \"Renji\", která ve Spojených státech 10 let studovala, mimo jiné i na American University. \nSteven Seagal má tři sestry, jednu starší a dvě mladší a je dědečkem dvou vnoučat od svého syna Kentara Seagala, které se narodily v roce 2006 a 2007. \n\nV srpnu 2014 koncertoval se svou kapelou na Krymu a veřejně prezentoval svou podporu ruským separatistům i přátelství s prezidentem Ruska Putinem.\n\nDostal se tak k roli tvrdého chicagského policisty ex-agenta CIA Nica ve filmu \"Nico, víc než zákon\" (\"Nico\") (1988). Jeho filmovou ženou se stala tehdy ještě neznámá Sharon Stone. Film si získal poměrně slušný ohlas a komerční úspěch, což mu pomohlo k dalším rolím. Druhou rolí je agent Mason Storm v akčním filmu \"Těžko ho zabít\" (\"Hard to Kill\") (1990), v němž odhalí spojení vysoce postavených politiků s mafií. Jeho filmová partnerka Kelly LeBrock se mu stala partnerkou i v životě. Jejich vztah vydržel jen několik let a v roce 1996 se rozvedli.\n\nMimo hraní se podílí na financování většiny svých filmů vlastní produkční společností Steamroller Productions. Po dalším úspěšnějším klasickém akčním filmu s neohroženým policistou \"Muž s cejchem smrti\" (\"Marked for Death\") (1990), došlo k mírnému pohoršení ve filmu \"Nemilosrdná spravedlnost\" (\"Out for Justice\") (1991). Svoji reputaci však napravil v úspěšném akčním filmu \"Přepadení v Pacifiku\" (\"Under Siege\") (1992), který vydělal přes 150 milionů amerických dolarů. Zde si zahrál kuchaře Rybacka bojujícího proti teroristům na bitevní lodi USS Missouri.\n\nO dva roky později zaznamenal svůj režijní debut s filmem \"Aljaška v plamenech\" (\"On Deadly Ground\"), kde si zahrál bývalého důstojníka CIA, bojujícího proti bezohledné ropné společnosti, která ničí krajinu na Aljašce. Film s ekologickou tematikou se však stal finančním propadákem. Opět si napravil reputaci v druhém pokračování \"\" (\"Under Siege 2: Dark Territory\") (1995), v němž vystřídal válečnou loď za vlak, který unesl psychicky narušený génius snažící se zmocnit satelitního systému řízení zbraní.\n\nVe filmu \"Boeing 747 v ohrožení\" (\"Executive Decision\") (1996) si zahrál jen vedlejší roli po boku Kurta Russella, který se snaží zachránit unesený dopravní letoun. Do role neústupného policisty se opět vrátil po boku Keenena Ivoryho Wayanse ve filmu \"Glimmer Man\" (1996). Tento tah se mu velmi vyplatil, neboť film patří k jedněm z nejzdařilejších v jeho kariéře.\n\nNásledující dva filmy \"Tajný agent Jack T.\" (\"Fire Down Below\") (1997) a \"Patriot\" (1998), kde tolik nepoužívá své rychlé ruce se staly propadáky. Zdálo se, že vrchol své kariéry má definitivně za sebou. On se však vždy ze svých chyb poučil a v roce 2001 přišel s dalším trhákem nazvaným \"Lovec policajtů\" (\"Exit Wounds\") v roli policisty Orina Boyda, který pátrá jak se mohlo ztratil padesát kilogramů zabaveného heroinu. Tentýž rok se ještě objevil v roli Franka Glassa, experta na výbušniny, ve filmu \"Profesionál\" (\"Ticker\"). V roce 2002 natočil jeden z posledních snímků \"Na pokraji smrti\" (\"Half Past Dead\"), kde se spolu s bandou hrdlořezů snaží ubránit Nový Alcatraz před teroristy, kteří ho chtějí dobýt.\n\n\n"}
{"id": "263899", "url": "https://cs.wikipedia.org/wiki?curid=263899", "title": "Ostružiník maliník", "text": "Ostružiník maliník\n\nOstružiník maliník (\"Rubus idaeus\"), někdy nazývaný též maliník obecný, je až 2 metry vysoký listnatý opadavý keř s prutovitými výhony, náležející do čeledi růžovité.\n\n\nMaliník (Rubus idaeus) je původní domácí rostlinou v celé Evropě a Asii včetně Japonska, přesto nikdy nevzbudil zájem žádného starověkého národa na kontinentě. Neobjevil se v žádných řeckých, latinských nebo čínských písemnostech. Ve skutečnosti nezískal maliník žádný opravdový význam v Evropě ani Severní Americe až do 19. století. Nelze tvrdit, že nebyl do té doby ani pěstován.\n\nV katalogu Johna Tradescanta z poloviny 17. století byla zapsána řada kultivarů maliníku, už tehdy se objevovaly bílé i červené druhy, což samo o sobě předpokládá značné stáří procesu pěstování. Existuje několik dalších zmínek o tomto ovoci, ale čím dále do minulosti, tím častěji ho popisují jako kyselé. Podle toho se dá soudit, že při pěstování nedošlo k výběru kvalitnějších odrůd.\n\nMaliny mohly být ovocem, které bylo ponejprv pěstováno v evropských zemích a v Anglii domkáři, kteří přenesli pruty maliníku z divočiny do svých zahrádek, jak to udělali s drobnými planými lesními jahodami. Výběr a zkvalitnění druhů tu proběhlo dříve, než ovoce vzbudilo zájem profesionálních pěstitelů.\nVyskytuje se v celém mírném pásmu severní polokoule od nížin do hor.\n\nSvětlé lesy, mýtiny a slunné stráně.\n\nMaliny jsou velmi ceněny spotřebiteli drobného ovoce, především z důvodu jejich chuti. \n\nNejsou však populární u pěstitelů ovoce z několika důležitých důvodů:\n\nI přes nevýhody spojené s pěstováním malin, existuje několik výhod jejich pěstování:\n\nŽivot průměrného keře maliníku je 8-15 let, pokud některá z chorob životnost keře významně nesníží. Neexistují však žádné bezprostřední vyhlídky na nadprodukci malin. Poptávka na trhu pro ovoce je velmi dobrá, a dodávka bobulí dobré kvality byla vždy daleko za poptávkou. Maliny jsou nejpopulárnější keřové ovoce, začínají zrát 3-4 týdny po jahodách.\n\nMaliny jsou odolné rostliny. Maliník je možné pěstovat na velkém území Kanady a USA. Za příznivých podmínek lze polovinu běžné úrody ovoce očekávat u maliníku už druhý rok. Od třetího až do pátého roku plantáže produkují o něco větší úrodu každý rok, ale za normálních podmínek, nelze očekávat další zvýšení po pátém roce. Výnos asi 1500 litrů na hektar může být považován za běžnou plnou sklizeň.\nMaliny se daří pěstovat na mnoha různých druzích půdy, ale nejlépe rostou v hluboké, vlhké, humózní a propustné půdě. Dobré odvodnění je zásadní, ale půda příliš suchá je stejně špatná jako půda příliš vlhká. Přestože celkový dojem z testů byl, že maliny se daří pěstovat nejlépe na štěrkovité a písčité půdě, bylo zjištěno, že v hlinité půdě byly plodiny o 54 procent větší než ty, které byly na lehčích půdách, a kromě toho plodiny na těžších půdách mají 64 procent větší výnos než na lehčích půdách. To je přesvědčivý argument ve prospěch pěstování malin na těžších půdách, což je skutečnost, která dosud nebyla oceněna. Pozemek, který má být použit pro maliny, by měl být bez zhoubných chorob a vytrvalých plevelů.\nMaliníku dělá nejlépe severní nebo západní expozice, a proto takové jsou tyto svahy vhodnější pro komerční plantáže. Nejlepší a nejsladší ovoce roste na chladných, stinných místech, jaké je možné zajistit na severních a západních svazích. Pro výsadbu v domácí zahradě, kde volba expozice není tak často možná, je vhodné chladné místo, které lze nalézt ve stínu u zdi nebo pod stromy.\nMaliny jsou obvykle množeny z výmladků a od kořenových řízků. Tyto dva způsoby množení jsou ve skutečnosti skoro stejné, výmladky jsou výhony, které přirozeně vyrůstají z kořenů blízko povrchu země. Výmladky často vyrůstají ve velkém množství, když jsou kořeny maliníku poškozeny při kultivaci. Výmladky jsou odděleny a vykopány lopatou a rýčem kořeny.\n\nKdyž jsou maliníky množeny kořenovými řízky, bývají kousky kořenů 10-13 centimetrů dlouhé a asi tak tlusté jako tužka, odřezány od silné rostliny, obvykle na podzim a jsou založeny přes zimu do písku. Na jaře se tvoří na koncích pupeny a řízky mohou být umístěny v mělké brázdě a přikryté pěti nebo sedmi cm zeminy. Jakmile vyrazí výhony, budou připraveny pro umístění na stanovišti.\nRostliny z mladých keřů jsou pro odebírání řízků a výmladků vhodnější, protože je pravděpodobné, že mají větší sílu než rostliny odebrané ze starších keřů a budou se tak i méně pravděpodobně šířit onemocnění.\n\nMaliníky mohou být vysazovány buď na podzim, nebo na jaře, jarní výsadba je častější. Vzdálenosti, na které jsou maliny vysazovány se značně liší. Někteří pěstitelé dávají přednost výsadbě do řádků vzdálených 6 nebo 7 metrů od sebe, tvořených keři 4 - 6 stop od sebe v řadě. Jiní pěstitelé volí spon 4 stopy v každém směru a omezují rostliny na určené ploše. J.H. Hale tvrdí, že aby byly zajištěny nejlepší výnosy, je nevhodnější výsadba nakopčených rostlin 7 - 8 stop sebe. Průměrný pěstitel malin obvykle zjistí, že pěstování keřů v řádcích které jsou 6 stop od sebe a rostliny v řádku 3 stopy od sebe je uspokojivé a že úroda bude větší, než když vysadí rostliny na kteroukoli jinou vzdálenost.\n\nPokud keře se začínají houstnout příliš mnoho, když jsou vysazeny tímto způsobem, mohou být proředěny v řádcích, dokonce do té míry, že je to nutné odstranit každý druhý keř. Při přípravě půdy pro pěstování maliníku keřů v řadách 6 stop od sebe a 3 stopy od sebe v řádcích, by měly být vytvořeny rovné brázdy v jednom směru přes pole ve vzdálenosti 6 stop od sebe a asi 3 cm hluboko.\n\nPři výsadbě by rostliny by měly být v blízkosti po ruce, a kořeny zakryty vlhkou pytlovinou. Všechny zlomené kořeny s roztřepenými konci by měly být zastřiženy na hladký povrch, takže se řez bude hojit dobře.\n\nOrba mezi řádky v malinové plantáži na jaře není dobrá praxe, protože poškozuje kořeny a vyvolá růst příliš mnoha výhonů. Tento nadměrný růst dřeva sníží úrodu plodů. Jarní orba, navíc, ani není nutná v případě, že země byla řádně obdělávána v průběhu minulé sezony. Mezi řádky lze pěstovat meziplodiny, například z čeledi vikvovitých.\n\nAby bylo možné prořezávat maliny správně, je důležité si uvědomit, že výhony této rostliny jsou jedno nebo dvouleté, to znamená, že žijí jen dvě sezóny, ale že kořeny jsou trvalé, žijí po mnoho let. Výhonky vyrůstající z kořenů během jedné sezóny nesou ovoce v příští sezoně, a hynou na konci druhého období. Proto na každém maliníku, který je 1 rok starý, budou obvykle výhony, které přináší plody a další, které se vyvíjejí pro tvorbu ovoce v příštím roce. Předmětem prořezávání jsou tenké a mladé výhony tak, aby nesly velkou úrodu velkých bobulí, a odstranění starých výhonů poté, co odplodí, aby zůstal dostatečný prostor pro růst nových rostlin.\nV prvním roce po výsadbě maliníku, a během následujících let, je prořezávání důležité a mělo by být prováděno systematicky. Tendence rostliny je vegetativně růst více než je vhodné pro produkci ovoce dobré kvality. Pro tvorbu nejlepších plodů musí být počet výhonů omezen. Čas a způsob řezu maliníku se liší podle různých pěstitelů.\n\nNěkteří pěstitelé nechávají růst volně maliník během prvního léta a seřezávají jej po zimě nebo brzy na jaře, jiní pěstitelé obhajují řez terminálních výhonů v létě, čímž nutí růst boční výhony před zimou. Ve většině případů je obvyklou praxí, jak bylo zjištěno, ponechat mladý maliník růst volně během prvního léta a pak na počátku následujícího jara, poté, co již pomine riziko silných mrazů, jsou seřezány všechny výhony, které by měly nést plody.\n\nJednoleté výhony, kterým bylo povoleno pro růst podle libosti první léto jsou sníženy na výšku 3 až 4 stop. Plodné výhony, které jsou seřezané tímto způsobem, na jaře vyženou velké množství silných bočních větví, jakmile začne vegetace. Tyto boční výhony budou tvořit tolik plodů, kolik jednarosltina dokáže uživit. Tento řez by měla být odložen, pokud je nebezpečí, že budou výhony v zimě poškozeny.\n\nV některých výjimečných případech však může být vhodnější, aby byl proveden řez maliníku v létě, spíše než brzy na jaře před začátkem růstu. Například u velmi silně rostoucích odrůd maliníku a maliníku vysazeného na velmi živné půdě může být třeba provést řez v létě. V jiném případě však většina energie rostlin může být použita pro vegetativní růst a výnos plodů nemusí být bohatý.\n\nJak maliníky stárnou, pokud nejsou pečlivě řezané, prostory mezi rostlinami postupně zaplní a řádky se stávají téměř pevným plotem. Pro usnadnění sklizně a pěstování a udržení vitality rostlin by nemělo být dovoleno, aby rostlina měla velký počet výhonů. Počet výhonů může být určen pouze podle zkušenosti, protože místní podmínky výrazně ovlivňují růst keřů. Řádky by měly být co nejužší, bez silného řezu, takže kultivace je možná na většině povrchu půdy, a okopávání v řádcích nebude příliš obtížné.\n\nNářadí pro řezVýhony malin a všech ostružin, jsou tak dobře chráněny trny, že řez je v nejlepším případě nepříjemná práce. Mimo nůžek by měl být pracovník vybaven koženými rukavicemi, které usnadní práci jak je to jen možné.\n\nEkonomické hnojení malin je problém, který musí být hodnocen na každé plantáži, protože nehospodárná aplikace hnojiv je stejně pravděpodobná, jako nedostatečná aplikace. Na některých půdách, jako jsou ty, které byly prohnojené a obdělávané několik let, přihnojení dusíkem a jinými rostlinnými živinami nemá výrazný vliv na maliník. Z tohoto důvodu, by použití množství hnojiva na těchto půdách bylo plýtváním penězi.\n\nStájový hnůj je dobré hnojivo pro maliny, ale při použití u maliníku, který roste na vlhké, úrodné půdě, může vyvolat přílišný růst. Meziplodiny jsou cenné u maliníku, zvláště na plantážích, protože přispívají humusem, a luštěniny mohou poskytnout dusík potřebný pro růst keřů. Dobré jsou jako meziplodina pro maliny luštěniny, jetel.\nKostní moučka, struska a Thomasova moučka jsou dobré materiály pro dodání kyseliny fosforečné pro maliník, také popel z dřeva a draselná sůl jsou vhodné k doplnění draslíku.\n\nVýhodně je většinou použití dusíku v průmyslových hnojivech ve snadno rozpustné formě. Tato hnojiva by měla vyvolat silný, zdravý růst, při použití hnojiva brzy během vegetace, ovšem dřevo má mít dostatek času vyzrát před zimou a je třeba upravit hnojení v tomto ohledu. Ačkoli maliny nereagují na hnojiva stejně silně jako mnoho jiných rostlin, v roce 1910 zemědělské výzkumy přinesly výsledky, které ukazují, že používání průmyslových hnojiv, stejně jako hnoje, bylo ziskové. V tomto šetření bylo zjištěno, že nejčastější praxe pěstitelů bylo aplikovat hnojiva ve formě stájového hnoje nebo směsí průmyslových hnojiv předtím, než rostliny byly vysázeny.\nPoté, co rostliny maliníku přišly do plodnosti, někteří pěstitelé aplikovali stájový hnůj, jiní použili průmyslová hnojiva a mnoho nepoužívalo žádná hnojiva vůbec. Výzkum na třiaosmdesáti farmách ukázal, že asi 47 procent z farem nepoužilo ani hnůj, ani průmyslová hnojiva a průměrný příjem byl 116,69 dolarů z akru plantáží maliníku, což znamená, že jsou tím vyznačeny možnosti zisku maliníku i za nepříznivých okolností. Na asi 15 procentech farem byl použit jak hnůj tak i průmyslová hnojiva, a na těchto farmách byl zajištěn průměrný příjem 176,69 dolarů z akru maliníkových plantáží. Tedy více než o 51 procent vyšší zisk plynoucí z hnojení ve srovnání s plantážemi, na kterých nebyla použita žádná hnojiva. Od zisku zde ovšem musí být odečteny náklady na hnojení. Tyto dvě skupiny získané statistickým výzkumem však naznačují velmi jasně, že hnojiva jsou prospěšná pro pěstování a výnosy maliníku.\n\nNa asi 26 procentech farem byl použit pouze stájový hnůj před výsadbou a na těchto farmách byl zjištěn průměrný příjem 170,50 dolarů z akru. Tedy jde o zvýšení příjmu o 47 procent ve srovnání s farmami, na kterých není hnůj ani průmyslové hnojivo aplikováno. Tento nárůst je jen o málo menší, asi 4 procenta nižší, než byl zisk zjištěný při použití jak hnoje, tak průmyslových hnojiv. To ukazuje, že při použití umělých hnojiv a hnoje, nejsou průmyslová hnojiva nijak zvlášť efektivní a nejsou ekonomická, protože tak malé zvýšení příjmů nezaplatí náklady za hnojiva .\n\nAby se zabránilo poškození chladem během zimy u maliníků v lokalitách, kde jsou zimy silné, musí jim být poskytnuta určitá forma ochrany. Nejuspokojivější způsob ochrany je naorání půdy od jedné strany keřů, ohnutí horní části keře, až se dotkne země, a zakrytí zeminou. Výhony jsou obvykle skloněny v jednom ve směru v řádku tak, aby na výhony jednoho keře navazovala koruna dalšího. Není důležitý směr, kterým jsou vrcholy keře ohnuty, je zde malý rozdíl, ale měly by být otočeny směrem k jihu. Výhony by měly být narovnány brzy na jaře, a půda navršena na kořenech na uvolněné straně. V místě, kde je dostatek sněhu, je tento způsob obzvláště účinný v prevenci namrzání.\n\nMaliník by neměl být sklizen, dokud plod nelze oddělit snadno od rostliny. Měl by být sklizen krátce poté, co je dosaženo této fáze zralosti, protože brzy se stane tak zralým, že při silném dešti, které se často vyskytují v tomto ročním období, bude střeseno mnoho z bobulí z keře. Ovoce by nemělo být sklizeno mokré, protože to poškozuje jeho přepravní vlastnosti.\n\nMaliny vyžadují hodně péče ve sběru a následné manipulaci. Dívky a ženy jsou často nejlepší sběrači malin, ani ne tak proto, že jejich prsty jsou hbité a rychlé, ale proto, že budou přirozeně sbírat plody lehce, takže se zabrání otlakům. Malina je dutá a nevydrží velký tlak, aniž by došlo k jejímu poškození. To je jeden z důvodů, proč jsou tyto plody téměř vždy prodávány v mělkých půllitrových košících vyrobených z dýhy. Sběrači jsou obvykle vypláceny po nachystání malin. Sběr ovoce by měl být tak pečlivě proveden, aby mebylo třeba dalšího třídění nebo přečištění pro přípravu pro trh. To je důležité v případě malin ještě zdaleka více, než v případě všech ostatních druhů ovoce, z důvodu citlivé povahy plodů. Ze stejného důvodu má pěstitel ovoce podstatně větší výhodu, pokud může prodat své maliny na místním trhu, oproti těm, kteří musí dopravit zboží po železnici. \n\n\nBěhem času bylo vypěstováno mnoho kulturních odrůd maliníku pro pěstování na zahradách a plantážích.\n\nMaliny lze prodávat syrové, konzervované, zmražené, zpracovat na marmelády a džemy, ovocné šťávy, sirupy a mošty, podobně jako u hroznové šťávy.\n\nSušené maliny – maliny jsou někdy sušeny stejným způsobem jako jsou sušené ostružiny, ale taková praxe není rentabilní. Maliny ztratí příliš velkou váhu při vysušení. Kromě nadměrné ztráty hmotnosti, maliník při sušení změní barvu na neatraktivní temně červenou a není proto na trhu populární.\n\nPlody, šťáva a další výrobky z nich jsou zejména pro obsah antioxidantů cenné při horečnatých a zánětlivých onemocněních (zánět průdušek, revma), zlepšují zdravotní stav kuřáků a alkoholiků.\n\nV léčitelství se používá též sušený list maliníku - výluhy se používají ke kloktání při zánětech v dutině ústní a k potírání kožních chorob. Jde o hodnotnou součást celoročních bylinných čajových směsí. Fermentací se senzorická hodnota drogy zvětšuje.\n\n\n\n \n"}
{"id": "263901", "url": "https://cs.wikipedia.org/wiki?curid=263901", "title": "Třída Orion", "text": "Třída Orion\n\nTřída Orion byla čtyřčlenná třída dreadnoughtů Royal Navy, které se účastnily bojů první světové války. Byly to první britské lodě s děly ráže 13,5 palce (343 mm) a proto jsou často označovány jako tzv. „superdreadnoughty“. Novinkou také bylo rozmístění všech dělových věží v ose lodi, což umožnilo jejich efektivnější využití.\n\nNecelých deset let po začátku stavby HMS Dreadnought, která byla první moderní bitevní lodí, představovaly lodě třídy \"Orion\" další kvalitativní skok v jejich vývoji. Celkem byly postaveny čtyři lodě této třídy – \"Orion\" byl jako první založen v roce 1910, následovala stavba \"Conqueror\", \"Monarch\" a \"Thunderer\".\n\nLodě byly pro Royal Navy postaveny jako takzvané \"superdreadnoughty\", které nesly mimo jiné silnější výzbroj kanónů nové ráže 343 mm. Byly to první lodě Royal Navy, které měly všechny věže s děly hlavní ráže soustředěny v ose lodi, což umožňovalo střílet všemi děly plnou boční salvou. Vůbec poprvé bylo toto řešení použito u amerických bitevních lodí třídy South Carolina. Vylepšené kotle byly ze 75% vytápěny uhlím a z 25% naftou.\n\nNa rozdíl od následujících bitevních plavidel tříd King George V a Iron Duke měl \"Orion\" první komín ještě před hlavním stěžněm. Toto řešení, které bylo typické u prvních bitevních lodí, bylo později opuštěno, protože vadilo při řízení palby.\n\nPředcházející třídy britských bitevních lodí byly ještě stavěny s ohledem na cenu. V roce 1909, kdy byla třída \"Orion\" objednána, se však již rozbíhaly závody ve zbrojení s Vilémovským Německem. Proto byly plavidla třídy \"Orion\" již o poznání větší, než jejich předchůdci z třídy Colossus.\n\nPoužití nových, účinnějších děl ráže 343 mm se ukázalo být nutností. Původní rychlopalná děla ráže 305 mm o délce 50 ráží, ztrácela kvůli opotřebení hlavně, již po 80 výstřelech svou přesnost. Tento problém měl řešit nový kanón \"Mk. X\" ráže 343 mm s délkou hlavně 45 ráží, který užíval výrazně větší projektily. Projektil nového kanónu vážil 570 kg, nebo 635 kg, zatímco u starších děl ráže 305 mm to bylo pouze 385 kg. Menší dostřel a rychlost palby měly být kompenzovány zvýšením elevace děl z 15 na 20 stupňů. Nakonec byl 343 mm kanón považován za úspěšnou konstrukci, přestože jeho efektivitu snižovalo nekvalitní střelivo, které bylo používáno až do roku 1918.\n\nDalším zlepšením oproti starším bitevním lodím bylo uspořádání všech dělových věží v ose lodi. Už předchozí třídy \"Colossus\" už neměly dvě věže vedle sebe, ale posunuté do šachovnicového uspořádání. To se ale přesto příliš neosvědčilo, protože obě věže měly jen omezený prostor pro střelbu a přitom příliš komplikovaly vnitřní konstrukci lodí.\n\nProtože palebný potenciál se zvyšoval i u konkurenčních německých bitevních plavidel, zvětšila se síla pancéřového pásu na boku lodi na 30 cm. Zajímavé je, že britské bitevní lodi měly obvykle tenčí pancíř, než ráži hlavních děl, zatímco u jejich německých konkurentů tomu bylo naopak. Velký důraz byl stále kladen na tloušťku bočního pancíře, méně už na pancéřování paluby, které bylo s tím, jak narůstal efektivní dostřel kanónů a úhel dopadu jejich projektilů, čím dál potřebnější.\n\nStavba čtyř lodí třídy \"Orion\" stála celkem 1,9 milionu liber. Všechny se v roce 1916 účastnily bitvy u Jutska, během které neutrpěly žádné poškození. Po podpisu Washingtonské konferenci v roce 1922, která omezila tonáž britských bitevních lodí, byly všechny vyřazeny ze služby a Royal Navy si ponechalo jen modernější plavidla. \"Orion\" a \"Conqueror\" byly sešrotovány v roce 1922. \"Monarch\" byl použit jako cvičný cíl pro dělostřelce a byl 20. ledna 1925, po celodenním ostřelování, potopen bitevní lodí HMS Revenge. \"Thunderer\" sloužil ještě nějaký čas jako cvičná loď, než byl v prosinci 1926 sešrotován.\n"}
{"id": "263902", "url": "https://cs.wikipedia.org/wiki?curid=263902", "title": "Místenka", "text": "Místenka\n\nMístenka (rezervační doklad) je v kontextu veřejné hromadné osobní dopravy doklad o závazné rezervaci místa k sezení v dopravním prostředku. Místenky se používají zejména v dálkové železniční a autobusové dopravě – v železniční dopravě zpravidla jen ve vlacích vyšší kvality (rychlík, expres, spěšný vlak atd.). Nejčastěji se prodávají společně s jízdenkou, často na společném dokladu (jízdenka s místenkou), v železniční dopravě však obvykle je možné k jízdence zakoupené v předprodeji (popřípadě k časové nebo síťové jízdence) dokoupit místenku samostatně. Použití jízdenky je však zpravidla poté touto místenkou omezeno – jízdenku nelze využít v jiném spoji, než který určuje místenka. Samostatnou jízdenku mohou zakupovat také lidé, kteří mají nárok na bezplatnou přepravu. Rezervace míst se běžně používá též v letecké dopravě a dálkové námořní dopravě, v kulturních a restauračních zařízeních a podobně.\n\nVozy nebo spoje mohou být buď povinně místenkové (cestující bez místenky nejsou k přepravě připuštěni) nebo nepovinně (cestující bez místenky pak jsou povinni uvolnit místa cestujícím, kteří na ně mají zakoupenou místenku).\n\nVozy nasazované na místenkové spoje mívají sedadla označená rozlišovacími čísly – ta mohou být uvedena například na opěradle sedadla, na stěně za sedadlem nebo vedle sedadla, na konstrukci pro uložení zavazadel nad sedadlem a podobně. V železniční dopravě, někdy i v autobusové dopravě, bývají navíc očíslované jednotlivé vozy zařazené do vlaku nebo nasazené na spoj. Řazení místenkových vozů ve vlaku bývá zveřejňováno v jízdním řádu. V nepovinně místenkových vozech dopravce obvykle označuje místa, na něž byla zakoupena místenka, tzv. rezervačním lístkem, tj. informací o tom, která místa a případně též ve kterých úsecích jsou zadána; v modernějších vozech může být tato informace zobrazena na displeji.\n\nV minulosti, v době před dostupností počítačových sítí, bylo zpravidla možné místenky zakoupit jen ve velmi omezeném počtu míst, často jen z výchozí zastávky spoje. Provozování rezervačního systému bylo velmi náročné na organizaci a nezřídka se stávalo, že z důvodu organizačních chyb bylo v různých místech vydány místenka na stejná místa a stejný spoj, což pak musel na místě řešit průvodčí nebo řidič.\n\nModerní elektronické rezervační systémy umožňují on-line propojení prodejních terminálů v reálném čase a tím i snížení chybovosti a větší efektivitu systému.\n\nV České republice fungují dva dominantní rezervační systémy: AMSBUS pro autobusovou dopravu a ARES pro železniční dopravu. Do rezervačních systémů jsou zapojena prodejní místa různých provozovatelů (dopravců, cestovních a informačních kanceláří atd.), smluvně vázaných s organizátorem systému. Někteří autobusoví dopravci, například Student Agency, mají navíc své vlastní rezervační systémy nebo prodejní místa nezahrnutá do širšího systému.\n\nZačátkem 21. století se rozšiřují i možnosti předběžné nebo i závazné rezervace míst přes internet nebo mobilní telefon. Pokročilejší systémy umožňují zakoupení elektronické jízdenky.\n\nV letecké dopravě se obvykle termín místenka nepoužívá, systémy rezervace míst jsou však obdobné.\n\nV lůžkových a lehátkových železničních vozech je rezervace místa k sezení spojena s lůžkovým nebo lehátkovým lístkem.\n\nNa podobném principu fungují i některé předprodejní systémy vstupenek, například do divadel, kin nebo na jiné kulturní nebo sportovní akce. Vstupenky mohou být buď neadresné, nebo mohou určovat jedno konkrétní místo k sezení či k stání.\n\n"}
{"id": "263903", "url": "https://cs.wikipedia.org/wiki?curid=263903", "title": "Rezervace", "text": "Rezervace\n\nRezervace může označovat: \n\n"}
{"id": "263915", "url": "https://cs.wikipedia.org/wiki?curid=263915", "title": "Polokeř", "text": "Polokeř\n\nPolokeř (, hemixylum) je cévnatá rostlina, která se od keře liší tím, že nepříznivé období (zimu) přečkává jen přibližně 10-20 centimetrový zdřevnatělý stonek. Zbylé části stonku jsou bylinné a na zimu odumírají. Také mívají menší výšku než keře.\n\nPříkladem je třeba levandule lékařská (\"Lavandula angustifolia\"), brčál menší neboli barvínek (\"Vinca minor\"), jehlice trnitá (\"Ononis spinosa\"), mnohé druhy z rodu mateřídouška (Thymus), čilimník (\"Chamaecytisus\") a další.\nPodobného vzrůstu dosahuje tzv. keřík (fruticulus). Od polokeře se liší tím, že je celý dřevnatý, od keře pouze nápadně menším vzrůstem. Příkladem keříku je třeba brusnice borůvka (\"Vaccinium myrtillus\") nebo vřes obecný (\"Calluna vulgaris\").\n"}
{"id": "263918", "url": "https://cs.wikipedia.org/wiki?curid=263918", "title": "Barvínek", "text": "Barvínek\n\nBarvínek (\"Vinca\"), v minulosti též nazývaný brčál, je rod rostlin z čeledi toješťovité. Barvínky jsou vytrvalé byliny a polokeře s jednoduchými, celokrajnými, vstřícnými listy a pohlednými, nejčastěji modrofialovými květy. Rod zahrnuje 6 druhů a je rozšířen v Evropě, severozápadní Africe a jihozápadní Asii. V České republice roste jediný druh, barvínek menší. Barvínky mají význam v lékařství a jsou pěstovány jako okrasné rostliny.\n\nBarvínky jsou vytrvalé byliny nebo řidčeji polokeře. Lodyhy jsou poléhavé nebo řidčeji přímé, na bázi dřevnatějící. Obsahují vodnatou šťávu. Oddenek je dlouze plazivý. Listy jsou jednoduché, vstřícné, kožovité, krátce řapíkaté až přisedlé, celokrajné, bez palistů. Listy jsou většinou stálezelené, řidčeji na zimu odumírají i s nadzemní částí stonků (např. barvínek bylinný). Květy jsou jednotlivé (výjimečně ve dvoukvětých vrcholících), úžlabní. Kalich je drobný, bez žlázek, s krátkou trubkou a dlouze zašpičatělými kališními cípy. Koruna je nejčastěji modrá až fialová, řidčeji červená nebo bílá, řepicovitá, s válcovitou korunní trubkou. Okraje korunních laloků se překrývají směrem doleva. V ústí korunní trubky jsou chlupy nebo šupiny. Tyčinek je 5 a jsou nitkami přirostlé v dolní polovině korunní trubky. Gyneceum je svrchní, složené ze 2 volných plodolistů. Čnělka je nitkovitá, zakončená hlavatou, na konci hustě chlupatou bliznou. Pod bliznou je prstencovitý val. Plodem je souplodí na bázi srostlých, válcovitých měchýřků. Měchýřky pukají břišním švem a obsahují úzce elipsoidní, lysá semena.\n\nRod barvínek zahrnuje 6 druhů. Je rozšířen v Evropě, Jihozápadní a Střední Asii a severozápadní Africe.\nV České republice se vyskytuje barvínek menší (\"Vinca minor\"), druh rozšířený téměř v celé Evropě. V teplejších částech Evropy se dále vyskytuje barvínek větší (\"V. major\"), barvínek bylinný (\"V. herbacea\") a v západní polovině Středomoří barvínek \"Vinca difformis\". Severní okraj areálu barvínku bylinného zasahuje až do nejteplejších oblastí Slovenska. Druh \"Vinca erecta\", je rozšířen v Afghánistánu a Střední Asii. V roce 2012 byl z oblasti východní Anatolie v Turecku popsán nový druh polokeřovitého růstu, \"Vinca soneri\".\n\nRod \"Vinca\" je v rámci čeledi \"Apocynaceae\" řazen do podčeledi \"Rauvolfioideae\" a tribu \"Vinceae\". Ze známějších rodů jsou do tohoto tribu dále řazeny např. rody \"Catharanthus\" a \"Rauvolfia\".\n\nBarvínky obsahují malé množství alkaloidů a jsou mírně jedovaté. Průměrný obsah alkaloidů v nati barvínku menšího je asi 0,3%. Mezi alkaloidy byl identifikován vinkamin, pervincin, isovinkamin, vinkamidin, vinkaminorein a vinkaleukoblastin. Z dalších látek obsahuje barvínek menší saponiny, třísloviny, pektin, hořčiny (vincin), flavonoly a kyselinu ursolovou.\n\nTzv. vinka alkaloidy (\"vinca alkaloids\"), používané v chemoterapii při léčbě rakoviny, pocházejí z odlišné rostliny, barvínkovce růžového (\"Catharanthus roseus\"). Barvínkovec růžový pochází z Madagaskaru a v minulosti byl rovněž řazen do rodu \"Vinca\".\n\n\nVýtažky z různých druhů barvínku a izolované alkaloidy jsou zkoumány z lékařského hlediska. Alkaloid vinkamin způsobuje snížení vysokého krevního tlaku a používá se jako součást různých preparátů k léčbě hypertenze. Vinkaleukoblastin způsobuje trvalý pokles počtu bílých krvinek a potlačuje růst a aktivitu nádorových buněk. Barvínek menší má význam v bylinném léčení a homeopatii.\n\nBarvínek menší (\"Vinca minor\") je v České republice běžně pěstován v různých kultivarech jako stínomilná a půdopokryvná zahradní trvalka. Existují kultivary s bílými, růžovými či jinak zbarvenými květy, s panašovanými listy apod. V teplejších oblastech je možno s dobrým zimním krytem pěstovat i barvínek větší (\"Vinca major\").\n\nZe sbírek českých botanických zahrad jsou uváděny různé kultivary barvínku menšího a barvínku většího a rovněž barvínek bylinný.\n\n"}
{"id": "263923", "url": "https://cs.wikipedia.org/wiki?curid=263923", "title": "Československá hokejová liga 1959/1960", "text": "Československá hokejová liga 1959/1960\n\n17. ročník československé hokejové ligy 1959/60 se hrál pod názvem I. liga.\n\n12 účastníků hrálo v jedné skupině dvoukolově systémem každý s každým. Poslední dvě mužstva TJ VŽKG Ostrava a TJ Slezan Opava sestoupila.\n\n\nVladimír Nadrchal (16/1,88),\nKarel Ševčík (7/2,28) – \nJan Kasper (22/4/4/-),\nFrantišek Mašlaň (21/0/1/-),\nLadislav Olejník (22/6/3/-),\nRudolf Potsch (22/4/11/-),\nMilan Richter (2/0/0/-) –\nSlavomír Bartoň (22/14/4/-),\nVlastimil Bubník (11/6/7/-),\nJosef Černý (22/16/10/-),\nBronislav Danda (21/18/16/-),\nZdeněk Návrat (22/5/1/-),\nVáclav Pantůček (20/16/12/-),\nRudolf Scheuer (21/15/9/-),\nKarel Skopal (15/0/6/-),\nKarel Šůna (19/7/3/-),\nFrantišek Vaněk (22/11/10/-),\nIvo Winkler (2/0/0/-) –\ntrenér Eduard Farda\n\nJosef Bruk (5/-),\nBohuslav Křepelka (20/4,75),\nVlastimil Suchý (2/-) -\nFrantišek Dům (22/3/1/-),\nVladimír Kýhos (22/0/1/-),\nZdeněk Nikodým (21/0/1/-),\nJaroslav Piskač (1/0/0/-),\nKamil Svojše (20/1/6/-) -\nVlastimil Galina (22/11/5/-),\nJaromír Hudec (20/1/2/-),\nIvan Kalina (22/3/2/-),\nMiroslav Kluc (22/24/7/-),\nPetr Mokrý (9/0/1/-),\nBohumil Mraček (8/1/1/-),\nMiroslav Říha (22/14/2/-),\nLadislav Štěrba (22/12/12/-),\nJiří Zíma (22/4/5/-),\nZdeněk Zíma (22/4/10/-)\n\nVítězové obou skupin druhé ligy – TJ Slavoj České Budějovice a TJ Gottwaldov postoupili do nejvyšší soutěže.\n\n\n\n"}
{"id": "263927", "url": "https://cs.wikipedia.org/wiki?curid=263927", "title": "Tym (přítok Obu)", "text": "Tym (přítok Obu)\n\nTym ( ) je řeka v Krasnojarském kraji a v Tomské oblasti v Rusku. Je 950 km dlouhá. Povodí má rozlohu 32 300 km².\n\nPramení na jihovýchodě Západosibiřské roviny a protéká její jihovýchodní částí. Ústí zprava do Obu na 2 077 říčním kilometru.\n\nZdroj vody je převážně sněhový. Nejvyšších vodních stavů dosahuje od května do srpna. Průměrný roční průtok vody ve vzdálenosti 272 km od ústí činí 191 m³/s a u ústí 250 m³/s. Zamrzá v říjnu až na začátku listopadu a rozmrzá v dubnu až v květnu.\n\nŘeka je splavná pro vodáky. Vodní doprava je možná do vzdálenosti 560 km od ústí.\n"}
{"id": "263937", "url": "https://cs.wikipedia.org/wiki?curid=263937", "title": "Neodvislá socialistická strana dělnická", "text": "Neodvislá socialistická strana dělnická\n\nNeodvislá socialistická strana dělnická (do roku 1924 Neodvislá socialistická strana) byl krátce existující politický subjekt, vzniklý z r. 1923 z vyloučených členů Československé strany socialistické. Tvořili ji vesměs bývalí anarchokomunisté, tj. levicové křídlo národních socialistů.\n\nVe dnech 30. března - 1. dubna se konal IX. sjezd Československé strany národně socialistické. Ke straně se rozhodla přistoupit kromě jiných politických skupin také Federace českých anarchokomunistů, která s národními socialisty prostřednictvím svých předních členů už několik měsíců spolupracovali. \n\nPředním představitelem anarchokomunistů byli Bohuslav Vrbenský, Luisa Landová-Štychová, Theodor Bartošek, Michael Kácha, Vlastimil Borek ad. Národně socialistická strana se přejmenovala na \"Českou (později Československou) stranu socialistickou\". Přijala též výrazně levicovější, radikální program, požadující znárodnění dolů, velkostatků, velkopodniků, odluku církve od státu atd. Strana se hlásila k třídnímu boji, nevylučovala revoluční cestu k socialismu (ale ani evoluční).\n\nK rozpuštění Federace českých anarchokomunistů došlo na sjezdu Federace v únoru 1919. 4 zástupci anarchokomunistického křídla získali v rámci strany poslanecké posty - (Bohuslav Vrbenský, Luisa Landová-Štychová, Václav Draxl a Theodor Bartošek), Vrbenský získal zastoupení ve výkonném výboru strany a byl ministrem v Kramářově i Tusarově vládě.\n\nPostupně ale narůstaly ve straně rozpory. Vrbenského křídlo bylo podstatně radikálnější než zbytek strany, který čím dál více směřoval k reformismu a umírněnosti. Část národních socialistů dokonce usilovala o revizi programu a návratu k původnímu názvu strany. Rozpory propukly již v době generální stávky a rozkolu v sociální demokracii (prosinec 1920). Větší spory však vypukly v otázce jednotné levicové fronty s KSČ, k níž se vedení ČSS stavělo rezervovaně, zatímco bývalí anarchokomunisté ji prosazovali. Postupně převládla v ČSS snaha bývalé anarchokomunisty zcela vyřadit z rozhodování o stranických otázkách, což se ovšem nepodařilo bez zásadního konfliktu. \n\nZásadní roztržku ale vyvolal vstup Landové-Štychové do pražské Rady nezaměstnaných v listopadu 1922. Její vstup strana neschválila, po nátlaku sice poslankyně z Rady vystoupila, ale vedení strany, odmítající sblížení s radikální levicí, kterou anarchokomunisté prosazovali, čekalo jen na vhodnou záminku k zásahu proti Vrbenského křídlu.\n\nTato vhodná záminka přišla po atentátu na ministra financí Rašína. 7. března 1923 došlo v parlamentu k hlasování o zákonu na ochranu republiky, omezující některé demokratické svobody a mající dát větší pravomoci státu k ochraně před radikalismem zleva i zprava. Vrbenského frakce s mnohými paragrafy zákona nesouhlasila. Theodor Bartošek vypracoval pozměňovací návrhy, které ale nebyly stranou vzaty v potaz. Proto 4 poslanci, bývalí anarchokomunisté, hlasovali proti zákonu (společně s KSČ, ale i stranami německými a maďarskými).\n\nČSS zakročila okamžitě. Ještě v noci ze 7. na 8. března tyto poslance vyloučila ze strany a s nimi i jejich příznivce, kteří se nechtěli podřídit (J. Janda, J. Štych, redaktor Českého slova J. Kozák ad.). Vyloučení potvrdil sjezd zastupitelstva 19. března. Poslanci přišli o své mandáty ale až rozhodnutím volebního soudu z 22. června 1923.\n\nVrbenského frakce se nejprve snažila ovlivnit některé členy ČSS, aby lobovali za její znovupřijetí do strany. Jelikož se tak nestalo, založil Bohuslav Vrbenský Neodvislou socialistickou stranu, jejíž první krajský sjezd se konal 12. - 13. května v Lounech. Sjezdu se zúčastnilo 13 delegátů zastupujících 6000 členů nové strany. Nový subjekt se přihlásil k důslednému plnění programu ČSS z dubna 1918. Později se zúčastnil také hamburského sjezdu socialistické internacionály, přestože někteří (hlavně kolem Landové-Štychové) prosazovali jednání s Komunistickou internacionálou.\n\nKromě hornického severu měla nová strana vliv i v Brně, kde vydávala od března do prosince 1923 časopis Průboj. \n\nKdyž ještě poslanci měli své mandáty, vytvořili společný poslanecký klub se třemi poslanci neodvislými sociálními demokraty. Spolupráce pokračovala i poté, bylo jednáno o vytvoření společné strany - Socialistického sjednocení. Pod touto hlavičkou kandidovaly obě strany (s paritním zastoupením kandidátů) v obecních volbách v září 1923. Nakonec ale k definitivnímu sjednocení nedošlo kvůli názorovým rozporům - radik. soc. dem. byli spíše pro reformismus, nezávislí socialisté inklinovali k těsné spolupráci s KSČ. \n\nI. sjezd Socialistického sjednocení se konal 28. - 29. června 1924. Protože ale Neodvislá radikální sociálně demokratická strana do svazku nepřistoupila, bylo rozhodnuto o změnu názvu strany na Neodvislou socialistickou stranu dělnickou. De facto se tedy I. sjezd Socialistického sjednocení stal I. sjezdem této nové strany.\n\nStrana měla kolem 5000 členů. Nejvlivnější složkou byly odbory - zejména hornické (7 300 členů), textiláků. Další důležitou přidruženou organizací byla Federace zemědělského dělnictva a domkářů. Nezávislí socialisté disponovali též 17 družstvy, vesměs konzumními. Strana měla též své mládežnické hnutí a přidala se k ní menší část skautů.\n\nVe straně existovaly dva názorové proudy. Část chtěla zachovat vlastní samostatnost, hlásila se více k původním anarchistickým idejím, část prosazovala sloučení s KSČ a přístup ke Komunistické internacionále. Druhý názor převážil. Ústřední výkonný výbor se vyslovil pro sloučení dne 9. prosince 1924. Definitivní konec strany nastal na jejím II. sjezdu (26. - 27. září 1925, resp. na III. sjezdu KSČ, probíhajícím v téže době, který sloučení schválil. \n\nLuisa Landová-Štychová byla za KSČ čtyři roky poslankyní (1925 - 1929), Bohuslav Vrbenský se později stal předsedou Svazu přátel SSSR. Další bývalí anarchokomunisté pracovali v rámci KSČ jako redaktoři apod. \n\nRok 1925 se obecně považuje za konec anarchistického hnutí v českých zemích (do obnovení v 90. letech).\n\n\n"}
{"id": "263941", "url": "https://cs.wikipedia.org/wiki?curid=263941", "title": "HMS Dreadnought", "text": "HMS Dreadnought\n\nNěkolik lodí a jedna ponorka nesly jméno Dreadnought.\n\n"}
{"id": "263942", "url": "https://cs.wikipedia.org/wiki?curid=263942", "title": "Ladislav Ballek", "text": "Ladislav Ballek\n\nMgr. Ladislav Ballek (2. dubna 1941, Terany − 15. dubna 2014) byl slovenský spisovatel, politik a diplomat.\n\nDětství prožil v Dudincích a Šahách. V letech 1959–1963 studoval na Pedagogické fakultě v Banské Bystrici slovenský jazyk, dějepis a výtvarnou výchovu. Po absolvování základní vojenské služby rok učil na základní škole v Habovce. V roce 1966 se stal redaktorem Československého rozhlasu v Banské Bystrici (stál např. při zrodu relace \"Rádiovíkend\") a v letech 1968–1972 byl redaktorem kulturní rubriky krajského deníku Smer. Od roku 1972 působil v Bratislavě. Nejprve v redakci původní tvorby ve vydavatelství Slovenský spisovateľ a od roku 1977 jako vedoucí literárního oddělení na Ministerstvu kultury Slovenské socialistické republiky. Od roku 1980 byl náměstkem ředitele Slovenského literárního fondu a v letech 1984–1989 vedoucím tajemníkem Svazu slovenských spisovatelů. V letech 1992–1994 byl poslancem Národní rady Slovenské republiky za slovenskou Stranu demokratické levice. Vyučoval na Pedagogické fakultě v Nitře a Pedagogické fakultě Univerzity Komenského v Bratislavě. V roce 1998 neúspěšně kandidoval na prezidenta Slovenské republiky. Od roku 2001 do roku 2008 působil ve funkci velvyslance Slovenské republiky v České republice. Jedná se o typického představitele slovenské románové tvorby /nejen, ale zejména/ 70. let 20. století. V roce 1980 obdržel národní cenu SSR a v roce 1982 byl jmenován zasloužilým umělcem.\n\nZemřel v roce 2014 ve věku třiasedmdesáti let.\n\nJeho první literární pokusy se vztahují k jeho vysokoškolskému studiu. První próza mu vyšla ve sborníku \"Silueta\" v roce 1964, o tři roky později mu vyšla debutová knížka.\n\n"}
{"id": "263955", "url": "https://cs.wikipedia.org/wiki?curid=263955", "title": "Simchat Tóra", "text": "Simchat Tóra\n\nSimchat Tóra ( , \"Radost z Tóry\") je židovský svátek, jenž se slaví po skončení svátku Sukot a připadá na něj ukončení ročního cyklu čtení z Tóry a zahájení nového. V Izraeli připadá na 22. tišri společně se Šmini aceret, v diaspoře se slaví o den později, 23. tišri, a je vlastně druhým dnem Šmini aceret.\n\nVečer na Simchat Tóra již probíhá obecné veselí - po skončení večerní modlitby jsou všechny svitky Tóry, které jsou v synagoze k dispozici, vyneseny ze schrány a probíhají tzv. \"hakafot\": členové obce nebo přítomní uchopí po jednom svitku Tóry a za zpěvu slov „Anenu be-jom korenu“ („Odpověz nám v den, kdy voláme!“) a dalších písní obcházejí bimu v synagoze. \"Hakafot\" je celkem sedm, každá je zahájena a ukončena společnou modlitbou, odkazující se k jednomu ze sedmi nebeský hostů Abrhámovi, Izákovi, Jákobovi, Mojžíšovi, Áronovi, Josefovi a Davidovi tzv. ušpizin.\n\nPo skončení hakafot se čte z Tóry; Simchat Tóra je jediný den, kdy se Tóra čte i večer. Obvykle se čte část posledního oddílu „Ve-zot ha-bracha“, který uzavírá knihu Deuteronomium.\n\nRanní bohoslužba začíná modlitbou se sváteční amidou a celým halelem. Poté se opakují hakafot podobným způsobem, jako probíhaly večer. V některých obcích jsou svitky vyneseny ven před synagogu a tančí se s nimi v ulicích.\n\nPo skončení hakafot se opět čte z Tóry. Simchat Tóra je jediný svátek, kdy se čte ze tří svitků. Z prvního svitku se čte celý poslední týdenní oddíl „Ve-zot ha-bracha“. Bývá zvykem, že jsou k Tóře vyvoláni všichni přítomní muži; jeden z úryvků se proto čte opakovaně tolikrát, jak to situace vyžaduje. Je-li zájemců o vyvolání k Tóře mnoho, je možné v této fázi liturgie kongregaci rozdělit a číst na několika místech současně (u každého čtení musí být ovšem přítomen minjan. Nakonec jsou na bimu shromážděny všechny děti, které se takto alespoň symbolicky připojí k poslednímu dospělému předčítajícímu tento opakovaný úryvek.\n\nDalší volaný se označuje jako \"chatan Tora\" (doslova „ženich Tóry“), protože dokončuje čtení posledního oddílu a tím i celé Tóry. Poté je Tóra svinuta a otevírá se druhý svitek, již předem převinutý na začátek. Ten, kdo čte první úsek z prvního týdenního oddílu, se nazývá \"chatan Berešit\" - „ženich [oddílu] Berešit“. Chatan Tora i chatan Berešit bývají většinou významní členové obce, rabíni. Být vyvolán k četbě jedné z těchto pasáží je obecně považováno za velkou poctu.\n\nZ oddílu Berešit se však přečte pouze tento první úryvek; celý oddíl se pak čte až o následujícím šabatu. Bezprostřední navázání začátku cyklu na konec cyklu předchozího má připomínat, že studium Tóry nikdy nekončí.\n\nZ třetího svitku čte nakonec maftir předpisy o obětech pro svátek Šmini aceret. Jako haftara se připojuje začátek knihy Jozue, který chronologicky navazuje na právě dočtenou Tóru.\n\nPo čtení z Tóry následuje sváteční přídavná modlitba musaf. V Izraeli jí předchází vzpomínková modlitba Jizkor a modlitba za déšť.\n\nSváteční kiduš se obvykle dělá po skončení liturgie, a to buď společně v synagoze, nebo doma. Jelikož však hakafot a následné vyvolávání všech přítomných ke čtení Tóry může liturgii značně prodloužit, je v mnohých komunitách zvykem udělat krátký společný kiduš před zahájením hakafot. To umožňuje účastníkům modlitby se v průběhu hakafot občerstvit jídlem a pitím, které před provedením kiduše není dovoleno.\n\nPokud však kohen v rámci oslav požije alkoholický nápoj, nesmí poté vystoupit s kohenským požehnáním při modlitbě musaf. Z tohoto důvodu se na některých místech toto kohenské požehnání vypouští, resp. přesouvá do ranní modlitby, před hakafot.\n"}
{"id": "263961", "url": "https://cs.wikipedia.org/wiki?curid=263961", "title": "Petr Brandl", "text": "Petr Brandl\n\nPetr Jan Brandl, , on sám se psal \"Petrus Brandl\" (24. října 1668 Praha – 24. září 1735 Kutná Hora), byl český malíř, jeden z hlavních představitelů vrcholného baroka v Čechách.\n\nByl synem rodičů původem ze selského prostředí. Jeho otec byl německý krejčí Michal Brandl, matka Alžběta z české rolnické rodiny z Přestanic. Finanční situace rodiny se brzy výrazně zlepšila poté, co se Petrův otec začal věnovat výčepnictví. Vzdělání získal na jezuitském gymnáziu u sv. Mikuláše na Malé Straně. Posléze se u Kristiána Schrödera vyučil malířem.\n\nV roce 1693 se oženil s Františkou Helenou Klossovou, se kterou postupně zplodil tři děti. Rok nato vstupuje do staroměstského malířského cechu. Usedlé rodinné prostředí zřejmě bohémskému a pracovně vytíženému malíři příliš nevyhovovalo, a tak se brzy po sňatku začínají množit stížnosti manželky, že s ní nesdílí vydělané peníze. Podobné problémy měl i s cechem, kterému byl povinen odvádět poplatky. Za svá díla byl sice poměrně dobře placen, ale peníze většinou prohýřil a byl tak často zadlužen. Ocitl se dokonce několikrát ve vězení. Bezúspěšně doufal v konsolidaci finančních poměrů koupí podílu zlatého dolu v Jílovém a později taky v Kutné Hoře. Zemřel v chudobě, v Kutné Hoře, kde je pohřben v kostele P. Marie Na Náměti.\n\nV 15 letech Brandl nastoupil do učení do dílny pražského malíře Kristiána Schrödera, který se v roce 1694 stává správcem hradní obrazárny. Schröder, který se zabýval převážně kopírováním obrazů z obrazárny, mu však nemohl předat víc, než základy malířské techniky. Alespoň mu ale zprostředkoval díla zde vystavených starých mistrů, např. Tiziana, Veroneseho, Tintoretta, Reniho nebo Rubense. Není doložena také jeho žádná z tehdy obvyklých tovaryšských cest v zahraničí, kde by mladý umělec získal potřebné zkušenosti, ale není ani vyloučená. Z domácích malířů byl ovlivněn hlavně díly o generaci staršího Karla Škréty a ze svých současníků poté Michaelem Leopoldem Willmannem, jeho chráněncem Janem Kryštofem Liškou nebo Michaelem Václavem Halbaxem, a z dalších pak Janem Rudolfem Bysem nebo Abrahamem Godynem. Přátelství ho pojilo také se sochařem Matyášem Bernardem Braunem, který pravděpodobně využil jeho kresby pro návrh slavné sochy sv. Luitgardy určené pro Karlův most.\n\nVe svém díle dospěl Brandl k vlastní syntéze těchto malířských podnětů. Rané období jeho tvorby je poplatné běžným dobovým přístupem k barokní malbě. Využívá dynamické a elegantní kompozice. S uměleckou vyzrálostí nabývá jeho tvorba charakteristických rysů. Malby se vyznačují mnohdy až prostorovým efektem, kterého dosahuje tahy tlustou pastou barvy. Bravurně zvládá práci se světlem, využívá také metodu šerosvitu. Jeho dílo je však značně nevyrovnané, s velmi kolísavou kvalitou. To je patrné především v jeho pozdním období. Věnuje se převážně malbě náboženských témat, ale významně je v jeho práci zastoupena i portrétní tvorba a nevyhýbá se i profánním motivům. Objednavateli jeho děl byly velké klášterní domy, např. benediktini, cisterciáci nebo karmelitáni a významné šlechtické rody. Maloval např. na panstvích ve službách Šternberků, Lažanských, Černínů nebo Lobkoviců. Petr Brandl patří k nejdůležitějším reprezentantům vrcholně barokní malby ve středoevropském prostoru a ve svých nejlepších pracích dosahuje tehdejší nejvyšší úrovně.\n\n\n\n"}
{"id": "263968", "url": "https://cs.wikipedia.org/wiki?curid=263968", "title": "Fischerův konvertor", "text": "Fischerův konvertor\n\nNázev konvertor pochází z latinského \"converter\" (česky převodník). Výraz konvertor je používán v mnoha technických disciplinách – elektrotechnika, elektronika ap. k označení zařízení k změně vlastností a hodnot. V metalurgii jsou to zařízení na zkujňování surového železa jako Bessemerův konvertor, Thomasův konvertor, LD kyslíkový konvertor a také Fischerův konvertor na modifikaci taveniny tvárné litiny.\n\nTvárná litina se začala průmyslově vyrábět na počátku padesátých let dvacátého století. K modifikaci tvárné litiny, to jest k ovlivnění krystalizace grafitu, byla používána předslitina hořčíku s niklem. Tato předslitina byla patentována (INCO) a její používání spojeno s vysokými licenčními poplatky. Paralelně k vývoji nových předslitin jako FeSiMg byla hledána cesta jak použít pro modifikaci relativně levný kovový hořčík. Problém byl nízký bod tání a nízká vypařovací teplota hořčíku. Přímá přísada do taveniny železa s teplotou okolo 1450 - 1500 °C vede k bouřlivé, explozivní reakci a je prakticky neproveditelné. Proto bylo nutno vyvinout zařízení, které umožní kontrolu tlaku během procesu. Jedním z těchto způsobů je Fischerův kovertor. Ten byl vyvinut v druhé polovině šedesátých let u firmy Georg Fischer AG ve Švýcarsku a Německu. V roce 1968 byla tato technologie Ing. A. Altem pracujícím v závodě Georg Fischer Mettmann v BRD patentována. V současné době je přibližně 16 % světové výroby to je asi 2,5 mil tun tvárné litiny ročně modifikováno Fischerovým konvertorem. \n\nK modifikaci taveniny železa je používána konvertorová pánev. Tato se skládá ze tří částí. Horní část pánve s plnícím a vylévacím otvorem opatřeným víkem, ze střední válcovité části a spodního dílu kde je umístěna reakční komora. Reakční komora je tvořena keramickou, vyměnitelnou stěnou opatřenou čtyřmi otvory. Velikost těchto kruhových otvorů závisí na obsahu konvertorové pánve a slouží k řízení rychlosti a průběhu modifikační reakce mezi kovovým hořčíkem a taveninou. \n\nKonvertorová pánev je vypěchována žárupevnou vyzdívkou. Konvertorová pánev je uložena v manipulátoru, který umožňuje otáčení pánve kolem její osy a dopravu pánve. Jsou používány různé typy manipulátorů odpovídající provozním podmínkám ve slévárně. Na obrázku je představen jeden typ tzv. kompaktní konvertor, který je zavěšen na jeřábovém háku. Konvertorové pánve jsou používány v obsahu od 700 kg do 10 t, podle potřeby slévárny. \n\nPředehřátá konvertorová pánev je plněna taveninou z udržovací nebo tavicí pece v plnicí pozici. Po naplnění je reakční komora z venkovní strany naplněna podle množství taveniny v pánvi a jejího chemického složení vypočteným množstvím kovového hořčíku. Po uzavření plnícího otvoru je pánev uvedena do svislé - modifikační - polohy. Tavenina vnikne do prostoru reakční komory a hořčík se započne tavit a vypařovat. Když tlak hořčíkových par dosáhne metalostatického tlaku nad horním otvorem vstup taveniny do reakční komory je přerušen. Sloupec kovu nad otvory reakční komory působí jako regulační ventil, což znamená, že tlak v komoře nemůže přesáhnout tento metalostatický tlak. Tepelná energie taveniny v komoře je spotřebována na vypařování a tavení hořčíku. Tlak v komoře poklesne a nová tavenina z prostoru pánve proudí do komory. Tato vytlačí chladnější taveninu z komory a cyklus se opakuje. Frekvence je 5 až 10 Hz t.j. 5-10 krát za sekundu. Tato pulzující reakce uvede taveninu v pánvi do pohybu. Výsledkem tohoto promíchávání je dobrá homogenita modifikované taveniny a prakticky nekovových (struska, reakční produkty) částic prostá tavenina. \n\nPo ukončení modifikační reakce – 40 až 100 sekund je konvertorová pánev sklopena do vodorovné polohy a transportována k licímu zařízení nebo modifikovaná tavenina přelita do transportní nebo licí pánve. Modifikační struska zůstává v pánvi a je po jejím vyprázdnění mechanicky odstraněna. \n\nFischerův konvertor je používán k modifikaci taveniny tvárné litiny asi ve 35 zemích světa, zejména ve větších slévárnách vyrábějících automobilové elementy, strojní části, odstředivě lité trouby ap. \n\nVýhody procesu:\n\nNevýhody procesu:\n\n"}
{"id": "263970", "url": "https://cs.wikipedia.org/wiki?curid=263970", "title": "SAPI", "text": "SAPI\n\nZkratka SAPI znamená:\n\n"}
{"id": "263973", "url": "https://cs.wikipedia.org/wiki?curid=263973", "title": "Ernest Zmeták", "text": "Ernest Zmeták\n\nErnest Zmeták (12. ledna 1919, Nové Zámky, Československo – 13. května 2004, Bratislava, Slovensko), byl slovenský malíř, grafik a ilustrátor. Patřil k nejvýznamnějším osobnostem slovenského výtvarného života, je autorem, mimo jiné, tympanonu průčelí Primaciálního paláce v Bratislavě. Inspirovala ho především slovenská lidová kultura.\n\nV roku 1938 nastoupil na pražskou Akademii výtvarných umění do ateliéru profesora Williho Nowaka. Později přešel na Vysokou školu výtvarných umění v Budapešti, kde studoval v oddělení monumentálního malířství u Vilmosa Abu – Nováka, Bély Kontulyho a Ištvána Szönyiho. Už od začátku své tvorby Ernest Zmeták jasně formuloval svůj výtvarný program. Absolvoval množství studijních cest do zahraničí, ale nikdy nepodlehl otrocky žádným trendům. Vždy hledal nové možnosti výtvarné řeči a neustále se konfrontoval s ostatními malíři.\n"}
{"id": "263976", "url": "https://cs.wikipedia.org/wiki?curid=263976", "title": "Primaciální palác", "text": "Primaciální palác\n\nPrimaciální palác (slovensky \"Primaciálny palác\") je klasicistní budova na Primaciálním náměstí v Bratislavě, vybudovaná jako sídlo ostřihomského arcibiskupa.\n\nMěsto Prešporok, které bylo jádrem dnešní Bratislavy, bylo i skutečným sídlem ostřihomského arcibiskupa, protože jeho historická rezidence v Ostřihomi byla od roku 1543 v rukou osmanského paši. Dům, který v centru města na malém náměstí za radnicí vlastnilo, stál zřejmě původně na ruinách antické stavby. V 50. letech 15. století byl přestavěn v gotickém slohu, další velká úprava pak proběhla ve 30. letech 18. století. Ani přes tyto úpravy již koncem 18. století nevyhovoval požadavkům kladeným na arcibiskupskou rezidenci, proto se arcibiskup József Batthyány rozhodl starý objekt zbourat a postavit nový palác, a to podle projektu architekta rakouského původu Melchiora Hefeleho; stavba byla dokončena v roce 1781.\n\nPo smrti císařovny Marie Terezie její syn císař Josef II. přenesl centrální úřady do Budína a arcibiskupství se přestěhovalo zpět do Ostřihomi. Uherští primasové si objekt ponechali, ale zdržovali se zde jen sporadicky. Palác sloužil k dočasnému ubytování králů a členů jejich rodiny, byly zde kancelářské prostory, škola, byty ap.\n\n26. prosince 1805 v Zrcadlové síni paláce podepsali Jan I. z Lichtenštejna, Ignácz Gyulay a Charles-Maurice de Talleyrand tzv. Bratislavský mír mezi Francií a Rakouskem, kterým Rakousko kromě jiného pozbylo Tyroly a Dalmácii. V síni se konala také zahajovací zasedání Uherského sněmu, který sídlil v budově dnešní Univerzitní knihovny. V roce 1848 zde podepsal poslední korunovaný panovník Ferdinand V. tzv. Březnové zákony, jako např. zrušení poddanství.\n\n3. srpna 1903 budovu paláce za 120 000 zlatých koupilo město Bratislava a při jeho rekonstrukci byla v utajené a zapomenuté chodbě za tapetami jednoho ze salónů objevena unikátní a kompletní série šesti neznámých gobelínů, zobrazujících antický tragický příběh lásky Héró a Leandra. Vyrobeny byly kolem roku 1630 v anglickém Mortlake skupinou flanderských tkalců Philipa de Maechta podle návrhu Francise Clyna (pravděpodobně s účastí Rubense a van Dycka). Arcibiskupství se snažilo tyto objevené tapiserie nevyčíslitelné hodnoty od města získat, soud však rozhodl ve prospěch města. Dnes tvoří součást výstavy v reprezentačních prostorách paláce.\n\nV následujícím desetiletí proběhla velkorysá a velmi citlivá rekonstrukce objektu pro potřeby radnice města. Tomuto účelu sloužila až do konce 40. let 20. století, kdy byla dostavěna budova nové radnice na místě bývalého Ormosdyho paláce na Primaciálním náměstí, v dalších desetiletích se reprezentační prostory paláce používaly jako expozice Galerie města Bratislavy. Zrcadlová síň však nadále až do konce 80. let sloužila jako zasedací síň tehdejšího Národního výboru města Bratislavy.\n\nV současnosti je palác sídlem primátora hlavního města a v Zrcadlové síni zasedá městské zastupitelstvo, kromě toho se zde konají svatby či koncerty. Ostatní reprezentační síně paláce jsou veřejnosti přístupné bez omezení, zařízené jsou jako salóny kombinované s obrazárnou.\n\nArchitektonická dispozice budovy je poměrně jednoduchá: reprezentační prostory jsou situovány na severní straně objektu, za mohutným klasicistickým průčelím, které nejenže je dominantou celé stavby, ale ovládá celé malé náměstí. Nad hlavní bránou je balkón nesený čtyřmi toskánskými sloupy, průčelí dominuje trojúhelníkový tympanon původně s freskou s námětem alegorie zachovávání božích přikázání od Franze Antona Maulbertsche; ta byla v době rekonstrukce paláce natolik zničená, že nebylo možno ji zachránit a letech 1956–1958 byla nahrazena barevnou kamennou mozaikou Ernesta Zmetáka. Na vyvrcholení tympanonu je umístěn mohutný kamenný rodový erb arcibiskupa Batthyanyho; na atice paláce jsou umístěny další plastiky.\n\nTrojdílný vstup (vozová brána a dva postranní vchody pro pěší) vede do čtvercového nádvoří se sousoším sv. Jiří ze 17. století se slepými arkádami. V jihozápadním rohu nádvoří je portál s reliéfem Panny Marie s dítětem z červeného mramoru, patrně ze 16. století. Portál vede k předsíni, kterou se vchází do palácové kaple, která není zvenčí nijak patrná.\n\nKaple, zasvěcená sv. Ladislavovi, je postavená na místě kaple původní rezidence, a to během jediného roku (1780). Oválný prostor prostupuje všemi podlažími paláce a na všech je spojen s přilehlými místnostmi. Klenba nese nástěnnou malbu znázorňující zázrak sv. Ladislava; názor o autorství F.A. Maulbertsche je dnes zpochybňován. Obrazy na třech oltářích pocházejí od J. Zollingera (sv. Ladislav na hlavním oltáři), J. Meydingera (obraz andělů na levém bočním oltáři) a J. Kohla (obraz sv. Josefa na pravém bočním oltáři). Vyřezávané lavice pocházejí z 18. století. Kaple od konce 2. světové války nesloužila původnímu poslání, teprve od roku 1993 se stala opět místem bohoslužeb.\n\nZe vstupního vestibulu vycházejí vpravo i vlevo vstupní chodby. Levá chodba vede k hlavnímu schodišti, které tvoří slavnostní nástup k reprezentačním prostorám v prvním patře, tzv. \"piano nobile\". Na východní straně je k nim připojena slavnostní tzv. \"Zrcadlová síň\". Ta rovněž prostupuje svou výškou do prostoru nejvyššího podlaží, kde je vybudován balkón. Místnost je osvětlena jen čtyřmi dvojicemi oken; nedostatek přirozeného osvětlení je vyřešen zrcadly na stěnách místnosti na úrovni spodního podlaží, což z úzkého vysokého prostoru vytvořilo impozantní sál.\n\nVe vstupním salónu nad hlavním schodištěm jsou umístěny portréty uherských panovníků – Karel III., jeho dcera Marie Terezie (z roku 1742 od Daniela Schmidelyho), Josef II., Leopold II. a František I. – a stavebníka paláce, kardinála Jozefa Batthyanyho.\n\nPět salónů piana nobile (zelený salón, hnědý salón, modrý salón, červený salón, zlatý salón), které jsou orientovány k severu, má dochované součásti původního dřevěného obložení stěn, hedvábné tapety jsou nové, barevně odpovídající původním. I zde jsou použita zrcadla k optickému zvětšení prostou – v průhledu na stěnách první a poslední místnosti. Ve všech těchto místnostech se dochovala původní keramická kachlová kamna. Kromě souboru šesti tapiserií s motivem příběhu lásky Héró a Leandra jsou zde umístěny obrazy většinou ze sbírek Městské galerie, podobně jako nábytek a další umělecké předměty.\n\nParalelně s reprezentačními prostorami se táhnou úzké průchozí místnosti, tapetované šedým hedvábím s hudebním motivem, na něž navazuje západní křídlo paláce s řadou malých místností, potažených sametem tmavě zelené barvy, kde je v současnosti expozice holandského malířství ze sbírek Městské galerie. Tyto místnosti byly zřejmě původně (ve srovnání s reprezentačními prostorami poměrně skromným) příbytkem arcibiskupa.\n\nProstory v nejvyšším podlaží paláce byly původně přístupné jen obyčejnými služebními schodišti. Jsou půdorysně řešeny podobně jako prostory v prvním patře, jsou však méně okázalé. Pravděpodobně jediným pozůstatkem původní rezidence je na dva kamenné sloupy zaklenutá místnost v jižním dvorním křídle paláce, která sloužila jako konírna.\n\nPo přestavbách a modernizacích se nezachovala původní kuchyně. Patrně se nacházela v přízemí pod Zrcadlovou síní. Pod kuchyní se zachoval mohutný válcový prostor vyzděný z cihel (výška 3,5 m, průměr 5 m), zaklenutý půlkulatou kopulí, s největší pravděpodobností původní cisterna na užitkovou vodu.\n\n\n"}
{"id": "263981", "url": "https://cs.wikipedia.org/wiki?curid=263981", "title": "1967 v hudbě", "text": "1967 v hudbě\n\nTento článek obsahuje události související s hudbou, které proběhly v roce 1967.\n\nRok 1967 byl důležitý pro psychedelic music a to počiny od Small Faces \"Itchycoo Park\",The Doors (The Doors, Strange Days), Jefferson Airplane (Surrealistic Pillow, After Bathing at Baxter's), The Beatles' \"Sgt. Pepper's Lonely Hearts Club Band\", Pink Floyd \"The Piper at the Gates of Dawn\", Cream \"Disraeli Gears\", The Rolling Stones \"Their Satanic Majesties Request\", The Jimi Hendrix Experience \"Are You Experienced? a \"\"\n\n\n\n\n\n\n"}
{"id": "263982", "url": "https://cs.wikipedia.org/wiki?curid=263982", "title": "Sága sedmi sluncí", "text": "Sága sedmi sluncí\n\nSága sedmi sluncí je knižní série sci-fi románů amerického spisovatele Kevina J. Andersona.\n\nVypráví o době, kdy z planety Země odletělo 11 generačních lodí určených k osídlení nových planet. Tyto lodě se o mnoho desetiletí později setkaly s rasou zvanou Ildirané, kteří je nasměrovali k planetám, kde by jejich posádky mohly žít. Planeta, na které přistála posádka generační lodi \"Kanaka\", měla ekosystém nevhodný pro lidi, proto se kolonistě museli postarat sami o sebe a později se z nich stali houževnatí \"Tuláci\" - vesmírní nomádi specializující se na rizikové činnosti a život v podmínkách, které pohodě navyklé lidstvo považovalo za nepřijatelné. Další loď, \"Burton\", se ztratila ve vesmíru. Obyvatelé všech ostatní lodí nová místa přijali a trvale planety osídlili.\n\nIldirané po prvním kontaktu s lidstvem odletěli k planetě Zemi, navázali kontakty s lidmi a věnovali jim také svou technologii mezihvězdného cestování založenou na vzácném vodíkovém alotropu \"ekti\", těženém na plynných obrech.\n\nPozději se se Zemí spojily posádky generačních lodí a všechny kolonie lidstva vytvořily meziplanetární organizaci zvanou \"Hanza\" nebo také \"Hanzovní liga\". Jediná planeta Theron, na které přistála generační loď \"Caillié\", se k Hanze nepřidala a byla nakonec uznána nezávislou planetou s vlastní vládou.\n\nNa jedné z opuštěných planet, které dříve obývali hmyzí Klikissové, objevili manželé Colicosovi, lidští archeologové podporovaní Hanzou, plány tzv. \"Klikisské pochodně\". Toto zařízení dokáže zažehnout plynné obry a vytvořit tak nové slunce. Ovšem potom, co byla takhle na zkoušku zažehnuta jedna planeta, objevili se nepřátelé lidí nazývaní hydrogové.\n\nPrvní těžer Blue Sky byl zničen u planety Golgen a brzy po něm následovaly další. Tuláci, kteří byli hydroským embargem zasažení nejvíc, nejdříve nevěděli jak na nečekanou hrozbu reagovat. Vůdkyně Tuláků, Mluvčí Jhy Okiahová, se nakonec postavila proti otevřenému boji a místo toho vyzvala klany, aby hledaly další způsoby, jak získávat ekti. Když to udělala, rezignovala na svůj post a předala jej své chráněnce Cesce Peroniové. Cesca měla mnoho důvodů nenávidět hydrogy - u Golgenu zahynul její snoubenec, velitel těžeru Ross Tamblyn, a i její přítel, Rossův bratr Jess, se velmi chtěl pomstít. Proto Cesca souhlasila s Jessovým riskantním plánem bombardovat Golgen kometárním deštěm a vyhnat odtamtud hydrogy, kteří byli zodpovědní za Rossovu smrt.\nKdyž hydrogové zjistili, co se stalo, začali útočit na všechny těžery na plynných obrech a později i na normální planety. Kromě trestu za porušení ultimáta to ovšem dělali proto, že chtěli zničit své dávné nepřátele, rostlinnou mysl zvanou \"verdani\" nebo také světoles rostoucí hlavně na lesnatém Theronu.\n\nMezitím Jess Tamblyn s dalšími tuláky těžil ekti v mlhovinách a napadlo ho, že by měl vodu, která se tam nachází, taky sbírat. Po čase s ním tato voda začala komunikovat. Řekla mu, že je vlastně poslední z rasy wentalů, kteří zmizeli kdysi dávno během první války s hydrogy. Jess se jim rozhodl pomoci, aby znovu povstali, takže je odvezl na vodní planetu známou později jako Charybdis.\n\nHydrogové nečekali a vydali se k Theronu, aby zničili verdani, ovšem když už se zdálo, že světoles bude nadobro zničen, ze slunce vyletěly ohromné ohnivé lodě patřící rase faerů. Faerové zastavili útok a Theron dočasně zachránili.\n\n\n\n\n\nElementární rasy:\n\n\n\n\n\n\n"}
{"id": "263990", "url": "https://cs.wikipedia.org/wiki?curid=263990", "title": "Krista Bendová", "text": "Krista Bendová\n\nKrista Bendová (pseudonymy Ján Kovaľ, Kristián Benko – spolu s Jánem Kostrou, Mária Hlavatá a jiné, 27. ledna 1923, Kráľova Lehota – 27. ledna 1988, Bratislava) byla slovenská spisovatelka, básnířka, prozaička, novinářka a dramatička, známá především jako autorka knih pro děti a mládež. \n\nPocházela z rodiny železničního úředníka. Studovala v Kráľové Lehotě, Kremnici, Nových Zámcích, později pokračovala ve vzdělávání na gymnáziu v Banské Bystrici, po maturitě přešla na Filosofickou fakultu Slovenské univerzity, kde studovala slovenštinu a ruštinu. Zároveň studovala i na dramatické akademii v Bratislavě, ale ze zdravotních důvodů své studium v roce 1945 přerušila a už jej nikdy nedokončila. Podstoupila poměrně zdlouhavé léčení a po roce 1948 začala pracovat ve vydavatelství \" Pravda\" a ve Svazu slovenských spisovatelů. Později byla krátce redaktorkou časopisů \n\"Ohník\", v letech 1956–1958 časopisu \"Roháč\" a v letech 1958–1964 i deníku \"Pravda\". Od roku 1964 se věnovala jen psaní. V roce 1983 jí byl udělen titul zasloužilá umělkyně.\n\nPrvní literární pokusy začala uveřejňovat už v době středoškolských studií v různých časopisech. Její tvorba vycházela z poezie Jána Smreka či Emila Boleslava Lukáča. Začínala psaním poezie, vydala několik básnických sbírek, ale od 40. let 20. století se věnovala soustavně tvorbě pro děti a mládež, přičemž se zasloužila o rozvoj dětské literatury. Ve své básnické tvorbě byla ovlivněna jak vlastním zdravotním stavem, který měl vliv i na její psychiku, tak politickými a sociálními změnami, které nastaly po roce 1948. V tvorbě pro děti se zaměřovala hlavně na vtipné využívání komických situací a charakteristických vlastností dětí. Kromě vlastní tvorby se věnovala také překladům ze sovětské a české literatury.\n"}
{"id": "263999", "url": "https://cs.wikipedia.org/wiki?curid=263999", "title": "Komenda", "text": "Komenda\n\nKomenda (z latinského \"comes\" – druh, společník) nebo také \"komturie, komturství\" či \"komtura\" je označení pro středověké sídlo rytířského či křižovnického řádu, například templářů, johanitů, německých rytířů nebo křižovníků s červenou hvězdou. \"Komenda\" a \"komturie\" je pak přeneseně i označení pro komunitu v dané komendě sídlící. V čele komend stál komtur.\n\nKomenda svým charakterem odráží výjimečnou pozici rytířských řádů jako kombinace mnišství a rytířství. Obsahuje části běžné pro klášter, například kapitulní síň, klášterní kostel, křížovou chodbu, refektář, ale přitom je opevněná a má charakter hradu, zahrnuje také dům komtura. Součástí komend byly také hospodářské objekty a špitál.\n\nNa území Česka je dochováno několik bývalých komend v různém stupni zachovalosti, např. bývalá komenda řádu německých rytířů v Drobovicích nebo Miletíně nebo bývalá komenda na Strakonickém hradě. Tato komenda navíc fungovala v netypické koexistenci se sídlem významného světského feudála Bavora ze Strakonic, který jim část svého sídla věnoval. Nejzachovalejší je bývalá johanitská komenda v Českém Dubu. Komendě johanitů (maltézských rytířů) v Praze na Malé Straně dominují mohutné věže nedostavěné části kostela Panny Marie pod řetězem.\n\nV současné době se například České velkopřevorství řádu sv. Lazara teritoriálně dělí na dvě komendy.\n\nNeúplný seznam komend v Česku:\n\n\n\n"}
{"id": "264000", "url": "https://cs.wikipedia.org/wiki?curid=264000", "title": "Klenák", "text": "Klenák\n\nKlenák je obecně jakýkoli kónický dílec použitý k vyzdívání klenby. Může být z kamene či pálené hlíny (cihel), případně betonu.\n\nPokud je klenák v čele klenebního oblouku, bývá architektonicky zdůrazněn. Může být dokonce vytvořen i ze štuku jako čistě dekorativní prvek, a to dokonce i nad otvorem s rovným překladem.\n\nPokud jsou klenáky takto dekorativně zdůrazněny, rozlišujeme navíc \"hlavní\" či \"ústřední klenák\", který se nalézá v ose oblouku a často je větší než ostatní, \"svazkový klenák\", jenž vypadá, jako by byly položeny dva klenáky přes sebe, a tzv. \"hák\", klenák použitý v boční části klenby, který tvarem navazuje na ostatní kvádry či bosy fasády. Tvar těchto \"háků\" ale nemá čistě dekorativní funkci. Zvyšuje totiž pevnost oblouku, protože jednotlivé klenáky jsou do sebe díky specifickému tvaru pevněji zaklesnuty.\n\nSpecifickým typem klenáku u gotických křížových žebrových kleneb je \"svorník\".\n\nNejníže uložený kámen v oblouku nebo klenbě se nazývá pata klenby (patice), horní kámen je klenák vrcholový, středový kámen – svorník.\nNejsilnější kámen je obvykle umístěn v základně (kde je největší tlak) a v horní části oblouku (tlak shora může způsobit kolaps nebo pokles). Tyto prvky jsou téměř vždy z kamene. Další klíčové prvky jsou namáhány ve vzájemném tlaku. Další prvky mohou být z cihel.\n\n\nU pravé paty je znázorněn rozklad sil, jimiž klenba působí na podpory.\n\nBody 1, 2, 4 jsou definovány jako tvář nebo čelo.\n\n"}
{"id": "264005", "url": "https://cs.wikipedia.org/wiki?curid=264005", "title": "Kachna divoká", "text": "Kachna divoká\n\nKachna divoká (\"Anas platyrhynchos\"), zvaná také březňačka, je pták z čeledi kachnovitých. Patří mezi ekologicky nejúspěšnější druhy ptáků, který se byl schopen naprosto přizpůsobit rychle se měnícím životním podmínkám. Je největší plovavou kachnou žijící v Česku. Z kachny divoké byla později vyšlechtěna kachna domácí (\"Anas platyrhynchos f. domestica\").\n\nKachna divoká se vyskytuje na celém území Eurasie a Severní Ameriky. Obývá nižší polohy, jejím biotopem jsou tekoucí i stojaté vody, ústí řek i mořská pobřeží. Lze jí nalézt i v městských prostředích, na které se dokázala výborně přizpůsobit.\n\nNejhojněji je zastoupena v Rusku (asi 800 000 párů), Německu, Nizozemsku, Polsku i Finsku (zhruba 60 % evropské populace) a celkový počet kachen divokých v Evropě je odhadován na 5–8 milionů jedinců. V Severní Americe je počet odhadován na 17–18 milionů kusů.\n\nPrvní kachna divoká se rozhodla v Praze vyvést mláďata roku 1915. V ČR je rozšířena na většině území do vysokých poloh a koncem 90. let byl počet hnízdících párů v ČR odhadován na 30–60 tisíc kusů.\n\nKachna divoká je ze všech druhů kachen, pravidelně hnízdících v Česku, největší. Dorůstá délky 50–60 cm.\nHmotnost se pohybuje okolo 690–1300 g a rozpětí křídel činí 81–95 cm.\n\nTak jako u mnoha jiných druhů ptáků se i kachna divoká vyznačuje výrazným pohlavním dimorfismem, kdy samička není tak pestře zbarvena jako sameček (resp. kačer) a má hnědočerné ochranné zbarvení. Jediné nápadné místo je na zadním okraji křídel, které odpovídá samčímu. Kačer se od kachny liší hlavně výrazným zbarvením, které je nejvýraznější na hlavě a krku, které bývají tmavě zeleně lesklé, zobák je zelenožlutý. Ve skutečnosti je hlava zbarvena černě, zelený lesk je pouze subjektivní, způsobený fyzikálně lomem světla (strukturní), z různých úhlů pohledu může být i do modra, nebo jen černé. Jinak je samec sivý, s hnědou hrudí. Na zadním okraji křídel má kovovomodrobílý lemovaný pás. Takto pestře je však kačer zabarvený jen v období rozmnožování. V létě jsou obě pohlaví zbarvena stejnoměrně hnědavě s tmavší osténkovitou kresbou. V letním období poskytuje nejlepší rozpoznávací znak zbarvení zobáku: samci ho mají tmavě žlutý a naproti tomu ho má samička hnědý až oranžový, někdy až hnědočerný.\n\nKachny pelichají jednou do roka. Mají asi 10 000 pírek a ochranných per, která je chrání před vlhkem a chladem. Svoje peří si mastí tukem, aby nepronikla peřím žádná voda. Mazová žláza produkuje tuk. Kachna ho vytlačí zobákem a roztírá po peří. Nehnízdící ptáci se v době pelichání letek shromažďují na společných „pelichaništích“. V této době jim vypadají najednou všechna pírka z letek a ptáci jsou po dobu 20–21 dnů neschopni letu, přičemž kačeři pelichají počátkem června, kachny v době vodění mláďat.\n\nNa vodě kachnu nadnáší vzduch. Ten se drží mezi peřím a krycí pera vzduch zadržují. Spolu s tukovým vakem pod kůží zabraňuje uzavřená vzduchová vrstva, aby kachna vychladla.\n\nKachny divoké bývají hluční ptáci. Samice vydává kvákavé a hlasité „kvák kvák kvák kvák“ (řada slabik z nichž je první nejhlasitější a nejdůraznější), samec přidušené a hluboké „reb“, při vzrušení často opakované nebo i tiché, hvízdavé „sííb“.\n\nKachna divoká hledá potravu jak ve vodě, tak i na souši. Potrava je rostlinná i živočišná, většinou převládá složka rostlinné potravy (91 %), ale v létě a na podzim se zvyšuje dávka živočišné stravy. Mezi živočišnou potravu patří ryby, žáby, plazi, savci včetně myší a hrabošů a dokonce i zbytky mršin. Mezi rostlinnou potravou převažují vodní rostliny, různé druhy trav, ale také plody a semena včetně ovsa. V zimě kachny s oblibou sbírají žaludy, ozobávají brambory i řepu. Při pozření příliš velkého sousta (např. kaštanu) může kachna uhynout.\n\nKachny divoké žijí v párech, které se tvoří již na podzim v říjnu a listopadu na společných shromaždištích.\n\nTok kachen divokých je velice charakteristický, nejprve se oba partneři obeplouvají, samec se skloněným zobákem, načepýřenou hlavou a s neustálým vrtěním usiluje o přízeň samičky. Jakmile si samička vybere partnera, začne ho obeplouvat, ponouká pohyby hlavy přes rameno k útokům na ostatní kačery v hejnu a když kačer, třeba jen náznakově odpovídá, je partnerský vztah uzavřen a vydrží až do vlastního páření na jaře.\n\nHnízdo bývá na nejrůznějších místech, především na březích vod, ostrůvcích, v rákosinách, ale i ve větší vzdálenosti od vody v dutinách stromů nebo na střechách budov. Kačer má za úkol výběr místa, ale stavba hnízda je jen záležitostí kachny. Hnízdění začíná od počátku března a protáhne se až do července. Čerstvá snůška však bývá nalezena i na začátku listopadu. Samice snáší nejčastěji 9–13 zelenožlutých nebo modrozelených vajec. Občas se stává, že do hnízd kachny divoké nakladou vejce i jiné druhy kachen, nebo i dokonce bažant obecný. A naopak i vejce březňačky byla i nalezena v hnízdech cizích ptáků. Na vejcích sedí pouze samice 23–29 dní.\n\nKáčata se líhnou dokonale vyvinutá, zásoby žloutku jim vydrží 3 dny a pak se krmí sama. Jde o mláďata nekrmivá a matka je brzy odvádí na vodu, kam seskočí sama, nebo je z větších vzdáleností přenese matka v zobáku. Mláďata velmi dobře běhají, plavou a potápějí se. Ve stáří 20 dnů začíná růst káčatům obrysové peří a po 50 dnech jsou zcela opeřená a začínají létat. Pohlavní dospělosti dosahují již v příštím roce.\n\nZnámým a nesmírně zajímavým jevem je imprinting (vtištění) vylíhlých kachňat na prvního živého tvora, kterého vidí a který pak pro ně představuje po celý život schéma rodiče nebo sexuálního partnera. Nejcitlivější období je osmá až dvacátá hodina života, kdy si vtiskává podobu matky, kterou se může stát slepice, ale i člověk, nebo dokonce i pohybující se neživý předmět (např. míč).\n\nFarmový odchov kachen je v poslední době velice populární a oblíbený. Jedním z hlavních důvodů je jednodušší odchov ve srovnání s odchovem bažantů. Výhodou je bezproblémové držení chovného hejna, dobrá produkce vajec, malé ztráty na kachňatech, možnost včasného vypuštění na rybníky, věrnost vypouštěcímu místu i vysoká slovitelnost. Může se stát, že vypuštěné kachny k sobě přilákají i volně žijící kachny, a tak může být uloveno více kachen, než bylo vypuštěno. V umělých chovech se při nedostatečné zoohygieně často šíří nemoci, jimž se mohou nakazit i volně žijící kachny. Uměle odchované kachny jsou však obvykle vůči lidem důvěřivé a krotké, což snižuje požitek z lovu a některým myslivcům se jeví jako etický problém. V roce 1961 bylo v Česku uloveno cca 35 000 ks divokých kachen. Tento lov měl vzestupnou tendenci, a tak v roce 1967 se ulovilo již 110 000 ks. Toto množství se v průměru lovilo až do roku 1981, kdy došlo k prudkému poklesu a v těchto letech se také začalo s intenzivním chovem březňaček. Tak již v roce 1986 se střelilo přes 120 000 ks, v roce 1988 – 220 000 ks, v roce 1989 – přes 250 000 ks a v roce 1990 – 270 000 ks.\n\nNárůst lovu byl nepochybně způsoben počtem vypuštěných kachen. Jestliže v roce 1976 bylo vypuštěno pouze přes 2000 divokých kachen, pak v roce 1989 se vypustilo přes 230 000 ks. Přitom populace divokých kachen z volné přírody měla neustále klesající tendenci, což bylo způsobeno především intenzivním přihnojováním rybníků, nedostatkem bezpečných hnízdišť a prudkým nárůstem predátorů. Specializované podniky se zabývají intenzivním chovem kachen divokých ve velkém a dodávají kachňata mysliveckým sdružením. Některá sdružení si drží vlastní chovné hejno a odchovávají si mláďata pro vlastní potřebu.\nZ důvodů vyšší snášky bývají kachny ve farmových chovech někdy kříženy s domácími kachnami, zpravidla plemena Khaki campbell.\n\nZvýšení stavů kachen divokých v honitbě nemusí být nutně prováděno pouze vypouštěním divokých kachen. Neméně důležitou součástí hospodaření s kachnou divokou je zlepšování přirozených podmínek pro její úspěšné hnízdění a obživu.\n\nOdlov probíhá na základě Zákona o myslivosti (č. 449/2001 Sb.).\nDříve se kachna divoká lovila různými způsoby. K době lovu se využívalo především období pelichání kachen, a tak se lovili pelicháči a mladé nepřepeřené kachny. Myslivci líčili do rákosin různé sítě, do kterých kachny naháněli, nebo je chytali při krmení pomocí podražce. Velmi účinnou metodou byl lov kachen pomocí kačeníků, což byla rozsáhlá lapací zařízení v podobě malého rybníčku, obklopeného sítěnými chodbami. Kachny byly do této pasti lákány pomocí domácích volavých kachen nebo rezavého psa, podobného lišce.\nStarší metody odstřelu divokých kachen a hus, používané v 18. a 19. století jsou dnes již překonané. Používaly se k němu tzv. \"kachnice\", až 2 m dlouhé, velkorážní brokovnice, připevněné zpravidla na otočnou lafetu na přídi lodi. Střílelo se jimi do hejna kachen na hladině. Podobným zařízením byly \"honební varhánky\", spojující na lafetě několik (6–8) brokových hlavní, které se odpalovaly zároveň. Údajně byly schopny při výstřelu pokrýt plochu 16 m čtverečních. Česká myslivecká veřejnost v 19. století tyto metody právem odsoudila, ale v západní Evropě se používaly až do počátku 20. století.\n\nV současné době probíhá lov kachen divokých na společných honech ráno a v podvečer. K odstřelu se využívá převážně brokovnice. Méně častý je letní lov na večerním tahu, obvykle v blízkosti obilných polí, kam se kachny večer přilétají krmit.\n\nU celé skupiny lovných kachen se ve srovnání s ostatní pernatou zvěří vyskytuje relativně nízké množství chorob a mimo umělé odchovy je výskyt virových a bakteriálních onemocnění velmi nízký. Nebezpečná přenosná onemocnění, která se mohou nekontrolovaně šířit při vzájemném styku mezi postiženými a zdravými jedinci, dělíme podle původců:\n\nToto onemocnění je ve volné přírodě velice vzácné, ale naopak v umělých odchovech působí značné škody a podstatné ekonomické ztráty. Původcem je odolný virus se skupiny picornavirů. K nákaze dochází přímým stykem, potřísněným krmivem, vodou, ale i přenosem násadových vajec z chovných hejn. Inkubační doba je 2–5 týdnů, zpravidla onemocní kachňata ve věku do 3 týdnů. Vysoký úhyn káčat přichází mezi 3–15 dnem jejich života (dosahuje až 90 %).\n\nPříznaky: nekoordinované pohyby křídel, končetin, krku a hlavy, kachňata leží na zádech nebo na boku, úhyn následuje během několika hodin po objevení prvních příznaků. Onemocnění postihuje játra, méně pak slezinu a ledviny. U jedinců starších 12 dnů dochází i k zánětům vzdušných vaků a osrdečníku.\n\nToto onemocnění se vyskytuje v umělých chovech celkem hojně a je i přenosné na člověka, u něhož způsobuje úporné, dlouhotrvající průjmy, dehydrataci organismu i horečnaté stavy. Původcem je několik druhů salmonel (\"S. typhi murium\" a \"S. anatis\" i \"S. enteridiris\"). K nákaze dochází u všech věkových kategorií, ze starších jedinců, kteří nákazu přežili, se stávají „mrzáci“. K přenosu onemocnění dochází podobně jako u virových onemocnění.\n\nPříznaky: u mladých ptáků se projevuje dehydratací organismu, průjmem, skleslostí, ve střevech vzniknou nebezpečné záněty, vzácně jsou postiženy i ledviny a srdce. U starších ptáků nákaza probíhá bez klinických příznaků a tím může dojít k neuvěřitelně rychlé a neovladatelné nákaze zdravých ptáků.\n\nBotulismus je onemocnění, které vzniká zpravidla za dlouhotrvajících vedrech, kdy klesá hladina rybníků a jezer. V této době dochází k pomnožení jedinců. Zdrojem nákazy mohou však být i uhynulí jedinci, kteří při svém rozkládání infikují rostlinstvo, vodu i dno. Je to onemocnění způsobené neurotoxiny (typ A, B, C, D, E, F), které způsobují sporogenní zárodky \"Clostridium botulium\".\n\nPříznaky: nekoordinované pohyby, snížený příjem potravy, v druhé fázi následují křečovité stavy, poruchy dýchání a celkové ochrnutí.\n\nDo této rozsáhlé skupiny patří hlístice, tasemnice, vrtějši a motolice, kteří odčerpávají živiny z organismu, čímž oslabují pernatou zvěř. Mezi parazity patří i kokcidie, které napadají střevní sliznici a cizopasí v tenkém a tlustém střevě, kde způsobují prudké záněty.\nU pernaté zvěře je zevních parazitů málo. Patří sem hlavně zákožky z čeledi Analgesidae.\n\nOtravy u kachen divokých jsou spíše výjimkou. Vzácně se lze s nimi setkat u farmových chovů při aplikaci pesticidních nebo rodenticidních přípravků v důsledku nedodržení pokynů při aplikaci.\nToto onemocnění je způsobeno metabolickými produkty plísní (ne vlastními plísněmi) rodu \"Aspergillus\". Ke vzniku dochází nejen zaplísněným krmivem, ale i zaplísněnou podestýlkou v odchovech se sníženou zoohygienou.\n\n\n\n"}
{"id": "264012", "url": "https://cs.wikipedia.org/wiki?curid=264012", "title": "Jan, probošt vyšehradský", "text": "Jan, probošt vyšehradský\n\nJan († 26. srpna 1296) byl druhý nemanželský syn českého krále Přemysla Otakara II.\n\nJan si vybudoval skvělou církevní kariéru, ačkoliv se nikdy nedal vysvětit na kněze. Stal se vyšehradským proboštem a kancléřem svého polorodého bratra, krále Václava II. Rovněž zaujímal postavení ve Václavově královské radě a sehrál i důležitou roli v zisku polské koruny pro Václava II.\n\nJan se snad mohl v roce 1296 stát i pražským biskupem, zvolen byl ale Řehoř Zajíc z Valdeka. Přesto byl Jan, podobně jako Mikuláš I. Opavský, prvorozený a legitimizovaný, ovšem rovněž nemanželský syn Přemysla Otakara II., důležitou postavou své doby. Ačkoliv Mikuláš Opavský je na rozdíl od Jana jasně čitelnou postavou, poprvé v našich dějinách se stalo, aby nemanželští synové českého krále zaujímali takto významné postavení.\nVyšehradský probošt Jan zemřel v roce 1296, ve stejný den jako jeho otec – 26. srpna.\n\n"}
{"id": "264013", "url": "https://cs.wikipedia.org/wiki?curid=264013", "title": "Tesařík dvoupásovaný", "text": "Tesařík dvoupásovaný\n\nTesařík dvoupásovaný (\"Rhagium bifasciatum\"), je jedním z nejrozšířenějších evropských tesaříků. Může dosáhnout délky až 22 mm a může být rozlišen podle dvou nápadných bledě žlutých pruhů na obou krovkách (je popsáno sedmnáct různých variet kresby krovek).\n\nStejně jako další tesařík, \"R. bifasciatum\" klade svá vajíčka do mrtvých stromů, zejména jehličnanů, kde se vylíhlé larvy živí dřevem, ve kterém vytvářejí chodbičky a komůrky, v nichž se zakuklují. Dospělí brouci (imaga) se živí na jehličnanech a různých listnatých stromech.\n\n"}
{"id": "264020", "url": "https://cs.wikipedia.org/wiki?curid=264020", "title": "Mikuláš Moyzes", "text": "Mikuláš Moyzes\n\nMikuláš Moyzes (6. prosince 1872, Zvolenská Slatina, Uhersko – 2. dubna 1944, Prešov) byl slovenský hudební skladatel, varhaník, pedagog autor školních učebnic. Jedná se o výraznou osobnost slovenské národní vzdělanosti a kultury.\n\n\nV letech 1883–1893 studoval na gymnáziu v Banské Bystrici a v Revúci, 1889–1893 na učitelském ústavu v Kláštore pod Znievem, kde i maturoval a složil zkoušku ze hry na varhany, v Budapešti vykonal státní zkoušky z hudby na Maďarské královské\nakademii a stal se řádným profesorem hudby a zpěvu na učitelských ústavech na Slovensku, v Maďarsku a v Rumunsku. V Prešově působil Moyzes celých 36 let, od svého příchodu roku 1908 až do smrti roku 1944. Na jeho památku je v Prešově postaven mramorový pomník v podobě lyry. Jednalo se o průkopníka realistických tendencí ve slovenské hudbě, předchůdce slovenské hudební moderny. Je autorem různých hudebních kompozic, upravovatel lidových písní hlavně z oblasti Zvolena a Šariše. Vydal také učebnice hudby, zeměpisu, slovenského jazyka a počtů, čím významně přispěl k rozvoji slovenského školství.\n\nZnámý ostravský písničkář Jaromír Nohavica skladatele Moyzese zmiňuje v textu své písně Těšínská.\n\n"}
{"id": "264023", "url": "https://cs.wikipedia.org/wiki?curid=264023", "title": "Peter Lipa", "text": "Peter Lipa\n\nPeter Lipa (* 30. května 1943, Prešov) je zpěvák, skladatel, hudební organizátor, moderátor, manažer jazzového hudebního života, dlouholetý dramaturg a promotér předního evropského jazzového festivalu Bratislavské jazzové dni. V letech 1981-1987 Peter Lipa zpíval v Blues Bandu Luboše Andršta. V roce 1987 byl Petru Lipovi udělen titul zasloužilý umělec. Peter Lipa byl také uveřejněn na seznamech spolupracovníků Státní bezpečnosti, jako důvěrník StB, krycí jméno Sólo, evidenční číslo 23 004.\n\n\n\n\n"}
{"id": "264024", "url": "https://cs.wikipedia.org/wiki?curid=264024", "title": "Slovenský biografický slovník", "text": "Slovenský biografický slovník\n\nSlovenský biografický slovník je rozsáhlé šestisvazkové lexikografické dílo, které v letech 1986-1994 vydal slovenský Národní biografický ústav se sídlem v Martině. \n\nObsahuje 12 630 životopisných hesel slovenských osobností, které sehrály významnější úlohu ve všech oblastech národního a kulturního života Slováků od Velké Moravy až po současnost. Součástí posledního svazku je jmenný registr.\n\nOd roku 2002 je vydáváno nové zpracování pod názvem Biografický lexikón Slovenska.\n\n"}
{"id": "264030", "url": "https://cs.wikipedia.org/wiki?curid=264030", "title": "Piano nobile", "text": "Piano nobile\n\nPiano nobile (česky vznešené patro) je označení pro zpravidla první patro šlechtických paláců a zámků, ve kterém je umístěna sestava reprezentativních prostor. Pojem \"piano nobile\" se používá především pro barokní architekturu.\n\nCentrem \"piana nobile\" je zpravidla velký sál. K němu přiléhá sestava menších salonů. Soukromou část \"piana nobile\" zpřístupňují přijímací pokoje pána a paní domu, za nimiž následuje pracovna pána či salon paní a také nejintimnější část, kterou je ložnice. Sestavu pochopitelně doplňuje jídelna, knihovna, kaple, atp. Velký sál bývá přístupný schodištěm.\n\nSchéma tak funguje zpravidla na půdorysu písmene T přičemž soukromé místnosti majitele a jeho manželky jsou situovány na protilehlých koncích budovy. Jednotlivé místnosti bývají přístupny a také opticky vázány pomocí tzv. „enfilády“. V krátkém, příčném křídle bývá umístěno schodiště, předsálí a další komunikační prostory. Toto schéma je však až vrcholně barokní, v renesanci a raném baroku bývá velký sál ještě stále umístěn nikoli v centru, ale v nároží zámecké stavby.\n\nV české, německé, rakouské a také italské architektuře je \"piano nobile\" zpravidla umístěno v prvním patře. Výjimečně také ve druhém patře či v přízemí. Ve francouzské zámecké architektuře je naproti tomu velmi často umístěno v mírně zvýšeném přízemí, což souvisí především s potřebou bezprostředně propojit zámek se zahradou.\n\nNa venkovní fasádě se piano nobile zpravidla projevuje většími okny, bohatším členěním fasády, balkonem. Velmi často je \"piano nobile\" po italském způsobu přístupné monumentálním dvojramenným vnějším schodištěm, jako je to vidět například na Trojském zámku v Praze-Tróji. V zaalpském prostředí je však v baroku používáno také vnitřní monumentální schodiště, které je samo o sobě často v podstatě samostatným sálem a někdy zabírá plochu celého zámeckého křídla (v německé literatuře tzv. „Treppenhaus“). Příkladem takového monumentálního schodiště je například monumentální schodiště Černínského paláce v Praze na Hradčanech.\n"}
{"id": "264043", "url": "https://cs.wikipedia.org/wiki?curid=264043", "title": "Pietro Aretino", "text": "Pietro Aretino\n\nPietro Aretino (20. dubna 1492 – 21. října 1556) byl italský spisovatel, dramatik, básník a satirik, mající velký vliv na současné umění a politiku a také zakladatel moderní pornografické literatury.\n\nPocházel z města Arezzo, kde také získal vzdělání, pak byl z města vypuzen. Tvůrčí období strávil ve městě Perugia, kde byl podporován Agostinem Chigim, bohatým bankéřem a mecenášem. Později odešel do Říma.\n\nKdyž papeži Lvovi X. v roce 1514 zemřel jeho slon Hanno, Aretino napsal satirický pamflet, nazvaný “\"Poslední vůle slona Hanna\"”. Fiktivní závěť chytře zesměšňuje vůdčí politické a náboženské osobnosti Říma Aretinovy doby včetně samotného papeže. Pamflet byl úspěšný, začal Aretinovu kariéru slavného satirika, začal být známý jako “metla knížat”.\n\nAretino žil v kroužku literátů u svého patrona, zlepšoval své satirické schopnosti, věnoval se pomlouvání politiků a papežské kurie, povýšil římskou tradici hanopisů pasquinate na satirický žánr. Později napsal sbírku devětadvaceti pornografických sonetů \"Sonetti Lussuriosi\" (Smyslné sonety), k níž nakreslil Giulio Romano sérii nádherných, ale velmi pornografických kreseb, která byla později vydána pod titulem \"I Modi\" (doslova Způsoby, míněno jako sexuální polohy, česky vyšlo v roce 1928 jako soukromý tisk v překladu Kamila Bareše pod názvem \"Božského Pietra Aretina Rozkošnické sonety\"). Touto knihou definitivně ztratil podporu papeže Lva X.\n\nPo jeho smrti v roce 1521 ho podporoval kardinál Giulio de Medici, pozdější papež Klement VII., protože Aretino kritizoval jeho protivníky. Papežem ale byl po Lvovi X. zvolen Vlám Hadrián VI. (kterého Aretino označil za „německý svrab“), v důsledku čehož Aretino odešel z Říma do Mantovy, kde byl podporován vévodou Federicem II., nebo do služeb vojevůdce Giovanniho de Medici. Poté, co byl konečně Klement VII. zvolen papežem, vrátil se do Říma, ale výhrůžky smrtí, pocházející od biskupa Giovanniho Gibertiho, kterého Aretino kritizoval ve svých satirách, ho donutily k tomu, aby se v červenci 1525 vydal na cesty po severní Itálii, kde sloužil různým velmožům. V roce 1527 se nastálo usadil v Benátkách, protipapežském městě a „sídle všech neřestí“.\n\nAretino byl blízký přítel Tiziana, který ho nejméně třikrát portrétoval. Papež Klement VII. učinil Aretina maltézským rytířem.\nPsal parodie na vzletné renesanční novoplatónské dialogy (které například zasazoval do nevěstince), dopisy a komedie jako \"La talenta\" (Schopnosti) a \"La cortigiana\" (Kurtizána). \"La cortigiana\" líčí dobrodružství Messera Maca, siennského gentlemana, který cestuje do Říma, aby se stal kardinálem. Rád by si také vybojoval dámu, avšak zamiluje se do ženy, kterou vidí z okna. Umíní si, že ji může získat jen tak, že se stane dvořanem. Podvodník, kterého si najme, aby ho to naučil, mu (v parodii na soudobé návody jak být dobrým dvořanem) navrhne, aby se učil přetvařovat a lichotit, takže tráví celé hodiny před zrcadlem.\n\n"}
{"id": "264046", "url": "https://cs.wikipedia.org/wiki?curid=264046", "title": "Johan Christian Fabricius", "text": "Johan Christian Fabricius\n\nJohann Christian Fabricius (7. ledna 1745 – 3. března 1808) byl dánský entomolog, lepidopterolog, koleopterolog a ekonom.\n\nFabricius se narodil v Tønderu ve Šleswigském vévodství. Studoval na gymnáziu v Altoně a následně v roce 1762 na univerzitě v Kodani. Později téhož roku odcestoval se svým kamarádem a příbuzným Johanem Zoegou do Uppsaly, kde na místní univerzitě dva roky studoval u Carla von Linné.\n\nFabricius zpracovával členovce a specializoval se na hmyz, přičemž klasifikoval především pavouky včetně pavouka černá vdova. Od roku 1775 byl profesorem přírodních věd, ekonomie a peněžnictví na Univerzitě v Kielu. Pravidelně navštěvoval Londýn, kde studoval mnohé sbírky hmyzu.\n\n\n"}
{"id": "264047", "url": "https://cs.wikipedia.org/wiki?curid=264047", "title": "Sitemap", "text": "Sitemap\n\nSitemap je soubor, který má napomoci internetovým vyhledávačům vyznat se na webové stránce. Nejčastěji je sitemap XML soubor, nebývá to však podmínka. Často ho můžete najít i s příponami HTML či PHP. Sitemap se většinou ukládá do kořenového adresáře webu. Sitemap pomáhá vyhledávacím robotům procházet stránky, které by byly jinak těžko dosažitelné. Sitemap je doplněk pro soubor robots.txt. Zatímco robots.txt slouží pro vyloučení některých stránek z vyhledávání, tak sitemap slouží pro přidávání stránek do vyhledávače. Není tedy možné říct, že stránky, které v sitemap nejsou uvedeny vyhledávače ignorují. Sitemap je pouze doplněk ke klasickému procházení webu vyhledávacím robotem.\n\nElementy je možné nalézt na oficiálních stránkách http://www.sitemaps.org/protocol.php\n"}
{"id": "264048", "url": "https://cs.wikipedia.org/wiki?curid=264048", "title": "Karol Polák", "text": "Karol Polák\n\nKarol Polák (7. září 1934 Bratislava – 17. ledna 2016 Bratislava) byl slovenský sportovní komentátor.\n\nPřestože se narodil v Bratislavě, vyrůstal v Vysoké pri Morave. V mládí studoval zpěv a učil se hrát na housle. Vystudoval herectví na divadelní fakultě VŠMU v Bratislavě. Zároveň byl od mala vedený ke sportu (jeho otec hrál fotbal za 1. ČSŠK Bratislava). V dorostu byl brankářem v ČH Bratislava a poté hrál šest let druhou basketbalovou ligu.\n\nPracoval v rozhlase jako noční hlasatel. Jako první sportovní přenos komentoval krasobruslařskou exhibici v roce 1959 a v roce 1962 se stal komentátorem v nově vzniklé sportovní redakci Československé televize. Zde pracoval dalších skoro 35 let a zde také vyslovil několik nezapomenutelných výroků. Svým osobitým stylem komentoval řady přenosů z olympijských her, mistrovství světa, mistrovství Evropy atd.\n\nPo odchodu z televize moderoval sportovní pořad na slovenském rádiu Hornet a působil také coby příležitostný moderátor různých společenských akcí.\n\nV seznamech spolupracovníků StB je veden jednak jako tajný spolupracovník, jednak jako „důvěrník“, krycí jméno Eva a Šport.\n\nVe filmu a televizi si zahrál několik menších rolí. Jako host vystupoval v řadě zábavných pořadů. Česká televize s ním natočila v roce 2013 dokument z cyklu 13. komnata.\n\nKarol Polák se proslavil neotřelými výroky, mezi nejznámější však patří komentář během halového mistrovství Evropy v atletice 1973, kdy velmi svérázně okomentoval úspěch německého běžce Manfreda Kokota v porovnání s neúspěšnými československými atlety. Znění není přesně dochováno, mezi různé varianty podání patří následující:\n\nKarol Polák byl třikrát ženatý. Z prvního manželství měl dceru Věru. S druhou ženou Evou (†77), se kterou se oženil v roce 1962 a která zemřela v říjnu 2014, měl syna Karola. Potřetí se oženil 5. září 2015 s dlouholetou přítelkyní Agátou (61).\n\nKarol Polák byl držitelem několika cen:\n\n"}
{"id": "264055", "url": "https://cs.wikipedia.org/wiki?curid=264055", "title": "Triforium", "text": "Triforium\n\nTriforium je ochoz používaný u chrámů katedrálního typu, umístěný v síle zdi a otevřený do vnitřního prostoru katedrály zpravidla sloupkovými arkádami a umístěný mezi spodní zónou mezilodních arkád (vedoucích do bočních lodí a chórového ochozu) a horní zónou bazilikálních oken v chóru, transeptu či v hlavní lodi. U některých francouzských raných katedrál je mezi spodními arkádami a triforiem ještě navíc umístěna empora, takže pak katedrála nemá tři, ale čtyři horizontální zóny. Naopak katedrála v německém Magdeburgu je vybavena pouze emporou.\n\nTriforium nemá liturgický význam, nýbrž výtvarný a technický. Vyplňuje totiž tu část katedrální stěny, která by byla nečleněná a prázdná, protože z vnějšku zde přiléhají krovy bočních lodí či chórového ochozu a kaplí. Na rozdíl od románských staveb však gotický stavitel nečleněné plochy zdiva pokud možno maximálně eliminoval. Pokud nebylo možné je přímo prolomit okny, byla taková plocha například alespoň členěna ozdobnou paneláží, nebo přímo prolomena arkádou, což není nic jiného než právě triforium.\n\nPřesto existují případy, kdy je triforium paradoxně částečně, nebo po celé výšce prosvětleno okny, neboť jeho původní praktická funkce v daném místě z nějakého důvodu odpadla. Například použitím velmi nízké střechy kaplí atp. Tak je to i v případě pražské katedrály svatého Víta. V klášterním kostele Nanebevzetí Panny Marie v Sedlci u Kutné Hory, který používá katedrální schéma, ale vzhledem k požadavkům cisterciáckého řádu na skromnost zde není ani triforium, ani viditelný opěrný systém, ani věže v průčelí. Proto je zde v zóně triforia použito pouze slepé panelování.\n\nV Česku se triforium vyskytuje pouze v katedrále sv. Víta v Praze a v chrámu sv. Barbory v Kutné Hoře. V pražském triforiu se nachází zcela výjimečný soubor středověkých sochařských portrétů z doby Karla IV.\n"}
{"id": "264061", "url": "https://cs.wikipedia.org/wiki?curid=264061", "title": "Anketa", "text": "Anketa\n\nAnketa (z franc. \"enquete\" [\"ankét\"], průzkum, šetření) je průzkum názorů dotazem u skupiny respondentů, jejichž výběr neumožňuje náležité zobecnění na celou populaci. Tvůrci ankety rozšíří dotazník například na internetu, v tištěných periodicích nebo na letácích k volnému rozebrání a každému potenciálnímu respondentovi ponechají na vůli, zda se účastní nebo ne, takže dochází k samovýběru. Často dokonce ani nelze zabránit, aby někdo odpovídal vícekrát nebo jinak manipuloval výstupy ankety. Někdy je problémem anket také příliš malý počet získaných odpovědí, což platí zejména pro situace, kdy se novinář zeptá několika lidí náhodně přítomných okolo. Výsledky ankety tedy nelze považovat za reprezentativní a bez dalšího rozšířit na celou populaci.\n\nVýznam ankety může být zejména v zajímavosti odpovědí, které jsou proto obvykle zveřejňovány v plném znění a umožňují kvalitativní zkoumání. Výsledky však nejsou reprezentativní a jakékoli kvantitativní zpracování včetně vyjadřování v procentech je velmi problematické. Anketa vyjadřuje pouze názory dotázaných, které nelze zobecňovat, neboť výběr respondentů není reprezentativní – respondenty jsou buď známé osobnosti nebo odborníci, které autor ankety sám vybral, lidé, kteří se sami přihlásili (bloggeři, dopisy redakci a pod.), anebo lidé, kteří se náhodou vyskytli na nějakém místě a redaktor jim položil anketní otázky.\n\nNaproti tomu odborně prováděné průzkumy mínění veřejnosti nebo nějaké skupiny, které lze kvantitativně (statisticky) zpracovávat a zobecňovat, vyžadují daleko větší počet respondentů (stovky až tisíce) a pečlivý výběr tak, aby soubor respondentů vykazoval podobné charakteristiky (například rozložení podle věku, pohlaví, vzdělání, postavení a pod.) jako celek zkoumané skupiny.\n\nRozličné ankety často pořádají pravidelně i náhodně také různá populární média (noviny, časopisy, rozhlasové a televizní stanice, internetové servery apod.). Mezi nejznámější čtenářské ankety časopisu \"Mladý svět\" kdysi patřil např. Zlatý slavík - dnes přetvořena na anketu Český slavík, diváckou anketou je i cena Týtý, mezi známé novinářské ankety patří i Sportovec roku (Atlet roku, Zlatá hokejka, Zlatý míč České republiky, Král bílé stopy, Zlatý kanár, Král cyklistiky atd.)\n\n"}
{"id": "264066", "url": "https://cs.wikipedia.org/wiki?curid=264066", "title": "Test obecných studijních předpokladů", "text": "Test obecných studijních předpokladů\n\nTest obecných studijních předpokladů je test zaměřený na zjišťování specifického studijního potenciálu člověka. Test nezkoumá znalosti, ale schopnosti a dovednosti, které člověka předurčují k tomu, aby mohl dobře studovat. Test tedy neověřuje to, co se člověk naučil, ale naopak to, jak dobře je schopen se učit. Právě proto jsou takové testy používány v rámci přijímacích zkoušek na střední a vysoké školy. Vzhledem k jeho obecnému zaměření na specifický intelektuální potenciál se využívá nejen v oblasti vzdělávání, ale například také v oblasti personalistiky.\n\nTest obecných studijních předpokladů (OSP) pronikl do českého školství ve druhé polovině devadesátých let 20. století iniciativou společnosti Scio. Test OSP je odvozen z testu General Record Examination dlouhodobě užívaného v USA. V současnosti je jako součást Národních srovnávacích zkoušek využíván jako kritérium pro přijetí na řadu českých a slovenských vysokých škol, ale jeho využití ve školství je širší. Často je součástí evaluačních (hodnotících) projektů pro školy, v nichž hraje roli indikátoru, jakým způsobem je využíván studijní potenciál žáků a studentů (porovnávají se výsledky testu OSP s výsledky předmětových testů). V určitých modifikacích je možné test OSP využívat také v kariérním poradenství. Test (OSP) testuje základní dovednosti a schopnosti pro úspěšné vysokoškolské studium. Nejedná se o test středoškolských znalostí, při řešení úloh se vychází pouze z informací v zadání.\n\nTest OSP ve verzi společnosti Scio se skládá ze dvou oddílů – verbálního a analytického.\n\nVerbální oddíl testuje schopnost a dovednost jemně a přesně používat jazyk. Je kladen důraz na znalost obsahu a rozsahu pojmu, což je zkoušeno porovnáváním slov nebo dvojic slov (hledání nejpodobnějšího slova, hledání slova opačného významu atd.). Dále se zde nacházejí úlohy testující schopnost rozpoznat logickou chybu v argumentaci, vyhledat nekonzistentní tvrzení a další. Časová dotace verbálního oddílu je 35 minut.\n\nAnalytický oddíl je zaměřen na matematické a logické přemýšlení. Nemusíte se ale bát, na většinu matematických operací vám pravděpodobně budou stačit znalosti ze základní školy. Čekají vás procenta, trojčlenky, geometrické obrazce, lehké rovnice, slovní úlohy, úlohy s neznámou, analýzy grafů a tabulek... Časová dotace analytického oddílu je 50 minut.\n\nTest studijních předpokladů (TSP) je využíván v přijímacím řízení na většině fakult Masarykovy univerzity (kromě Fakulty sociálních studií a Lékařské fakulty). Koná se v jednotné termíny jak v Brně, tak v Bratislavě a trvá celkem 100 minut. Pokud se uchazeč o studium na Masarykově univerzitě hlásí na více oborů či fakult zároveň, test absolvuje jen jednou a výsledky se mu započítají ke všem jeho přihláškám.\n\nOd testu OSP společnosti Scio se TSP liší větším počtem oddílů a zároveň tím, že jednotlivé oddíly obsahují méně úloh. Obsahuje šest subtestů, zaměřených na numerické, analytické, kritické a verbální myšlení, stejně jako na prostorovou představivost i kulturní přehled. Všechny subtesty obsahují devět otázek v českém jazyce, v oddílu kritické myšlení je zahrnuto i dalších 6 otázek ve zvoleném cizím jazyce (uchazeč o studium si při podání epřihlášky vybírá angličtinu, němčinu, francouzštinu nebo španělštinu). Ke každé otázce je nabídnuto pět možností, přičemž správná je právě jedna. Kritériem úspěšnosti v testu je tzv. percentil, který je vypočítán na základě počtu správných odpovědí a varianty testu TSP a který vyjadřuje, kolik procent uchazečů podalo nižší nebo stejný výkon. Maximální jeho hodnotou je tedy 100 a minimální hodnota je téměř nulová. Důležité je také to, že pro úspěch v přijímacím řízení je jeho potřebná výše u každého studijního oboru rozdílná.\n\nPedagogicko-psychologické poradny poskytují v mnoha případech také poradenství pro žáky základních škol a studenty středních škol, kteří se rozhodují o pokračování své studijní dráhy. Toto poradenství se opírá o hloubkové šetření, v němž jsou zjišťovány jak studijní, tak osobnostní předpoklady. Vyšetření má často dvě části. Při první návštěvě poradny proběhne skupinové testové vyšetření trvající 3 – 4 hodiny. Obsahuje zkoušku rozumových schopností, didaktické testy z češtiny a matematiky, zájmové a osobnostní dotazníky. Při druhé návštěvě poradny jsou uchazečům sděleny výsledky vyšetření a doporučen vhodný typ studia.\n\nGRE (Graduate Record Examination) je v anglicky mluvících zemích (především v USA) využíván jako jedna z částí přijímacího řízení na magisterské obory na vysokých školách. Test, který je používán už od roku 1966, vytvořila a spravuje americká organizace \"Educational Testing Service\". Zájemci mohou test skládat ve Spojených státech, Kanadě a dalších zemích. Test uchazeč skládá standardně na počítači, avšak v zemích, kde není dostupný počítačový test, jej uchazeč absolvuje v papírové podobě.\n\nTest se skládá ze tří částí, které zjišťují schopnosti ve verbální a kvantitativní oblasti a schopnost analytického psaní. Verbální část testuje schopnost analyzovat a vyhodnotit psaný text a propojit informace získané z textu, analyzovat vztahy mezi jednotlivými částmi vět a rozpoznat vztahy mezi slovy a pojmy. Kvantitativní část testuje schopnost rozumět základním konceptům aritmetiky, algebry, geometrie a analýzy dat, kvantitativní úsudek a schopnost řešení kvantitativních problémů. Analytická část testuje schopnost jasně artikulovat komplexní myšlenky, ověřovat tvrzení a fakta, schopnost podpořit myšlenky relevantními argumenty a příklady a obstát v diskusi a schopnost ovládat standardní psanou angličtinu. Test OSP v jeho české podobě byl inspirován právě testem GRE.\n\nSAT jsou standardizované zkoušky v USA. SAT využívá většina vysokých škol v USA jako jednu z částí přijímacího řízení.\n\n"}
{"id": "264069", "url": "https://cs.wikipedia.org/wiki?curid=264069", "title": "Dušan Jamrich", "text": "Dušan Jamrich\n\nDušan Jamrich (* 25. října 1946 Bratislava) je slovenský herec a pedagog, první manžel herečky a diplomatky Magdy Vášáryové.\n\nPo studiu na gymnáziu pracoval rok v Polygrafických závodech. Ke studiu herectví se dostal na druhý pokus. Po absolvování studia herectví na VŠMU v Bratislavě (1970) člen, v letech 1991–1996, od 1. ledna 1993 ředitel, od 1. ledna 1996 generální ředitel Slovenského národního divadla v Bratislavě. Dne 1. října 1996 byl z politických důvodů z funkce odvolán, znovu jmenován generálním ředitelem SND byl 1. ledna 1999. Koncem roku 2005 byl ministrem kultury z funkce opět odvolán.\n\nV roce 2002 byl Dušan Jamrich zvolen za viceprezidentem významné mezinárodní organizace ETC (Evropská divadelní konvence), která sdružuje 35 divadel z 22 zemí Evropy (Činohra SND je členem ETC od roku 2000). Patří mezi přední recitátory, znalce Hviezdoslavovy poezie. Spolupracoval s rozhlasem a televizí (seriál \"Povstalecká história\" – 1984). Film mu neposkytl větší příležitosti.\n\n\nV roce 1988 byl jmenován zasloužilým umělcem.\n\n"}
{"id": "264080", "url": "https://cs.wikipedia.org/wiki?curid=264080", "title": "Kostel svaté Barbory (Komořany)", "text": "Kostel svaté Barbory (Komořany)\n\nŘímskokatolický farní kostel svaté Barbory v Komořanech, je novogotickým kostelem z roku 1804 postavený na gotickém základě. S farou kostel vytváří významný sakrální okrsek obce. Je chráněn jako kulturní památka České republiky. Jde o farní kostel farnosti Komořany.\n\nStředověké jádro stavby pochází zřejmě ze 13. století (loď a věž). Ve druhé polovině 16. století bylo prodlouženo a nově zaklenuto kněžiště, byla přistavěna sakristie. Ve druhé polovině 18. století byla v lodi prolomena nová okna a vstavěna hudební kruchta. Roku 1804 byl kostel přestavěn do současné podoby.\n\nVýznamným dnem farnosti Komořany je 22. září, kdy se zde slaví den vzájemných modliteb farností za bohoslovce a bohoslovců za farnosti brněnské diecéze.\n\n"}
{"id": "264081", "url": "https://cs.wikipedia.org/wiki?curid=264081", "title": "Šmini aceret", "text": "Šmini aceret\n\nŠmini aceret (hebrejsky: , \"Osmý [den] shromáždění\") je židovský svátek, připadající na 22. tišri. Jedná se o \"osmý\" den, následující po sedmi dnech svátku Sukot. Šmini aceret navazuje na Sukot nejen časově, ale i svým charakterem; stejně jako Sukot je to svátek radostný a v modlitbách i při kiduši je označován jako „čas naší radosti“; není však součástí Sukot, je to samostatný svátek a nevztahují se na něj pravidla a tradice týkající se Sukot (čtyři druhy, přebývání v suce).\n\nNázev svátku je odvozen od Nu 29, 35:\nV Izraeli se společně s Šmini aceret slaví Simchat Tóra, v diaspoře se Simchat Tóra slaví následující den.\n\nŠmini aceret symbolicky ukončuje vegetativní cyklus země a zahajuje zimní období - během Musafu na Šmini Aceret se do opakování Amidy vkládá velká modlitba za déšť () a od té chvíle až do Pesachu se během druhého požehnání amidy říká „\"mašiv ha-ruach u-morid ha-gašem\"“ - dáváš vanout větru a padat dešti.\n\nSoučástí liturgie pro Šmini aceret je také Jizkor (vzpomínková modlitba); v některých obcích se čte kniha Kazatel.\n"}
{"id": "264084", "url": "https://cs.wikipedia.org/wiki?curid=264084", "title": "Peter Nagy", "text": "Peter Nagy\n\nPeter Nagy [peter naď] (* 9. dubna 1959 v Prešově, Československo) je slovenský popový zpěvák, skladatel, textař, producent, fotograf a rockový interpret, frontman slovenské hudební skupiny Indigo. Se svou kapelou Indigo má od roku 1984 na svém kontě již 17 nahraných alb, první místo v anketě Zlatý slavík v roce 1985, dále jedno druhé a dvě třetí místa v téže anketě.\n\n\n\n\nSám s nohami na stole(1991)\nMarcel z malého mesta(1985)\n\n\n\n\n\n"}
{"id": "264086", "url": "https://cs.wikipedia.org/wiki?curid=264086", "title": "Hošana raba", "text": "Hošana raba\n\nHošana raba (hebrejsky: הושענא רבה, \"Velká Hošana, Velká prosba\") je židovský svátek, jenž se slaví poslední den svátku Sukot, neboli svátku stánků. Připadá na 21. tišri. Hošana raba je vyvrcholením \"hošanot\" (proseb z ústřední formulí \"Ana Adonaj, hoši'a na\", „Prosím Hospodine, zachraň“), při kterých obec obchází synagogu s \"lulavem\" (ratolestí palmy, větvičkami vrby a snítkou myrty) a s \"etrogem\" (ovocným plodem cedrátem). Na Hošana raba se koná sedm obcházení (\"hakafot\", sg. \"hakafa\"), každé z nich je věnováno jednomu z „hostů“: Abrahámovi, Izákovi, Jákobovi, Josefovi (někdy Pinchasovi), Mojžíšovi, Áronovi a Davidovi. Hošana raba je někdy přirovnávána pro kajícný charakter modliteb ke svátku Jom kipur, je také považována za závěrečný den „zpečetění“ osudu, jenž začal na Roš ha-šana.\n\nObcházení má mnoho výkladů. Mezi nejznámější patří přirovnání obcházení kolem bimy (vyvýšené pódium v synagoze) k obcházení zdí Jericha Izraelity pod vedením Jozua před jeho pádem (Jz 6, 15-20). Rovněž je v některých obcích zvykem zvykem troubit na šofar. Další výklad se týká slov Žalmu 26, 6: „Umývám v očistě své ruce, obcházím kolem oltáře Hospodinova“.\n\nZvyky na Hošana raba se mohou lišit od aškenázských, přes sefardské, orientální či chasidské židy. Někde je zvykem číst celou knihu Žalmů, jinde je následován zvyk podobný na Šavu'ot, totiž celonoční studium Tóry. Sefardští židé mají ve zvyku recitovat prosebné modlitby (\"slichot\") a číst a studovat celou knihu Deuteronomium.\n\nJedním ze zvyků, který je na Hošana raba naprosté většině židů společný, je otloukání vrbových větviček o podlahu v synagoze. Pět vrbových větviček (\"aravot\"), které jsou součástí \"lulavu\", symbolizují tu část lidu Izraele, která ani nestuduje Tóru, ani nekoná dobré skutky. Po skončení svátku, kdy již tzv. čtyři druhy (tj. lulav & etrog) nejsou potřeba, se vrbové větvičky uchopí a tluče se s nimi o podlahu v synagoze jako symbolické odmítnutí a zavrhnutí hříchů. V Mišně (Suka 4:3) je proto Hošana raba označována jako „sedmý den vrby“ (יום שביעי של ערבה, \"jom ševi’i šel arava\").\n\n"}
{"id": "264090", "url": "https://cs.wikipedia.org/wiki?curid=264090", "title": "Chablais-Faucigny", "text": "Chablais-Faucigny\n\nChablais-Faucigny je horský masiv, který leží na území Francie a velmi malou částí také ve Švýcarsku. Pohoří je tvořené především vápencem, a proto se zde vypínají divoce formované štíty, charakteristické jsou také náhorní plošiny, vysoké vodopády i zaledněné vrcholy. Nejvyšším vrcholem oblasti je věž Haute Cime (3257 m) ve skupině Dents du Midi.\n\nRozloha pohoří činí 2100 km². Sever území je ohraničen Ženevským jezerem. Na východě je hranice oblasti tvořena částí údolí Rhôny, západní vymezení je tvořeno spojnicí měst Ženeva – Annemasse – Bonneville, na jihu vymezuje hranice pohoří údolí řeky Arve a město Martigny (proslulé vinařstvím). \n\nNejvyšší vrcholy leží ve Švýcarsku, přestože se tam nalézá pouze velmi malá část pohoří. Mnohé vrcholy přesahují výšku 3000 m. Pohoří se dělí na masivy Chablais, Faucigny, které leží zcela na území Francie, nad údolím Arve. Ostře modelovaný hřeben Aiguilles Rouges se nachází hned nad městem Chamonix. Nad dolinou Giffre se vypíná stejnojmenný vysoký masiv Haut-Giffre se strmými několikasetmetrovými skalními stěnami a vodopády.\n\nHorstvo Chablais je známé svými zimními středisky Abondance a Avoriaz, které společně se švýcarskou stranou tvoří obrovské lyžařské středisko Portes du Soleil. Nad Ženevským jezerem jsou zase populární zajištěné cesty, jako například na vrchol Dent d'Oche.\n\n"}
{"id": "264091", "url": "https://cs.wikipedia.org/wiki?curid=264091", "title": "Osnova (textil)", "text": "Osnova (textil)\n\nOsnova je soustava rovnoběžně uložených nití, do které se zanáší útek nebo se zpracovává splétáním osnovních nití mezi sebou.\n\nVelká část osnovních přízí se musí skát, aby dosáhla určitou pevnost a stejnoměrnost, protože osnova je při tkaní značně namáhána na tah. Například u osnov z čisté vlny je skaní naprosto nezbytné. \n\nStaplové příze pro pletařské osnovy se zpravidla při soukání parafinují.\n\nPři snování se odvíjí příze z cívečnice, což jsou rámy s 200–800 cívkami. Jednotlivé nitě prochází hřebenem a tím se z nich vytvoří pás, který se navíjí na snovací vál. Šířka pásu je dána rozměry hřebene, ty jsou přizpůsobeny použití osnovy.\n\nTkací stroje mají nejčastěji pracovní šíři 145 cm. Těmto se předkládá osnova (snímek vpravo) obsahující až 10 000 nití, které se nedají naráz odvinout z cívečnice, proto se musí příze z několika snovacích válů družit dohromady. To se dá provádět \"válovým\" nebo \"pásovým\" snováním:\n\nOsnovy ze staplových přízí určené ke tkaní se zpravidla musí šlichtovat. Nánosem šlichty se podstatně zvýší odolnost osnovních nití při zpracování na tkacím stroji. Zvýší se jejich pevnost a hladkost (odstávající vlákna se přilepí k jádru nití).\n\nCelkový počet osnovních nití určených ke šlichtování se rozdělí na 4–12 snovacích válů, na které se jednotlivé části navíjí v šířce do cca 200 cm. Na šlichtovacím stroji se nitě odvíjí ze všech válů současně a po průchodu šlichtovací lázní sdruží a navíjí na osnovní vál.\n\nTento způsob snování je vhodný pro krátké osnovy a materiály, které se zpravidla nešlichtují. Povaze materiálu se musí přizpůsobit snovací rychlost. U multifilu z nekonečných vláken je doporučováno snížení rychlosti při snování dle toho jak je tvarován. \n\nOsnovní nitě se zde seřazují do užších, hustějších pásů, které se postupně navíjí na snovací buben tak, že konce všech (cca 10-15) pásů se pak kladou vedle sebe a společně navíjí na tkací vál.\n\nV případě, že se musí šlichtovat, předkládá se většinou snovací buben šlichtovacímu stroji a převíjení na osnovní vál se spojuje se šlichtováním.\nOsnovy na pleteniny a proplétané (netkané) textilie se také nešlichtují, bývají 4-5 x řidší než osnovy tkalcovské. Pletacím strojům se osnova obvykle předkládá na 4–8 kotoučových cívkách (cca 50–100 cm dlouhých) uložených vedle sebe na společnou osu. Osnovní nitě se na cívky navíjí v plné šíři přímo z cívečnice. \n\nOsnovní nitě na pneumatikové kordy, na některé druhy stuh, ručně tkaných rohožek a na rašlech se žakárovým ústrojím se odvíjí z cívečnice přímo do tkacího (nebo pletacího) stroje. \n\nVětšina osnov je z režněbílých přízí.\n\nPlyšové tkaniny, seersucker, dutinné a některé technické tkaniny (popruhy), rašlové pleteniny\nPřed koncem zpracování osnovy se musí \"navázat\" jednotlivé nitě nového válu na dobíhající konce. Provádí se to navazovacími stroji (rychlostí až 600 uzlů za minutu). \n\nOsnovní nitě prochází při tkaní lamelami osnovní zarážky (kontrola přetrhu), očky nitěnek (vazba tkaniny) a zuby \"paprsku\" (příraz útku k hotové tkanině).\n\nJestliže se změní u nové osnovy vazba tkaniny, musí se všechny nitě do stroje znovu \"navádět\". Strojní navádění jedné osnovy do lamel a nitěnek (současně) trvá asi hodinu. Další cca půl hodiny je zapotřebí k navedení nití do \"paprsku\".\n\nOsnovní nitě na pletacích strojích se navádí ručně (do hřebenů a kladecích jehel), zatímco navazování se dá provádět s pomocí přístrojů podobných zařízením pro tkalcovské osnovy. \n"}
{"id": "264092", "url": "https://cs.wikipedia.org/wiki?curid=264092", "title": "Lexém", "text": "Lexém\n\nLexém čili lexikální jednotka je základní jednotka slovní zásoby jazyka. Jedná se o množinu všech tvarů určitého slova nebo slovního spojení.\n\nLexém je abstraktní jednotka, jeho konkrétní vyjádření se označuje jako lex. Pokud má určité slovo více tvarů, obvykle v důsledku skloňování nebo časování, označují se tyto jednotlivé tvary jako alolexy. Reprezentativní tvar slova (alolex), uváděný ve slovnících, se nazývá lemma.\n\nPříklad:\nLexém reprezentovaný lemmatem (slovníkovým vstupem) \"pes\" může v textu nabývat například tyto konkrétní podoby (alolexy): \"pes, psa, psu, psovi, psem, psi, psů, psům, psy, psech\".\n\nKaždý lexém je složen z jednoho nebo více morfémů (kořen, předpona, přípona, koncovka atd.). Jejich konkrétní vyjadření se nazývají morfy.\n\nJeden nebo více lexémů tvoří syntagmém (větný vzorec). Konkrétní realizace syntagmému se nazývá věta.\n"}
{"id": "264093", "url": "https://cs.wikipedia.org/wiki?curid=264093", "title": "Kláštor pod Znievom", "text": "Kláštor pod Znievom\n\nKláštor pod Znievom je obec na Slovensku v okrese Martin ležící na úpatí Malé Fatry.\n\nPrvní písemná zmínka o osadě pod hradem Turiec (později byl používán název Znievský hrad) byla nalezena v hraniční listině krále Kolomana z roku 1113. V této listině je obec uváděna jako \"„Villa sancti Ypoliti“\". V letech 1242–1249 byl hrad sídlem krále Bela IV., který založil turčianské proboštství. V polovině 13. století dostal Kláštor pod Znievom první městské právo v Turci.\n\nV roce 1869 v Kláštore pod Znievom bylo, jako třetí v pořadí mezi slovenskými gymnázii, založeno katolické patronátní gymnázium.\n\nV učebním plánu nejmodernějšího a nejprůbojnějšího z tehdejších slovenských patronátních gymnázií byl kladen důraz na reálné (rozuměj přírodovědné) předměty. Od založení do roku 1874 zde studovalo celkem 669 žáků z celého Slovenska, hlavně z chudých rodin.\n\nŘeditelem gymnázia byl Martin Čulen. Jako profesoři zde působili Samuel Zachej, Gabriel Zaymus, Matej Korauš. Gymnázium vychovalo vícero představitelů slovenského národního života, pracovníků z oblasti slovenské národní kultury. Studovali zde i spisovatelé Ferko Urbánek a Anton Bielek. Gymnázium bylo zrušeno v roce 1874.\n\nV obci se nachází římskokatolický kostel svatého Mikuláše z 13. století a klášterní kostel Narození Panny Marie. Na zalesněném návrší nad obcí stojí Kalvárie s kostelem svatého Kříže z 18. století.\n\n\n\n\n"}
{"id": "264095", "url": "https://cs.wikipedia.org/wiki?curid=264095", "title": "Míza", "text": "Míza\n\nSlovo míza má několik významů:\n\n"}
{"id": "264103", "url": "https://cs.wikipedia.org/wiki?curid=264103", "title": "Lymfa", "text": "Lymfa\n\nLymfa (míza) je nažloutlá tekutina některých živočichů včetně člověka, která koluje v lymfatickém systému. Má podobné složení jako krevní plazma. Je součástí imunitního systému, má významnou úlohu v obraně těla před infekčními a nádorovými onemocněními. Má důležitou roli také při vstřebávání tuků z potraviny ve střevním traktu.\n\nLymfa vzniká v mezibuněčných prostorech z tkáňového moku. Za 24 hodin se v těle vytvoří asi 2,5 l lymfy.\n\nSbírá se do mízních vlásečnic (lymfatických kapilár). Potom pokračuje dál širšími cévami, kde se pak na různých místech nachází lymfatické uzliny, které lymfu filtrují. Lymfatické cévy se postupně spojují do tzv. ductus thoracicus, která lymfu odvádí do žilního systému. Lymfa tedy necirkuluje v uzavřeném oběhu, jako je to například u krve.\n\nProtrhnutí stěn mízních cév může vést k otokům.\n\nSložení lymfy je proměnlivé – závisí na tom, v kterém orgánu vzniká. Je do určité míry podobné složení krevní plazmy, má však mnohem méně bílkovin. Nejvíc jich v lymfě pochází z jater. Lymfa, která přichází z trávicí soustavy, má zase vysoký obsah tuků. Lymfa v kapilárách neobsahuje buňky; ty se do ní dostávají až po průchodu některou lymfatickou uzlinou. V ductus thoracicus má lymfa narůžovělou barvu, je kalná a obsahuje mnoho buněk. Má i schopnost srážet se, podobně jako krev. 99 % jejích buněk tvoří lymfocyty, z toho 95 % jsou malé lymfocyty. Ostatní buňky jsou v lymfě ojedinělé.\n\nLymfa odvádí tkáňový mok z tkání těla. Funguje jako obranný mechanismus těla, brání tělo před infekčními a nádorovými onemocněními. Filtruje a následně odvádí z těla škodlivé látky v lymfatických uzlinách, které vznikají jak při funkci organismu, tak ty, které pochází z venkovního prostředí. Umožňuje vstřebávání a přesun tuků v těle.\n\n"}
{"id": "264104", "url": "https://cs.wikipedia.org/wiki?curid=264104", "title": "Počítání omeru", "text": "Počítání omeru\n\nPočítání omeru ( , \"sfirat ha-omer\", , \"cejln sfire\") je židovský náboženský obřad, jehož hlavní náplň spočívá v počítání dnů a týdnů, které uběhly od prvního dne svátku Pesach až do dne předcházejícího svátku Šavu'ot. Jedná se celkem o 49 dnů.\n\n\"Omer\" ( ) znamená obecně „svazek obilí“, snopek; označuje též prvotinu ječmene, která byla přinesena do Chrámu, a to 16. dne měsíce nisanu - podle tohoto prvního snopku bylo nazváno celé období sedmi týdnů od pesachu do šavu'ot.\n\nObdobí omeru je v židovství velmi důležité a váže se k němu řada tradic a zvyků. Jedná se především o období, kdy Izrael putoval od Rákosového moře pouští k hoře Sinaj. Omer je tak obdobím, kdy byl Izrael podle tradice vysvobozen \"fyzicky\" (z egyptského otroctví), ale ještě ne \"duchovně\" (darováním Tóry).\n\nPozději se stal omer spíše obdobím smutku nebo „polovičního smutku“ – během omeru se podle tradice nekonají svatby, muži se neholí. Důvodem smutku je epidemie, která vypukla mezi žáky rabiho Akivy a které podle talmudického popisu padlo za oběť několik tisíc lidí. Tato „epidemie“ je podle některých vědců eufemismem pro Římany, kteří pronásledovali Židy během bar Kochbova povstání. Později byly k tomuto období vztaženy i vzpomínky na oběti dalších pogromů v židovské historii, především křížových výprav.\n\n33. dne omeru – na „lag ba-omer“ – je smutek přerušen, neboť tehdy „epidemie“ zázračně skončila. Dalším důvodem pro slavnostní charakter tohoto dne je, že se jedná o výročí úmrtí rabi Šim'ona ben Jochaje, kterému kabalisté přisuzují autorství knihy Zohar a který si nepřál, aby den jeho smrti byl dnem smutku.\n\nPočítání omeru je nařízeno biblickým příkazem:\n\nOmer se počítá vždy večer na závěr modlitby \"ma'ariv\". Kdo počítání při večerní modlitbě opomněl, může je říci později až do večera následujícího dne. Počítání se skládá z úvodního požehnání a následného počítání. Úvodní benedikce zní:\n\nV některých obcích se ještě před požehnáním říká krátká meditace, podobně jako před oblékáním talitu nebo pokládáním tfilin.\n\nPočítání samotné se skládá vždy z úvodní formule „\"Dnes je \"x-tý\" den, (což je \"x-tý\" týden a \"x-tý\" den) omeru\".“ Například počítání pro sedmnáctý den pak vypadá následovně:\n\nV některých obcích se na závěr ještě dodává kabalistická modlitba, která ke každému dni omeru přiřadila prosbu za nápravu v kombinaci dvou ze sedmi spodních sefirot, \"chesed, gevura, tif'eret, necach, hod, jesod a malchut\", které vzájemně tvoří 49 permutací. Každá z těchto permutací tvoří díky charakteru sefirot zvláštní charakterový rys pro jeden každý den omeru.\n\nRozmanité kalendáře, jež měly usnadnit počítání omeru a pocházejí z Českých zemí, jsou k vidění v expozici Židovského muzea v Praze v Klausové synagoze.\n"}
{"id": "264105", "url": "https://cs.wikipedia.org/wiki?curid=264105", "title": "Mortimer Adler", "text": "Mortimer Adler\n\nMortimer Jerome Adler (28. prosince 1902 – 28. ledna 2001) byl americký aristotelský filosof a spisovatel, spolutvůrce programu \"The Great Books\".\n\nNarodil se v New Yorku v rodině židovského imigranta, prodavače klenotů. Ve 14 letech odešel ze školy a začal se živit jako asistent a poslíček v redakci New York Sun, přičemž doufal, že se jednou stane novinářem. O rok později začal ve svém volném čase navštěvovat večerní hodiny literatury a psaní na Columbia University. Kde se dozvěděl o autorech velkých děl, jež se mu stali vzorem. K nim patřili především Platón, Aristoteles, Tomáš Akvinský, John Locke a John Stuart Mill. Zvláště po přečtení autobiografie anglického filosofa Johna Stuarta Milla, ve kterém se Adler dočetl, že Mill již v pěti letech přečetl Platona, jehož dílo on sám doposud neznal, se začal zajímat o filosofii. Hned si od svého souseda vypůjčil jednu z Platónových knih a od té chvíle se stal filosofií posedlým. Rozhodl se studovat filosofii na Columbia University, kde obdržel stipendium. Mortimer Adler však i přes svůj obrovský zájem o filosofii tento obor nedokončil, protože nesplnil požadavky, které na něj byly kladeny v hodinách tělocviku (neuspěl v testu z plavání). Nesplnil tedy podmínky nutné k získání bakalářského titulu, což mu však nezabránilo v zapsání do kvalifikačního programu na Columbia University, kde mu byl v roce 1984 udělen titul B.A. (bakalář svobodných umění jako uznání za jeho celoživotní práci).\n\nV roce 1920 začal Adler pracovat na Columbia University jako lektor a již po roce jeho působení mu byl udělen doktorát. Nadále se také podílel na Honors programu, dnes Core Curriculum, který započal John Erskine. Tento program se soustřeďuje na četbu děl velkých klasiků. Za svého pobytu na univerzitě měl možnost se seznámit s takovými osobnostmi, jakými byli Erskine a John Dewey, známý americký filosof. Toto prostředí v něm brzy probudilo zájem o čtení a studium \"velkých knih\" západní civilizace. Také podporoval myšlenku o sjednocení filosofie s vědou, literaturou a náboženstvím.\n\nVe studiu filosofie pokračoval na Columbia University. V období po nástupu na Kolumbijskou univerzitu na místo profesora napsal mnoho knih o západní filosofii a náboženství, jeho první knihou byla Dialektika, publikovaná v roce 1927.\n\nV roce 1930 ho Robert Hutchins, nově jmenovaný prezident University of Chicago, se kterým se Adler již několik let znal, jmenoval na Chicagské právnické škole profesorem filosofie práva. Krom toho Adler vyučoval filosofii práva na Aspen Institutu, na jehož založení se podílel. Tím se Adler stal prvním \"neprávníkem\" na právnické škole.\n\nAdler a Robert Hutchins také spolupracovali na sestavování programu \"Skvělých knih západního světa\" (Great Books of the Western World) a v nadaci Skvělé knihy (Great Books Foundation). V roce 1952 Adler zakládá Institut filosofických studií, kde působí ve funkci ředitele. V roce 1974 vystřídal Roberta Hutchinse na pozici předsedy Encyklopedie Britannica, kde před tím působil jako šéfredaktor. Za dobu, kdy byl ve funkcích ředitele a redaktora, naplánoval patnáct edicí Britannica a byl také strůjcem celkového přeorganizování vědomostního obsahu této edice. Výsledkem jeho působení v Paideia Proposal byl průvodce osnovami vysoké školy zaměřený na čtení a diskuze o složité práci soudců v každém stupni. S Maxem Weismannem založili The Center for the Study of The Great Ideas (Centrum pro studium velkých myšlenek).\n\nAdler dlouho bojoval o to, aby přinesl filosofii všem a některé z jeho prací, jako třeba \"How to Read a Book\" (Jak číst knihu), se staly populárními bestselery. Byl také obhájcem ekonomické demokracie a napsal vlivnou předmluvu ke \"Kapitalistickému manifestu\" (The Capitalist Manifesto) Loise Kelsoa. Adler také často pomáhal při psaní Arturu Rubinovi, starému příteli z dob studií na Kolumbijské univerzitě.\n\nJeho vlastními slovy: „Na rozdíl od mnoha mých současníků jsem nikdy nepsal knihy pro své spolupracovníky – profesory. Nemám vůbec zájem na akademickém publiku. Zajímám se o Joe Doakese. Veřejnost může číst kteroukoliv mou knihu a dělá to.“\n\nAdlerovi trvalo v jeho životě dlouho, než si utvořil jednotný názor v teologických záležitostech. Když v roce 1980 psal knihu \"How to Think About God\" (Jak přemýšlet o Bohu), považoval sám sebe za pohana. V roce 2001 Ken Myerd zařadil v pořadu \"Journal\" na rádiu Mars Hill rozhovor s Adlerem, vedený v době po publikaci jeho díla \"Jak přemýšlet o Bohu\". Myers vzpomíná: „Během rozhovoru jsem se ho zeptal, proč nikdy neobrátil svou víru ke křesťanství. Vysvětloval, že to byly vždy mravní, ne intelektuální překážky v jeho přestupu. Víc nevysvětlil.“\n\nMyers pokračuje poukázáním na to, že Adler nakonec několik let po tomto rozhovoru svou víru přiznal. Důvody Adlerovy konverze (přestupu k náboženství) Meyer cituje v článku z časopisu Christianity vydaného v roce 1990. V roce 2000 se Adler stal římským katolíkem. Zemřel 28. ledna 2001.\n\nV roce 1980 se Adlera v rozhovoru zeptali, kterou knihu by si s sebou vzal na opuštěný ostrov, odpověděl že následujících 11 knih:\n\n\n\n\n"}
{"id": "264106", "url": "https://cs.wikipedia.org/wiki?curid=264106", "title": "Zobecněná síla", "text": "Zobecněná síla\n\nPojem zobecněná síla pochází z lagrangeovské formulace mechaniky. Je to důsledek použití zobecněných souřadnic pro systém, na který působí síly.\n\nPokud se částice v důsledku působení síly formula_1 změní svoji polohu, přičemž změnu lze vyjádřit polohovým vektorem formula_2, pak práce vykonaná touto silou je \nPřevedeme-li pravou stranu do zobecněných souřadnic, dostaneme\nPokud zaměníme pořadí sumací, lze psát\nPrávě z předchozího zápisu pochází myšlenka zavedení zobecněné síly. Zavedeme-li totiž zobecněnou sílu vyjádřenou v zobecněných souřadnicích formula_6 vztahem\npak lze výraz pro práci zapsat ve tvaru\n\nVeličina formula_9 má rozměr práce. Pokud má zobecněná souřadnice formula_6 rozměr délky, pak má zobecněná síla formula_11 rozměr síly. Avšak vzhledem k tomu, že zobecněná souřadnice formula_6 nemusí mít fyzikální rozměr délky, nemusí mít ani odpovídající zobecněná síla formula_11 rozměr síly. Např. pokud formula_6 je úhel, pak formula_11 má rozměr momentu síly.\n\n"}
{"id": "264109", "url": "https://cs.wikipedia.org/wiki?curid=264109", "title": "Karol Cengel", "text": "Karol Cengel\n\nKarol Cengel (22. října 1915, Valča, Uhersko – 16. března 1987, Kláštor pod Znievom, Československo) byl slovenský preparátor, muzejní kurátor, lesník a entomolog, pracovník Povážského muzea v Žilině–Budatíně.\n\nKarol cengel je málo známý, ale z hlediska muzeálního významný slovenský zoologický i entomologický preparátor. Věnoval se hlavně preparování ptáků a větších zvířat, ale také sběru a preparování hmyzu. V době svého života působil jako lesník a později jako preparátor v Povážském muzeu v Žilině–Budatíně (muzeum sídlí v prostorách Budatínského zámku), kde pracoval 20 let.\n\nKarol Cengel se narodil 22. října 1915 v obci Valča na úpatí Lúčanské Malé Fatry. Po skončení základní školy v rodišti pokračoval ve studiu na čtyřleté měšťanské škole v Martině, kde se hlavně pod vlivem svého učitele přírodopisu začal významněji věnovat studiu přírodovědy. Začal si zakládat různé sbírky \npřírodnin: herbáře, sbírky hmyzu a pokoušel se o zhotovení prvních preparátů živočichů.\n\nPo ukončení povinné dvouleté prezenční vojenské služby v letech 1937–1939 začíná navštěvovat dvouletou lesnickou (horalskou) školu v Liptovském Hrádku, kterou ukončil v roce 1941, v době 2. světové války. Hned po skončení školy (1941) nastoupil jako lesník do služeb Univerzitní základny v Gápli (dnes součást Valašské Belé). Zde pracoval až téměř do konce roku 1944. V roce 1941, jako šestadvacetiletý se oženil s Máriou Šimkovou, která byla rodačka ze Slivian. Po skončení Druhé světové války působil v letech 1945–1949 jako lesník v Necpaloch. \nPro slovenskou entomologii má Karol Cengel význam v tom, že pro vícero entomologů ze Slovenska (RNDr. Vladimír Straka, Ing. Ivan Obuch, RNDr. Karel Hrubý a jiní) zabezpečoval různé sběry hmyzu: (ve volné přírodě, ale i parazity a jiné skupiny hmyzu - např. škvoři), které nasbíral a „vyčesal“ při preparování dermoplastických preparátů hlavně velkých savců Slovenska, ale i ptáků a jiných živočichů. V době svého života nasbíral i hodně hmyzu, který vypreparoval a mnohé druhy i správně určil. Své informace o sběrech hmyzu poskytl i slovenskému entomologovi RNDr. Karlu Hrubému k napsání jeho gigantického díla: \"„Prodromus lepidopter Slovenska“\", které vyšlo v roce 1964. Informace o hmyzu od Karola Cengela jsou uvedeny v této práci na straně 99 a označené zkratkou, jako „Cl“. \nKarol Cengel zemřel 16. března roku 1987 v Kláštore pod Znievom, kde je i pochován.\n\nJeho sbíky hmyzu a preparáty se nacházejí částečně v Turčianském muzeu Andreje Kmeťa v Martině a hlavní část v Povážském muzeu v Žilině–Budatíně. Menší části ze sbírek jeho preparátů se nalézají i v jiných muzeích na Slovensku a také v různých soukromých, převážně mysliveckých sbírkách různých majitelů. \n\n"}
{"id": "264118", "url": "https://cs.wikipedia.org/wiki?curid=264118", "title": "Machane Jisra'el", "text": "Machane Jisra'el\n\nMachane Jisra'el (: מחנה ישראל, „Tábor Izraele“) je druhá židovská čtvrť, která byla postavena mimo hradby jeruzalémského Starého Města (první byla Miškenot Ša'ananim). Čtvrť byla vybudována zejména maghrebskými Židy v 60. letech 19. století.\n\nJiž z 12. a 13. století pochází zmínky o Sefardech v Jeruzalémě, avšak větší množství přišlo až po dobytí Blízkého východu Osmanskými Turky v 1. polovině 16. století. V tomto období imigrovali do Jeruzaléma ze severní Afriky také muslimové, kteří založili čtvrť v blízkosti Hnojné brány.\n\nV 19. století imigrace do Izraele (tzv. alija) sílila, a to i ze severní Afriky. Ke konci století tak v Jeruzalémě dosahoval počet severoafrických Židů 2 000 (25% jeruzalémských sefardských Židů). Příčinou této imigrace byl mj. úpadek severní Afriky pod nadvládou Francie, války a zavádění zákonů, které byly vůči Židům velmi přísné.\n\nPříliv maghrebských imigrantů si vyžádal vybudování nových obydlí. Zprvu byly postaveny skrovné domy, založeny vzdělávací, náboženské a sociální instituce. Roku 1869 bylo vydáno stavební povolení pro vybudování druhé čtvrti mimo jeruzalémské hradby. Zároveň šlo o první čtvrť mimo hradby, kterou vybudovali samotní obyvatelé Jeruzaléma, spoutaného hradbami. Tato malá čtvrť byla vybudována v nepříliš atraktivní, za to však levné, lokalitě v blízkosti nádrže Brechat Mamila, jejíž zbytky se dodnes nacházejí v areálu King David Hotel. Zdá se však, že čtvrť začala být budována již roku 1866.\n\n\n"}
{"id": "264132", "url": "https://cs.wikipedia.org/wiki?curid=264132", "title": "Hotel Excelsior (Mariánské Lázně)", "text": "Hotel Excelsior (Mariánské Lázně)\n\nHotel Excelsior je 4 hvězdičkový hotel nacházející se v centru Mariánských Lázní. Hotel Excelsior v současné podobě vznikl kolem roku 1971 spojením dvou sousedících domů, tj. historických budov Schloss Miramare (později Garibaldi) a Hotel Rauscher (později Casablanca), které, stejně jako většina budov v lázeňské čtvrti byly zbudovány na přelomu 19. a 20. století jako penziony, hotely, či zájezdní hostince. Tomu odpovídá architektonický styl : klasicismus s prvky secese. Spojovací krček je z hlediska architektonického poněkud nešťastný a ruší ráz celého objektu. Až na tento nedostatek si obě budovy zachovaly původní ráz a jsou jednou z dominant Hlavní třídy, v bezprostřední blízkosti Nových Lázní a hlavní kolonády. \n\nK hotelu patří také Churchill's Pub & Restaurant, kde se každý měsíc koná setkání W.I.P. clubu, prvnímu klubu svého druhu v České republice, jenž se věnuje rozšiřování znalosti gastronomie a nápojů.\n\nHotel Excelsior je členem Sdružení podnikatelů v pohostinství a cestovního ruchu (HO.RE.KA ČR) a Asociace Hotelů a Restaurací České republiky. V rozmezí let 2000 – 2003 byl Hotel Excelsior oceněn v soutěži „českých 100 nejlepších“ a od roku 2005 je držitelem certifikace Standardizace kvality ČSN EN ISO 9001: 2001.\n\nDům čp. 121 (pravá část stávajícího objektu) byl postaven jako obytný dům na přelomu 50. a 60. let 19. století a jeho majitelem byl Josef Gatscha, který jej na konci 19. století prodal již jako penzion Abrahamovi Gutwilligovi. V té době již byl tento dům – penzion znám pod jménem Schloss Miramare. Začátkem 20. století jej koupil Bedřich Buxbaum, představitel židovské náboženské obce a později (do r. 1938) 1. místostarosta Mariánských Lázní. Součástí domu byly dva kloboučnické krámy v parteru. První lázeňští hosté, dle dochovaných Kurlistů v městském muzeu, byli již v květnu 1874 většinou berlínští židovští obchodníci. Nebyli však výjimkou hosté z Ameriky, Austrálie či Afriky, stejně jako evropská šlechta či členové panovnických rodů. V roce 1875 zde byl ubytován po dobu 5 týdnů princ Hassan, paša z Káhiry. K návštěvám z nejvybranějších patřila mj. Jeho výsost Bernard, korunní princ Saska-Meiningen s chotí v roce 1878. Rozkvět domu stejně jako život v lázních vážně poznamenaly obě světové války. Po roce 1945 ztrácí dům vlivem poměrů charakter penzionu a stává se opět nájemním domem s redukovaným označením Miramare. Další epizodou je údobí 1948 – 1962, kdy se stává majetkem odborů a je označen názvem Garibaldi.\n\nDům čp. 140 (levá část) byl původně přízemní budovou, v 60. letech 19. století jej zakoupili manželé Rauscherovi za účelem provozování pohostinské živnosti. Původní název Kaiserhaus byl za čas změněn na Kaiserhof, ale to již byla k původní budově přistavěna dvě patra, aby vzápětí nesl dům označení Hotel Rauscher, který byl ve 20. letech 20. století dobudován do dnešní podoby. Rodina Huga Rauschera byla jeho majitelem až do roku 1945. I tento hotel byl vyhledávaným letoviskem zámožných hostí, nikdy však nedosáhl významu vedlejšího objektu Miramare. Po r. 1945 přešel dům do státní správy a byl přejmenován na Casablancu a nadále fungoval jako hotel kategorie B se 70 lůžky – to se již jmenoval Excelsior.\n\nKe zlomu došlo v 70. letech, kdy přešly oba domy do majetku státní hotelové organizace, která přistoupila ke spojení objektů Garibaldi a Excelsior do komplexu Excelsior. Od r. 1992, kdy byl hotel privatizován, je majetkem akciové společnosti Excelsior, která jej nákladnou investicí za výrazného přispění společnosti CIMEX, Ltd. rekonstruovala a v dubnu 1993 uvedla znovu do provozu. V současné době je hotel Excelsior členem sdružení hotelů Orea hotels, jenž sdružuje 31 hotelů po celé České republice.\n\n"}
{"id": "264134", "url": "https://cs.wikipedia.org/wiki?curid=264134", "title": "Misijní snaha", "text": "Misijní snaha\n\nMisijní snaha či pouze Snaha bylo mezicírkevní protestantské sdružení, které vzniklo v době meziválečné na půdě českobratrské a které pěstovalo probuzeneckou zbožnost. Snaha se prezentovala jako hnutí „toužící po krásné, živé církvi“.\n\nSnaha byla jako spolek založena v roce 1925. Ústředí Misijní snahy bylo v Pardubicích. Sdružovala církevní pracovníky a její působení bylo jak mezicírkevní (ekumenické), tak i evangelizační. Měla vlastní vydavatelství, v němž vydávala věstník \"SNAHA\" s přílohou pro děti \"Klásky\". V tzv. \"Knižnici Snahy\" vydávala drobné náboženské spisy a letáky.\n\nPo druhé světové válce byla Snaha spoluorganizátorkou evangelizací ve Zlíně. V únoru 1951 měla 390 členů, z nichž většina náležela do Českobratrské církve evangelické. Svou činnost musela Snaha ukončit v roce 1952. Část její činnosti převzal evangelizační odbor ČCE. \n\nPo sametové revoluci obnovila svou činnost. Ustavující schůze se konala 19. května 1990 v Přerově. Měla sídlo v Olomouci. Nedosáhla již takového významu jako v době meziválečné. Vydávala svůj informátor, vydala též několik brožur a knihu \"Odpovědnost křesťanských rodičů\". Činnost Misijní snahy skomírala, až ve druhé polovině 90. let 20. století fakticky ustala. Formálně byla zrušena až roku 2008.\n\n\n"}
{"id": "264136", "url": "https://cs.wikipedia.org/wiki?curid=264136", "title": "Kostel Vzkříšení Páně (Slavkov u Brna)", "text": "Kostel Vzkříšení Páně (Slavkov u Brna)\n\nŘímskokatolický farní kostel Vzkříšení Páně ve Slavkově u Brna, je ojedinělou historizující stavbou z 2. poloviny 18. století s prvky klasicismu a empíru. Reprezentuje nové architektonické pojetí církevních staveb v duchu josefínských osvícenských reforem. Areál kostela s farou je od roku 1958 na seznamu kulturních památek ČR. \n\nKostel dal postavit slavkovský zámecký pán kníže Václav Antonín Dominik Kounic-Rietberg náhradou za gotický kostel sv. Jakuba, který se v roce 1757 částečně zbortil a následně byl zbořen. Návrhem projektu byl pověřen dvorní císařský architekt Johann F. Hetzendorf. Kostel byl postaven v letech 1786–1789 a je typickou ukázkou osvícenské sakrální tvorby v Rakousku. Hodiny byly instalovány v roce 1882. V roce 1907 byl pořízen nový hodinový stroj od brněnské firmy J. Moravus, který prošel generální opravou a byl znovu instalován v roce 2000.\n\nV 80. letech 20. století byly v kostele instalovány nové varhany, položena mramorová dlažba a provedena nová liturgická úprava interiéru. V roce 1986 byl posvěcen nový hlavní oltář z bílého mramoru. Komplexní rekonstrukce proběhla v letech 1999-2006. V moderním oltáři se nacházejí ostatky italské mučednice svaté Marie Gorettiové.\n\nKomplex farního kostela a fary je situován v blízkosti západní strany zámku v historickém jádru města. \n\nJde o klasicistní jednolodní sálový chrám s mělkým pravoúhlým presbytářem a střídmou vnitřní výzdobou. Za presbytářem je připojena hranolová věž se zvonicí. Od věže se na dvě strany rozkládají nižší křídla farní budovy. Hlavní průčelí má představený sloupový portikus o šesti sloupech s kompozitními hlavicemi. Sloupy nesou nápis : WENCESL - ANT - PR. A. KAVNITZ - RIETBERG. FECIT. MDCCLXXXIX. Nad ním je umístěn trojúhelníkový tympanon s reliéfem Rozeslání apoštolů od sochaře Franze Zächerleho. Nad výraznou podstřešní římsou je na okraji valbové střechy instalován hodinový nástavec. Nad vchodem do kostela je kartuš s erbem.\n\nKostelní loď s valenou klenbou je v horní části prolomena okny lunetového tvaru. Je dlouhá 33,5 m a široká 17,5 m. Po obou delších stranách lodi jsou tři nehluboké oltářní výklenky. Výzdoba interiéru v jednotném barevném tónu je tvořena reliéfy umístěnými v postranních nikách. Vzkříšení Páně a archu úmluvy nad hlavním oltářem či reliéf Křest Páně a Poslední Večeři Páně nad bočními oltáři zhotovil Franz Zächerle. Dva reliéfy – Dvanáctiletý Ježíš v chrámě a Vzkříšení Lazara vytvořila brněnská firma Hansman a Stürmer, reliéfy Narození a Ukřižování Páně pak byly zhotoveny pražským sochařem Čeňkem Vosmíkem. Původní hlavní oltář a dva boční oltáře byly vyrobeny z červeného solnohradského mramoru. Na bočních oltářích jsou zlacené reliéfy s biblickými motivy. Nynější hlavní oltář z bílého mramoru byl posvěcen 12. října 1986. Autorem je akademický malíř Milivoj Husák. Na kruchtě jsou instalovány varhany, které prošly rekonstrukcí v roce 1988.\n\nZe tří kazatelen se využívá pouze jedna na boku lodi. Pod kůrem jsou umístěny dvě mramorové kropenky. Boční kaple je zdobena nástěnnou malbou s motivem Ježíše Krista s apoštolem Petrem od akademického malíře Milivoje Husáka. Na věži kostela je několik zvonů. Mezi nejstarší patří sv. Jan z roku 1762 a Maria z roku 1776. \n\n"}
{"id": "264137", "url": "https://cs.wikipedia.org/wiki?curid=264137", "title": "Diamantová sútra", "text": "Diamantová sútra\n\nDiamantová sútra (v sanskrtu: वज्रच्छेदिका प्रज्ञापारमितासूत्र \"Vadžračhédikapradžňápáramitá sútra\"; čínsky: 金剛般若波羅蜜多經 nebo zkráceně 金剛經 Ťin-kang-ťing) je krátká sútra mahájánového buddhismu, která se řadí do pradžňápáramitové literatury. Doslova by se název sútry dal přeložit jako „Sútra nejvyšší moudrosti ostré jako diamant“. Patří k velmi oblíbeným sútrám, ve východní Asii patří k nejoblíbenějším vůbec. Jejím obsahem je učení o bezpodstatnosti všech jevů, obklopujících člověka nebo probíhajících v jeho mysli. Tyto jevy jsou svou podstatou (obsahem) prázdné, iluzivní, což je zvlášť důležité pro ty, kteří provádějí meditaci. Právě pochopení toho, že všechny jevy hmotného světa i lidské mysli jsou iluze je podle buddhismu nutným předpokladem pro probuzení (osvícení).\n\nKopie této sútry nalezená v Číně (v jeskynním komplexu Mo-kao) roku 1907, která je nyní uložena v Britské knihovně, je považována za nejstarší dochovanou ručně tištěnou knihu. Podle dodatku na konci 5metrového svitku byla zhotovena 11. května 868 jistým Wang Ťiem.\n\n"}
{"id": "264139", "url": "https://cs.wikipedia.org/wiki?curid=264139", "title": "1. pěší divize Spojených států amerických", "text": "1. pěší divize Spojených států amerických\n\n1. pěší divize Armády Spojených států amerických (angl. \"First Expeditionary Division\") byla založena v květnu 1917, později byla přejmenována na 1 Infantry Division. Divize bojovala v první i druhé světové válce. Známa je především svoji účastí během operace „Overlord“, kdy se vylodila na pláži Omaha, kde svedla tvrdý boj s německými obránci.\n\nZ 1. pěší divize dorazila do Vietnamu jako první 2. brigáda, která se v červenci 1965 vylodila v Qui Nhonu, zbytek divize dorazil z Fort Riley v Kansasu v říjnu. Divize se usídlila ve III. CTZ a zde využívala standardní nabídky, kterou III. CTZ nabízela, tj. boje v Železném trojúhelníku, válečných zónách C a D atd. Poslední jednotky 1 Infantry Division opustily Vietnam v dubnu 1970.\n\nDnes má základnu ve Vilsecku v Německu.\n\n\nBěhem těchto nasazení divize ztratila 4 285 vojáků a 15 208 jich bylo zraněno.\n\n"}
{"id": "264141", "url": "https://cs.wikipedia.org/wiki?curid=264141", "title": "Anglické chemické názvosloví", "text": "Anglické chemické názvosloví\n\nV anglickém skladebném názvosloví se upřednostňuje složení molekuly před její strukturou. Jeho nejjednodušší formou je stechiometrický název (\"stoichiometric name\"). V některých případech můžeme použít pro skupinu atomů triviální název (\"cyanide\" = CN, \"hydroxide\" = OH) a začlenit ho do názvu jako by se jednalo o atom.\n\nAnion píšeme na druhé místo a má koncovku -\"ide\". Kation píšeme bez koncovky na první místo. Počet atomů v molekule se udává množstevní předponou před každým atomem: \n\"mono\"- X,\n\"di\" (bi)- X,\n\"tri\"- X,\n\"tetra\"- X,\n\"penta\"- X,\n\"hexa\"- X,\n\"hepta\"- X,\n\"octa\"- X,\n\"nona\"- X,\n\"deca\"- X,\n\"undeca\"- X,\n\"dodeca\"- X … \nPředpona \"mono\"- se ve většině případů vynechává. V případech, kdy existuje jenom jedna obecně známá sloučenina daných prvků a nemůže tedy dojít k záměně se můžete setkat s tím, že množstevní předpony jsou vynechány (CaP = \"tri\"calcium \"di\"phospide = calcium phospide), přesto však je lepší množstevní předpony používat.\n\nIonty se nazývají obdobně jako ve sloučenině, anion má koncovku -\"ide\" a kation je bez koncovky. Oxidační číslo se píše do závorky za jméno iontu a znaménko za číslem určuje, jde li o kation či o anion ( Na = \"sodium\" (1+) , O = \"oxide\" (2-)).\n\nU sloučenin, kde se některé skupiny vyskytují vícekrát, používáme množstevní předpony, které se liší od těch běžných (Ca(NO) = calcium \"bis\"(\"tri\"oxidonitrate) )\n\nBinární sloučeniny vodíku jsou jednoslovné a mají vždy koncovku -\"ane\". Kořenem slova je centrální atom. Takto sestavený název neobsahuje informaci, kolik vodíků sloučenina obsahuje. Je proto nutné vědět, jaký je záporný oxidační stupeň centrálního atomu.\n\nObsahuje-li sloučenina více těchto skupin, opět zdůrazníme jejich množství množstevní předponou (HNNH = \"di\"azane). Je li takováto sloučenina nenasycená (obsahuje-li méně vodíků), místo koncovky -\"ane\", použijeme koncovku -\"ene\", když má sloučenina dvojnou vazbu, či -\"yne\", když má trojnou vazbu (HN=NH = diaz\"ene\").\n\n V anglickém názvosloví kyselin se mnohem častěji používají nesystematické názvy, které se skládají z názvu centrálního atomu, který má příponu či příponu a předponu podle toho, v jakém je oxidačním stavu oproti svému nejběžnějšímu oxidačnímu stavu, a slova \"acide\" (kyselina).\n\nV následující tabulce jsou vypsány nejběžnější kyseliny a od nich odvozené báze solí.\n<nowiki>*) symbol za čárkou naznačuje, zda je oxidační stav vyšší (+), nižší (-) nebo nejnižší (--) oproti normálnímu stavu 0.</nowiki>\n<nowiki>**) některé méně běžné názvy se odvozují od soli přidáním vodíků; tato kyselina byla pojmenována podle soli předchozí kyseliny.</nowiki>\n\nChemické názvosloví\n\n"}
{"id": "264143", "url": "https://cs.wikipedia.org/wiki?curid=264143", "title": "Phenix", "text": "Phenix\n\nPhenix je japonská firma, která se od svého založení v roce 1952 věnuje výrobě a výzkumu v oblasti sportovního oblečení pro profesionály, zejména v alpském lyžování. Společnost je známá zaváděním moderních technologií do výroby, jako například v sedmdesátých letech 20. století používání materiálu Gore-Tex. Mimo jiné firma používá technologií vyvinutých NASA. Phenix je jedním ze sponzorů japonské a norské lyžařské reprezentace, a lyžařů Kjetil Andre Aamodta a Akira Sasakiho.\n\n"}
{"id": "264145", "url": "https://cs.wikipedia.org/wiki?curid=264145", "title": "Černé září (skupina)", "text": "Černé září (skupina)\n\nČerné září (: منظمة أيلول الأسود, \"Munattamat aylul al-aswad\", : \"International Black September Organization\") byla palestinská teroristická skupina. Nejčastěji je Černé září zmiňováno v souvislosti s Mnichovským masakrem.\n\nObecně se soudí, že Černé září vzniklo jako odnož Fatahu, ozbrojeného křídla Organizace pro osvobození Palestiny v roce 1971. Svůj název Černé září odvozovalo od událostí z 16. září 1970, kdy po pokusu palestinských bojovníků svrhnout jordánského krále Husajna jordánská armáda zabila či z Jordánska vyhnala tisíce Palestinců. Černé září si za svůj cíl vytklo pomstít tuto porážku. Dle Bennyho Morrise, historika z Ben Gurionovy univerzity vzniklo jako odezva na požadavek některých extrémistů uvnitř OOP a Fatahu po větší bojovnosti.\n\nPodle výslechů některých zadržených členů byl zakladatelem a faktickým vůdcem Černého září Salah Chaláf (Abú-Ijád). Černé září vytvořil z pozůstatku \"Džiház ar-Razdu\", výzvědné služby Fatahu. Začátkem roku 1972 se Salah Chaláf s Černým zářím rozešel, neboť síť autonomních buněk se stala nepřehlednou, začala se vymykat kontrole a navíc se jeho příslušníci zřekli původního cíle, totiž pomstít vyhnání Palestinců z Jordánska. Za svůj cíl si Černé září vytklo nejen zničení Izraele, ale bojovalo i proti tzv. \"reakčním režimům\" v Maroku a Saúdské Arábii. To ovšem byli tradiční podporovatelé Arafatova Fatahu. Tím se samotný Arafat dostával do nepříjemné situace, neboť tyto země požadovaly likvidaci Černého září, ale zároveň bylo Černé září mezi Palestinci populární a pokus o jeho likvidaci by mohl být Arafatovi osudným. Černé září začalo být pro svou úzkou spolupráci LFOP považováno za krajně levicovou organizaci.\n\nAbú Ijád, Arafatův šéf bezpečnosti a jeden ze zakládajících členů OOP ve své knize \"Bez státu\" tvrdí, že „\"Černé září nebylo nikdy teroristickou organizací\"“ a „\"jeho členové vždy popírali jakékoliv vazby na Fatah či OOP\"“. Mohamed Oudeh naproti tomu tvrdí, že nic takového jako Černé září neexistovalo. Fatah tak podepisoval své akce, se kterými ale nechtěl být spojován. Černé září mohlo být založeno i jako způsob jak obejít prohlášení Fatahu, že nebude zasahovat do domácí politiky arabských států.\n\nAmerické Ministerstvo zahraničních věcí v roce 1981 uvolnilo dokument z roku 1973, který potvrzoval, že Fatah je mateřskou organizací Černého září.\n\nSvou činnost Černé září ukončilo v prosinci 1974, i když ještě v roce 1988 byl proveden útok, ke kterému se kdosi přihlásil jménem Černého září.\n\nPodle novináře J. K. Cooleyho Černé září odstoupilo od operační a organizační struktury fidájínů. Jeho příslušníci operovali v izolovaných skupinkách tvořených asi čtyřmi členy. Buňky mezi sebou nebyly propojeny, rozkazy od velení předávali prostředníci. Tato struktura poskytovala Fatahu možnost hodnověrně se distancovat od akcí Černého září.\n\nDle zpravodajských informací (Mosadu se organizaci podařilo infiltrovat v roce 1971) se Černé září sestávalo ze 100 Palestinců a 15 Evropanů, zejména studentů, učitelů, obchodníků či diplomatů trvale žijících v Evropě a vycvičených v tehdejší NDR. Organizace se skládala ze dvou vnitřních okruhů. Jeden tvořili Chaláfovi žáci:\n\n\nDruhý okruh byl tvořen pěšáky, kteří pouze plnili předem určené úkoly a neznali pozadí akcí.\n\n\n\n"}
{"id": "264149", "url": "https://cs.wikipedia.org/wiki?curid=264149", "title": "Amitábha", "text": "Amitábha\n\nAmitábha (v sanskrtu: अमिताभ, tib. འོད་དཔག་མེད་\"Opagme\", česky „Buddha Neomezeného světla“) je významný buddha, který hraje důležitou úlohu v mahájánovém buddhismu a vadžrajánovém buddhismu. Je jedním z pěti dhjánibuddhů. Ve východoasijské škole Čisté země je Amitábha ústřední postavou. Podle tradice žil před mnoho kalpami král, který uslyšel nauky buddhy Lokešvary (81. buddhy toho eonu). Zanechal své království a stal se mnichem \"Dharmakarou\". Tradice dále tvrdí, že během svého duchovního tréninku dokázal prohledat všechny čisté země. Jeho přáním bylo vytvoření čisté země, která by měla nejlepší vlastnosti těchto čistých zemí. Dharmakara si přál, aby bytosti bez větších překážek mohly vstoupit do této země. Dharmakara složil 84. legendárních slibů, mezi nimi bylo vytvoření čisté země, a nejdůležitější 18. slib pomoci všem bytostem, které mu důvěřují. V desáté kalpě se Dharmakara zamanifestoval jako buddha Amitábha a reprezentuje tak západní čistou zemi nazývanou skt. Sukhávatí, tib. Déwačhen, což je místo, kde si přeje znovuzrodit mnoho buddhistů náležejících k mahájánové a vadžrajánové tradici.\n\nBuddha Amitábha je obvykle vyobrazován v rubínově červené barvě. V rukách složených v klíně drží misku s nektarem vysvobození. Někdy je zobrazován společně s bílým bódhisattvou Avalókitéšvarou (skt; tib. \"Čänräzig\", čes. \"Zřící pronikavým zrakem\") po jeho pravici a modrým bódhisattvou Vadžrapánim (skt; tib. \"Čhagna Dordže\", čes. \"Držící diamant /hromoklín/\") po jeho levici. Podle buddhistické tradice je spojený se Západní stranou, tam kde zapadá slunce, a přeměňuje touhu a žádostivost v rozlišující moudrost.\n\nPodle buddhistických učení manifestoval buddha Amitábha západní čistou zemi Déwačhen, což není nějaké fyzické místo, ale oblast vědomí, kde se člověk velmi rychle rozvíjí směrem k osvícení. Je řečeno, že se do této západní čisté země může dostat každý kdo dodrží pouze 4. podmínky na základě svých silných přání.\n\nMantra Buddhy Amitábhy podle tibetského buddhismu je \"Om Ami Dewa Hrí\". Jeden z jejích zjednodušených překladů by se dal uvést jako: „Buddho Amitábho, buď laskavý“. Tato mantra se tradičně používá jako příprava pro praxi Phowy, která je součástí Šesti nauk Náropy.\n\n\n"}
{"id": "264175", "url": "https://cs.wikipedia.org/wiki?curid=264175", "title": "Paolo Borsellino", "text": "Paolo Borsellino\n\nPaolo Borsellino (19. ledna 1940 – 19. července 1992) byl italský prokurátor a bojovník proti italské mafii, spolupracovník Rocca Chinniciho a Giovanniho Falconeho.\n\nSpolu s oběma zmíněnými stál na počátku tažení proti mafii v Itálii a všem jejím spolupracovníkům a ochráncům, což nakonec vedlo k rozbití tradičních struktur a vyšetřování a pádu více než stovky vrcholných politiků, včetně dvou premiérů.\n\nPo zavraždění duchovního otce Chinniciho († 1983) začalo tažení proti mafii a byl nejbližším spolupracovníkem a přítelem Falconeho, který se ujal vedení. Poté, co byl zavražděn i Falcone († 23. května 1992), stanul včele protimafiánského tažení on sám.\n\nNecelé dva měsíce poté, 19. července 1992, bomba umístěná zabijáky mafie zničila jeho vůz a zabila jeho i pět policistů sloužících jako jeho ochranka.\n\nČasopis Time je 13. listopadu 2006 spolu s Falconem vybral jako hrdiny posledních 60 let.\n\nŽivot Paola Borsellina a jeho práce pro justici po boku jeho přítele Giovanniho Falconeho je zachycena ve filmu \"Falcone\" z roku 1999.\n\n"}
{"id": "264177", "url": "https://cs.wikipedia.org/wiki?curid=264177", "title": "Židovka z Toleda", "text": "Židovka z Toleda\n\nŽidovka z Toleda (1955) je historický román německého spisovatele Liona Feuchtwangera, popisující soužití Židů, křesťanů a muslimů v středověkém Španělsku. Přímým námětem k napsání „Židovky z Toleda“ byl Lionu Feuchtwangerovi proslulý milostný příběh kastilského krále Alfonsa a židovské dívky Raquel, dcery králova ministra. \n\nŠpanělsko ovládané křesťanskými Vizigóty dobyli muslimové, kteří povznesli zemědělství, obchod a kulturu. Dokonce dali volnost židovskému náboženství. Vizigóti jsou vytlačeni do severního Španělska, ale i nadále vedli boje s muslimy. V průběhu dalších staletí se jim daří dobýt polovinu poloostrova nazpět, proto si muslimové zavolají na pomoc své bojovné bratrance z Afriky, aby ubránili zbytek své říše. Volnost ve víře tím končí. Mnoho Židů odchází bez majetku do křesťanského Španělska nebo přestupuje k islámu.\n\nTím začíná příběh Ibrahima ze Sevilly, který byl jako malý chlapec židovskou rodinou ponechán v muslimském Španělsku. Bohatý vážený kupec Ibrahim se řídí islámskými zvyky, ale srdcem je stále Žid ze slavného rodu Ibn Ezra. Panovník jako jeho přítel mu jeho víru toleruje. V křesťanské Kastilii vládne Alfonso VIII., který stále vede marné boje s muslimy. Při jedné prohrané bitvě mu vládce muslimů na radu Ibrahima navrhne osmileté příměří.\n\nIbrahim očekávající další Svatou válku opouští Sevillu a odchází i se svou dcerou Rachel, synem Alazarem a se svým služebnictvem do křesťanského Toleda, kde smí vyznávat svoje židovství. Uzavírá s králem dohodu, že mu tento výměnou za půjčku obrovské částky peněz učiní svým rádcem. Ibrahim, který po konverzi přijal jméno Jehuda Ibn Ezra, se zabydlí v paláci svých předků Castillo Ibn Ezra, který před jeho příchodem byl v držení baronů z rodu Castro. V Toledu si postupně získá mnoho přátel i nepřátel. Ani sám král mu zcela nevěří a stále mu zazlívá příměří, které na jeho radu uzavřel. Jehudovým cílem je udržet mír v zemi a bránit tak židy, stejně tak, jako jeho předkové.\n\nKrál Alfonso však prahne po boji. Baroni Castro, kteří jsou pod ochranou Aragonie, vyvolávají v zemi nepokoje. Alfonso tedy zvažuje možnost na ně zaútočit, ale tím by poštval na sebe Aragonii. Jeho bratranec, aragonský král, umírá a na jeho trůn nastupuje Alfonsův obdivovatel, synovec Pedro. Alfonsova žena Leonor, dcera anglického krále Jindřicha II., doufala, že se Pedro ožení s některou z jejich dcer a tím se spojí obě země. Tyto plány však hatí Alfonso tím, že lstí Pedra nechá při jeho pasování na rytíře přísahat lenní poslušnost Aragonie Kastilii. Na této oslavě se také setkává král poprvé s dcerou Žida Jehudy Rachel a s jeho synem Alazarem. Alazar touží být rytířem a je velkým obdivovatelem krále, proto se později obrací na křesťanství a to Alfonsa mile potěší. Rachel však setrvává ve své židovské víře a svojí neústupností krále popudí. Alfonsův problém, kdo bude jeho následníkem, se záhy vyřeší – Leonoře se narodí syn. Král ale nemůže zapomenout na Židovku a chce, aby se stala jeho milenkou. Nechává pro ni opravit muslimský palác \"La Galiana\" a tam s ní dlouhou dobu pobývá. Vzájemně do sebe zamilováni žijí spokojeně navzdory nepřízni okolí. Mezitím však propukne očekávaná Svatá válka a Alfonso je nucen se svými rádci odjet do Burgosu za Leonorou vyjednat mír s Aragonií, aby mohli společně jít do války. Nedohodnou se však a navíc během jeho pobytu u ženy umírá malý následník. Alfonso dospěje k přesvědčení, že je to trest za jeho soužití se Židovkou, proto je rozhodnut nemanželský vztah ukončit. Avšak při návratu do Galiany zjišťuje, že Rachel s ním čeká dítě a proto své rozhodnutí ji opustit radikálně mění.\n\nPři Svaté válce útočili křesťané nejen na muslimy, ale i na Židy. Proto žádají franští Židé Jehudu o umožnění přistěhování do Kastilie. Po dlouhém naléhání král Alfonso svolil. Alfonso nemohl déle nezúčastněně přihlížet válce. Proto se nakonec s pomocí Leonořiny matky (Eleonora Akvitánská, manželka Jindřicha II.) Aragonie a Kastilie dohodly. Z obavy z nebezpečí nechal Jehuda svého vnuka ukrýt na neznámé místo, kde by ho nikdo nenašel. Hrdý král dohodu s Aragonií opět nedodržel a zaútočil sám na muslimy, jeho tažení tak ovšem velice rychle vedlo k prohře. Mnoho lidí padlo v boji, mezi nimi i Jehudův syn Alazar.\n\nLidé v Toledu dávali prohru za vinu Jehudovi a Rachel a vylévali si zlost na všech Židech. Královna ze žárlivosti dala rozkaz baronu Castrovi, aby zabil Jehudu i Rachel. Castro s pobouřenými lidmi města úkol splnil. Královna doufala, že se její vztah s králem urovná, když už nebude mít svoji lásku, ale zmýlila se; král královně smrt své milované neodpustil. Z křesťanské části se muslimové stáhli kvůli neshodám v jejich zemi a s Kastilií byl uzavřen mír.\n\n"}
{"id": "264179", "url": "https://cs.wikipedia.org/wiki?curid=264179", "title": "Tetětice", "text": "Tetětice\n\nNázev Tetětice může označovat:\n\n"}
{"id": "264182", "url": "https://cs.wikipedia.org/wiki?curid=264182", "title": "Bié", "text": "Bié\n\nBié je vnitrozemská provincie Angoly, ležící na takzvané Plan Alto, tedy náhorní plošině. Tvar provincie připomíná srdce a svou velikostí (70 314 km²) se může srovnávat s Českem. Bié je pramennou oblastí významných afrických řek: Kwando, Kongo, Okawango, Kunene. Nadmořská výška na většině území přesahuje 1500 m n. m. Provincie byla silně zasažena občanskou válkou, zničena byla téměř veškerá infrastruktura a mnohé oblasti jsou stále zaminované.\n\nSoučasná populace v provincii se jen odhaduje, obvykle se uvádí 1 200 000 obyvatel. Hlavní město se nazývá Kuito, další okresní města (\"municípia\") jsou: Andulo, Nharea, Cunhinga, Chinguar, Chitembo, Catabola, Camacupa, Cuemba. Okresy se dále dělí na komuny, těch je celkem 39.\n\nProvincie Bié patří mezi jednu z prioritních oblastí české rozvojové spolupráce. Mezi roky 2006–09 zde probíhal projekt „Fish and Chicken“, poradenství v oblasti chovu ryb a drůbeže, řešený Českou zemědělskou univerzitou v Praze. Stejná univerzita realizuje v Kuitu projekt „Centrum zemědělského vzdělávání“ a v provincii působí také organizace Člověk v tísni.\n\n"}
{"id": "264191", "url": "https://cs.wikipedia.org/wiki?curid=264191", "title": "Milena Bartlová", "text": "Milena Bartlová\n\nMilena Bartlová (* 19. ledna 1958 Praha) je česká historička umění. Zabývá se uměním a kulturou středověku, metodologií dějin umění, muzeologií a vizuálními studiemi. Věnuje se vědeckovýzkumné a publikační činnosti, v současné době přednáší na katedře teorie a dějin umění Vysoké školy uměleckoprůmyslové v Praze.\n\nDcera docentky ekonomie na pražské UK Rity Klímové (Budínové), v letech 1990–1991 československé velvyslankyně v USA, a bývalého reformního komunisty Zdeňka Mlynáře. Rita Klímová byla jedna z prvních průkopnic feminismu v České republice. Má mladšího bratra Vladimíra Mlynáře. Její dědeček Stanislav Budín byl redaktorem časopisu \"Reportér\". \n\nV letech 1980–1983 studovala dějiny umění na Filosofické fakultě Univerzity Karlovy (prof. Jaromír Homolka) a její magisterská diplomová práce: \"Příspěvek k ikonografii krásného slohu. Figurálně zdobené rámy českých gotických obrazů\" (1983) byla uznána jako rigorózní. Roku 1995 obhájila kandidátskou disertaci: \"Vztah českých milostných madon k ikonám\". K 15. dubnu 2001 byla jmenována docentkou v oboru dějiny umění a od 1. listopadu 2005 je profesorkou. \n\nV letech 1992–2014 byla členkou Uměleckohistorické společnosti, v letech 2008–2011 byla předsedkyní. Působila jako zahraniční poradce v Center of Medieval Art in New York (1992–1995), předsedkyně výboru pro udílení Baderových stipendií (1993–2010), členka rady Moravské galerie v Brně (1999–2003), členka komise pro akviziční činnost Sbírky starého umění NG (od 2004) a akreditační komise MŠ Slovenské republiky.\n\n\n\n"}
{"id": "264194", "url": "https://cs.wikipedia.org/wiki?curid=264194", "title": "Železniční strážní domek", "text": "Železniční strážní domek\n\nŽelezniční strážní domek je zejména v německých zemích a na území bývalého Rakouska-Uherska malé obydlí strážníka železniční trati, stojící v blízkosti kolejí buď v pravidelných rozestupech nebo u míst, která vyžadovala zvýšený dozor (železniční přejezd, most, tunel, násep, propusť, železniční odbočka, zhlaví železniční stanice atd.). Další užívané pojmenování pro tento typ stavby je drážní domek či v železničářském slangu vechtrovna z německého \"Bahnwächterhaus\", německy též \"Bahnwärterhaus\", polsky \"strażnica kolejowa\", francouzsky \"maison de garde\" a španělsky \"casa de guardia\".\n\nStrážní domky byly budovány již u prvních koněspřežných železnic, například na linecko-budějovické nebo lánské koněspřežce, jejich zlatou érou však byl rozvoj parostrojních železnic od 40. let 19. století. Stavěly se na hlavních tratích státních či soukromých železničních společností (Severní dráha císaře Ferdinanda, Dráha císaře Františka Josefa, Buštěhradská dráha a jiné), kde se budovaly v pravidelných rozestupech podél celé trati. Často se strážní domky stavěly jeden na dohled druhého (ve vzdálenosti např. do 1 km), tak aby si strážící mohli opticky předávat zprávu o průjezdu vlaku a pěšími pochůzkami hlídat stav trati. Této počáteční době ovšem vděčíme za fakt, že těchto staveb byly postaveny tisíce. Na tratích místního významu, tzv. lokálkách, budovaných převážně kolem přelomu století, se strážní domky stavěly jen výjimečně ke střežení větších staveb, například u mostů či zastávek. \n\nStrážní domky měly zároveň účel dopravní a obytný. Sloužily jako nájemní služební byt zaměstnance dráhy a jeho rodiny. Zároveň strážník trati, v železničářském slangu vechtr, vykonával v okolí domku strážní službu, která spočívala v povinnosti projít po každém průjezdu vlaku přidělený úsek trati a zkontrolovat technický stav trati. Dozor měl význam i v protipožární ochraně, mohl pomoci včas odhalit vznikající požár polí, lesů či dřevěných staveb od jisker z parních lokomotiv. Služba byla v podstatě nepřetržitá, ovšem vzhledem k původní frekvenci provozu obnášela jen několik pochůzek denně. Domky stojící na vlakových zastávkách a často stavebně spojené s přístřeškem či čekárnou sloužily nejenom k řízení dopravy, ale i například k odbavení cestujících. \n\nStrážní domky byly svého času zajímavým sociálním a podnikatelským projektem. První obyvatelé, kteří vykonávali svou práci jen za malý plat a služební byt, se často rekrutovali z rodin stavebních dělníků pracovavších na stavbě dráhy.\n\nS postupným zaváděním telegrafu a elektrických a mechanických návěstí strážní domky větší část původní funkce ztratily. Postupně došlo také k oddělení obytné a dopravní funkce strážního domku (malé domky nevyhovovaly moderním nárokům na bydlení, zvyšující se frekvence dopravy a pracovně-právní regulace znemožnila nepřetržitou službu). I po této změně se však ze strážních domků i nadále obsluhovaly železniční přejezdy, ovládaly výhybky železničních odboček, udržovala návěstidla, výhybky, drátovody, noční petrolejové osvětlení, sdělovací zařízení a prováděla technická obhlídka stanoveného úseku. Domky k obsluze trati začínaly být vyčleňovány k různým účelům jako hlásky, hradla, stavědla a tzv. T-domky s telegrafním nebo telefonním spojením, nazývané stanoviště strážníka trati. \n\nNěkteré domky sloužily jako služební byty, avšak protože mnohé z nich nevyhovují moderním hygienickým a dalším požadavkům (například na ochranu před hlukem, pitná voda, elektřina, kanalizace, špatná přístupnost, obtížná ochrana před zloději či vandaly), část jich bez využití zpustla, byla zbourána nebo odprodána či pronajata jiným subjektům například pro rekreaci nebo zájmovou či obchodní činnost. Odlehlost a zvláštnost strážních domků také lákala lidi snažící se o alternativní životní styl, podivíny i kriminální živly. Nemalá část opuštěných strážních domků se stala domovem bezdomovců a lidí na okraji společnosti. Mnohde naopak bývalé strážní domky přežily samotnou dráhu, která je již zrušena, a osamocený udržovaný strážní domek je tak svědkem někdejší dráhy a stává se vítaným pozůstatkem pro železniční archeology.\n\nStrážní domky, podobně jako další drážní stavby, byly většinou typizované objekty stavěné podle ústředního plánu, ovšem s přihlédnutím k místním podmínkám. Realizace byla často zadána i místním stavebním firmám. Strážní domky se liší podle toho, která železniční společnost a v jakém období je vybudovala, ale rozdíly ve stavebním provedení jsou mnohdy i v rámci jedné trati, některé rozdíly vznikly i dodatečnými přístavbami nebo přestavbami. \n\nPro některé železniční společnosti je typická stavba přízemních či patrových strážních domků, ovšem vždy alespoň částečně podsklepených a s půdním prostorem pod sedlovou střechou. Najdeme i dvojdomky stavebně rozdělené a obývané dvěma rodinami zároveň. Bavorská společnost východní dráhy (Ostbahngesellschaft) stavěla dokonce menší strážní domky pro svobodné strážníky trati a větší pro ženaté. Typická je velká jednoduchost stavebního řešení a skromnost tohoto obydlí, motivovaná jistě i ekonomicky. Typický byt strážního domku má jen jednu velkou a jednu menší místnost.\n\nVelká místnost sloužila celé rodině k bydlení a zároveň k výkonu služby, typická jsou tedy velká okna kvůli dobrému rozhledu na trať, zlepšenému třeba i oknem ve vnitřní příčce. Na stranu mimo koleje často okna úplně chybí. Hlavní místnost bývala umístěna v úrovni kolejí nebo výše, strážní domky stojící při náspech byly proto kvůli dobrému rozhledu i vícepatrové nebo věžové. \n\nMenší místnost sloužila jako předsíň, přes kterou se procházelo dále do velké místnosti, po schodech dolů do sklepa či nahoru na půdu a často zde bývala i kuchyně.\n\nSklep byl důležitý pro uchování potravinových zásob na zimu, půda pro uskladnění sena a slámy pro hospodářská zvířata.\n\nStřecha domku byla kryta pálenými taškami, břidlicí či plechem, jen výjimečně šindelem a nikdy došky kvůli riziku požáru od projíždějících lokomotiv. Často, zvláště v horských úsecích, se střešní krytinou kryla i návětrná strana domku. \n\nNa vnější fasádě na místě dobře viditelném z trati bylo umístěno identifikační číslo strážního domku, případně písmeno T (telegram / telefon).\n\nŽivot ve strážním domku byl často podmíněn odlehlostí od ostatní zástavby podobně jako u hájoven a samot. Důležité bylo vybudování studny a přístřešku pro domácí zvířata, dřevníku a zahrady pro pěstování zeleniny a ovoce, protože samozásobitelství bylo v té době obvyklé a obyvatelé strážního domku si mohli základní potraviny obstarávat jinde v některých případech jen zřídka. Inženýrské sítě tehdy neexistovaly, zřízen byl jen suchý záchod a z výdobytků techniky jen drážní telefon k výkonu služby či zvonková návěst čili hekafon neboli „číňan“ oznamující průjezd vlaku. Do některých domků byl zaveden elektrický proud z blízkých sídel, ale část je dodnes zcela ostrovním systémem (s elektrocentrálou, jinde nabíjenými a dováženými akumulátorovými bateriemi, větrnou elektrárnou či solárními panely) nebo zcela bez elektřiny.\n\nProstředí strážního domku našlo svůj odraz i v umění: \n\n"}
{"id": "264196", "url": "https://cs.wikipedia.org/wiki?curid=264196", "title": "Keňská vlajka", "text": "Keňská vlajka\n\nVlajka Keni byla oficiálně přijata 12. prosince 1963. Skládá se ze tří barevných pásů, černého, červeného a zeleného. Mezi nimi jsou malé bílé proužky (lemy). Černá barva znamená svobodu milující africké obyvatelstvo, červená jeho krev a boj za svobodu, zelená hustou vegetaci a bílé proužky jsou symbolem míru a jednoty. Uprostřed vlajky je červeno-bílo-černý štít masajských válečníků a za ním dva bílé, zkřížené oštěpy symbolizující obranu výše uvedených symbolů. Poměr stran vlajky je 2:3.\n\nPrezidentská vlajka v Keni není stálá, jako ve většině zemí, ale mění se s osobou prezidenta. Každý z dosavadních prezidentů měl svou vlastní odlišnou vlajku. \n\nSpolečným prvkem všech vlajek je ale masajský (červeno-bílo-černý) štít a dva (žluté) oštěpy.\n\n"}
{"id": "264197", "url": "https://cs.wikipedia.org/wiki?curid=264197", "title": "Státní znak Keni", "text": "Státní znak Keni\n\nStátní znak Keni zobrazuje dva lvy držící masajský ostrý štít, za nímž jsou zkřížena dvě kopí. Štít obsahuje národní barvy: černou, červenou, zelenou a bílou. Černá barva znamená svobodu milující africké obyvatelstvo, červená jeho krev a boj za svobodu, zelená hustou vegetaci a bílá je symbolem míru a jednoty. Uprostřed štítu je vyobrazen kohout držící sekyru, zvěstující úsvit nového dne. Lvi a štít stojí na siluetě hory Mount Kenya obsahující v popředí zemědělské produkty jako jsou čaj, káva, kopretina, sisal, kukuřice a ananas. Dole má napsáno motto Harambee, které znamená \"tahejme všichni za jeden provaz\".\n\n"}
{"id": "264200", "url": "https://cs.wikipedia.org/wiki?curid=264200", "title": "Multimédia", "text": "Multimédia\n\nMultimédia jsou oblast informačních a komunikačních technologií, která je charakteristická sloučením audiovizuálních technických prostředků s počítači či dalšími zařízeními. Jako multimediální systém se označuje souhrn technických prostředků (např. osobní počítač, zvuková karta, grafická karta nebo videokarta, kamera, mechanika CD-ROM nebo DVD, příslušný obslužný software a další), který je vhodný pro interaktivní audiovizuální prezentaci.\n\nOd počátku 90. let 20. století se začalo používat označení multimediální aplikace nebo multimediální software, které využívaly kombinace textových, obrazových, zvukových či animovaných nebo filmových dat. V roce 1991 vydalo konsorcium pod vedením společnosti Microsoft specifikaci standardního multimediálního počítače (MPC). Ta byla v dalších letech několikrát aktualizována, dnes jsou prakticky všechny osobní počítače multimediální.\n"}
{"id": "264201", "url": "https://cs.wikipedia.org/wiki?curid=264201", "title": "Keňská hymna", "text": "Keňská hymna\n\nHymna Keni je píseň Ee Mungu Nguvu Yetu.\n\nEe Mungu nguvu yetu\n\nIlete baraka kwetu\n\nHaki iwe ngao na mlinzi\n\nNatukae na undugu\n\nAmani na uhuru\n\nRaha tupate na ustawi.\nAmkeni ndugu zetu\n\nTufanye sote bidii\n\nNasi tujitoe kwa nguvu\n\nNchi yetu ya Kenya\n\nTunayoipenda\n\nTuwe tayari kuilinda.\nNatujenge taifa letu\n\nEe, ndio wajibu wetu\n\nKenya istahili heshima\n\nTuungane mikono \n\nPamoja kazini\n\nKila siku tuwe na shukrani.\n\nBože všeho stvoření,\n\npožehnej této zemi naší i národu,\n\nspravedlnost ať je naším štítem a obráncem,\n\nNechť přebýváme v jednotě,\n\nmíru a svobodě.\n\nV našich hranicích ať je hojnost.\nAť jeden a každý povstaneme\n\nse srdcem silným a pravým\n\nslužba ať je naší nejčestnější snahou\n\nA svou vlast Keňu,\n\nbohatství nádhery,\n\npevni zachovejme k obraně.\nA všichni svorně\n\nspojeni společným poutem\n\nBudujme společně náš národ\n\na sláva Keni,\n\nplod naší práce,\n\nnaplní každé srdce s díkůvzdáním.\n\n\n"}
{"id": "264205", "url": "https://cs.wikipedia.org/wiki?curid=264205", "title": "Miroslav Klose", "text": "Miroslav Klose\n\nMiroslav Josef Klose (* 9. června 1978, Opolí, Polsko) je bývalý německý fotbalový útočník a reprezentant. Mimo Německo působil na klubové úrovni v Itálii v mužstvu Lazio Řím.\nNarodil se na území dnešního Polska, jeho otec je však etnický Němec a má německé občanství.\n\nJe mistr světa z roku 2014 a se 71 góly nejlepší střelec německého národního týmu v historii (před druhým v pořadí Gerdem Müllerem - 68 gólů) a zároveň nejlepší střelec historie světových šampionátů (s 16 góly). Je jedním ze tří hráčů, kteří skórovali na 4 mistrovstvích světa (společně s krajanem Uwe Seelerem a legendárním Brazilcem Pelém).\n\nKlose se narodil v Polsku jako Mirosław Marian Klose. Otec Józef Klose byl fotbalista (mj. polský klub Odra Opole a francouzský AJ Auxerre), matka Barbara Jeż reprezentovala Polsko v házené. Miroslav odjel z Polska do Německa s matkou v roce 1987.\n\nKlose hrál fotbal za různé kluby. Do svých 20 letech hrál sedmou německou ligu v týmu SG Blaubach-Diedelkopf, poté přestoupil do Homburgu, kde začínal v rezervě (5. liga). Odsud si jej vytáhl 1. FC Kaiserslautern, kde posléze vytvořil útočné duo s Vratislavem Lokvencem.\n\nOd roku 2004 do 2007 hrál za Werder Brémy. Patří k nejúspěšnějším útočníkům německé Bundesligy, v sezóně 2005/06 byl s 25 brankami v dresu Werderu její nejlepší kanonýr. Po vypršení smlouvy v roce 2011 podepsal smlouvu s Laziem v den svých 33. narozenin.\n\n23. srpna 2012 vstřelil jeden gól slovinskému týmu Mura v prvním zápase 4. předkola Evropské ligy sezóny 2012/13, Lazio Řím postoupilo po výsledcích 2:0 a 3:1 (odveta) do základní skupiny soutěže. Lazio nakonec postoupilo až do čtvrtfinále , kde ve dvojutkání proti tureckému Fenerbahçe SK vypadlo po prohře 0:2 v Istanbulu a remíze 1:1 v Římě. Klose byl jistou dobu zraněný, ale do obou zápasů čtvrtfinále již zasáhl. Na konci sezóny 2012/13 slavil zisk italského poháru, Lazio porazilo v derby svého městského rivala AS Řím 1:0.\nK 30. červnu 2016 mu v Laziu vypršela smlouva a Klose se stal volným hráčem. V listopadu 2016 ukončil hráčskou kariéru.\n\nV A-mužstvu Německa debutoval 24. 3. 2001 v kvalifikačním zápase v Leverkusenu proti reprezentaci Albánie, k výhře 2:1 pomohl vstřelenou brankou.\n\nZa německou reprezentaci nastřílel celkem 71 branek a v tomto ohledu patří na první místo v historii před 68gólovým Gerdem Müllerem. Na špici patří i co se týče počtu branek v rámci Mistrovství světa. Na kontě má 16 gólů ze čtyř šampionátů a je momentálně na prvním místě před Brazilcem Ronaldem (15 branek). Na Mistrovství světa v roce 2002 v Japonsku a Jižní Koreji nastřílel 5 branek. Nejlepším střelcem se stal na Mistrovství světa v roce 2006 v Německu, kde nastřílel také 5 branek. Čtyři branky vstřelil na MS 2010 v Jihoafrické republice, dvě na Mistrovství světa 2014 v Brazílii.\n\nBěhem své kariéry získal zlato, stříbro a dvakrát bronz na Mistrovství světa. Na Euru 2008 získal stříbrné medaile.\n\n6. září 2013 vstřelil během kvalifikačního zápasu s Rakouskem svůj 68. gól v dresu německé seniorské reprezentace, potřeboval k tomu 129 zápasů. Vyrovnal tak střelecký rekord Gerda Müllera (ten nastřílel stejný počet branek v 62 utkáních za Německo). Německo porazilo Rakušany 3:0. Překonal ho 6. června 2014 v přátelském utkání s Arménií (výhra 6:1), kde si připsal svůj 69. reprezentační gól.\n\nTrenér Joachim Löw jej nominoval na Mistrovství světa 2014 v Brazílii. Zde plnil v úvodu roli náhradníka. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. V utkání proti Ghaně nastoupil do zápasu v průběhu druhého poločasu a po chvíli zařídil vyrovnání na konečných 2:2. Byl to jeho 15. gól na světových šampionátech (a 70. celkově), čímž se dotáhl v rámci MS na vedoucího Brazilce Ronalda. V semifinále proti domácí Brazílii se jedním gólem podílel na demolici Jihoameričanů 7:1 a definitivně se tak odpoutal od Ronalda v tabulce historicky nejlepších kanonýrů mistrovství světa. S týmem získal zlaté medaile po finálové výhře 1:0 proti Argentině. V zápase nastoupil v základní sestavě, ale tentokrát se střelecky neprosadil a nerozmnožil tak své gólové konto z MS.\n\nV srpnu 2014 ukončil reprezentační kariéru s bilancí 137 odehraných zápasů a 71 vstřelených gólů.\n\n\n"}
{"id": "264209", "url": "https://cs.wikipedia.org/wiki?curid=264209", "title": "Tiramisu", "text": "Tiramisu\n\nTiramisu je tradiční italský dezert. Slovo \"tiramisù\" vzniklo z \"tirami su\", což znamená „vytáhni mě“ nebo „zvedni mě“. Ve volném překladu „rozvesel mě“ nebo –povzbuď mě“. Díky jedné z přísad – sýru mascarpone – ho lze řadit k jednomu z nejtučnějších dezertů vůbec.\n\nProtože tiramisu obsahuje syrová vejce, není možné dezert dlouho skladovat z důvodu nebezpečí salmonelózy. Dají se použít pasterovaná vejce, zde nákaza nehrozí.\n\nTiramisu se vyrábí ze sýra mascarpone, který se šlehá se žloutky a cukrem, případně šlehačkou (podle zvyklostí). V misce se prokládá speciálními piškoty, namočenými do silného espresa, které může být ještě ochuceno italským mandlovým likérem Amaretto. Povrch dezertu se posype práškovým kakaem.\n\nTiramisu je dnes jedním z nejoblíbenějších a nejznámějších italských receptů. Dějiny moderního receptu se dají vysledovat překvapivě pouze do roku 1970 do města Treviso v severní Itálii. Podobné recepty ale pocházejí už z doby renesance a ze Sieny, Florencie a Benátek.\n\n"}
{"id": "264213", "url": "https://cs.wikipedia.org/wiki?curid=264213", "title": "Jan Buchal", "text": "Jan Buchal\n\nJan Buchal (30. května 1913 v Litavě u Tišnova – 27. června 1950 v Praze ve věznici Pankrác) byl štábní strážmistr SNB ve výslužbě, představitel protikomunistického odboje a oběť justiční vraždy. V politickém procesu s Miladou Horákovou a spol. byl odsouzen k trestu smrti a popraven ve věznici Pankrác.\n\nJan Buchal se vyučil automechanikem. V roce 1938 nastoupil jako řidič k četnictvu, kde sloužil až do roku 1947, kdy byl ze zdravotních důvodů a po nátlaku místních komunistů nucen odejít. Od roku 1946 byl členem Československé strany národně socialistické.\n\nPo únoru 1948 se aktivně zapojil do protikomunistického odboje na Ostravsku, konkrétně do odbojové skupiny Viléma Václíka, která však již byla infiltrována StB. Roku 1949 byl zatčen a posléze „přičleněn“ do procesu s Miladou Horákovou jako důkaz, že skupina připravovala ozbrojené akce na Ostravsku. Jan Buchal byl v politickém monstrprocesu odsouzen k trestu smrti. Dne 8. června 1950 rozsudek potvrdil Nejvyšší soud. Žádost o milost byla zamítnuta. 27. června byl Jan Buchal v Praze ve věznici Pankrác popraven. Rehabilitován byl až po roce 1989.\n\nV roce 1993 bylo Janu Buchalovi za jeho účast v protikomunistickém odboji uděleno in memoriam čestné občanství města Ostravy.\n\n\n\n"}
{"id": "264219", "url": "https://cs.wikipedia.org/wiki?curid=264219", "title": "Ostrovačice", "text": "Ostrovačice\n\nOstrovačice () jsou městys v okrese Brno-venkov v Jihomoravském kraji. Rozkládají se v Boskovické brázdě, u dálnice D1. Žije zde obyvatel.\n\nNa kraji katastru městyse, přibližně 2 km na východ od jeho centra, se nachází automotodrom Masarykův okruh.\n\nPrvní písemná zmínka o obci pochází z roku 1255 (listina, hlásící se k roku 1048, je padělek, vyhotovený zřejmě ve 13. století).\n\nOd 10. října 2006 byl obci vrácen status městyse.\n\n\n\nÚzemím obce prochází dálnice D1 a silnice I/23 v úseku Rosice – D1. Dále na území zasahují silnice II/386 v úseku Veverská Bítýška – D1 – Ostrovačice a silnice II/602 v úseku I/23 – Ostovačice – Velká Bíteš.\nSilnice III. třídy jsou:\nV minulosti zde vedla i silnice III/00216 Ostrovačice – Říčany, která byla přeřazena na místní komunikaci.\n\n\n"}
{"id": "264228", "url": "https://cs.wikipedia.org/wiki?curid=264228", "title": "Trpaslík (rozcestník)", "text": "Trpaslík (rozcestník)\n\nTrpaslík může označovat:\n\n\n\n"}
{"id": "264230", "url": "https://cs.wikipedia.org/wiki?curid=264230", "title": "Útek", "text": "Útek\n\nÚtek je nit, která se provléká v příčném směru\n\nk osnově tkaniny, se kterou tvoří společnou vazbu, stabilizuje polohu osnovních nití a zaplňuje plochu textilie \n\nk pletenině tak, že je pouze uchycena do kliček aniž by s nimi tvořila společnou vazbu \n\nk netkané textilii tak, že se pokládá na osnovu, se kterou ji spojují proplétací niti \n\nV angličtině a v jiných jazycích se používá pro všechny zátažné a ručně zhotovené pleteniny odborné označení \"pletenina z útku\" (\"weft knit\"). \n\nÚtkové příze mohou být vyrobeny ze všech známých textilních materiálů, jsou většinou měkčí (s nižším zákrutem než osnova), ke zpracování na plošné textilie se předkládají nasoukané na cívkách vhodných formátů. \nBarvení materiálu se provádí zpravidla na cívkách (v barvicích aparátech), filamenty jsou zčásti barveny při zvlákňování ve hmotě, materiál na některé vlnařské příze se barví v česanci. \n\nTkací stroje běžných konstrukcí pracují s jedním zanášecím zařízením – prohozem – na stroj. Jen u speciální strojů (např. na dvojplyše, axminsterské koberce nebo dutinné stuhy) se tvoří dva prošlupy nad sebou.\n\nZpůsoby zanášení útku do tkanin jsou popsány v článku Prohoz.\n\nDo osnovních pletenin se zanáší útek nejčastěji přes zásobník umístěný po straně pletacího stroje. Odtud se vede svazek nití do napínacího zařízení a do kladecích jehel, s pomocí kterých se niti jednotlivě nebo po skupinách spojují s očky pleteniny. \n\nDo zátažných pletenin na plochých pletacích strojích se útek zanáší do řádku oček s pomocí zvláštního vodiče niti upevněného na pojízdných saních. \n\nNa základní osnovu se kladou příčně v několika směrech útkové niti a spojují se proplétací technikou. Útky jsou vedeny v háčkových jehlách umístěných na transportních řetězech, které mohou pokládat 30 až 90 nití paralelně vedle sebe pod různým úhlem sklonu k základní osnově.\n\n"}
{"id": "264233", "url": "https://cs.wikipedia.org/wiki?curid=264233", "title": "Jaterní motolice", "text": "Jaterní motolice\n\nJaterní motolice (v anglické literatuře označovány pod pojmem Liver Flukes) je různorodá skupina parazitů ze třídy motolic, pro něž je charakteristické, že dospělí jedinci parazitů se lokalizují v játrech definitivního hostitele, a to buď ve žlučovodech, jaterní tkáni nebo ve žlučníku. Stejně jako ostatní zástupci motolic, se vyznačují složitým vývojovým cyklem zahrnujícím jednoho až dva mezihostitele. Spektrum definitivních hostitelů jaterních motolic je relativně široké, jedná se o savce, včetně člověka.\n\nU lidí mohou jaterní motolice vážně poškodit játra a jejich funkci a v endemických oblastech představují velmi závažný zdravotní problém lidské populace. Mezi nejvýznamnější druhy patří motolice žlučová, motolice thajská a motolice jaterní. Uvádí se, že motolicí jaterní je celosvětově infikováno 2,4 miliónů lidí a dalším 180 miliónům hrozí riziko infekce. Motolicí žlučovou je infikováno v jihovýchodní Asii odhadem 7 miliónů lidí. V Thajsku se počet lidí infikovaných motolicí thajskou pohybuje kolem 6 miliónů.\n\nZ globální hlediska má největší ekonomický dopad na živočišnou produkci fasciolóza skotu a ovcí, jejímiž původci je motolice jaterní nebo \"Fasciola gigantica\". Celosvětové roční ztráty se pohybují přes 3,2 miliardy amerických dolarů. U koček a psů v Asii se vyskytuje často \"Opisthorchis felineus\".\n\n\n\n"}
{"id": "264235", "url": "https://cs.wikipedia.org/wiki?curid=264235", "title": "Osnova", "text": "Osnova\n\nOsnova může označovat:\n\n\n"}
{"id": "264236", "url": "https://cs.wikipedia.org/wiki?curid=264236", "title": "Trpaslíci (Středozem)", "text": "Trpaslíci (Středozem)\n\nTrpaslíci jsou jednou z ras Tolkienova fantasy světa. Ačkoliv byli netrpělivým Aulëm svořeni jako vůbec první myslící bytosti Ardy, byli jejich praotci probuzeni Ilúvatarem až teprve po procitnutí prvních elfů. Trpaslíci po čtyři věky obývali kontinent Středozem, kde vystavěli svá mohutná podzemní města.\n\nObjevují se v Tolkienových dílech \"Hobit aneb cesta tam a zase zpátky\" a v jeho trilogii \"Pán prstenů\", kde je v kapitole Dodatky popsána jejich historie. Podrobnosti o stvoření trpaslíků stejně jako jejich kontakty s elfy v prvním věku jsou popsány v \"Silmarillionu\". Další detaily obsahují díla \"Nedokončené příběhy Númenoru a Středozemě\", \"Húrinovy děti\" a \"The History of Middle-earth\".\n\nTrpaslíci představují tradiční postavy objevující se v mytologiích a pověstech celé řady evropských národů. Nalezneme je nejen ve slovanské, ale také v germánské, finské či keltské mytologii, které Tolkienovi poskytly nejvíce inspirace.\n\nPři tvorbě trpaslíků Středozemě byl Tolkien, ačkoliv se od toho později distancoval, ovlivněn především mytologií germánskou. Pro označení trpaslíka využil slova \"dwarf\", k němuž místo tradičního anglického plurálu \"dwarfs\" užíval v množném čísle výrazu \"dwarves\". Pro většinu trpasličích jmen objevujících se v jeho příbězích navíc využil jména trpaslíků ze staroislandského eposu Edda. Jak trpaslíci z germánských pověstí tak trpaslíci z Tolkienovi Středozemě pak žijí ve skalách, jsou výbornými řemeslníky a mají určitý sklon k chamtivosti. \n\nKromě mytologií však Tolkiena velkou měrou ovlivnili také pohádky. Sám přiznal, že při psaní \"Hobita\" se nechal inspirovat klasickou pohádkou O Sněhurce a sedmi trpaslících objevující se v Pohádkách bratří Grimmů. Paralelu k tajnůstkářství Tolkienových trpaslíků pak lze nalézt v pohádce o skřítkovi Rumplcimprcamprovi (anglicky \"Rumpelstiltskin\"), který odmítá prozradit své pravé jméno. \n\nSami trpaslíci se ve svém tajném jazyce Khuzdul nazývají Khazâd. Elfové je nejčastěji označují jako Naugrim čili \"Zakrnělý lid\" nebo Gonnhirrim tedy \"Pány kamene\".\n\nTrpaslíci jsou velice hrdí, nepoddajní, stateční, silní a otužilí. Měří většinou od metru dvacet do metru padesát. Dožívají se v průměru dvěstě padesáti let. Jsou velkými řemeslníky, kováři a staviteli kamenných síní a staveb. Těží kovy v podzemí hor, nejznámějším příkladem je vzácný kov mithril z Morie. Velkou zálibu mají také ve zpracování železa, stříbra a zlata a ve výrobě zbraní. Nade vše milovali výtvory své práce, které žárlivě střežili. Vytvořili si vlastní řeč khuzdulštinu, kterou však žádné jiné plemeno Středozemě neznalo, protože si ji trpaslíci velice přísně střežili. Jedno z mála známých slov této řeči je označení pro trpaslíka – Khazâd.\n\nO trpaslicích se toho v Tolkienových příbězích mnoho nevypráví. Jedinou známou trpaslicí Středozemě je Dís, sestra Thorina Pavézy a matka Kíliho s Fílim. Je známo, že trpaslic je mezi trpaslíky velice málo, pravděpodobně asi jen třetina celého národa. Ne každá z nich navíc hledá partnera a mnoho trpaslic se ve svém životě vůbec nevdá. To vede u trpaslíků k velice pomalému populačnímu přírůstku, který je navíc kriticky ohrožen za každé nestabilní situace.\n\nTrpaslice jen zřídkakdy opouštějí bezpečné úkryty pod horami. Když už jsou k tomu okolnostmi donuceny, jsou svým zjevem, hlasem, ale také oděvem natolik podobné svým mužským protějškům, že je jiné plemeno téměř nedokáže rozpoznat. Někteří lidé si proto začali myslet, že trpaslíci sami rostou z kamene a že trpaslice neexistují.\n\nVztahy mezi trpaslíky a elfy byly často chladné. Nejlepší shodu udržoval s elfy Durinův lid. Ten nacházel porozumění především u eregionských Noldor. Tradičně zlé vztahy měli trpaslíci se Sindar, kteří vinili naugrim z usmrcení krále Thingola a z masakru při dobytí Doriathu. Ojedinělým příkladem vřelého přátelství mezi trpaslíkem a elfem byl vztah Gimliho s elfem Legolasem popsaný v Pánovi prstenů.\n\nTrpaslíci věří, že jejich mrtví odcházejí do Mandosu, kde se shromažďují u svého otce Aulëho. Ilúvatar jim prý nakonec dá místo mezi svými dětmi a po Dagor Dagorathu budou obživlí trpaslíci pomáhat Aulëmu s obnovou poničené Ardy. Své mrtvé ukládají do velkých kamenných mohyl, proto elfové mysleli, že se trpaslíci po smrti vracejí do hlíny a kamene z nichž byli stvořeni. Trpaslíci rovněž věří v reinkarnaci svých sedmi praotců, kteří údajně znovu ožívají mezi svým lidem. Mezi Dlouhovousáči se do počátku čtvrtého věku šestkrát znovu narodil král Durin.\n\nSedm otců trpaslíků vytvořil v skryté jeskyni ve Středozemi samotný Vala Aulë, jelikož se již nemohl dočkat příchodu prvních Ilúvatarových dětí. Stvořil je silné a odolné, aby mohly odolat Morgothově zlé moci. Aulë ale nemohl vytvořit bytosti s vlastní svobodnou vůlí. Když stvořitel Ilúvatar uviděl Aulëho výtvor, přikázal mu, aby svou práci zničil. Podle předpovědi měli být totiž prvorozenými bytostmi Ardy elfové. Aulë se s žalem chystal své trpaslíky rozbít. Ilúvatarovi se však Aulëho pro lásku k jeho práci zželelo a tak ho zastavil a dal trpaslíkům vlastní fëa a vtělil jim život. Aby však byla dodržena předpověď o prvorozených, bylo sedm otců trpaslíků uspáno a Aulë je rozmístil po celé Středozemi. Kvůli svému původu trpaslíci v pozdějších časech mezi Valar uctívali především svého stvořitele Aulëho, kterému říkali Mahal.\n\nPo zrození elfů u jezera Cuiviénen na východě v prvním hvězdném věku, procitli ve svých úkrytech v hlubokých slojích také otcové trpaslíků. Každý z praotců zbudoval v horách svého probuzení velké sídlo, elfové však ve svých příbězích mluví pouze o třech nejznámějších, kterými byli Hadhodrond (Khazad-dûm), Belegost (Gabilgathol) a Nogrod (Tumunzahar). Nejvýznamnějším z trpasličích měst se stala Khazad-dûm nacházející se přibližně uprostřed Mlžných hor. Khazad-dûm – Trpasluj vybudoval nejstarší z trpasličích praotců Durin I., zvaný pro svůj dlouhý věk \"Nesmrtelný\", který se stal prvním a nejrespektovanějším vůdcem mezi všemi sedmi trpasličími rody.\n\nElfové v Beleriandu se poprvé setkali s trpaslíky z Modrých hor v prvním věku. I přestože mezi oběma národy panovaly pouze vlažné styky, měli ze vzájemného obchodu obrovský užitek obě strany. Trpaslíci naučili Sindar výrobě ocelových zbraní a pomohli jejich králi Thingolovi zbudovat sídlo Menegroth, prý nejkrásnější místo Středozemě. V Belegostu se tenkrát začalo vyrábět slavné trpasličí brnění ze spojovaných kroužků a v Nogrodu sídlil nejslavnější trpasličí kovář všech dob Telchar.\n\nBěhem Beleriandských válek bojovali trpaslíci z Ered Luin povětšinou na straně elfů proti Morgothovi. Největší slávu si u elfů vysloužil pán Belegostu Azaghâl, který v Bitvě nespočetných slz vrazil nůž do břicha Glaurunga, otce draků. Finrod trpaslíky nazývaný Felagund, využil pomoci Naugrim po roce 50, kdy nechal vystavět své skryté město Nargothrond.\n\nVztahy trpaslíků a elfů však nebyli vždy dobré. Asi v roce 505 usmrtili kováři z Nogrodu krále Thingola, pro kterého pracovali na spojení největších klenotů obou národů - silmarilu a Nauglamíru. Při útěku z Doriathu však byli téměř všichni královi vrazi pobiti. Zprávy o zabíjení dorazili do Nogrodu, kde se nogrodští trpaslíci domnívali, že jejich kováři byli v Menegrothu zrazeni. Na trestnou výpravu vyrazilo mocné trpasličí vojsko, které vyplenilo Doriath a uloupilo Fëanorův klenot. Při ústupu do Ered Luin však trpaslíky porazili Zelení elfové vedení Berenem.\n\nPři zániku Beleriandu na konci prvního věku ve válce hněvu, byla trpasličí města v Modrých horách rozervána a zničena. Většina přeživšího lidu poté odešla na východ.\n\nTrpaslíci z Nogrodu a Belegostu zamířili ze svých zničených domovů do nejslavnějšího trpasličího města Khazad-dûm, jehož proslulost pronikla za Ered Luin již v prvním věku. Moc Trpasluje příchodem dalších trpaslíků ještě více vzrostla. Naugrim velice zbohatli, neboť pod kořeny hor objevili velice vzácný kov mithril, z kterého vyrobili mnoho úžasných věcí.\n\nPo založení Noldorského království Eregion u západní brány Morie došlo k největšímu sblížení mezi trpaslíky a elfy. Noldorští kováři však byli podvedeni Sauronem a po válce bylo jejich království zcela zničeno. Sedmi dědicům trpasličích praotců byli Sauronem podstrčeny Prsteny moci. Temnému pánovi se však ani s jejich pomocí nepodařilo trpaslíky ovládnout. Prsteny však v naugrim probouzely velkou touhu po zlatě a zneklidňovaly jejich srdce. To Temného pána rozzuřilo a požadoval prsteny nazpět. Většinu z nich se mu opravdu podařilo získat a zbytek sežrali draci. Poslední z trpasličích prstenů zůstal skryt u vládců Durinova lidu. Dlouhovousáči v Khazad-dum uzavřeli před válkou zmítaným vnějším světem své brány. Jejich počet se však začal pozvolna snižovat a nádhera města postupně bledla.\n\nRoku 1980 třetího věku za vlády Durina VI. probudili trpaslíci, dolující v hlubinách země, balroga, který zabil krále Durina a vyhnal Durinův lid z jejich města. Khazad-dûm byla od té doby známa jako Moria a stalo se z ní temné a nebezpečné místo obývané skřety. Trpaslíci po útěku z Morie osídlili horu Erebor v severním Rhovanionu, kde založili Království pod Horou. Usadili se také v Šedých a Železných horách, kde těžili především zlato a železo. Trpaslíci brzy navázali obchodní styky ze Seveřany a obě plemena dík transakcím rychle bohatla. O trpasličí prosperitě se však dozvěděli draci ze severu, kteří jejich sídla často přepadali a kradli jejich poklady. V roce 2589 vyplenil drak Šmak horu Erebor a usmrtil krále Dáina I.. Většina přeživších uprchla do Železných hor, avšak král Thrór i se synem Thráinem a malou družinou hledali štěstí ve vyhnanství na Vrchovině\n\nDurinův dědic Thrór, který byl posedlý obnovením Trpasluje byl v roce 2790 u bran Morie brutálně usmrcen skřety. Thráin volal po pomstě, a tak v letech 2793 - 2799 došlo ke krvavé válce mezi trpaslíky a skřety, která v roce 2799 vyvrcholila bitvou v Azanulbizaru. Skřeti byli poraženi, avšak trpaslíci taktéž utrpěli obrovské ztráty. Kvůli balrogovi se navíc neodvážili pokračovat do hlubin Morie. Po bitvě proto část Durinova lidu odešla hledat nové domovy do Modrých hor.\n\nJak vypráví kniha \"Hobit aneb cesta tam a zase zpátky\", se malé výpravě vedené Durinovým dědicem Thorinem Pavézou a čarodějem Gandalfem podařilo z Ereboru vyhnat draka a znovu založit Království pod Horou. Prvním králem v Osamělé hoře se stal Dáin, neboť jeho bratranec Thorin padl v krvavé bitvě pěti armád. Trpaslíci v Ereboru opět rychle zesílili a prosperovali dík obchodu s elfy z Temného hvozdu a Seveřany z Esgarothu.\n\nSe znovupovstáním Saurona na konci třetího věku padnul stín i na trpaslíky z Osamělé hory. V roce 2989 se ještě Balin pokusil v čele neúspěšné výpravy znovuosídlit pustou Morii. Na Elrondově radě v Roklince v roce 3018 pak trpaslíky z Ereboru zastupoval Glóin se svým synem Gimlim. Gimli byl zvolen mezi členy Společenstva prstenu, které se vydalo zničit Jeden prsten. Ve válce o Prsten bylo Království pod Horou napadeno Sauronovými sluhy a došlo k bitvě u Ereboru. Král Dáin II. Železná noha v boji padnul, zničením Prstenu však Sauronova moc pominula a jeho sluhové byli poté trpaslíky lehce rozehnáni.\n\nVe čtvrtém věku založil Gimli, přítel elfů, v Bílých horách království Aglarond, kam odvedl z Ereboru velkou část svého lidu. Sto let vládl Aglarondu, než společně se svým přítelem Legolasem odplul přes moře do Valinoru. Jako jediný ze všech trpaslíků tak spatřil světlo Blažené říše. Další osud trpaslíků ve čtvrtém věku je nejistý. Je nepochybné, že jich však nadále ubývalo.\n\nDlouhovousáči (v originále \"Longbeards\") byli první a pro elfy a lidi třetího věku nejznámější trpasličí čeleď. Dle svého praotce a zakladatele Khazad-dûm byli nazývaní Durinův lid. Po pádu Trpasluje osídlili Dlouhovousáči Erebor, Vrchovinu, Železné, Šedé a Modré hory. Z tohoto rodu pochází většina známých trpaslíků Tolkienova světa.\n\nOhňovousáči a Širokoramenatí (v originále \"Firebeards\" a \"Broadbeams\") byly rody obývající města Nogrod a Belegost v Modrých horách. Tito trpaslíci se jako první setkali s beleriandskými elfy a zasáhli do jejich raných příběhů. Trpaslíci z Nogrodu a Belegostu se proslavili v beleriandských válkách proti Temnému pánovi, avšak několikrát krvavě válčili i s elfy, což vážně zhoršilo vztahy mezi oběma plemeny. Při zničení Beleriandu zpustla i města Ohňovousáčů a Širokoramenatých, kteří se uchýlili do Khazad-dûm, kde ve druhém věku splynuli s Dlouhovousáči.\n\nČernokadeřatí, Kamennonozí, Ztuhlovousáči a Železné pěsti (v originále \"Blacklocks\", \"Stonefoots\", \"Stiffbeards\" a \"Ironfists\") jsou názvy čtyř zbývajících čeledí. O nich je z Tolkienova díla patrné jen to, že žili ve svých sídlech nacházejících se kdesi daleko na východě Středozemě. Všechny čtyři rody vyslaly své oddíly na pomoc Durinovu lidu, když Dlouhovousáči připravovali vojsko na válku proti skřetům.\n\nTito trpaslíci byli v pradávných časech z neznámých důvodů zapuzeni ze svých domovů na východě. Ještě před Morgothovým útěkem do Středozemě se zatoulali do Beleriandu, kde jejich příchod zaznamenali Sindar. Drobní trpaslíci byli nižšího vzrůstu a nebyli tak zruční v kovářství jako jejich příbuzní. Sindar, kteří jim říkali Noegyth Nibin, nevěděli, co jsou zač, a tak je nejprve honili a zabíjeli. Po příchodu vyspělejších trpaslíků z Ered Luin nechali Sindar Drobné trpaslíky na pokoji. Ti však elfům nikdy neodpustili. Nenáviděli skřety, Sindar, ale ze všeho nejvíce Noldor, kteří jim zabírali jejich domovy. Drobní trpaslíci před příchodem Noldor obývali nargothrondské jeskyně i kopec Amon Rudh. Kromě Mîma a jeho synů nikdy výrazně nepromluvili do dějin Středozemě.\n\nTrpaslíci budovali svá města pod vrcholky hor, kvůli své zálibě v těžbě vzácných kovů potřebných na tvorbu šperků a zbraní. Zde jsou uvedena známá místa západního cípu Středozemě obývaná trpaslíky.\n\nAnimovaná verze Hobita z roku 1977 od Julese Basse a Arthura Rankina juniora zobrazuje trpaslíky jako zestárlé a navzájem si velmi podobné skřítky.\n\nVe filmové trilogii Pán Prstenů od režiséra Petera Jacksona je v úvodním prologu znázorněno i Sedm trpasličích králů přebírajících prsteny moci vyrobené Temným pánem. Jedinou významnější trpasličí postavu příběhu, Gilmiho, ztvárnil velšský herec John Rhys-Davies.\n\nV Jacksonově filmové trilogii Hobit skládající se z filmů , a je mnohem šířeji vykreslována trpasličí historie.\n\n\n"}
{"id": "264237", "url": "https://cs.wikipedia.org/wiki?curid=264237", "title": "Tuaregové", "text": "Tuaregové\n\nTuaregové jsou jedním z berberských národů obývajících rozsáhlá území rozkládající se ve středozápadní části Sahary a Sahelu na severu Afriky. Tvoří jej asi 1–1,5 milionu osob jejichž hlavní obživou je kočovné pastevectví. Dnes je jejich území rozděleno mezi Alžírsko, Libyi, Niger, Mali a Burkinu Faso.\nSami sebe označují názvem Kel Tamašek, tj. „lidé mluvící jazykem tamašek“, který je považován za dialekt berberštiny. Podle jiných pramenů se název odvozuje z arabského at-Tawárika tedy „bohem opuštění“. Podle Encyklopedia of Islam je název Tuareg odvozen od slova Targa, což je berberské označení provincie Fezzán v dnešní Libyi a tudíž označení Tuareg znamená člověk z Fezzánu. Stejně jako zbylé berberské kmeny i oni prošli procesem arabizace a přijali islám. Jejich území se rozkládá především v nehostinných a špatně přístupných oblastech, takže si i navzdory tomu zachovali velkou část původní kultury včetně jazyka a písma.\n\nJejich původ je spojen s původem Berberů, kteří se na území severní Afriky nacházeli již 7000 let př. n. l. Kmeny Tuaregů vznikají až v 7. století př. n. l., kdy postupující Arabové vytlačili některé Berbery do jižnějších nepříznivých oblastí Sahary, tady se postupně formují kmenová společenství Tuaregů. Postupně musí čelit nájezdům místních vládců Haussů, Songhajské říše nebo Maročanů. V tomto období se také stávají hlavní obchodní spojnicí mezi pobřežím Středozemního moře a černou Afrikou.\nFrancouzská kolonizace západní Afriky zde narazila na silný odpor ze strany tuarežských kmenů, který byl poražen až za pomoci přivolaných posil. I poté se u moci udrželi místní náčelníci, kteří se stali spojenci Francie pro lepší správu nad územím. Po odchodu francouzských kolonizátorů se jejich území stalo součástí několika státních útvarů. Ve všech se stali národnostní menšinou obývající nehostinné oblasti vzdálené od hlavního města. V Mali a Nigeru je vláda v rukou černošského obyvatelstva, které bylo dříve v tuarežské společnosti považováno za nejnižší otrockou vrstvu obyvatelstva.\nVelké sociální a národnostní problémy spojené s vlnami sucha a tím způsobené neúrody postupně vedly k nepokojům. V 60. letech 20. století to byla krvavě potlačená revolta v Mali, v 70. letech v Mali a Nigeru a v 90. letech tamtéž. I v současnosti je situace velmi napjatá. Dne 6. dubna 2012 vyhlásili Tuaregové na severu Mali svůj vlastní stát Azavad.\n\nTuaregové obývají oblast o rozloze asi 2 milionů km, která zasahuje na území pěti afrických států – Alžírska, Libye, Nigeru, Mali a Burkiny Faso. Převážná část národa je soustředěna v Nigeru (asi 700 tisíc osob) a Mali (asi 500 tisíc osob). V Nigeru obývají převážně kraj Azawagh a s hlavním městem Agadez, které je považováno za jejich centrum. V Mali je hlavním sídlem kraj Azawad s centrem v Kidalu, v Alžírsku jsou soustředěni na jihu země, v horách Tassili n'Ajjer a Hoggar. Poslední částí je malé území v Burkině Faso a na západě Libye kraj Fezzan (ten je v tamašku označen Targa a mohl by tak být jedním ze zdrojů pro název Tuaregové.\n\nPříslušníci národa Tuaregů hovoří jazykem tamašek, jedním ze skupiny berberských jazyků. Díky izolovanosti unikli alespoň částečně arabizaci a tak si zachovali téměř čistou formu původního berberského dialektu. Zachovali si také původní berberské písmo tifinar.\n\nTuaregové nejsou typičtí berbeři, ale jejich vzhled a barva kůže se liší podle oblastí, v nichž žijí. Na severu mají většinou světlou pleť a evropské rysy, na jihu je barva jejich pleti tmavší, někde jejich vzhled dokonce splývá s místním černošským etnikem. Muži si už od puberty zahalují tvář pláštěm zvaným \"litham\", nosí dlouhé meče, dýky a štíty vyrobené z antilopí kůže.\nTradičně se jejich společnost dělí na takzvané ettebely (rodová společenství, klany), většina z nich se nazývá podle pohoří, kde se rozkládají: Kel Ajjer (v pohoří Tassili n‘Ajjer), Kel Ahaggar (v pohoří Ahaggar), Kel Tademekkat (v oblasti Tademekkat) a Kel Aïr (v pohoří Aïr), Kel Adar (v pohoří Adrar des Iforas), Kel Ataram (jižně od řeky Niger), Kel Dinniq (kraj Azawagh v Nigeru) a Kel Gress (jihovýchodní Niger). Tato velká společenství se dělí na další menší ettebely.\nK dalšímu členění společnosti slouží tzv. kmeny tawsit, které odlišují jednotlivá společenská postavení a příslušnost k nim je dědičná, odvozující se od ženského předka. Imažiren jsou nejvyšší vrstvou válečníků. Mají za úkol ochraňovat vesnici a stáda a pořádat karavany skrz poušť. Imrad jsou kmeny podřízené Imažiren. Jejich hlavní náplní práce je starost o většinu stád ve vesnici, sami jsou majiteli a pastevci menšího dobytka. Jako svobodní lidé se také podílejí na válečných výpravách. Další část společnosti tvoří Islemen, marabuti, jejichž úkolem je výklad Koránu a v návaznosti na tradici islámského práva jsou také poradci ve věcech práva. Nejnižší vrstvou jsou Iklan, ukořistění při výpravách. Postoj k této vrstvě byl v tradiční společnosti velice kladný, výjimkou nebyly ani sňatky mezi různými vrstvami, proto na jihu došlo k promísení s černým obyvatelstvem. Zcela výjimečnou vrstvou, nezapadající do klasického systému, jsou Inaden, věnující se řemeslné výrobě. Jejich materiálem je kov, kůže i dřevo. Znají vše, co se ve společenství událo a mají možnost to i ovlivnit. Svým popisem určí postavení osob ve společnosti.\n\nSpolečenství Tuaregů je založeno na matrilineárním principu. Zatímco muži jsou ochránci a živiteli rodiny a vlastníci stád, ženy jsou majitelkami stanu a jeho vybavení, přičemž ani v manželství se jejich majetek nespojí. Tato rovnováha je pro společnost velice důležitá. O rozvod mohou požádat oba partneři a oba přitom mohou ztratit hodně. Žena přijde o obživu a vrací se k rodině, muž přijde o domov. Rodiny jsou monogamní a velké slovo při rozhodování o společnosti mají právě ženy.\n\n"}
{"id": "264242", "url": "https://cs.wikipedia.org/wiki?curid=264242", "title": "Socialistické sjednocení", "text": "Socialistické sjednocení\n\nSocialistické sjednocení bylo sdružení dvou politických stran - Neodvislé sociálně demokratické strany (NRSDS) a Nezávislé socialistické strany (NSS). Existovalo v letech 1923 až 1924, ke konečné fúzi ovšem nakonec nedošlo. \n\nPojem Socialistické sjednocení se původně používal pro společný poslanecký klub NRSDS a NSS, vytvořený poté, co byli čtyři poslanci Národních socialistů vyloučeni ze strany (březen 1923). Společný poslanecký klub tedy nyní tvořili za z NRSDS Vilém Brodecký, Vincenc Charvát, Robert Klein a za NSS Bohuslav Vrbenský, Luisa Landová-Štychová, Theodor Bartošek a Václav Draxl.\n\nV září Socialistické sjednocení kandidovalo v obecních volbách, obě strany měly paritní zastoupení kandidátů. Sdružení získalo celkem 21 578 hlasů a 256 mandátů v obecních zastupitelstvech. 10 kandidátů získalo starostenské posty. \n\n9. prosince 1923 se konala zemská konference organizací Socialistického sjednocení. Plánovala se konečná fúze NRSDS s NSS, která měla proběhnout příští rok. Mezitím ale vypukly spory o další ideové směřování hnutí. Vytvořily se dva hlavní tábory:\n\n\n\nK rozkladu Socialistického sjednocení ale přispělo též vědomí slabosti hnutí. Na I. sjezdu Socialistického sjednocení, konaném 28. - 29. června 1924 tak NRSDS s NSS fúzi odmítla. NSS reagovala přejmenováním Socialistického sjednocení na Nezávislou socialistickou stranu dělnickou, kterou tvořili z valné části pouze členové NSS. \n\nProti Socialistickému sjednocení vedli zuřivou kampaň v první řadě národní socialisté, kterým šlo hlavně o to, aby zabránili odlákání svých členů. V srpnu 1923 se ale na konferenci důvěrníků Socialistického sjednocení se ukázalo, že nástup nové strany neproběhl špatně. Na konferenci dorazilo 152 delegátů zastupujících 172 organizací politických, 15 organizací mládeže, 20 samostatných zemských rad. Celkem strana disponovala asi 15 000 členy.\n\nVětšinu členstva tvořili ovšem dodala NSS. Také díky ní mělo Socialistické sjednocení slušný vliv na hornickém severu a severovýchodě. \n\nSocialistické sjednocení za krátkou dobu své existence přes vnitřní rozpory spolupracovalo s KSČ na různých společných akcích (mítinky, demonstrace, stávky, veřejné schůze atd.), což byl ostatně předstupeň k následnému sloučení Nezávislé socialistické strany dělnické s KSČ.\n\nVe volbách do pražského zastupitelstva v roce 1923 získalo Socialistické sjednocení 3 752 (1,01 %) hlasů a jeden mandát. \n\n\n"}
{"id": "264243", "url": "https://cs.wikipedia.org/wiki?curid=264243", "title": "Jelínkův most", "text": "Jelínkův most\n\nJelínkův most či Jelínkova brána je krasový útvar v CHKO Český kras, nacházející se na katastrálním území obce Tmaň v okrese Beroun, asi 1 km západně od Koněpruských jeskyní.\n\nSkalní útvar je tvořen úzkou, hlubokou soutěskou, jejíž cca 1 m vzdálené okraje jsou na dvou místech přiblíženy natolik, že se dotýkají a tvoří zajímavý krasový jev připomínající převýšený gotický lomený oblouk. Skalní útvar je součástí Národní přírodní památky Kotýz.\n\nJelínkův most má tvar úzké štěrbiny vysoké asi 9 metrů a široké nanejvýš 1 metr.\n\nK Jelínkovu mostu vede od Axamitovy brány odbočka ze žlutě značené turistické stezky, která směřuje od Koněpruských jeskyní po hraně velkolomu Čertovy schody kolem hradiště Kotýz k samotě Havlíčkův Mlýn. V úseku od západního okraje velkolomu až k rozcestí pod Koukolovou horou je tato turistická cesta totožná s trasou naučné stezky \"Koukolova hora - Kotýz\".\n"}
{"id": "264244", "url": "https://cs.wikipedia.org/wiki?curid=264244", "title": "Jerlín japonský", "text": "Jerlín japonský\n\nJerlín japonský (\"Styphnolobium japonicum\", syn. \"Sophora japonica\") je opadavý listnatý strom, výjimečně keř, z čeledi bobovitých.\n\n\"Sophora japonica\" L., 1767\n\n\nKoruna těchto rychle rostoucích stromů, dorůstajících výšky 15, výjimečně až 25 m, je obvykle široce kulovitá, o průměru 30 až 40 m. Existují však válcovité kultivary (např. \"Columnaris\", \"Fastigiata\" nebo \"Princeton Upright\"), které mají menší šířku než výšku.\n\nStrom má šedohnědou kůru s vystouplými hřebeny. Povrch mladších větví a výhonků je olivově zelený.\n\nSložené listy jsou lichozpeřené, jařmo 12 až 15 cm dlouhé, se 7 až 17 lístky podlouhle eliptickými, vejčitými až vejčitě kopinatými, dlouhými 2 až 5 cm a širokými 1 až 2 cm. Na vrchu jsou tmavozelené nebo šedozelené, na spodní straně světle zelené.\n\nKvětenství vytváří koncové laty dlouhé až 30 cm, tvořené velkým množstvím (až 80) drobnými kvítky. Jednotlivé oboupohlavní motýlokvěté kvítky jsou slonovinově bílé až žlutobílé, drobné, 2 až 4 mm dlouhé, slabě vonící. Jsou hmyzosprašné. Jerlín kvete v červenci až srpnu. V Evropě kvetou obvykle teprve jedinci starší přibližně 15 let.\n\nPlod je stopkatý válcovitý lusk, 5 až 7 cm dlouhý, dužnatý, obsahující jedno až pět tmavohnědých až černých, zploštěných, elipsoidních semen o rozměrech 7–9 × 4–5 × 3–3,5 mm. Semena jsou dobře klíčivá.\n\nNavzdory svému druhovému jménu není tento druh původní v Japonsku, kam byl jen zavlečen. Původní areál rozšíření zahrnuje oblasti Dálného východu, především Čínu a Koreu. Pěstováním jako okrasný strom se jerlín rozšířil do mírného pásu celého světa. V Evropě je znám a pěstován od 18. století, v Česku od roku 1835. Jeden z nejstarších exemplářů nejen v Česku, ale ve střední Evropě vůbec, roste od roku 1910 v zámeckém parku poblíž zámku ve Valticích. Další stoletý exemplář se nachází v obci Brodce u Mladé Boleslavi. V roce 2013 byl prohlášen památným stromem.\n\nJeden vzrostlý exemplář starší než 50 let se nachází v obci Třemošná cca 5 km od Plzně, v Praze se skupina vzrostlých jerlínů nachází například v areálu Vyšehradu v parku sousedícím s bazilikou svatého Petra a Pavla.\n\nDva vzrostlé exempláře značně starší padesáti let se nachází v obci Višňové u Znojma, jeden v zámeckém parku a jeden v části obce Rebešovice (stáří tohoto stromu se odhaduje na 80+ let).\n\nČtyři rozkošatělé exempláře o stáří přibližně 90 let (2019) zkrášlují půvabné zákoutí za novorenesanční radnicí na Wernerově nábřeží v historickém jádru Pardubic.\n\nVyžaduje slunné stanoviště s dostatkem vláhy a živin, nesnáší však zamokřené těžké půdy. Dospělé stromy vydrží i silné mrazy do −25 °C; mladé semenáčky však může mráz poškodit, proto je dobré je předpěstovávat nejméně 2 roky ve sklenících. Je velmi odolný proti znečištěnému prostředí včetně zasolení půdy, proto se v současné době využívá jako okrasný strom v městských stromořadích. Po zakořenění snáší i déle trvající sucho.\n\nJerlín obsahuje jedovatý cytisin, který může způsobit nevolnosti. Je významným zdrojem rutinu, obsaženým v listech a zejména v nezralých semenících (až 40 %). Semena obsahují škrob.\n\nPěstuje se jako okrasný strom v zahradách a parcích jednak pro svůj vzhled, jednak pro pěkné květenství. Je medonosnou rostlinou a umožňuje hnízdění ptactva.\n\nDřevo je pevné a tvrdé a v oblasti svého původu se užívá jako stavební materiál. Poranění jím způsobená se velmi obtížně hojí.\n\nPřestože obsahuje cytisin, na Dálném východě se květy a mladé lístky používají k přípravě čaje, vzhledem k velkému obsahu rutinu. Listy, předem několikrát spařené, se ve východní kuchyni užívají podobně jako špenát.\n\nV čínském lékařství patří jerlín k padesáti nejvýznamnějším léčivým rostlinám. Užívá se jako antibakteriální, protizánětlivý, antispasmatický, pročišťovací a protihorečnatý prostředek, jako diuretikum, laxativum, hypotensivum a abortivum. Odvar z listů zvláčňuje a zvlhčuje kůži a snižuje krvácivost z povrchových ran i při vnitřním krvácení; pomáhá též při léčbě epileptických záchvatů a všeobecně k uvolňování křečí. Odvar z dřeva se používá k léčení nežitů a hemoroidů.\n\nV minulosti byly květy a zejména lusky zdrojem přírodního žlutého barviva.\n\n\n"}
{"id": "264245", "url": "https://cs.wikipedia.org/wiki?curid=264245", "title": "Jezírka u Rozvadova", "text": "Jezírka u Rozvadova\n\nJezírka u Rozvadova je pojmenování tří rašelinných jezírek, která se nacházejí v katastrálním území Rozvadov ve vzdálenosti 4 km jižně od vsi Rozvadov v okrese Tachov v České republice. Jezírka se nacházejí v nadmořské výšce přibližně 500 m.\n\nV roce 1984 byla jezírka s okolím vyhlášena přírodní rezervací o rozloze 6,23 ha. Vyskytuje se zde mj. rosnatka okrouhlolistá.\n\n"}
{"id": "264246", "url": "https://cs.wikipedia.org/wiki?curid=264246", "title": "Jílovský potok (přítok Labe)", "text": "Jílovský potok (přítok Labe)\n\nJílovský potok (Jílovák) je levostranný přítok řeky Labe v Ústeckém kraji. Délka jeho toku je 20,25 km. Plocha povodí měří 76,16 km². \n\n<nowiki> </nowiki>Jílovský potok pramení v oblasti Nakléřovského průsmyku v nadmořské výšce 711 m. Po celé své délce toku teče převážně východním směrem. Necelých tři sta metrů pod pramenem překračuje silnici 248 a tunel Panenská. Poté se potok dostává do hlubšího údolí, v němž je vybudován suchý polder jako ochrana před zvýšenými stavy vody. Pod ním vtéká do první obce, Libouchec, kde se od něj pomocí umělého rozvodí odděluje Klíšský potok, jenž v Ústí nad Labem ústí do řeky Bíliny. \n\nV Libouchci se do Jílovského potoka vlévá Chvojenský potok, Tisá, Skalní potok, Liščí potok a Červený potok. Na krátko se dostává do obce Modrá a bezprostředně vtéká do města Jílové. Zde přijímá Hornojílovský potok a Martiněveský potok. Těsně před vtokem do statutárního města Děčín (městská čtvrť Bynov) vtéká v Martiněvsi do dalšího polderu, který je ovšem z části napouštěný. Dílo o ploše 4 250 m² a výšce necelých 10 metrů slouží kromě zachytávání nežádoucích sedimentů jako regulace, jenž během vysokých průtoků mírní povodňové vlny. Jako poslední větší přítoky tvoří Jelení potok a Bělský potok. Nakonec po opuštění děčínské čtvrtě Podmokly se vlévá levostranně do Labe v nadmořské výšce 123 metrů.\n\nSpravuje jej státní podnik Povodí Ohře. Pod zmíněnou vodní nádrží napájí vody Jílovského potoka po levé straně strouhou Žabí rybník. Ten je poslední ze sedmi podobných rybníků, které byly v minulosti na Jílovském potoce vystavěny. Před ústím do Labe vytvářel v širokém náplavovém údolí meandry a tůně. V tomto místě dal Jílovský potok název osadě Bodenbach (tj. \"Zemitý potok\") dnes Podmokly. Zajímavostí je, že v nedávné historii změnilo jeho ústí polohu. Původní ústí se nacházelo až na jižním úpatí Pastýřské stěny, kde byl malý přístav. Ještě před 50 lety se vléval do Labe 150 metrů pod železničním mostem. V Současné situaci je to však 150 metrů nad tímto mostem.\n\nPrůměrný průtok při ústí činí 0,71 m³/s. Průměrný průtok v Jílovém je 0,283 m³/s. Specifický odtok v povodí Jílovského potoka činí 9,38 l/s/km².\n\nHlásné profily\n\nNecelé tři kilometry pod pramenem, se v Libouchci nachází umělé rozvodí, kde se od Jílovského potoka odděluje menší větev. Tím vzniká Klíšský potok, který dále pokračuje do města Ústí nad Labem, kde se levostranně vlévá do řeky Bíliny bezprostředně před jejím soutokem s Labem. Rozvodí je historická i technická chráněná památka a leží na pozemku jedné chalupy. Ačkoliv je částečně viditelná z mostu, není k ní však veřejnosti přímý přístup, pouze za předpokladu souhlasu majitele pozemku. V roce 1487 odkoupila radnice v Ústí nad Labem půlku toku Jílovského potoka od děčínských Vartenberků, za účelem posílení Klíšského potoka. \n\nJílovský potok je místními obyvateli velmi dobře znám svými ojedinělými extrémními povodněmi (např. 1979, 1987), jež páchají poměrně velké škody. Běžně reaguje na dlouhotrvající deště a zimní oblevy. Před výstavbou protipovodňových zábran byla zaplavována nejníže položená část Podmokel vodou, která se při vysokém stavu vody v Labi navalila korytem Jílovského potoka proti proudu.\n\nNejvětší zaznamená povodeň se odehrála po dvouhodinovém přívalovém dešti extrémní intenzity odpoledne dne 1. července 1987. Extrémní úhrny dosahujících až 195 mm (Cihlářský rybník, [povodí přítoku Tisá), zapříčinily maximální průtok až 140 m³/s. Průtokové vlny během záplav způsobily rozsáhlou erozi koryta a značné škody na majetku. V Libouchci došlo k zaplavení náměstí a v obci Tisá se dokonce protrhl rybník o objemu 4 000 m³. V některých místech bylo silným proudem zcela odhalen skalní podklad pod bývalým dnem. Jedná se o jeden z nejintenzivnějších přívalových úhrnů na našem území v 20. století.\n\n\nZde se budou zapisovat kulminační údaje všech neobvykle velkých vodních stavů (profil Jílové). průtok.\n\n"}
{"id": "264254", "url": "https://cs.wikipedia.org/wiki?curid=264254", "title": "Kema", "text": "Kema\n\nKema ( ) je řeka ve Vologdské oblasti v Rusku. Je 150 km dlouhá. Povodí má rozlohu 4480 km².\n\nOdtéká z Kemského jezera (leží na Andomské vysočině a jeho hlavní zdrojnicí je řeka Sojda) a ústí do Bílého jezera (povodí Volhy). Hlavními přítoky jsou Indomanka zleva a Korba zprava. Okolí řeky je lesnaté a řídce osídlené, leží na ní osady Bonga, Pokrovskoje a Novokemskij. \n\nPrůměrný roční průtok vody u vesnice Levkovo činí 44,8 m³/s. Zamrzá na začátku listopadu a rozmrzá na konci dubna.\n\nŘeka má regulovaný tok a je splavná pro vodáky. Rozšířen je rekreační rybolov, i když množství ryb se zmenšuje.\n\nNa dolním toku řeky se nachází archeologické naleziště \"Nikolskoje V\" s artefakty z 10. století.\n"}
{"id": "264256", "url": "https://cs.wikipedia.org/wiki?curid=264256", "title": "Tasemnice psí", "text": "Tasemnice psí\n\nTasemnice psí (\"Dipylidium caninum\" Linnaeus, 1758) je hojně rozšířeným parazitem z třídy tasemnic, který se lokalizuje ve střevě psů, koček, případně dalších psovitých a kočkovitých šelem, výjimečně u člověka. Vývojový cyklus tasemnice zahrnuje blechu jakožto mezihostitele. Tasemnice dosahuje délky 20-50 cm, šířky 4 mm a živí se střevním obsahem. U psů a koček probíhá infekce většinou bez příznaků, při masivních invazích může docházet k průjmům. Mezi anthelmintika působící proti tasemnici psí patří praziquantel, nitroskanát a bunamidin.\n"}
{"id": "264266", "url": "https://cs.wikipedia.org/wiki?curid=264266", "title": "Jelen evropský", "text": "Jelen evropský\n\nJelen evropský (\"Cervus elaphus\"), je velký sudokopytník z čeledi jelenovitých (Cervidae). Vyskytuje se na rozsáhlém území Evropy, na Kavkaze, v Malé, západní a střední Asii a izolovaně také na území mezi Marokem a Tuniskem, což z něj činí jediný druh jelena v Africe. Člověkem byl později zavlečen i do jiných částí světa, např. do Austrálie, na Nový Zéland nebo do Argentiny.\n\nPo celá století byl jelen evropský velmi oblíbenou lovnou zvěří, což na značné části jeho areálu rozšíření platí dodnes. Ačkoli byla jeho početnost často viditelně oslabena, díky zpětné reintrodukci do volné přírody a mnoha ochranářským opatřením přežívá v poměrně hojném počtu i v současné době.\n\nJelen evropský patří mezi největší (nejmohutnější) zástupce své čeledi. Samci dorůstají 175–230 cm a jejich hmotnost se pohybuje mezi 160–240 kg. Samice jsou oproti samcům značně menší, dorůstají 160–210 cm a dosahují hmotnosti mezi 120–170 kg. Ocas přitom měří 12–19 cm a v kohoutku dosahují výšky 120 až 150 cm. Velikost i hmotnost je však velmi proměnlivá a viditelně se liší mezi jednotlivými poddruhy, kdy nejtěžší (\"C. e. elaphus\") může vážit až 500 kg, oproti tomu jeleni žijící v méně příznivých podmínkách (např. poddruh z Korsiky) mohou dorůstat pouhých 70 cm a vážit sotva 100 kg.\n\nPřes léto má jelení srst obvykle hnědou barvu s rudějším nádechem a u samců je většinou navíc patrná i prodloužená srst na krku. Zimní srst je spíše šedohnědá. Mláďata jelena evropského se vyznačují skvrnitým zbarvením, které u některých poddruhů (např. \"C. e. barbarus\" z Maroka) přetrvává i do dospělosti. Mezi zbarvením různých poddruhů jsou patrné odchylky, např. jelen karpatský (\"C. e. montanus\") má i v letní srsti patrné šedavé tóny a nebývá u něj vyvinuta hříva, u západoevropských poddruhů (skupina \"C. e. hippelaphus\") je zbarvení červenější a hříva více vyvinuta. Jeleni z polopouštních oblastí, např. jelen bucharský (\"C. e. bactrianus\") mají zbarvení spíše plavé nebo žlutavé. U některých poddruhů jsou krční partie výrazně tmavší než zbytek těla.\n\nExistuje i několik barvených mutací jelení zvěře. Nejznámější jsou jeleni bílí, chovaní např. v oboře Žehušice poblíž Kutné Hory. Tito jeleni nejsou albíni, neboť mají pigmentované (modré či hnědé) oči. Jejich původ je nejistý, geneticky patří ke kavkazským a severoíránským jelenům (poddruh \"C. e. maral\"),\nDo českých zemí se první bílí jeleni dostali počátkem 18. století, kdy je věnoval ruský car Petr I. císaři Karlu VI. Císař je umístil v oboře poblíž Brandýsa nad Labem. Druhá zásilka přišla roku 1780 z Persie a převzali ji příslušníci nejvyšších českých šlechtických rodů: knížata Valdštejn, Schwarzenberg, hrabata Kinský a Černín. Zvířata však přežila jen Valdštejnům a Kinským. Valdštejnové je chovali do roku 1890 v oboře v Mnichově Hradišti. Kinští bílé jeleny vysadili v Chlumci nad Cidlinou, roku 1829 je však věnovali hraběti Thunovi, který je umístil na svém panství v Žehušicích. Tito jeleni nejsou čistokrevní, byli zkříženi s obvykle zbarvenou zvěří tuzemského původu, ale i s dovezenými americkými jeleny wapiti.\nDalší stáda bílých jelenů žijí v oborách v Německu, Dánsku a Rakousku.\n\nNejtypičtějším znakem pro samce jsou parohy, které každý rok, obvykle na konci zimy, shazuje. Na jaře, kdy jelenům rostou parohy nové, jsou porostlé jemnou ochrannou sametovou vrstvou, nazývanou lýčí, která vyživuje rostoucí paroh a později je vytloukána o stromy. Parohy jsou tvořeny kostí, která může denně vyrůst v průměru o 2,5 cm. U dospělých samců se na parozích navíc objevují jakési výrůstky, kterým se odborně říká \"výsady\", a které rostou a přibývají s přibývajícím věkem.\n\nJelen evropský je rozšířeným a v mnoha zemích i hojným druhem sudokopytníka. Obývá prakticky celou Evropu, zcela chybí pouze v její nejsevernější části. Na území Asie obývá její střední a západní část a zasahuje také na území Malé Asie. Jedná se přitom o typického obyvatele starých lesů s občasnými palouky a pásy křovin.\n\nV minulosti se předpokládalo, že obývá i území Severní Ameriky, díky DNA testům je však dnes populace žijící na tomto území považována za zcela samostatný druh – jelen wapiti (\"Cervus canadensis\").\n\nAčkoli jeho početnost obecně roste (zvláště na území států, kde byli téměř zcela vyhubeni jeho přirození predátoři), v některých částech světa je jeho populace stále na poklesu. Příkladem je například severní Afrika. V některých státech byl v minulosti zcela vyhuben (Albánie, Izrael, Jordánsko, Libanon, Mexiko, Nepál, Turkmenistán) a nevyskytuje se zde dodnes, v některých byla jeho populace zachráněna díky vypouštění uměle odchovaných jedinců zpět do volné přírody (Řecko, Kazachstán, Maroko). Člověkem byl zcela zavlečen např. do Austrálie, Chile, Portugalska, Argentiny nebo na Nový Zéland.\n\nV některých oblastech je jeho početnost natolik vysoká, že je zde dokonce považován za významného škůdce mladých stromků.\n\nSamci se mimo říji zdržují většinou samostatně, samice naopak ve skupinách, které mohou čítat až 50 jedinců. Aktivní bývá obvykle až za soumraku, kdy ho můžeme vidět při pastvě na lesních paloucích.\n\nDosahují rychlosti 40 km/h, krátkodobě i 78 km/h.\n\nJelen evropský je výlučně býložravý přežvýkavec. Složení potravy se ale mění v závislosti na roční době. V kterémkoli období se jelení zvěř živí zejména velkým množstvím travin a bylin, které spásá na lesních mýtinách, podél cest a okolo lesa, zkrátka na všech místech, kde je díky slunečnímu světlu rostlin dostatek.\nJedinou výjimkou jsou dny, kdy je země přikrytá příliš vysokou vrstvou sněhu. Byliny a tráva reprezentují v příhodných měsících až 80 % jelení stravy. V noci se stádo odvažuje vyjít i na otevřenější prostranství a spásá na polích obilí nebo kukuřici. V zimě stoupá v denní porci potravy zastoupení keřů a dřevin: jeleni se živí ostružiníkem, břečťanem nebo okusováním kůry mladých stromků. Mají také rádi kůru a větévky břízy, habru a borovice lesní. Dostatek energie dostává vysoká zvěř i z plodů – bukvic, kaštanů a žaludů. Chutnají jí ale též padaná jablka, krmná řepa a mrkev.\n\nDíky své velké velikosti dospělí jeleni nemají v současné době kromě člověka příliš přirozených predátorů. Největší hrozbu pro něj představuje vlk, občas na ně může zaútočit i medvěd. Kolouši se zase mohou stát relativně snadnou obětí rysů. Při pokusu o napadení se samci většinou ohání svými parohy a snaží se tak predátora zastrašit, samice obvykle spoléhají na svou ostražitost a při pastvě na otevřené ploše nad bezpečností stáda dohlíží několik z nich, které v případě ohrožení vydají poplašný signál a celé stádo se stáhne zpět do lesního porostu.\n\nSamci jelena evropského jsou během říje charakterističtí svým hlasitým troubením, při kterém se snaží upoutat pozornost samic a udržet tak své stádo pohromadě. Tento jev můžeme nejčastěji zaslechnout při svítání nebo naopak při soumraku, kdy jsou jeleni nejaktivnější. Samotné troubení však používají i při soubojích mezi sebou, kdy se snaží pomocí svých parohů vyhnat svého konkurenta od blízkosti samic.\n\nSamice pohlavně dospívají druhým rokem života a březost u nich trvá 240–262 dnů. Rodí jedno, vzácně až dvě mláďata vážící přibližně 15 kg, která jsou několik prvních dnů po narození skrytá v travnatém porostu. Po dvou týdnech jsou kolouši schopni se připojit ke stádu, ale na matce jsou závislí po dobu 3 měsíců. Jejich charakteristické bílé skvrnění obvykle mizí koncem léta, ale poměrně často se stává, že několik bílých skvrn je na srsti mladých jelenů patrných ještě následující rok.\n\nVe volné přírodě se jelen evropský dožívá průměrně 10–13 let, v zajetí se může dožít i více než 20 let.\n\n\nZobrazení jelení zvěře se objevuje již v paleolitickém umění, například ve francouzské jeskyni Lascaux. Z paleolitu pochází také obrazy tančících postav, snad šamanů, zdobených jeleními nebo sobími parohy. Později nacházíme v umění Sumerů motiv dvou jelenů, chráněných mytickým orlem Anzu se lví hlavou. Jelen dvanácterák byl také symbolickým zvířetem mezopotámského boha Enkiho. Reliéfy a sošky jelenů po sobě zanechaly také starověké kultury Chetitů, Keltů, Skythů a dalších civilizací.\nZejména pro Skythy měl jelen velký význam, byl pokládán za průvodce mrtvých, který ukazuje duši cestu na Onen svět. Proto byly sošky jelenů, zhotovené z bronzu i ze zlata, často ukládány do skythských hrobů. Své koně skythští náčelníci často zdobili maskami s umělým parožím, které jim mělo dodat jelení vzhled. Takové masky byly nalezeny např. v pohŕebních mohylách Pazyrycké kultury na jižní Sibiři.\nChetitská bohyně \"Rutaš\" i keltský bůh \"Cernunnos\" byli vládci zvířat a jsou zobrazováni s jeleními parohy na hlavě. V mnoha keltských i slovanských příbězích se objevuje motiv víly v podobě laně, která se vdá za smrtelníka, jako se to stalo irskému hrdinovi Finnovi, který s takovouto vílou zplodil syna jménem Oissin, což znamená v překladu Kolouch. Podobný motiv laně (někdy bílé), která se promění ve vílu, se objevuje i v českých či polských pověstech.\n\nVe staroindickém eposu Rámajána se sluha démona Rávany jménem Máríča promění ve zlatého jelena, aby odlákal hrdinu Rámu od jeho ženy Síty, aby jeho pán mohl Sítu snáze unést. Jiný indický příběh vypráví o poustevníku Ršiasrngovi, který se narodil z laně a měl proto jelení parohy. Šintoisté v Japonsku věří, že brouk roháč je vlastně malý okřídlený jelínek, který představuje kami jelenů. Pro Číňany měly v jejich mýtech i lékařství větší význam než jelen evropský místní druhy – jelen milu a jelen sika. Parohy jelenů v lýčí, tzv. panty, jsou dodnes v Číně, Koreji a na Sibiři ceněny jako posilující lék, protijed či afrodisiakum. Mladé parohy nakládané v lihu byly k obdobným účelům používány v době renesance a baroka rovněž v Evropě.\n\nJelen se objevuje i v mýtech severoamerických indiánů. V mýtu Algonkinů běžící jelen na počátku věků oživuje dosud mrtvou zemi. V místech, kde se jeho kopýtka dotknou země, vytryskne voda nebo vyraší tráva. Podle kalifornských indiánů zase jelen daroval člověku oheň. Lakotové věří, že jelen je pánem kouzla lásky, což je narážka na jelení říji, a může člověku své kouzlo propůjčit. Jelení zuby používali severoameričtí indiáni, např. Lakotové, Apači nebo Mandanové jako ozdobu oděvu a z parohů vyráběli Mandanové i Irokézové hrábě. Jakiové ze severozápadního Mexika pokládali jelena za posvátné zvíře a v době jelení říje tančili jelení tanec v maskách zhotovených z vycpaných jeleních hlav. Karukové a Jurokové ze severní Kalifornie tančili na podzim rituální Tanec bílého jelena, který měl představovat každoroční obnovu světa. Hlavní rekvizitou při něm byla kůže posvátného bílého jelena. Čerokíové si zase vypráví bajky o soupeření jelena s králíkem, který chtěl jelena připravit o parohy a nakonec mu ze závisti vyrazil přední zuby v horní čelisti (jelenům, stejně jako jiným přežvýkavcům, chybí řezáky v horní čelisti). V případě indiánských mýtů a rituálů však často není jisté, o který druh jelena se jedná. Může jít jak o jelena wapiti, tak o jelence běloocasého či ušatého.\n\nV antické mytologii jelen doprovází bohyni Artemis či její římský protějšek Dianu. Její posvátnou laň se zlatými parohy měl za úkol polapit hrdina Héraklés. Lovec Aktaión, který Artemis nešťastnou náhodou spatřil nahou při koupeli, byl bohyní za trest proměněn v jelena a poté zadáven vlastní psí smečkou. Při Dionýsových mystériích býval obětován kolouch či kozel, ztotožněný s tímto bohem. Věřící poté pojídali jeho syrové maso, čímž dosáhli mystického spojení s bohem Dionýsem, který byl podle jednoho mýtu rozsápán Titány. Je zde vidět jistá paralela s křesťanskou eucharistií. Z jeleního paroží byl postaven oltář Apollóna v chrámu na ostrově Délu. Tradice zdobení oltářů jelením parožím je však známa i na Kavkaze, kde se například v Gruzii udržela i po přijetí křesťanství.\nJelen má značný symbolický význam i v křesťanství. Jelen či laň hledající napajedlo jsou symbolem lidské duše, toužící po Bohu, srov. biblický verš \"Jako laň touží po čisté vodě dychtí má duše po tobě, Bože\". (Ž. 42:1). Jelen se světly na výsadách paroží či s křížem mezi parohy symbolizuje v legendách o sv. Hubertovi a sv. Eustachu přímluvce člověka pŕed Bohem, případně samotného Krista. V díle německého barokního básníka Friedricha von Spee je ukřižovaný Kristus přirovnáván ke kolouchovi, který se chytil do oka a visí v něm za hrdlo. Jelen, často s křížem mezi parohy, je také atributem některých křesťanských světců, jako jsou sv. Hubert, sv. Eustach, sv. Jan z Mathy a sv. Felix z Valois.\n\nV dílech antických přírodovědců a zejména ve středověkých bestiářích se o jelenech uvádí různé pověry a tvrzení, která dnešnímu člověku připadají až absurdní. Tvrdilo se například, že si jeleni chodí barvit paroží do milíře, aby bylo pěkně tmavé. Podle jiných údajů jelen ukrývá shozené parohy tak, aby je nenašli lidé, protože si je vědom jejich velké ceny. Pokud jelen zeslábne nebo onemocní, musí sežrat hada, aby do jeho těla vstoupil hadí jed. Potom se napije, vyzvrací a vykálí, načež celý omládne a zkrásní – v tomto případě se jedná o sezónní línání a barvoměnu jelení zvěře.\n\nPro svůj impozantní vzhled, značnou velikost a chutné maso patřila jelení zvěř již od pravěku k oblíbené kořisti člověka ve všech oblastech svého výskytu. V mnoha oblastech lovci vyvinuli pozoruhodné způsoby, jak tato ostražitá zvířata přelstít. Severoameričtí indiáni se při lovu maskovali jelení kůží s parohy a při přiblížení zvěř stříleli šípy. Aztécké a mayské kodexy zobrazují chytání jelena do oka, zatímco močická a incká keramika dokládá společný lov jelena huemula do sítí.\n\nAsyřané, Babylóňané či Peršané lovili jeleny a daňky s pomocí koní či dvoukolých vozů, také je chytali živé do lasa a chovali v královských oborách. Řekové a Římané dávali přednost pěšímu lovu se psy nebo používali pasti. Xenofón ve svém spisu \"Kynagetikos\" (překládá se jako „Psovod“ nebo „O lovu“) doporučoval nejprve chytit koloucha, aby svým voláním přilákal laň. Staří Římané používali jeleny při hrách v cirku a jejich maso podávali jako vybranou lahůdku při hostinách.\n\nVe středověku byla jezdecká štvanice na jelena pokládána za mužnou zábavu, jíž se věnovali i mnozí panovníci. Český kníže Jaromír byl při lovu na jelena zajat svými nepřáteli, král Václav I. při nehodě na lovu přišel o oko.\n\nV 17. století došlo k přeměně středověké jezdecké štvanice v propracovanější parforsní hon. Jedná e o společný způsob lovu za použití jezdeckých koní a smečky honicích psů. Povely účastníkům lovu se předávaly pomocí troubení na lovecké rohy. Například když psi spatřili jelena, troubil se signál \"„En vue!“\" (na dohled). Nakonec byl jelen psy zpravidla uštván a obklíčen, což bylo oznámeno tzv. \"„Stop fanfárou“\". Některý z lovců pak jelena dorazil (dal mu záraz) loveckým tesákem, přičemž se troubil signál \"halali\" (z franc. \"Há, la lit\" – tj. „Hle, již leží“). Právě signál halali, oznamující úspěšný konec lovu a zároveň poctu složené zvěři, byl později přejat i do jiných způsobů lovu, kde se používá dodnes. Po ulovení jelena se celý lov ukončil tzv. \"curée\", kdy byla ukázána jelení trofej a své odměny, v podobě vnitřností a méně kvalitních částí masa, se dočkali lovečtí psi. Parforsní hony u nás zanikly v průběhu 19. století, nejdéle se pořádaly v Pardubicích, kde v konečném důsledku stály u zrodu Velké pardubické. Dědictvím parforsních honů jsou dosud místy pořádané svatohubertské jízdy, při nichž však už není lovena zvěř.\nHlavně v 18. století byl oblíben lov jelení i jiné (především černé) zvěře v leči obestavěné plátny. Jednalo se o surový způsob lovu, při němž byla zvěř nahnána do ohrady, postavené z vysokých plachet či sítí, napnutých na tyče. Lovci (často i dámy) ji pak ostřelovali z krytých vyvýšených altánů. Mezi zvláštní milovníky tohoto způsobu lovu patřili císař Karel VI. a jeho žena Alžběta Kristýna. Je známo, že jen sama císařovna dokázala při jednom podobném lovu složit více než 200 laní a jelenů.\n\nV současné době se jelení zvěř loví obvykle osamělými způsoby lovu – na čekané z posedu nebo šoulačkou. V říji je možno jelena ulovit také vábením (napodobením jeleního troubení). Ze společných honů se jelení zvěř, především holá (kolouši a laně) loví naháňkou a nátlačkou. Živou jelení zvěř je nejvhodnější odchytávat do lapacích ohrad nebo pomocí narkotizační střely. Trofejí z lovu jelení zvěře je samozřejmě paroží, ale také zakrnělé špičáky mandlovitého tvaru, tzv. \"kelce\" či \"grandle\", které se dříve využívaly jako součást mysliveckých šperků. Pro chutné maso se jeleni někdy chovají na farmách a jsou dokonce archeologické doklady o chovu jelenů v zajetí z doby paleolitu ještě před zahájením domestikace skotu a ovcí. Dalšími druhy jelenovitých vhodnými pro farmový chov jsou u nás daněk evropský nebo jelen sika.\n\n\nJarmila Kačírková: Jelen evropský (Cervus elaphus) u Luční boudy v Krkonoších 22.6.2019<br>\n\n"}
{"id": "264267", "url": "https://cs.wikipedia.org/wiki?curid=264267", "title": "Javorová brána", "text": "Javorová brána\n\nJavorová brána je pár památných stromů ve vsi Rožany, přibližně 2,5 km severně od města Šluknov v okrese Děčín. Dvojice javorů mléčných (\"Acer platanoides\") roste u č.p. 63, přibližně 300 m od středu vsi ve směru ke státní hranici s Německem.\n\nVzrostlé stromy s obvody kmenů 320 a 248 cm se ve výšce 5,5 m srostlé a tvoří jedinou společnou korunu dosahující do výšky 16 m. Kmeny stromů byly pravděpodobně spojeny lidským přičiněním, přesný důvod spojení není znám. Společně tvoří bránu s rozpětím 2,6 m, která je chráněna od roku 1997.\n\nK Javorové bráně vede odbočka modré turistické trasy vedoucí ze Šluknova přes Rožany kolem státní hranice do obce Lipová.\n\nNa podzim roku 2013 byly na druhé straně silnice na nevelkém travnatém plácku u potoka vysazeny nové dva výpěstky javoru mléče, protože stávající javory tvořící javorovou bránu se blíží ke svému dožití (javor mléč se dožívá 120 až 140 let). Po dosažení dostatečného vzrůstu bude vytvořena identická nová brána, aby po zániku původní brány tento zajímavý místní prvek nezmizel.\n\nVznik brány vysvětluje několik pověstí:\n\n\n\n"}
{"id": "264268", "url": "https://cs.wikipedia.org/wiki?curid=264268", "title": "Jánošíkove diery", "text": "Jánošíkove diery\n\nJánošíkove diery (případně pouze Diery) jsou soustava soutěsek v Kriváňské Malé Fatře.\n\n\"Jánošíkove diery\" se nachází v národní přírodní rezervaci Rozsutec. Skládají se ze tří ucelených částí: Dolné diery, Nové diery a Horné diery. Protéká jimi \"Dierový potok\", jehož vodou byly \"Diery\" vytvořeny. Nachází se zde více než dvacet vodopádů, které vytvářejí Vodopády Dierového potoka. Bizarní skalní útvary se specifickým klimatem jsou domovem většího počtu nezvyklých druhů rostlin a živočichů.\n\nJánošíkove diery jsou přístupné atraktivními značenými turistickými stezkami s lávkami, žebříky a řetězy. Východiskem do Dier jsou osady patřící do katastru obce Terchová – Štefanová a Biely Potok. V Dolných dierach je vybudovaná naučná stezka. Horné diery jsou v zimním období uzavřené.\n\nPokud se rozhodnete absolvovat Jánošíkové diery s dětmi, je vhodné předem připravit. Některé řebříky dosahují výšky až 12-15 m, proto je dobré zvážit kondici a připravenost celé výpravy.\n\n"}
{"id": "264276", "url": "https://cs.wikipedia.org/wiki?curid=264276", "title": "Fundamento de Esperanto", "text": "Fundamento de Esperanto\n\nFundamento de Esperanto (v esperantu \"Základ esperanta\") je \"kniha\" L. L. Zamenhofa, publikovaná na jaře 1905. V srpnu 1905 byla čtvrtým článkem Buloňské deklarace prohlášena za oficiální zdroj jazyka. Fundamento je pokládáno za nejzákladnější spis esperanta a jako takové je neměnné.\n\nFundamento se skládá ze čtyř částí: Předmluvy (\"Antaŭparolo\"), Gramatiky (\"Gramatiko\"), sbírky příkladů (\"Ekzercaro\") a \"Univerzálního slovníku\" (\"Universala Vortaro\"). S výjimkou předmluvy celý spis vychází ze Zamenhofových starších prací.\n\nNa stejné úrovni jako Fundamento jsou Oficiální dodatky (\"Oficialaj Aldonoj\"), kterých je v současné době devět, a které představují především nová slova slovníku, a které jsou schvalovány \"odpovědnou institucí\" (podle předmluvy textu).\n\nGramatika a slovník Fundamenta jsou psány v pěti národních jazycích: francouzsky, anglicky, německy, rusky a polsky.\n\n"}
{"id": "264277", "url": "https://cs.wikipedia.org/wiki?curid=264277", "title": "Pablo de Sarasate", "text": "Pablo de Sarasate\n\nPablo de Sarasate, celým jménem Pablo Martín Melitón de Sarasate y Navascués (10. března 1844 Pamplona – 20. září 1908 Biarritz) byl španělský houslista a hudební skladatel v období romantismu. Ve své době patřil k nejznámějším houslovým virtuózům.\n\nPablo de Sarasate byl synem kapelníka dechovky španělského dělostřelectva. Na veřejnosti poprvé vystoupil v osmi letech; studoval nejdříve v Madridu, později na Pařížské konzervatoři ve třídě Josepha Massarta. Již v 15 letech, roku 1859, podnikl koncertní turné po Evropě, Severní a Jižní Americe.\n\nDílo Pabla Sarasate tvoří vesměs brilantní houslové skladby, jejichž účelem bylo nechat vyniknout autorovu virtuozitu. Jeho vynikající hudbu dodnes s oblibou interpretují největší housloví virtuózové z celého světa. Mezi nejznámějšími díly patří například \"Zigeunerweisen\" (1878), skladba pro dvoje housle s názvem \"Navarra\", anebo \"Habanera\". Jinou známou skladbou je fantazie pro housle a orchestr z roku 1883 na témata z opery \"Carmen\" od Georgese Bizeta. Sarasate také pro housle přepsal několik děl jiných skladatelů. Počátkem 20. století realizoval několik gramofonových nahrávek.\n\nAmerický malíř James McNeill Whistler vytvořil roku 1884 portrét Pabla de Sarasate nazvaný . Sarasatemu byla věnována některá hudební díla, např. \"Španělská symfonie\" od Édouarda Lalo, \"Houslový koncert č. 3\" a op. 28\" od Camilla Saint-Saënse nebo \"Skotská fantazie\" od Maxe Brucha.\n\n"}
{"id": "264278", "url": "https://cs.wikipedia.org/wiki?curid=264278", "title": "Kurtlak", "text": "Kurtlak\n\nKurtlak ( ) je řeka ve Volgogradské a v Rostovské oblasti v Rusku. Je 150 km dlouhá. Povodí má rozlohu 2760 km².\n\nProtéká kopcovitou stepní krajinou. Ústí do Čiru (povodí Donu).\n\nZdroj vody je převážně sněhový. Na jaře od března do května hladina řeky stoupá, zatímco v létě klesá.\n\nVyužívá se na zavlažování.\n"}
{"id": "264282", "url": "https://cs.wikipedia.org/wiki?curid=264282", "title": "Anton Bielek", "text": "Anton Bielek\n\nAnton Bielek (pseudonymy: Hvizdák, Kalinov, Miloš, Vrták, Žihadlo a jiné)\n(10. září 1857, Bytčica, Uhersko, nyní součást města Žiliny – 27. ledna\n1911, Vídeň, Rakousko) byl slovenský spisovatel.\n\nNarodil se v rodině učitele, po matčině smrti ho vychovávali příbuzní. Vzdělání získal na gymnáziích v Žilině, Kláštore pod Znievem a Ostřihomi, později navštěvoval učitelský ústav v Kláštore pod Znievem, ale ze školy byl vyloučen a odmaturoval soukromě. V době studií se začal národně projevovat, krom toho zde také vzniklo jeho přátelství s Martinem Kukučínem. Pracoval jako učitel, později jako správce tiskárny v Ružomberku a jako redaktor slovenského časopisu \"Besedy\", později se přestěhoval do Martina, kde pracoval v Tatrabance a působil také jako administrátor slovenských \"Národních novin\". V roce 1904 začal pracovat jako redaktor pro slovenské \"Katolické noviny\" v Trnavě a Skalici. Emigroval do Spojených států amerických, kde pracoval pro noviny \"Slovák v Amerike\", ale i zde přišel o zaměstnání. V roce 1910 propadl hluboké depresi, která ho přinutila vrátit se zpět na Slovensko, kde o rok později zemřel v ústavu pro choromyslné.\n\nZačátky jeho literární tvorby spadají do jeho učitelského období. Prvá díla mu vycházela v různých časopisech\n(\"Včelka\", \"Budič\", \"Slovenské pohľady\"). Začínal s psaním básní,\nale později se věnoval próze. Svoje díla umístňuje do vesnického prostředí, vyjadřuje v nich své národní cítění\na myšlení; vrací se však k sentimentalizující próze. Píše díla určená obyčejným lidem, která mají lidověvýchovný charakter,\nale ten je zde spojován s poetickými zobrazeními přírody. Kromě literární tvorby je znám také jako zakladatel\nslovenských Lidových novin (Ľudové noviny) dne (1. ledna 1897).\n\n"}
{"id": "264286", "url": "https://cs.wikipedia.org/wiki?curid=264286", "title": "Brokoff", "text": "Brokoff\n\nBrokoff (\"Brokof, Brokov, Prokov, Prokop, Brokhoff, Brockhoff\") je příjmení rodiny významných českých barokních sochařů a řezbářů: \n\n"}
{"id": "264289", "url": "https://cs.wikipedia.org/wiki?curid=264289", "title": "Ferko Urbánek", "text": "Ferko Urbánek\n\nFerko Urbánek, celým jménem František Ľudovít Urbanek, uměleckým jménem Ferko U. (31. července 1858, Vsetín, Rakousko – 10. prosince 1934, Bratislava-Petržalka, Československo) byl slovenský spisovatel, dramatik, novinář, úředník a podnikatel, působil také pod pseudonymy Miloň, Salvator, Tatran, Tatranský, Tatrín, Tatroslav.\n\n\nStudoval na slovenském patronátním gymnáziu v Kláštore pod Znievem, po jeho uzavření pokračoval na benediktinském gymnáziu v Ostřihomi 1875–1877 v Banské Bystrici, kde navázal přátelství s J. Vlčkem a M. Kollárem; pro nemoc se ale studií vzdal. Byl to všestranně literárně a kulturně činný hybatel, který svoji národní buditelskou misi vykonával v období vyrcholení pomaďaršťovacích snah uherské vlády. Jednalo se o tvůrce národní lidové dramatiky, autora básní a písňových textů. Knižně vydal sbírku veršů pro děti a sbírku písňových textů spolu s partiturou M. Schneidera-Trnavského. Jeho prozaická tvorba zůstala bez většího ohlasu. Psal polemiky, eseje, črty, úvodníky, hospodářské a satirické články, přispíval do krajanského tisku. Jako spolumajitel tiskárny Urbánek a spol. v Trnavě aktivně zasáhl do vydávání slovenských knih v meziválečném období.\n\n\n\n"}
{"id": "264292", "url": "https://cs.wikipedia.org/wiki?curid=264292", "title": "Prošlup", "text": "Prošlup\n\nProšlup je klínovitá mezera mezi dvěma řadami osnovních nití, do které se zanáší útek na tkacím stroji.\n\nVznik prošlupu je znázorněn na nákresu vpravo:\n\nOsnovní nitě (1) jsou vedeny očky nitěnek (2) upevněných na tkacích listech (3). Při každé otáčce tkacího stroje se jedna řada nití zvedá, druhá současně klesá a tak se tvoří prošlup (4), kterým pak proniká zanašeč útku (5).\n\nTkací listy jsou zavěšeny na rámu, jejich pohyb je řízen\n\nU moderních strojů dostávají platiny impulsy od počítače (24 000 platin, 600 U/min.). 24 000 platin může ovládat až 12 000 osnovních nití, to znamená, že každá jednotlivá nit po celé normální šířce tkaniny se může libovolně vzorovat.\n\n"}
{"id": "264303", "url": "https://cs.wikipedia.org/wiki?curid=264303", "title": "Kolomaz", "text": "Kolomaz\n\nKolomaz je mazadlo, používané v minulosti pro mazání kol dopravních prostředků. Vyráběla se obvykle z dehtu a tuku.\n\nKolomaz byla vyráběna až do 19. století jako vedlejší produkt při výrobě dřevěného uhlí. Při pálení uhlí v milíři do zvláštní pece byla naskládána borovicová polena bohatá na pryskyřici, pec – milíř byl uzavřen a zahříván. Pára unikala horem a dolů do připravené nádoby odkapávala dehtová hmota. Smíšením dehtu s tukem vznikla kolomaz.\n\nBěhem 19. století byla vytlačena oleji a plastickými mazivy, které mají výrazně lepší mazací vlastnosti.\n\n\n"}
{"id": "264310", "url": "https://cs.wikipedia.org/wiki?curid=264310", "title": "Kijevský Egan", "text": "Kijevský Egan\n\nKijevský Egan (rusky \"Киевский Ёган\") je řeka v Tomské oblasti v Rusku. Je 339 km dlouhá. Povodí má rozlohu 4140 km².\n\nTok řeky je velmi členitý. V jejím povodí se nacházejí četné bažiny a na dolním toku také jezera. Ústí zprava do ramene Obu Kijevskaja.\n\nZdroj vody je sněhový a dešťový.\n"}
{"id": "264311", "url": "https://cs.wikipedia.org/wiki?curid=264311", "title": "Ploskonosí", "text": "Ploskonosí\n\nPloskonosí (Platyrrhini, Ceboidea), nebo také opice ploskonosé nebo opice Nového světa, je jedno ze dvou oddělení infrařádu opic (Simiiformes). Druhým je úzkonosí, opice úzkonosé, neboli opice Starého světa. Někdy je pro zařazení ploskonosých a úzkonosých používán taxon \"parvorder\" nebo \"falanx\", zde je použito české pojmenování oddělení.\n\nPloskonosé opice obývají hlavně tropy a subtropy Jižní a Střední Ameriky. Nejvíce jich lze nalézt v povodí řeky Amazonky, kde jsou nejrozsáhlejší lesní porosty s rozmanitou vegetací umožňující opicím snadnou obživu. Některé druhy našly svůj domov i vysoko na svazích And.\n\nPloskonosé opice patří do řádu primátů, jehož nejstarší historie začíná pravděpodobně před 60 mil. let v pozdním paleocénu. Fosilní nálezy infrařádu opic pocházejí z období před 40 mil. let, ze středního eocénu. Zhruba před 25 mil. let dochází k rozdělování prakontinentu a Jižní Amerika se začíná vzdalovat od Afriky, od této doby začíná oddělený vývoj opic Nového i Starého světa, vyvíjejí se ploskonosé opice.\n\nJsou to opice rozličných velikostí, od kosmana zakrslého velikého okolo 15 cm po chápanovité měřící až 90 cm a vážící okolo 10 kg. Od svých příbuzných úzkonosých se na první pohled liší širokou nosní přepážkou mezi nozdrami směřujícími do stran. Při čelním pohledu, odmyslíme-li různá ochlupení, vypadá jejich hlava širší, při bočním je zase protáhlejší. Mají dobrý zrak a prostorové vnímání, až na mirikinovité vidí barevně. Sluch mají také dobrý, pouze čich je redukovaný. Samice má jeden pár prsních bradavek a zjevný menstruační cyklus.\n\nDalším významným znakem je mohutný ocas, u mnoha rodů je chápavý, s hmatovou plochou, nejvíce je tato vlastnost rozšířena u chápanovitých, kteří jej používají jako pátou končetinu a také ještě u malpovitých. Nutno zmínit i vřešťany, kteří díky hrdelnímu rezonátoru jsou považování za jedny z nejhlasitějších živočichů. Téměř všechny ploskonosé opice, až na kosmanovité, mají na rozdíl od úzkonosých, tj. i od lidí, 36 zubů, zubní vzorec je 2,1,3,3 (2 řezáky 1 špičák, 3 třenové zuby a 3 stoličky).\n\nJsou to všežravci s různou převahou rostlinné nebo živočišné potravy v závislosti na druhu i místě výskytu. Výjimkou jsou pouze vřešťani, kteří jsou typičtí vegetariáni. Až na mirikinovité jsou denními živočichy. Svůj život více méně tráví na stromech kde si hledají potravu i nocují, na zem slézají málokdy. Po větvích se pohybují hbitě po čtyřech končetinách a dobře skáčou. Na prstech mají nehty, někdy i dlouhé, za jejíchž pomoci dobře šplhají i ty druhy, které nemají palec postavený proti ostatním prstům.\n\nŽijí v různě velkých skupinách s rozdílně rozvinutou strukturou a komunikují pomoci gest, mimiky a hlavně hlasem. Používají pro značkování svých území i výměšky pachových žláz nebo moč. Vyskytují se různorodé způsoby soužití, nikdy však dospělí samci nebo samice nežijí osamoceně. Některé druhy jsou monogamní (např. mirikinovití) kde samec žije se samici a mláďaty. Většina je však polygamních, ti žijí v tlupách s různým počtem samců a samic, například tlupy kotulů mívají i stovku zvířat. Ploskonosí jsou ve srovnání s úzkonosými považováni za vývojově méně úspěšné.\n\nOddělení ploskonosých opic se podle odlišných autorů dělí na 4 až 5 čeledí. Na základě moderní kladistické klasifikace došlo hlavně k osamostatnění bývalých podčeledí malpovitých.\n\n ├── čeleď malpovití (Cebidae)\n\n"}
{"id": "264312", "url": "https://cs.wikipedia.org/wiki?curid=264312", "title": "Vladimir Ivanovič Němirovič-Dančenko", "text": "Vladimir Ivanovič Němirovič-Dančenko\n\nVladimir Ivanovič Němirovič-Dančenko (rusky \"Владимир Иванович Немирович-Данченко\", 23. prosince 1858 – 25. dubna 1943) byl ruský a sovětský režisér, divadelní ředitel, dramatik a spisovatel. Spolu s Konstantinem Stanislavským založil Moskevské umělecké akademické divadlo (MChAT). Jeho práce je spjata nejen s MChAT, ale i s rozvojem celého ruského profesionálního divadla konce 19. století a první poloviny 20. století. Jeho starším bratrem byl spisovatel Vasilij Ivanovič Němirovič-Dančenko.\n\nVladimir Ivanovič Němirovič-Dančenko se narodil v Ozurgeti v Gruzii v roce 1858. Jeho otec byl ukrajinský šlechtic, který sloužil jako podplukovník na Kavkaze, matka byla Arménka. Jako mladík hrával v ochotnických kroužcích v Tbilisi. Divadlu se ale naplno oddal až po dokončení studia matematiky a fyziky na moskevské univerzitě. Oblíbil si hry Ostrovského a navštěvoval Malé divadlo. Později začal psát divadelní kritiky a od roku 1881 divadelní hry na aktuální společenské problémy, které byly v Malém divadle i hrány. Začal se zajímat o režii a teorii divadla, uvažoval o reformě divadelního umění, ale chyběl mu někdo, s kýmž by mohl svoje názory a představy prodiskutovat a uskutečnit. \n\nPřelomovým rokem v jeho životě se stal rok 1897, kdy se setkal se Stanislavským. Jejich společný rozhovor v moskevské restauraci Slovanský bazar trval celých osmnáct hodin, jejich přátelství a plodná divadelní spolupráce přetrvaly čtyřicet let. O rok později spolu založili \"Moskevské umělecké všeobecně přístupné divadlo\", které od roku 1920 neslo název \"Moskevské umělecké akademické divadlo\".\nStanislavskij byl spíše herec a režisér, zatímco Němirovič-Dančenko působil spíše jako dramaturg a duchovní vůdce divadla. Spolupracoval s Antonem Pavlovičem Čechovem a Maximem Gorkým, herci Olgou Knipperovou, Ivanem Michajlovičem Moskvinem. Často režíroval hry společně se Stanislavským, ale vytvořil i samostatné inscenace, které vyplynuly ze spolupráce s autory her. Ve světové premiéře uvedl roku 1902 Gorkého drama Na dně a Čechovova Ivanova. Známé jsou i jeho dramatizace velkých děl ruské literatury, například Anny Kareniny.\n\nRežíroval hry ruských klasiků (Ostrovského, Puškina, Tolstého, Turgeněva) i nových sovětských autorů. Jako dramaturg uvedl na jeviště Ibsenovy a Hauptmannovy hry. Byl také prozaikem, autorem několika románů, novel a povídek. Napsal rovněž své pamětii\n\nV roce 1919 založil Hudební studio, v němž inscenoval Verdiho a Šostakovičovy opery s cílem použít hereckou metodu MChATu v inscenacích hudebně dramatických děl. Od roku 1926 studio funguje jako samostatné divadlo pod jménem svého zakladatele.\n\nPo Stanislavského smrti v roce 1938 vedl Němirovič-Dančenko MChAT sám, a to až do své smrti na jaře 1943. Jeho potomci v tomto divadle působí dodnes.\n\n\n\n"}
{"id": "264315", "url": "https://cs.wikipedia.org/wiki?curid=264315", "title": "Didaktika informatiky", "text": "Didaktika informatiky\n\nDidaktika informatiky je jednou z hlavních součástí informatiky. Od roku 1960 experti na vyšší vzdělávání, průkopníci didaktiky počítačové vědy, vyvíjejí směrnice a doporučení pro studijní osnovy. O deset let později byla počítačová věda předmětem pro středoškolské vzdělání. Didaktika informatiky se stala také studijním předmětem ve vzdělávání učitelů informatiky.\n\nV současnosti se na školách vzdělávací cíle předmětu informatika kompletně mění z programování menších nepodmíněných řešení, k modelaci konstrukce a dekonstrukce komplexů a objektově orientovaných systémů počítačové vědy. Zde je ovšem veliký rozdíl mezi didaktickými potřebami a publikovanými závěry výzkumů na poli tohoto oboru, např. naučná hodnota informatiky, základní myšlenky informatiky, didaktické systémy informatiky, porozumění systému informatiky, edukační standardy počítačových věd, mezinárodní studijní plány.\n\nModernizací prochází nejen výuka na školách, ale i příprava učitelů informatiky, která nově nerozvíjí jen kompetence spojené s tím, jak naučit žáky pracovat s uživatelskými programy, ale i programováním. Učitel informatiky je odborník, který nejen, že se orientuje v oboru informatika, ale rovněž umí poznatky vhodně předat dalším lidem. S tím souvisí didaktické dovednosti. Učitelé informatiky jsou připravováni na vysokých školách v rámci oboru Učitelství informatiky. Didaktika jako vědní disciplína je systematicky rozvíjena v rámci doktorského studia Didaktika informatiky. \n\nDidaktika informatiky má za úkol poskytnout úspěšné výsledky výzkumu k podpoře obsahu a osnovy informatických systémů, a realizovat všechny nové metody učení a vyučování ve středním a vyšším vzdělávání. Toto dílčí pole se zaměřuje na bližší poznávání vývojových kompetencí počítačové vědy a na specifické strategie analýz, osnov, uskutečnění a hodnocení kvalitních hodin v informatice.\n\nPedagogický význam informatiky je stanoven novými technologiemi civilizace. Kompozice výukových a učebních procesů k získání informatické civilizační technologie je známá od té chvíle, kdy se hlouběji vyhodnotilo přispění informatiky k hlavnímu vzdělání.\nSchwill odvodil základní myšlenky informatiky jako algoritmizaci, strukturovanou dekompozici, a jazyky v souladu s pedagogickými kritérii. Wirth (Niklaus Wirth) zdůraznil pedagogický význam programování zkonstruováním abstraktních strojů.\n\nInformatika, formální věda stejně jako inženýrské vědy, se stala základní vědou sociálního rozvoje. Zdůrazňuje speciální principy a metody pro modelování, abstrakci a konstrukci. Nicméně, toto nejsou jediné důvody proč je informatika na tak význačné pozici mezi vědami. Je to tendence ovlivnit další jiná odvětví vědy, co dělá informatiku tak unikátní a důležitou pro hlavní vzdělávání. I tak zde nejde jen o užívání nástrojů, tj., informatické systémy jsou stále na prvním místě.\n\nPro hlavní vzdělávání, spirálovitého rozvoje, které bylo pozorováno v různých vědách pod vlivem informatiky, je zajímavé:\n\nTouto cestou intelektuální techniky informatiky mění výzkum a přednášení v jiných předmětech, včetně pedagogiky, a podporují vědomosti v pořadí až k největším složitostem.\n\nTakto může být pedagogický význam informatiky hledán v důležitosti strukturace informatiky, jako metoda poznání uvnitř jiné vědy, až izolovaně od informatických systémů.\n\nZákladní myšlenka informatiky je schéma pro myšlení, konání, popsání či vysvětlení, které splňuje čtyři kriteria:\n\n\n\n\nJedině precizní definice mění myšlenku „se smyslem“ v přesnou představu „bez smyslu“.\n\nZ pedagogického úhlu pohledu je toto kriterium blízce spojeno s kriteriem vertikálním.\nKdykoli máme vyučovat základy na nižším intelektuálním stupni, tj. máme studentům poskytnout první neurčité informace o této myšlence, měli bychom začít se situacemi běžného života, kde se s těmito základními myšlenkami mohou setkat. \n\nNa světové konferenci o počítačích ve vzdělání (WCCE) 2001 pořádané Mezinárodní federací pro zpracování informací (IFIP). Představili T. Brinda a S. Schubert nový koncept nazvaný “Didaktické systémy informatiky” [Torsten Brinda a Sigrid Schubert, 2001]. Tento koncept ovlivnil diskuze o učebních osnovách pro střední a vysoké školy. Hlavním záměrem tohoto konceptu je vytvoření a shromáždění uspořádané sbírky materiálů pro výuku. Tyto materiály by svou dostupností měly vést ke znalostnímu rozvoji studentů, a to přesně v cílové skupině pro kterou bude tato část sbírky určena.\n\nTyto znalosti z oboru informatiky zjednoduší komunikaci v rámci didaktiky informatiky a zpřesní vzdělávací výsledky. Hlavními body takového didaktického systému jsou:\n\n\nGrafy (graf (datová struktura)) ukazují prvky patřící do výuky informatiky, které mohou být měřeny a hodnoceny pomocí prostředků sloužících ke kontrole učebního výsledku. Pro studenty se tak stane úroveň jejich dosaženého vzdělání více hmatatelná.\n\nMíru obtížnosti praktických hodin a zvolených grafů můžeme dobře porovnat pomocí přesně určené učební osnovy. Informatika nebyla zapojená do „Programu pro mezinárodní studentské srovnávání“ (PISA). Proto je nutné spojit aktivity týkající se didaktiky informatiky a učební osnovy. PISA studie jsou vhodné pro výuku informatiky, protože základní osnova není nutná a všechny použité zdroje byly zpracovány na stejném základě.\n\nV modelu vzdělávání pro porozumění informatice je nejdůležitějším faktem systematické zkoumání a hodnocení systému této vědy. Použití vybraných softwarových příkladů učení Pattern Park zaměřených na spojení skutečného příkladu a vnitřní informatické struktury. Nicméně, studie případu, včetně závěrečné zkoušky ukázala, že se tato provázanost musí zlepšit. Zejména experiment zaměřený na zjištění chování počítačových systémů byl pro studenty velmi obtížný. Vyhodnocení pracovních výkazů pomocí fronty témat a iterace ukázalo, že studenti nebyli téměř schopni formulovat adekvátní hypotézy, které jsou předpokladem pro řízení výpočetního experimentu.\n\nPro popsání cvičení proto navrhujeme následující, menší rozdíly mezi předpoklady:\n\n\n\n\n\n\n\nCvičení, které mohou být takto vedeny při hodinách, spojí různé pohledy na informatiku a pomáhají tvořit celkový obraz. Zvláště mylné názory je možné odstranit v průběhu procesu učení, protože se studenti učí používat svoje znalosti. Pro dosažení znalosti základních myšlenek není nutné dbát na všechny kombinace názorů. Zvláště v základním školství nepotřebujeme kategorie SC a SBC, protože jsme zaměření na všeobecné vzdělání, ne na programování. Místo toho chceme vysvětlit chování informatiky, proto jsou zde kategorie SA, SAB a SAC. Nejdůležitější je kategorie SB, protože pro všeobecné vzdělání je popsaní statických a dynamických procesů nutné.” [Peer Stechert a Sigrid Schubert, 2007]\n\nPro výuku informatiky můžeme použít doporučení, učební plány nebo náročná vyučovací pojetí výuky. Informatika má jako jeden z mála předmětů široké spektrum studentů. Od začátečníků až po programátory. Je zde tendence k mezinárodně sladěným metodám pro vzdělávání v daných skupinách. Bohužel taková data pro předmět informatika na základní škole zatím ještě nejsou k dispozici. Ačkoli na některých středních školách k dispozici jsou. Pro přípravu učebních osnov při výuce informatiky jsou nutné materiály jak pro přípravu učitele tak pro studenty. Mezi tyto materiály patří např., základní cíle předmětu nebo didaktické metody. Základní myšlenky se zabývají tím jakým směrem se bude vyučovaný předmět ubírat zatímco didaktické metody se zaobírají tím jakým způsobem látku studentům podat.\n\nInformatika a komunikační technologie ve vzdělání pro střední školy – učební plán pro střední školy. V organizaci UNESCO a IFIP (Mezinárodní federaci pro zpracování informací) je učební plán předmětu informatika (Informační Technologie) definován jako: „Technologické aplikace informatiky ve společnosti“ [UNESCO a IFIP, 2002, p. 9]. ICT je IT zkombinovaná s dalšími technologiemi, z největší části s komunikační technologií. Proto ICT primárně pozoruje IT z hlediska orientovaných aplikací, např. uživatelsky-orientované aplikace.\n\nV učebních plánech UNESCO a IFIP jsou čtyři fáze vyučování a učení:\n\n\nV prvním bodě jsou zahrnuty i moduly „informace a komunikace“ (A7) a modul zabývající se „společenskými a etickými tématy“ (A8), který odkazuje přímo k cílům a obsahům jak je popsáno výše. V bodech dvě a tři není kladen důraz IT, ale na témata související, jako např., témata spojená s matematikou nebo projektové vyučování. V bodě čtyři jsou zakomponovány některé další koncepty informatiky ale bez přímé návaznosti na využití internetu.” [Stefan Freischlad, 2006]\n\n“Sdružení pro výpočetní techniku (ACM) navrhuje rozdělení učebního plánu, pro výuku informatiky, do čtyři úrovní. Úroveň jedna poskytuje studentům základy informatiky. Je doporučeno integrovat tuto část do jiných předmětů a vytvořit tak mezipředmětové vazby. Úroveň dvě by měla navazovat a je nazývána „informatika v moderním světě“. Cílem je připravit studenty na práci s výpočetní technikou, a to spíše z pohledu uživatele než z pohledu návrháře. Tato úroveň je považována za poslední povinný kurs, a pro většinu studentů také poslední příležitost pro dosažení potřebných vědomostí a schopností. Úroveň dvě se snaží objasnit všem studentům principy informatiky ale také schopnost aplikovat počítač v běžném životě. Kurs by měl studentům objasnit základní uživatelské kompetence. ACM plánuje i třetí úroveň nazývanou „Použití analýzy a designu v informatice“. Tento kurs bude volitelný. Studium druhé úrovně bude pokračovat. „Bude klást zvláštní důraz na vědecké a inženýrské aspekty informatiky“ [ACM, 2006, str. 11]. Úroveň čtyři je zaměřena na podrobné studium jedné oblasti informatiky” [Stefan Freischlad, 2006].\n\n"}
{"id": "264321", "url": "https://cs.wikipedia.org/wiki?curid=264321", "title": "Srážení", "text": "Srážení\n\nSrážení (koagulace) je označení pro pochod, při němž se z roztoku vylučuje pevná látka (sraženina, sedlina) přídavkem činidla. Tento termín se může týkat těchto článků:\n\n"}
{"id": "264325", "url": "https://cs.wikipedia.org/wiki?curid=264325", "title": "Kimža", "text": "Kimža\n\nKimža (rusky \"Кимжа\") je řeka v Archangelské oblasti v Rusku. Je 158 km dlouhá. Povodí má rozlohu 1490 km².\n\nTok řeky je velmi členitý. Ústí zleva do řeky Mezeň.\n\nZdroj vody je sněhový a dešťový. Na dolním toku řeky je významný vliv mořského přílivu.\n"}
{"id": "264328", "url": "https://cs.wikipedia.org/wiki?curid=264328", "title": "Abbey Road (rozcestník)", "text": "Abbey Road (rozcestník)\n\nAbbey Road může být:\n\n"}
{"id": "264329", "url": "https://cs.wikipedia.org/wiki?curid=264329", "title": "Josef Černý", "text": "Josef Černý\n\nJméno Josef Černý má více osobností:\n\n\n"}
{"id": "264330", "url": "https://cs.wikipedia.org/wiki?curid=264330", "title": "Josef Matoušek (rozcestník)", "text": "Josef Matoušek (rozcestník)\n\nJméno a příjmení Josef Matoušek nosí více osob:\n\n\n"}
{"id": "264332", "url": "https://cs.wikipedia.org/wiki?curid=264332", "title": "Bill Ward", "text": "Bill Ward\n\nBill Ward (narozen jako William Thomas Ward, 5. května, 1948, Aston, Birmingham, Anglie) je bubeník legendární britské heavy metalové skupiny Black Sabbath.\n\nVe skupině hrál na bicí od jejího vzniku v roce 1969 až do odchodu v roce 1980 a zpíval sólově ve dvou skladbách od Black Sabbath; „It's Alright“ (album \"Technical Ecstasy\"), a „Swinging The Chain“ (album \"Never Say Die!\").\n\nJeho charakteristická hra na bicí (ovlivněná hrou swingových bubeníků) násobí rytmus basových a kytarových riffů, což vytáří silný kombinovaný efekt. To je patrné například ve skladbě „Iron Man“ z alba \"Paranoid\". Charakteristická je i jeho rychlá technika bicích a silné vedení mezi riffy. Pro tohle je dobrým příkladem skladba „Symptom of the Universe“ z alba Sabotage.\n\nPředtím, než byla založena skupina Black Sabbath, Bill Ward a kytarista Tony Iommi hráli ve skupině „Mythology“; Ozzy Osbourne a Geezer Butler hráli ve skupině „Rare Breed“.\n\nV letech 1969 až 1980 hrál Bill na všech albech Black Sabbath. Kvůli osobním důvodům skupinu opustil v srpnu 1980 během turné k albu \"Heaven and Hell\". \n\nWard používá činely Sabian, bicí Tama, paličky Vic Firth a hardware \"Gibraltar\".\n\nBicí \"Tama Imperialstars\"\n\n\nČinely \"Sabian AA a HH\"\n\n\n\n\n\n\n\n"}
{"id": "264342", "url": "https://cs.wikipedia.org/wiki?curid=264342", "title": "František Veselý (rozcestník)", "text": "František Veselý (rozcestník)\n\nJméno František Veselý nesou následující osobnosti:\n\n"}
{"id": "264346", "url": "https://cs.wikipedia.org/wiki?curid=264346", "title": "Populární hudba", "text": "Populární hudba\n\nPopulární hudba je kategorie, která zahrnuje veškeré hudební styly, kromě umělecké, \"tradiční\" folkové a klasické hudby.\nNázev někdy používá jako označení pop music, což je ale hudební žánr.\n\nPopulární hudba se po dekádách měnila. Například big bandová hudba má i dnes nějaké fanoušky, ale ti už patří mezi starší generaci, přičemž ve čtyřicátých letech minulého století v Americe a ve Velké Británii byl žánr oblíben i u mladých lidí. U některých žánrů jako třeba ragtimu dávno vymizela cílová generace, neboť již umřeli. Přesto se mezi mladými občas setkáváme s talentovanými lidmi stvořenými na hraní jazzu, kvůli jeho velmi obohacenému harmonickému cítění.\n\n\n\n"}
{"id": "264348", "url": "https://cs.wikipedia.org/wiki?curid=264348", "title": "Skřeti (Středozem)", "text": "Skřeti (Středozem)\n\nSkřeti jsou rasou v J.R.R. Tolkienově fiktivním světě Středozemi. V sindarštině se nazývali Skiriti, z toho je zřejmě odvozeno jejich označení v Černé řeči skuruti. Jsou to zlé bytosti, které jsou služebníky Temných pánů Morgotha, Saurona, ale také čaroděje Sarumana. V knize Hobit jsou označováni jako goblini (toto jméno pro ně používají v českém překladu také hobiti).\n\nSkřeti byli výsledek strašlivé práce prvního Temného pána Morgotha někdy na počátku hvězdných věků. Vznikli s největší pravděpodobností z Elfů, kteří byli pochytáni Morgothem a pomalým a krutým mučením v hlubokých jamách jeho pevnosti Utumna zkaženi a přeměněni. Tak Morgoth stvořil plemeno skřetů, které bylo parodií Ilúvatarových Prvorozených a skřeti se později elfům stali největšími nepřáteli.\n\nSkřeti byli stvořeni zakrslí, shrbení a s tmavou kůží. Měli dlouhé opičí paže, plochý obličej a žluté, špičaté zuby. Jejich krev byla černá a studená. Byli to kanibalové živící se hořkým masem svých vlastních příbuzných. Množili se nejrychleji ze všech živých bytostí Ardy.Byli to krutí bojovníci, kteří se nebáli smrti. Strach z jejich pána, kterého v duši nenáviděli a báli se ho, byl silnější než strach ze smrti. Jejich slabinou však bylo světlo. Byli stvořeni ve tmě Morgothova pekla a slunečního svitu se proto velice báli. Strachu ze světla byli zbaveni až později pomocí Sauronových kouzel.\n\nPo uvěznění Morgotha ve Valinoru se skřeti bez svého vůdce toulali po temných koutech Středozemě. Později přišli do Beleriandu, kde soužili Sindar. Jakmile Morgoth spolu se Silmarily uprchnul ze zajetí, shromáždil zástupy svých sluhů ve své pevnosti Angbandu. Prohlásil se pánem světa a zástupy jeho skřetů byli vyslány proti beleriandským elfům. Skřeti v prvním Slunečním věku vždy tvořili ve vojsku Temného pána většinu. Bojovali ve všech pěti beleriandských bitvách. V každé z nich utrpěli obrovské ztráty. Pokaždé však povstali v ještě větším počtu. Po Válce hněvu na konci věku jich při pádu Thangorodrim padlo neskutečné množství. Většina těch kterým se podařilo uprchnout, se skrylo v horách na východě. Zbylo jich však málo a dlouho trvalo než se rozmnožili natolik, aby mohli znovu sužovat svět.\n\nVe druhém věku povstal Morgothův pobočník Sauron, který se opevnil v zemi Mordor. Skřeti ho přijali za svého nového pána a velké množství jich za ním přišlo do Mordoru. Skřeti Sauronovi sloužili stejně jako jeho pánu Morgothovi a bojovali za něj ve válce s elfy i ve Válce posledního spojenectví, při které Sauron padnul. Většina skřetů byla vyhubena, ale některým se opět podařilo přežít a ukrýt se v horách.Dlouhou dobu ve třetím věku se skrývali a žili jen v malých tlupách, jakmile však začal Sauron znovu povstávat, znovu se velice rychle rozmnožili. Ze Sauronovy pevnosti v Dol Gulduru se postupně rozšířili do Temného Hvozdu, Mlžných hor, kde zakládají své sídlo Gundabad a po příchodu Nazgûlů rovněž znovuobsazují Mordor a Angmar. V roce 1980 probouzejí trpaslíci v Khazad-dûm balroga, který zabijí jejich krále a vyhání je z města. Khazad-dûm se poté začne nazývat Moria a je osídlena zlými stvůrami a skřety. Mezi lety 2793-2799 dojde k válce mezi trpaslíky a skřety. Po Sauronově novém povstání byla pomocí jeho kouzel vytvořena nová silnější skřetí odrůda, kterou nazval skurut-hai. Tyto skřety využíval po své zradě také čaroděj Saruman. Skřeti bojovali za své temné pány ve Válce o Prsten. S pádem Barad-dûr na konci Třetího věku jsou skřeti téměř vyhubeni a nikdy již nenašli sílu na to, aby znovu povstali.\n\nSkřeti se vyvinuli nebo byli vyšlechtěni do mnoha druhů. Nejznámější plemeno Třetího věku skurut-hai bylo větší a silnější než obyčejní skřeti. Skurut-hai obyčejné skřety, na které pohlíželi s opovržením, nazývali Snagy, což v překladu znamená otroci. V křížení skřetů si liboval především Saruman, který stejně jako Sauron vytvořil své skurut-hai. Uruk-hai ze Železného pasu byli vyšší a více podobní lidem. V knize Návrat krále se mluví také o plemeni stopařů, kteří svého výborného čichu využívali k stopování.\nMezi skřetí druhy patří také morijští skřeti, skřeti z Mlžných hor, skřeti z Temného Hvozdu, angmarští skřeti, mordorští skřeti a skřeti ze Železného Pasu a také skřeti z Gundabadu.\n\nOlog-hai – zmiňováni v dodatcích k \"Pánu prstenů\", charakterizováni jako „silní, obratní, divocí a vychytralí“.\n\nMorgulští skřeti – obyčejní mordorští skřeti, obvykle malí, hubení.\n\nSkřeti nebyli dost chytří na to, aby si dokázali vytvořit vlastní jazyk. Temný pán Sauron jim proto vytvořil Černou řeč, kterou měly používat všechny jemu podrobené národy. Skřeti si vytvořili svá nářečí, která byla navzájem natolik odlišná, že jim ke vzájemné komunikaci nemohla dobře posloužit. Využívali proto Obecnou řeč.\n\n\n"}
{"id": "264349", "url": "https://cs.wikipedia.org/wiki?curid=264349", "title": "Koruna stromu", "text": "Koruna stromu\n\nKoruna je rozvětvená část dřevin – stromů a keřů. Tvoří ji soustava takzvaných kosterních a vedlejších větví. Dřevinám slouží k získání co největší plochy pro příjem slunečního záření na fotosyntézu. Současně poskytuje úkryt mnoha živočichům.\n\nRůzný způsob větvení dává každému druhu charakteristický tvar. Tento tvar může být dále ovlivněn prostředím, v němž jedinec roste, tedy zda roste osamoceně nebo uvnitř porostu – lesa. Tvar a kostru koruny určují větve vyššího řádu.\n\nKosterní větve neboli větve vyššího řádu vyrůstají z prodlouženého kmene a tvoří základ koruny. Jejich postranní výhony se pak dále větví, čímž vznikají vedlejší větve neboli větve nižšího řádu. Větve vyššího řádu svým růstem vždy převyšují větve nižšího řádu.\n\nKoruna stromu mívá většinou shodný tvar s jeho kořenovým systémem, ovocné dřeviny s plošší korunou mají obvykle plošší kořenový systém.\n\nU stromů rozeznáváme tyto základní tvary korun:\n\n"}
{"id": "264360", "url": "https://cs.wikipedia.org/wiki?curid=264360", "title": "Keum", "text": "Keum\n\nKeum ( ) je řeka v Ťumeňské oblasti v Rusku. Je 354 km dlouhá. Povodí má rozlohu 3630 km².\n\nŘeka teče přes Vasjuganskou rovinu. Ústí zprava do Děmjanky (povodí Irtyše).\n\nZdroj vody je smíšený s převahou sněhového. Nejvyšších vodních stavů dosahuje od května do července. Také na konci léta a na podzim dochází k povodním.\n"}
